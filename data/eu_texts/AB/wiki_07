{"id": "142809", "revid": "119347", "url": "https://eu.wikipedia.org/wiki?curid=142809", "title": "Euskal abertzaletasun", "text": "Euskal abertzaletasuna Euskal Herriaren naziotasuna eta bere autodeterminazio eskubidea defendatzen duen ideologia politikoa da. Bere ustez, herritartasuna eta naziotasuna berezko hizkuntza, kultura, historia eta nortasun kolektiboan dautza. XIX. mendearen bukaeran agertu bazen ere \u2014Sabin Aranarekin\u2014 aurrekariak ditu aurreko mendeetan. Bere barnean pentsamolde ugari daude: independentismoa, subiranismoa edota konfederalismoa. Baina pentsamolde guzti hauek esaldi batean bat datoz: Euskal Herria euskaldunen eta euskal herritarren aberria da, hortik \"abertzale\" izendapena.\nOinarria.\n\"Abertzale\" hitzak, berriz, \u00ababerria maite duena, aberriaren alde saiatzen edo borrokatzen duena\u00bb esan nahi du. Nahiz eta \"abertzale\" hitzak edozein aberriren zaleak izendatzeko balio duen, besterik zehazten ez bada, aberritzat Euskal Herria dutenak izaten ditu aipagai, gehienetan.\nIzena.\nHistorian, zein aberritako abertzale ziren bereizteko, Euskal Herriaren abertzaleek \"eusko abertzale\" terminoa erabili dute, jeltzaleek ez ezik (Sabino Arana Goiriren garaitik), baita ezker abertzalekoek ere (ikus, adibidez, Eusko Abertzale Ekintza alderdiaren izena bera).\nEsanahi horrekin berarekin \"euskal abertzale\" erabiltzen da gaur egun, segur aski EAJk \"Eusko Abertzaleak\" izena erregistratu zuelako, 1980ko hamarkadan, eta ordezkaritza duen hainbat tokitan bere hautetsien taldeak izendatzeko erabiltzen duelako. Eusko Alkartasuna ere saiatu zen izen hori bereganatzen, baina EAJ aurreratu zitzaion. Gerora, bi alderdi politikoak koalizioan aritu zirenean, Gipuzkoan elkarrekin erabili zuten izen hori, 2001ean. Nolanahi ere, badirudi azkenaldian ezker abertzaleak uko egin diola \"eusko abertzale\" izenari (Eusko Ekintza alderdiaren izenean izan ezik), nahita edo Espainiako legeak horretara bultzatuta. Izan ere, Espainiako legeak gaztelaniazko izen generikoak erregistratzea galarazten duen arren (edonork izen horiek libre erabiltzeko aukera izan dezan), ez ditu berdin babesten gainerako hizkuntza ofizialak.\nBestetik, maila akademikoan erabiliagoa da euskal nazionalismoa forma, ziur aski nazioartean \"nazionalismo\" kontzeptua erabili ohi delako nazionalismoari buruzko ikasketetan (maiz, ingelesez: \"nationalism studies\").\nIzana.\nEuskal abertzaletasunak, oinarrian, Euskal Herriaren nazio izaera aldarrikatzen du. Era berean, eta maila ezberdinetan bada ere (maila sinbolikotik independentzia proposamenetaraino), Euskal Herriaren lurralde batasuna aldezten du, Euskal Herriaren lurralde eremua zehaztean terminoaren usadiozko definizioa hartuta.\nHerritartasuna edo naziotasunaren defentsak berezko hizkuntza -euskara-, kultura, nortasuna/identitatearen aldeko jarrera aktiboa hartzera eramaten du euskal abertzaletasuna.\nEuskal Herrian, hainbat erakunde politikori deitzen zaie abertzale (\"euskal abertzale\" esanahiarekin): Abertzaleen Batasunari, Aralarri, EH Bilduri, EH Bairi, Eusko Ekintzari, Eusko Alkartasunari, Euzko Alderdi Jeltzaleari, Geroa Bairi, Sorturi, eta abarri.\nAlderdi politikoez harago, abertzaletasunak eragin handia du Euskal Herriko gizarte eragile, herri mugimendu, sindikatu, kultur elkarte nahiz erakunde anitzetan.\nHistoria.\nAurrekariak.\nNazioaren aipamena.\nHainbat idatzi zaharretan Euskal Herriaren naziotasuna aipatzen da, nahiz eta hitz horren esanahia -gaur egungoarekin alderatuta- oso bestelakoa izan.\nZazpiak bat.\nEuskal Herriko lurraldeen nolabaiteko batasuna beste zenbait egileengan ere topa daiteke:\nEuskal aurrenazionalismoa.\nManuel Larramendi.\nHistorialari gehienak bat datoz Manuel Larramendi jesuita gipuzkoarrari (1690-1766) lehenengo euskal aurrenazionalista kalifikatzailea ipintzerakoan. Andoainen jaioa eta hazia, bere bizitzaren zati luze bat Espainia aldean osatu zuen, bere azken urteak Loiolan pasatu arren. Jakituria handikoa eta hizlari aparta, Espainiako Karlos II erregearen alargunaren konfesore izatera iritsi zen Madrilen.\nLarramendik idatzi zituen lan eta liburu guztiei euskaltzaletasuna darie. Euskal Herriaren identitatearen zutabeak -hizkuntza, foruak, erakundeak- sutsu defendatu zituen bere bizitza osoan. Erdaldunek euskararekiko agertzen zuten arbuio eta mesprezuaren aurrean, euskarari gorazarrea eginez erantzuten zuen. Iberiar penintsulako hizkuntza zaharrena izateaz gain, hizkuntza garbia eta kutsadurarik gabekoa zela, eta goi mailako kulturarako ere gaitasuna zuela frogatzen ahalegindu zen. Era berean, euskal lurraldeen foruak -eta bereziki Gipuzkoakoak- defendatu zituen, eta foru-pribilegioen kontrako kanpaina bultzatu zuten gaztelauei foruak \"euskal probintzien jatorrizko independentziaren zantzuak\" zirela gogoratu zien.\nForuen eta hizkuntzaren defentsa sutsuak jarrera independentista garbiak azaltzera eraman zuen andoaindarra. Bere obraren hainbat pasartetan nabarmen geratzen da abertzaletasunaren aitzindaria izan zela:\nDominique Garat.\nDominique Joseph Garat lapurtarrak (1749-1833) kargu garrantzitsuak bete zituen Frantziako Iraultzaren garaian, eta Napoleon beraren lankidea izan zen. 1808an, \"Euskal Estatu Nazional\" baten sorrera proposatu zion enperadoreari, \"Fenizia Berria\" izenekoa, zazpi euskal lurralde historikoak bilduko zituena. Estatu berria Frantzia eta Espainiaren arteko lurralde neutroa izango litzateke, bi estatu horien arteko ohiko tentsioak baretuko zituena .\nBonaparte konbentzitu nahian, bere txostenean (\"Recherches sur le Peuple primitif de l'Espagne, sur les r\u00e9volutions de cette p\u00e9ninsule, sur les basques espagnols et fran\u00e7ois\") Garatek argudio sendoak ematen zituen euskal estatu horren alde: Pirinioetako bi aldetako euskaldunek harreman sendoak mantentzen dituzte haien artean; iparraldekoek ez dituzte berenganatu frantsesen hizkuntza eta ohiturak, eta hegoaldekoek, ezta Espainiakoak ere. Euskal estatu berrian euskara izango litzateke hizkuntza bakarra, eta Ingalaterrari aurre egiteko itsasoko potentzia bihurtuko litzateke. . Egitasmoa ezerezean geratu zen Napoleonen gainbehera etorri zenean.\nAgosti Xaho.\nEuskal abertzaletasunaren aitzindaria, Agosti Xaho zuberotarra (1811-1858) oso pertsonaia heterodoxoa izan zen bere garaian (errepublikazalea, agnostikoa, iraultzailea, esoterista...); ez dira gutxi ezkerreko abertzaletasunaren oinarriak bere figuran ere ikusten dituztenak.\nBere garaiko erromantiko handien antzera, bizitza laburra, abenturazalea eta trinkoa izan zuen. Bere ideologiaren ardatz nagusiak hiru izan ziren: demokrazia eta errepublikanismoa, aurrerakoitasuna eta euskaltzaletasuna. 1848ko Frantziako Iraultzan parte hartu zuen, eta bere ideia politikoak zirela-eta bi aldiz erbesteratu zen. Frantziako idazle eta intelektual askoren laguna, ideia aurrerakoiak uztartu zituen, inongo gatazkarik gabe, bere sakoneko euskaltzaletasunarekin eta aurrenazionalismoarekin.\nAitorren mitoaren sortzailea, euskaraz argitaratutako lehenengo egunkariaren bultzatzailea (Uskal Herriko Gaseta) eta Euskal Herriko historiaren liburu baten egilea (\"Histoire primitive des euskariens-Basques\"), besteak beste, heriotzak harrapatu zuen hiztegi mardul bat egiten ari zela (euskara, frantsesa, gaztelania eta latinarena). Bere lan gehienak frantsesez idatzi bazituen ere, ez dira gutxi euskaraz osatu zituenak.\nBere lehenengo lanetan (\"Les paroles d'un Bisca\u00efen aux liberaux de la reine Christine\"-n, adibidez) nazionalismoaren zantzuak sumatzen dira iadanik, \"euskal nazioa\"-ren aipamenak behin eta berriz azaltzen direlako, ageriko zentzu politiko batekin (Euskal Herriko Errepublika Federatuak zituen amets). Lehenengo karlistadak arrasto sakona utzi zuen bere pentsamenduan; horren lekuko zuzena, liburu ospetsu batean (\"Voyage a Navarre pendant l'insurrection des Basques\") karlismoari buruzko bere irizpideak laga zizkigun.\nEspainiako historialari gehienen interpretazioen aldean, Xahok ez du karlismoan ikusten erregimen zaharraren aldeko borroka dinastikoa; aitzitik, Zumalakarregik gidatzen zuen armadaren atzean euskal foruen eta independentziaren aldeko borroka dakusa. Beste egile batzuek ideia bera defendatuko dute gero.\nAzpimarratzekoa da, halere, Xaho ez zela inoiz benetako karlista bat izan, foruzalea baizik. Hots, euskaldunen eskubide nazionalen aldekoa zen, baina ez zen monarkikoa edo katolikoa.\n1846an hau idatzi zuen \"Ariel\" aldizkarian:\nXabier Zabaltza historialariak esaten duenez: \"\"Xahok Bidasoako bi tradizio euskaltzaleak bildu zituen: Ipar Euskal Herrian, bertako euskaltzaleak baino politikoagoa izan zen; Hegoaldean, foruzaleak eta lehenengo abertzaleak baino euskaltzaleagoa\" \nArturo Kanpion.\nXaho hil zen garaian jaio zen Arturo Kanpion nafarra (Iru\u00f1ea, 1854-Donostia, 1937). Zuberotarraren aldean, Kanpion tradizionalista eta kontserbadoreagoa izan zen, baina Xaho bezain euskaltzalea eta foruzalea. Bere bizitzaren azken urteetan nazionalista bihurtu zen .\nKanpionen bizitzaren goiburua, berak idatzitako liburuetan ezarritako esaldi honek laburbiltzen du: \"Euskal Erriaren alde\" . Euskaldun berria eta euskaltzale amorratua, XIX. mendeko Nafarroako euskararen galeraren lekuko etsia izan zen, gai honetaz artikulu eta lan saminak idatziz. Arlo politikoan, foruen galera ere ikusi zuen, eta honek ideologia foruzale, hasieran, eta aurrenazionalista, gero, hartzera eraman zuen.\nArlo linguistikoan bere lanik gorena \"Gram\u00e1tica de los Cuatro dialectos literarios de la lengua e\u00faskara\" da, 1884koa. Euskaraz ere lan batzuk argitaratu zituen (\"Orreaga\"\" balada, esaterako). Euskaltzaindiaren sorreran parte aktiboa izan zuen, eta euskaltzain osoa izan zen sorreratik hil arte.\nKanpionentzat euskal hizkuntza da euskal naziotasunaren zutabe nagusia. Sabin Aranaren aldean (gai honetaz bien arteko desadostasuna nabarmena zen), arrazak ez du izango iruindarrarentzat bizkaitarrak ematen dion garrantzia. Hizkuntza, aldiz, Herri baten arima eta motorra da:\nIzuturik euskararen atzerakada orokorraren aurrean (batez ere, Nafarroan), Kanpionek -beste nafar euskaltzalekin batera- Nafarroako Euskara Elkargoa sortu zuen, 1877an. Elkarte honek euskara eta euskal kultura eta nortasunaren aldeko lan itzela burutuko du XIX. mendearen bukaeran.\nEkarpen linguistikoak egiteaz gain, liburu historikoak ere idatzi zituen Kanpionek, eta euskal kutsuko gaztelaniazko eleberri batzuk ere.\nArlo politikoan, ez zen inoiz alderdi politikoko kide bat izan, kargu politikoak izan arren (Iru\u00f1ean zein Madrilen). Kanpionen abertzaletasuna ez dator bat Sabin Aranarenarekin. Sabinen antzera, eboluzio bat izan zuen foruzaletasunetik nazionalismoraino, eta euskal lurraldeen burujabetza eskubidea onartzen du, baina planteamendu independentistaraino iritsi gabe. Sabinek, aldiz, independentzia garbi aldarrikatuko du.\nKanpionek esana:\nKanpionen aurrenazionalismoak hizkuntza jarri zuen euskal nazioaren bizkarrezurrean. Horrek ahalbidetuko du arrazan ez oinarritutako nazionalismo integratzaile baten sorrera, Sabin Aranaren ostean -XX. mendeko erdialdetik aurrera- nagusituko dena.\nEuskal abertzaletasunaren hastapenak.\nXVIII. eta XIX. mendeetan azaldutako aurrenazionalismoa euskal sentimenduan, euskaltzaletasunean eta Euskal Herriko lurralde batasunean zetzan. Karlistaden ostean, eta bereziki 1876tik aurrera, eduki politikoagoa hartuko du, Sabin Aranaren abertzaletasun apurtzaile iristeraino.\nEuskal nazionalismoa XIX. mendearen bukaeran Euskal Herriak izan zuen berrikuntza politikoaren osagai funtsezkoetako bat izan zen. Mendearen amaieran, batez ere bi prozesuren ondorioz, eratu zen ideologia politiko, doktrina edo jokabidetzat jotzen den euskal nazionalismoa.\nBatetik, industrializazioak Bizkaian demografia-aldaketak eta kultura-aldaketak ekarri zituen; aldaketa hauek Espainiarekin lotura estua zuten bi klase sozialetan islatu ziren: burgesia monopolista eta langileria. Bi hauen artean zegoen klasea, hau da, aginpide ekonomiko eta politikotik at zegoen burgesia txikia, izan zen euskal nazionalismoaren oinarri soziala. Horretaz gain, industrializazio horrek etorkinen uholde handia ekarri zuen Bizkaira, Espainiako Gaztelatik batez ere. XIX. mendearen erdialdean Bizkaia ia guztia euskalduna zen, baina XIX mendearen amaieran eta XX. mendearen hasieran euskarak atzerakada nabarmena izan zuen, batez ere Bilbo inguruan. Hizkuntza ez ezik, etorri berriek euren kultura, ohiturak eta idiosinkrasia ere ekarri zituzten. Bizkaitar askok inbasio gisa ikusi zuten egoera, eta testuinguru horrek Sabin Aranaren nazionalismoaren hedapena erraztu zuen \nBestetik, 1876ko uztailaren 21ean k biderik gabe utzi zituen Bizkaia, Araba eta Gipuzkoako foruak. Horiek berreskuratzeko ahaleginak izan ziren euskal nazionalismoaren lehen urratsak. Ondorengo urteetan, Sabin Arana Goirik foruen aldarrikapena alde batera utzi eta politika nazionalaren ideia zabaldu zuen.\nSabin Arana.\nEuskal abertzaletasuna, horrenbestez, une historiko berezi batean sortzen da, aldeko faktore batzuk biltzen dituen une zehatz batean, XIX. mendearen amaieran. Eta faktore horietako bat espainiar nazionalismo zentralistaren agerpena da, euskal foruak indargabetu berri dituena (1876an); esan liteke, beraz, euskal nazionalismoa Espainiakoaren erantzun gisa agertzen dela, defentsarako dela, eta bere ustez mehatxupean dauden euskal identitatearen zantzuak (hizkuntza, kultura, arraza, ohiturak...) babesteko azaltzen dela \nSabin Arana (1865-1903) da euskal nazionalismo modernoaren lehenengo ideologo nagusia. Egia bada ere bera jaio aurretik beste batzuek (Larramendik, Xahok...) euskal nazionalitatearen aldeko diskurtsoa plazaratu zutela, inork ez zuen Aranak bezain ongi landu abertzaletasunaren corpus teorikoa, eta are gutxiago euskal kontzientzia nazionala euskaldunen artean arrakasta handiz zabaldu .\nFamilia karlista batean jaio zen Bilbon Sabin Arana, eta bera ere karlista izan zen gaztetan. Hasiera batean 1876ko aurreko egoerara itzultzea zen bere helburu politikoa, karlista eta fuerista guztien antzera, baina 1882an, bere anaia Luisen eraginez, karlismoa baztertu eta independentzia politiko osoa aldarrikatu zuen Bizkaiarentzat eta gainontzeko euskal lurraldeentzat.\nAranak 1892. urtean \"Bizkaya por su Independencia\" liburua idatzi zuen. Haren pentsamoldearen oinarriak independentismoa, abertzaletasuna, euskal arrazaren garbitasuna, katolizismoa eta euskara garbia izan ziren eta ideia multzo hori \"Jaungoikua ta Lagizarra\" (JEL) leloan laburbildu zuen. Aranak Bizkaiaren independentzia eskatzen zuen, beste gainerako euskal herriekin batera Euzkadi izeneko euskal konfederazio edo nazio federalean batzeko. Gaur egun aski ospetsua den eta garai hartan Euskal Herriko gizartean asaldura eragin zuen esaldi berritzailea eta apurtzailea honako hau izan zen:\nEuskal proiektu nazional hau gauzatzeko asmoz, euskal abertzaletasunari ikur, ideologia, alderdi, aldizkari eta esaera edo lelo multzo bat eman izan zizkion, horien artean Ikurrina, Euzko Alderdi Jeltzalea edota Euzko Abendaren Ereserkija daudelarik.\nSabin Aranaren osteko abertzaletasuna.\nGazte hil zen Arana, baina mugimendu nazionalistaren oinarriak (arraza, hizkuntza, katolizismoa eta independentismoa), tresnak (EAJ) eta sinboloak (ikurrina, ereserkia...) finkatuta utzi zituen. Arana euskal herritarren kontzientzia nazionala piztu zuen lehenengo ideologoa dugu, euskal abertzaletasunaren lehenengo formulazio teorikoa burutu zuena. Bere mezuak arrakasta azkarra lortu zuen Euskal Herriko biztanleriaren sektore zabal batean, eta -aldaketak aldaketa- ezinbesteko erreferentzia bihurtuko da eusko abertzaletasuna landuko duten hurrengo belaunaldientzat.\nHasieratik bertatik, euskal nazionalismoak errepresio bortitza jasan zuen espainiar agintarien aldetik: bere lehenengo komunikabidea (Bizkaitarra aldizkaria) 1895ean itxiarazi zuten, Sabinek berak espetxea bisitatu zuen bi aldiz (1895ean eta 1902an) eta Bilboko lehenengo zinegotzi abertzaleak ere kargurik gabe utzi zituen gobernadore zibilak (1899an) . Oztopoak oztopo, hauteskunde-emaitzek etengabeko gorakada ekarri zioten mugimendu berriari: 1898ko hauteskundeetan Arana bera diputatu probintziala hautatu zuten, eta Bizkaiko Foru Aldundian sartu zen. 1899ko Udal Hauteskundeetan abertzaleek 5 zinegotzi lortu zituzten Bilbon, eta presentzia zabala Bizkaiko hainbat udalerritan. Bizkaiko hiriburuak lehenengo alkate abertzalea izango du 1907an (Gregorio Ibarretxe) . 1911an Bizkaian, Gipuzkoan, Araban eta Nafarroan Buru Batzarrak zeuden, Euskadi Buru Batzarra osatzen zutenak. 1917an EAJk Bizkaiko Foru Aldundia kontrolatzen du, eta hurrengo urtean Espainiako Parlamentuan ordezkaritza lortuko du lehenbizikoz.\nArana hil eta gutxira, EAJren barruan bi joera nagusi azaldu ziren, hurrengo urteetan aurrez aurre agertuko direnak: alde batetik, Sabin Aranaren oinordeko ideologikotzat jotzen zirenak, hots, ortodoxia independentista mantendu nahi zutenak (Luis Arana\n-Sabinen anaia- eta Angel Zabala ordezkatuta); bestalde, Ramon de la Sota eta Engrazio Arantzadiren -Kizkitza- inguruko taldea, arlo nazionalean joera autonomista eta posibilistagoa zutenak. Bi ildo horien arteko ika-mikak traumatikoak izatera iritsi ziren hainbat unetan (1915ean Luis Arana -Sabinen pentsamenduan eragin handia izan zuena- alderditik kanporatu zuten) eta alderdiaren zatiketarekin bukatu ziren (1921ean). Ez dira gutxi EAJren barruan aipatutako bi joera sorreratik gaur arte iraun dutela defendatzen duten historialariak .\n1911an Eusko Langile Alkartasuna-Solidaridad de Obreros Vascos (ELA-STV) sindikatu abertzalea sortzen da, ordura arteko sindikalismo sozialista espainiarrari aurre egin nahian. ELAk hazkunde azkarra ezagutu zuen, 1921ean 10.000 afiliatu baitzituen, eta 1936an 50.000 . Sindikatu horrek ideologia sozial-kristaua zuen oinarria, eta hasiera bateko jarrera bateratzaileetatik jarrera antikapitalista izatera pasatu zuen Espainiako II. Errepublikaren garaian.\n1921ean EAJaren barne liskarrek bitan banatu zuten alderdia: Euzko JEL-Batza (EJB), 1916an agertutakoa, eta EAJ-Aberri/Eusko Alderdi Jeltzalea; lehena moderatua, bigarrena independentista. Buruzagi nagusiak Engrazio Arantzadi -Kizkitza- eta Eli Gallastegi -Gudari-, hurrenez hurren, izan ziren. Independentistek Irlandako gertaeretan aurkitu zuten inspirazioa, bereziki garrantzitsua izanik Terence MacSwineyren gose grebaren inguruan harrotutako borroka.\nPrimo de Riveraren diktadurak legez kanpo utzi zituen bi alderdi horiek. Diktadura hori erori zenean, 1930ean, batasuneko akordio batera iritsi eta alderdia birsortu zuten, Eusko Alderdi Jeltzalea izen zaharrarekin.\n1930. urteak alderdi abertzale berri baten sorrera ere ikusi zuen: Eusko Abertzale Ekintza (EAE-ANV). EAJren aldean, alderdi berria akonfesionala eta liberalagoa zen, eta zentro-ezkerreko espazioa bete zuen bere lehenengo urteetan. Ezkerreko abertzaletasunaren aitzindari honek emaitza apalak lortu zituen XX. mendeko 30eko hamarkadaren hauteskundeetan, eta nazionalismo jeltzalearen kontrapuntu progresista bihurtu zen.\nEspainiako II. Errepublikaren garaia.\nEspainiako II Errepublikaren garaian euskal abertzaletasunaren ahaleginak, hein handi batean, Hego Euskal Herrirako autonomia estatutua lortzera bideratu ziren. Autonomia estatuaren eskaera lehenago planteatu bazen ere (1917an Bizkaiko, Gipuzkoako eta Arabako Foru Aldundiek Espainiako Gobernuari eskaera hori egin zioten lehenbizikoz), Errepublika garaian bereziki urrats esanguratsuak eman ziren xede hori gauzatzeko asmoz. Nahiz eta abertzaletasunaren sektore batek (Eli Gallastegi eta Jagi-Jagi taldeak) ez zuen begi onez ikusten eskaera hori (burujabetza osoa nahi zutelako), abertzale gehienak (EAJ eta EAE/ANV) estatutuaren alde mobilizatu ziren, etorkizunean burujabetza gehiago lortzeko asmoari muzin egin gabe.\nLizarrako biltzarrean (1931ean) abertzaletasunak, karlismoarekin batera, aurkeztu (Eusko Ikaskuntzak prestatuta) eta Hego Euskal Herriko udal-ordezkari gehienek onartu zuten. Espainiako Gobernuak, baina, atzera bota zuen, proiektuaren konfesionalismoak talka egiten zuelako errepublikako balore laikoekin. Hortaz, 1932an beste proiektu bat aurkeztu zen Iru\u00f1ean, karlisten eta tradizionalisten sostengua jaso ez zuena, Arabak, Bizkaiak eta Gipuzkoak onartuta, baina Nafarroako ordezkarien babesa (ozta-ozta) jaso ez zuena (historialari batzuen ustez Nafarroako ordezkarien bozketan irregulartasun ugari egon ziren ).\n1933an Araba, Bizkaia eta Gipuzkoako biztanleek erreferendum baten bidez onartu zuten, gehiengo osoz, estatutuaren proiektua baina Espainiako gobernu eskuindarrak bidea moztu zion.\n1936an, altxamendu faxistaren baino apur bat lehenago, Frente Popular ezkertiarrak irabazten ditu Espainiako hauteskundeak. Horrek, Espainiako Gerra Zibilak eta abertzaleek errepublikari erakutsitako leialtasunak autonomia estatutua martxan jartzen du 1936ko urrian. Lehenengo Eusko Jaurlaritza osatu zen, Jose Antonio Agirre (EAJ) lehendakari zuena eta beste alderdi politikoetako ministroak ere zituena. Jaurlaritza berriak (praktikan Bizkaian soilik agintzen zuena) autonomia handiz jardun zuen zortzi hilabeteetan, faxistek Bizkaia osoa hartu zuten arte.\nErrepublikaren garaian, 1932an, ospatu zuten euskal abertzaleek lehenengo Aberri Eguna, Bilbon, arrakasta handiz (60.000 lagun bildu ziren). Hurrengo urteetan, eta Espainiako Gerra Zibilera arte, Donostian (1933an), Gasteizen (1934an) eta Iru\u00f1ean (1935ean) ospatu zen.\nFrankismopean.\nFrancoren garaipenak (1939an) Espainiako Gerra Zibilean espainiarra ez zen nazionalismo ororen kontrako errepresio bortitza ekarri zuen. Eusko Jaurlaritzak erbesteko bidea hartu behar izan zuen, abertzale asko fusilatu edo espetxeratuak izan ziren, euskarak jazarpen latza jasan zuen, euskal kultura zokoratua izan zen eta ikurrina eta euskal sinbolo guztiak debekatuta eta jazarrita. Erregimen faxista berriak Bizkaiko eta Gipuzkoako Foru Aldundiak indargabetu zituen, \"probintzia traidoreak\" zirelakoan.\nGerra Zibila bukatuta, errepresio latzak eusko abertzaletasunaren erresistentzia zapaldu zuen, eta fusilatuak, espetxeratuak edo erbesteko bidea hartu ez zuten militanteek nekez mantendu izan zuten piztuta abertzaletasunaren sugarra. Iturri batzuen arabera 1936-1939ko gerrak 50.000 hildako eragin zituen Hego Euskal Herrian, 10.000 preso, 1.000 fusilatu eta 150.000-200.000 arteko erbesteratu.\nXX. mendeko 40ko hamarkadan, klandestinitatea inoiz baino ilunagoa izan zen, eta katakunbetan jardun zuen. Errejimen faxistak zirrikitu gutxi uzten zituen, eta militantzia politikoak arrisku handiak zekartzan, Luis Alava Sautu burukide jeltzaleak (Gasteizen erresistentzia antolatzen saiatu zena) bere haragian egiaztatuko zuenez (1942an atxilotua eta fusilatua izan zen).\nXX. mendeko 50eko hamarkadan erresistentzia abertzalea haziko da Hego Euskal Herrian, militantzia eta jardueraren aldetik. Ezkutuko propagandaren banaketa, ikurrinen jartzeak, monumentu frankisten aurkako erasoak... ohikoagoak bihurtuko dira hamarkada aurrera joan ahala. 1947an eta 1951ean, halaber, Bizkaiak eta Gipuzkoak Francoren garaiko lehenengo greba handiak ikusiko dituzte ere.\n1950eko hamarkadan Ipar Euskal Herrian aterpe hartu zuten hegoaldeko abertzale batzuek (Monz\u00f3n, Manu Sota, Manu Robles-Arangiz...), bertako euskaltzale batzuen laguntzaz (Piarres Lafitte, Piarres Lartzabal...) abertzaletasunaren sustraiak finkatu zituzten Iparraldean, euskal kulturaren sustapena bultzatuz eta geroagoko Enbata taldearen agerpena erraztuz.\n1952an gipuzkoar eta bizkaitar ikasle gazte batzuek talde abertzale klandestinoa sortu zuten Bilbon, Ekin taldea, hurrengo urteetan eragin handia izan zuena eta etorkizuneko ETAren enbrioia izango zena. Julen Madariaga, Jos\u00e9 Luis Alvarez Enparantza, \"Txillardegi\", Jos\u00e9 Maria Benito del Valle, Manu Agirre, I\u00f1aki Gaintzarain eta Rafa Albisu, besteak beste, talde horretako partaideak ziren. Ekin taldearen helburua euskal gaietan (euskara, kultura, historia, politika...) kontzientziatzea eta heztea zen, ikastaroak eta bilera irekiak antolatuz; abertzaletasun klasikoarekin kritikoak ziren eta frankismoaren aurrean EAJk agertzen zuen aktibismorik eza salatzen zuten. Halere, harreman estua mantendu zuten EGI (EAJren gazte taldea) erakundearekin.\nXX. mendeko 50eko urteak, aldi berean, goibelak izango dira erbesteko Eusko Jaurlaritzarentzat. Izan ere, AEBak eta Europako herrialde askok errejimen frankistaren aurkako isolamenduari amaiera emango diote, konturatuko baitira Franco aliatu ezin hobea dela komunismoaren aurkako borrokan (Gerra Hotzaren garaiak ziren). Jose Antonio Agirrek zuzentzen zuen gobernuarentzat kolpe latza izan zen hori, Euskal Herrira epe laburrean itzultzeko itxaropena ezerezean geratzen zelako mendebaldeko potentziek frankismoari hauspoa ematerakoan. Ekin taldeko gazteek, aldiz, aktibismoa areagotuko dute traizio horren aurrean, jeltzaleen patxada, bide batez, salatuz.\n1959an oihartzun handia izan zuen Hego Euskal Herriko 339 apaizek idatzi zuten eskutitzak, euskal kultura eta identitatearen aurkako errepresioa salatzen zuena.\nEkin eta EAJren arteko harremanak nabarmen gaiztotu ziren 1957tik aurrera. Alderdi jeltzaleak Ekin taldean zeuden EGIko militante batzuk zigortu zituen (tartean, Jose Maria Benito del Valle). Horrek bi erakunderen arteko haustura ekarri zuen, alferrik izanik Jose Antonio Agirre lehendakari beraren ahaleginak lotura mantentzeko.\nEkineko kideek talde berri bat sortu zuten EAJrik gabeko etapa berriarentzat. Modu horretan jaio zen ETA, 1959ko uztailaren 31an. Erakunde berriak naziotasunaren hainbat oinarri berraztertu zituen jaio bezain laster: Sabin Aranaren aldean, ETAk ez dio aparteko garrantzirik emango arrazari edo erlijioari, adibidez. Aldiz, hizkuntzan oinarrituko du nazioaren funtsa. Naziotasuna egiten izaerak konstatazio eta erreferentzia izanik ere, komunitate-bilakaerara irekia dago ETA. Horrek esan nahi du, praktikan, Euskal Herrian jaio ez arren euskal hizkuntza eta sentimendua bereganatzen duen etorkina euskal nazioaren semea dela. Horrek ikuspuntu berritzailea zekarren, EAE/ANVren ildotik gertuago zegoena \nSorreratik bertatik argi uzten du ETAk zein den bere helburu nagusia: Euskal Herriko independentzia. Erakundea ez da antifrankista, independentista baizik. Autodeterminazioaren bidez, bere iritziz, lortu behar du Euskadik bere burujabetasun osoa, Frantziatik eta Espainiatik at \nETAren agerpena testuinguru berezi batean gertatu zen, bere sorrera eta hazkundea erraztu zuena: Euskal Herrian ezkutuan eta isilpean zegoen sentimendu abertzalea, EAJren immobilismoa, frankismoaren errepresio bortitza, garapen industriala eta etorkinen etorrera masiboa, Espainiako Gerra Zibilak sortutako eta itxi gabeko zauriak, etab.\nDiktaduraren gainbehera.\nBere ibilbide luzean barne aldaketa sakonak ezagutu zituen ETAk. Aldaketa horiek barne tentsioak eragin zituzten sarritan, eta erakundeak bizi zituen zatiketa ugariren atzean daude. Hasierako abertzaletasunari laster gehitu zitzaion sozialismoa ere, eta V. asanbladatik aurrera (1967an), marxismo-leninismoa, militante historiko batzuen (Txillardegi, Benito del Valle...) irteera eragin zuena. Lehenengo urteetako ekintzak ez ziren odoltsuak izan (propagandaren banaketa, potentzia gutxiko lehergailuak jarri, ikurrinak eskegi, Espainiako banderak erre, pintadak egin...) baina 1968tik aurrera jauzi kualitatiboa emango du, hilketa selektiboak burutuz. Urteen poderioz, baina, hilketa horiek ez dira hain hautakorrak izango, eta biktimen eta mehatxatuen espektroa asko hedatuko da.\n1963an, Ipar Euskal Herrian, Enbata taldea agertu zen, bertako lehenengo mugimendu politiko abertzalea. Ordura arte Iparraldean abertzaletasuna mugimendu kultural hutsa zen, euskaltzalea, antolakuntza politikorik gabekoa. Harrezkero, abertzaletasuna aukera politiko bihurtuko da eta hauteskundeetan parte hartuko du, emaitza apalekin lehenengo urteetan. Halere, XX mendeko 80ko hamarkadatik aurrera gero eta garrantzi handiagoa hartuko du Lapurdi, Nafarroa Beherea eta Zuberoako eremu politikoan. Sorrerako ekitaldian, Enbata taldeak euskal departamendua eskatzen zuen Ipar Euskal Herrirako, lehenengo fase batean. Bigarren fase batean, Euskal Estatu baten sorrera Hegoaldeko lau lurralde historikoekin batera .\n1964an, Gernikan, frankismopeko lehenengo Aberri Eguna ospatu zuten euskal abertzaleek, EAJk deituta. Frankismoak debekatu arren, 30.000 lagun bildu ziren Bizkaiko hirian, kontrolak, isunak eta mehatxu guztiak gaindituz \nXX. mendeko 60ko hamarkadak Gerra Zibilaren osteko euskal kulturaren aldeko mugimenduaren berpiztea ekarri zuen. 1960 inguruan gerra ondorengo lehenengo ikastolak agertu ziren, frankismoak uzten zituen zirrikitu txikiak aprobetxatuz. 1970ean 12.000 ikasle zituzten, 120 ikastoletan banatuak. Euskal kultura eta hizkuntzaren suspertze prozesu biziak euskal literaturaren lan eta idazle berrien agerpena dakar (Gabriel Aresti, Txillardegi, Ram\u00f3n Saizarbitoria...), hizkuntzaren batuketa prozesua (Arantzazuko batzarra, 1968an), euskal musika berriaren sorrera (Ez Dok Amairu), ikastolak, dantza taldeak... Euskal Herria osoan kontzientzia kolektiboa berpizten da biztanleriaren zati handi batean, diktaduraren aurkako borroka politikoak eta euskal kulturaren pizkundeak eraginda.\n1970ean ETAk nazioarteko oihartzun handia lortu zuen, frankismoak erakunde horren 16 kide Burgosen epaitzen dituenean.\n1973an Iparretarrak erakunde armatua agertzen da Ipar Euskal Herrian. ETAren antzeko helburuekin, 2000. urtera arte jardun zuen, frantziar erakunde eta ordezkarien aurkako atentatuak eginez.\nFranko hiltzerakoan (1975ean) euskal abertzaletasuna bi adar nagusitan banatzen zen Hegoaldean: demokrata kristaua (EAJ) eta sozialista. Azken honetan, era berean, adar eta erakunde asko zeuden, sozialdemokraziatik marxismo-leninismoraino. Esan daiteke ezkerreko abertzaletasuna oso atomizatuta zegoela, eta Herri Batasuna sortu arte (1978an) hala jarraitu zuela.\nXX. mendeko 70eko hamarkadan euskal abertzaletasunak presentzia handia zeukan ezkerreko alderdi gehienetan, baita espainiar eremuko alderdietan ere (PSE, EPK, LKI...). Hego Euskal Herriko lurralde batasuna eta autodeterminazio eskubidea, esaterako, ezkerreko alderdi guztietako programetan aipatzen ziren. Denbora aurrera joan ahala, 80ko hamarkadan, oinarri horiei muzin egin zieten alderdi politiko estatalistek.\nFrankismoaren ondoren.\nFranco hil eta gero (1975ean) errejimenaren barruko sektorerik irekiena, Espainiako oposizioaren alderdi politikoen laguntzarekin, bidea demokraziarantz jorratzen hasi zen. 1978ko Espainiako Konstituzioak demokraziaren oinarriak jarri zituen Estatuan, baina lurralde egiturari dagokionez ez zituen Hego Euskal Herriko eta Kataluniako naziotasuna onartzen, eta ezta haien autodeterminazio eskubidea ere. Horrenbestez, euskal alderdi abertzaleek abstentzioaren aldeko deia egin zuten, eta Hego Euskal Herrian gehiengoak ez zuen Konstituzio hori onartu .\n1979an Araba, Bizkaia eta Gipuzkoako Autonomia Estatutua onartu zuen lurralde horietako biztanleen %55ak. Ezker abertzaleak ez zion babesik eman, besteak beste Nafarroa kanpoan geratzen zelako. Herrialde honetako alderdi hegemonikoek (UCD, PSOE...) erabaki zuten erresuma zaharra gainontzeko euskal probintzietatik bereiztea, eta 1982an Foru-Hobekunta adostu zuten Espainiako gobernuarekin. Lege horrek autonomia uniprobintziala bihurtzen zuen Nafarroa, inongo kontsulta edo erreferendumik egin gabe.\nBestalde, Ipar Euskal Herrian XX. mendeko 80ko hamarkadak abertzaletasunaren gorakada ekarriko du. Euskal departamenduaren aldeko aldarrikapena gero eta ozenagoa izanen da, eta eremu abertzalea gaindituko du (1996an, auzapezen %66a departamenduaren alde agertu zen). 1985ean EMA (Ezkerreko Mugimendu Abertzalea) sortu zen, eta 1986an EB (Euskal Batasuna) . Departamenduaren aldeko borroka luzeak Euskal Hirigune Elkargoaren sorrera ekarriko du, 2017an.\n1986an, EAJren ezker aldetik izandako zatiketa batek Eusko Alkartasuna (EA) sortu zuen. Alderdi berriak abertzale, sozialdemokrata eta independentistatzat jotzen du bere burua.\nEra berean, Batasuna alderditik gertatutako bereizte batek Aralar alderdiaren sorrera eragin zuen, 2001ean.\n1980tik hona, euskal abertzaletasuna hegemonikoa izan da Gasteizko Parlamentuan (diputatuen %55-%65 lortuz) eta gutxiengo esanguratsua Iru\u00f1eko Parlamentuan (diputatuen %20-%35 lortuz). Ipar Euskal Herrian, 2021eko departamenduetako hauteskundeetan botoen %24,5a eman zieten alderdi abertzaleei \nIkerketa soziologikoak.\nEuskobarometro izeneko ikerketak burutzen ditu tarteka EHUak. Ohikoa da ikerketa horietan jendearen iritziak jasotzea bere identitateaz edo lurralde-egituraz (independentzia, autonomia...). Antzeko galderak ere egiten ditu Eusko Jaurlaritzaren Soziometroak.\n2000 eta 2016 urteen artean, ikerketa horien emaitzek gorabehera batzuk dituzte, egoeraren arabera. Baina hiru segmentu garbi jasotzen dituzte EAEko biztanleen artean estatus politikoari dagokionez:\nBestalde, erabakitze eskubideari dagokionez gehiengo zabal batek (%60 inguruk) independentziari buruzko erreferendum lotesle baten alde jotzen zuen 2013an . Balizko erreferendum horretan, jendearen erantzunak aldakorrak izan dira, urteen arabera:\nIkerketa berritzaile bat burutu zuen 2015ean Parte Hartuz EHUko ikerkuntza taldeak, euskal estatuaz euskal gizartean dauden iritziak eta jarrerak zehatz ezagutzeko. Beste ikerketen aldean, Euskal Herriko zazpi herrialdeetan gauzatu zen azterketa hau, eta jendeari ez zitzaion independentziaz galdetu, Euskal Estatuaz baizik. Euskal estatu baten aukera mahai gainean jarrita, jendeari haren alde ala aurka bozkatuko lukeen galdetu zitzaionean, inkestatutako gehienek (%40,7) alde egingo luketela esan zuten; beste batzuek, aldiz, kontra (%35,3). Eta abstenitu edo erantzunik eman ez zuten kopurua %24koa izan zen \nBeste ikerketa baten emaitzak jakinarazi zituzten 2020an Telesforo Monzon laborategiak eta Euskal Herriko Unibertsitateko Parte Hartuz taldeak. Euskal Herriko zazpi lurraldeetan 1.289 elkarrizketa egin ziren, eta independentziari buruzko erreferendum legal eta lotesle batean %42,5 batek euskal estatu baten alde bozkatuko zuela esan zuen, eta %31,5ak aurka . Euskal Autonomi Erkidegoan euskal estatuaren aldekoak %48,3 ziren, eta Nafarroan %23,7 (eta aurkakoak %25,8 eta %54,3, hurrenez hurren).\nSinbologia.\nEuskal abertzaleek hainbat ikur erabili izan dituzte beren burua identifikatzeko. Ikurrina, hasiera batean mendebaldean sortutako ikurra izan bazen ere, arrakasta izan du Euskal Herria osoan. Nafarroako bandera, euskal abertzale batzuentzat, aspaldiko estatu bat eta etorkizuneko estatu bat lotzen duen ikurra da, Arrano Beltzaren ikurra bezala.\nLauburua, Euskal Herriko Antzineko ikurtzat jo izan dute euskal abertzale askok.\nLetra tipo batzuk erabili izan dira euskal identitatea azpimarratzeko, eta badaude \"euskal letrak\" bezala identifikatzen diren letra-tipo batzuk.\nEuskal folklorean erabili izan diren hainbat elementu ere, euskal ikurtzat jo izan dira: alboka, txistua, danbolina, esku-soinua, txalaparta...\nGure arbaso askorentzat eguneroko jantzietako elementuak ziren txapelak eta buruzapiak, esaterako, balio sinboliko berria hartu dute gaurko euskal abertzale askorentzat. Halaber zenbait jaka mota: kaikuak, mendigoizaleak, gudariak.\nArdi latxa eta basurdea agian izan dira autoetan gehien erabili izan diren ikur-animaliak, ardia batez ere.\nEuskal abertzale batzuek, edo merkataritza interes jakin batzuk dituzten batzuek, bertoko jaki batzuk ikurtzat hartu dituzte: Ezpeletako piperrak, sagardoa, ardi-gasna...\nEuskal abertzaletasunaren sinbologia askotan nahastu egin da zenbait kirol profesionaleko talde batzuen sinbologiarekin, futbolean, txirrindularitzan, rugbian, arraunketan...\nEuskal abertzale askok, ia guztiek, euskarari balio sinboliko handia ematen diote, hizkuntza orok duen balio komunikatibotik harago."}
{"id": "142811", "revid": "105290", "url": "https://eu.wikipedia.org/wiki?curid=142811", "title": "Hannah Montana", "text": "Hannah Montana Estatu Batuetako telesaila da, Disney Channel telebistakoa. 2006ko martxoaren 24an ikusi zen lehen aldiz. Miley Cyrus kantaria du protagonista.\nIstorioa.\nMiley Stewart neska normal bat da, baina sekretu handi bat du: bera Hannah Montana abeslari ospetsua da.\nFilma.\n\"\"n, Robbie eramaten du Mileyri Tennesseera, bere sustraiak gogoratzeko."}
{"id": "142813", "revid": "59723", "url": "https://eu.wikipedia.org/wiki?curid=142813", "title": "Euskal makila", "text": "Euskal makila Euskal Herrian usadioz erabili izan den makila da. Gaur egun euskaldunon ikurretako bat bilakatu da. Irlandako \"shillelagh\"aren antza du.\nHitza.\nLatinezko (erromatarren garaiko ahoskera: [bakilam]) hitzetik eratorria da eta euskalki guztietan erabiltzen da: euskalki batetik bestera alde txikiren batzuk baizik ez daude.\nEuskalkietan.\nEuskaraz, egungo forma idatzi nagusia \"makila\" da, Euskal Herri osoan. Iparraldean ere hala da, baina \"makhila\" forma ere erabiltzen da zenbait testutan. Ahozko euskaran, hainbat aldaera ditu: \"makhil, makhila, makhilla, makil, makila, makill, makilla.\"\nErdaretan.\nEuskal Herrikoaz mintzatzean, frantsesez gehienbat \"makhila\" zein \"makila\" hitzak erabiltzen dira; gaztelaniaz eta ingelesez ere \"makila\" da.\nErabilera.\nEuskaldunon artean, lau funtzio bete izan ditu:\nOsagaia.\nMizpiraren desagertzearekin bat, makilak egiteko sarritan gaztainondoaren zura erabili ohi da.\nAtalak.\nGorputzaz gain euskal makilak honako atal hauek ditu:\nLeloak.\nMakilak ukitu pertsonala darama, eta duen karga sinbolikoaz gain, jabe bakoitzak bere esanahia eta helburua finka diezazkioke. Horretarako, artisauari makilan zer bozeldu edo landu behar duen esatea besterik ez dago.\nIrudimenarentzako txoko hori makilaren goialdeko zorroa da. Esaldi laburrez osaturiko eskaintzak idazten dira bertan, horretarako esanahi handia duten hitzak aukeratuz. Makiletan paratzen diren eskaintzen artean, badira ohizkoak eta bitxiak. Adibidez, zera irakur daiteke:"}
{"id": "142826", "revid": "204", "url": "https://eu.wikipedia.org/wiki?curid=142826", "title": "Benito Ansola", "text": "Benito Ansola Erkiaga (Lekeitio, Bizkaia, 1928ko abuztuaren 13a) apaiza eta zinemazalea da.\nBiografia.\nBenito Ansola Erkiaga , askok \"On Benito\" bezala ezagutzen dutena, Lekeitioko Atxabal kalian jaio zen 1928ko abuztuaren 13an, Alfred Hitchcock zinegile handia jaio zen egun berean; zortzi neba-arreben famili batean. Bere umezaroa jaioterrian pasatu ondoren, Gerra Zibilaren ondorioz, Bilbora joan behar izan zuten, 1937ko udaberrian, aldean jarrita zeukatenarekin: barku bat hartu eta Bizkaiko hiriburura jo zuten babes bila.\nBilboko bizimodua eta zinezaletasuna.\nArestian aipatutako liburuan, Miren Agur Meabe idazleari adierazi zion bezala, \"\"Bilbon etxerik etxe ibili ginan. Ez dakit itxasontzitik non lurreratu ginan baina esnatu eta Ideal Zinema ikusi neban\". Eta hiri horretan zeuden zinema tokiak txundituta utzi zuten Benito gaztea.\nFrancoren tropak sartu ondoren, aita kartzelan sartu zuten; eta semea janaria eramatera zihoala, Salon Vizcaya, Ideal Cinema, Coliseo Albia, Campos Eliseos... ikusten zituen; eta berauetan ematen zituzten pelikulen kartelak ere. Bere gaztaroan sarri bisitatu zituen zinema horiek eta Olimpia, Gran Via, Cinema Trueba, Gayarre, Buenos Aires, Actualidades... Benitoren ustez bere \"zinezaletasuna, hortxe hasi zen\"\".\nIkasketak.\nHamairu urtekin Bergarako seminariora joan zen: etxean euskaraz bakarrik eginda, gaztelania oraindik ongi menperatu gabe.\nHandik Gasteizera joan zen ikasketak jarraitzera, 3 urte Filosofia, 5 urte Humanidades eta 4 urte Teologia; baita latina ere ikasi zuen.\nApaiza.\n1953an Bilboko Santiago katedralean apaiz ordenatu zen, 24 urte zituelarik; biharramonean, San Pedro egunez, bere lehen meza eman zuen San Anton elizan, Casimiro Morcillo apezpikua zenean.\nBere lehen destinoa Lea-Artibai eskualdean izan zen Etxebarriako parrokian. Urte t'erdi pasa ondoren Markina-Xemeingo auzo batera destinatu zuten: Barinagara hain zuzen ere. Hantxe ezagutu zuen Jose Maria Arizmendiarrieta apaiza, bere bizitzan eragina izango zuena.\nBarinagan zegoela Markinako Eskola Laboralean klaseak ematen hasi zen, eta estatu osoan lehen aldiz, zinema klaseak ematen hasi zen; baita zineklub saioak ere egiten zituzten, herrian bertan: aintzindaria izan zela esan daiteke.\nIrakasle zegoen artean, urte batez Madrilera joan zen psikopedagogia ikastera.\nJaioterrira itzulita.\n1977an Lekeitiora destinatu zuten, bertoko parrokoa izanez 24 urtez. Bere ama Sebastianak esaten zuenez \"ikurrina kendu zanian joan eta ikurrina ipini danian bueltatu\". \nZinemazale amorratua izanik, euskal zinema bultzatu zuen bere herrian, lagun batzuekin batera; 1978an, Euskal Zinema Bilera antolatzen hasi zen Lekeition, ikasle ohi batzuekin: 30 urtez egin zuten antolaketa lan hori, udalaren eskuetan utzi arte.\n2017an Euskal Zinema eta Bideo Bilerak 40 urte bete zituen. \nMarkinako zine-kluba eta Euskadiko beste zenbait herritakoak ere zuzendu ditu.\n2005ean, Amalur saria eman zioten Donostiako Zinemaldian.\n2010ean, Topagunea Euskara Elkarteen Federazioak \"Benito Ansola\" izena jarri die euskarazko zinemagintza sustatzeko sortu dituen bekei.\n2015ean Angel Mari Unzuetak bultzatuta, Bizkaiko Elizbarrutiak \"Karmelo Etxenagusia\" ohorezko aipamena eman zion euskaraz egindako zineman aitzindaria izateagatik eta kulturaren bitartez kristau fedea zabaltzeko ahaleginengatik. \nFilmografia.\nAnsolak hainbat film labur zuzendu ditu, besteak beste honako hauek:\nGainera, paper txiki bat ere izan zien Imanol Uribe zuzendariaren \"Mikelen heriotza\" film luzean, 1983an Lekeition grabatu zena.\nBilboko Zinebi zine labur eta dokumentalen 62. edizioan estreinatu zen Mikel Zarate idazleari buruzko dokumentalean ere, \"Bihotz Zabaleko Ameslaria\" izenburu zuena, Ansolak parte hartu zuen \"informante\" bezala, adierazpen esanguratsuak egiten.\n2022 urtean Zinebiren 63 edizioan \"El Tesoro de Benito: semblanza de Benito Ansola\" dokumentala estreinatu zen Josi Sierrak zuzenduta: \"Master-Class moduko bat da, Euskal Zinemaren bultzatailea eta Lekeitioko Euskal Zine Bileraren fundatzailea den Benito Ansolarekin solasean. J. J. Bakedanoren galderak erantzunez ekoizpenetako kontuak azaltzen ditu\".\nKanpo estekak.\nEleizbarrutiaren ohorezko aipamenaren berria Deia egunkarian https://www.deia.eus/bizkaia/2015/10/30/felix-benito-gurutzi-tres-vidas-5087700.html\nAnsolaren datuak Au\u00f1amendi entziklopedian: https://aunamendi.eusko-ikaskuntza.eus/eu/ansola-erkiaga-benito/ar-18073/\nAnsola zinemagile amateur bezala: https://www.amateurcinema.org/index.php/filmmaker/benito-ansola-erkiaga\nBenito Ansolaren fitxa IMDB zinema munduko datubasean https://www.imdb.com/name/nm8311637/\n\"El Tesoro de Benito\" dokumentala Zinebi 63an estreinatuta Youtuben ikusgai: https://www.youtube.com/watch?v=3mzXp7Umje4"}
{"id": "142828", "revid": "119347", "url": "https://eu.wikipedia.org/wiki?curid=142828", "title": "Laborari (aldizkaria)", "text": "Laborari (2001 arte Laborari-Lo Paisan) Euskal Herriko Laborarien Batasuna sindikatuko aldizkaria da.\nHistoria.\nELB laborantza arloko sindikatuaren sorrerarekin batera hasi zen ateratzen, 1982ko urrian. Lehen lau zenbakietatik 50.000 ale atera ziren eta dohainik izan ziren eta lehen kideen bazkidetzak erabiltzeaz gain zenbait militantek diru-kopuru handiagoak ezarri zituzten atera ahal izateko. Hasieran hilabetekaria izan zen; 1983an 11 zenbaki atera ziren eta ale kopurua aldakorra zen: urte horretako urtarrilekoa 11.000 aletan argitaratu zen, Laborantza Ganberarako hauteskundeen harira. Denbora laburraz bihilabetekaria izan eta gero berriro hilabetekari bihurtu zen, 1984ko ekainetik 1985eko uztailera; zuri-beltzezko 10 orrialdeko aldizkaria zen.\n1988an hilabetekaria zen eta 600 harpidedun zituen; 1998an 1.000 bat ale ateratzen ziren eta astekaria zen.\n2010eko apirilaren 22an ateratako zenbakia 891.a da.\nEzaugarriak.\nHastapenean izena elebiduna zen, Laborari-Lo Pa\u00efsan; \"paisan\" hitzak \"laborari\" esan nahi du okzitanieraz; Ipar Euskal Herriko nekazaritza eremu batzuetan (Agaramont aldea...) hizkuntza hau ere hitz egiteaz gain, lehen aleetan \"Mensuel d\u2019information des paysans basques et b\u00e9arnais\" (\"Euskal Herriko eta Bearnoko laborarien informazio-hilabetekaria\") zekarren mantxetan. Gero \"Hebdomadaire d\u2019informations des paysans du Pays basque\" (\"Euskal Herriko laborarien informazio-astekaria\") idaztera pasatu zen. \"Lo Pa\u00efsan\" karaktere txikiagoez agertzen hasi zen 1992ko otsailean eta 2001ean desagertu egin zen.\n3. zenbakia (1983ko urtarrilekoa) bi ediziotan agertu zen: \"Pays Basque\" eta \"B\u00e9arn\". Geroago bakarra zen edizioak \"\u00e9d. Pays Basque\" idatzita izan zuen 1993 arte.\nAldizkaria gehienbat frantsesez da eta euskaraz %20tik heren batera izaten da.\nZenbaki bakoitzak artikulu nagusi bat du eta harpideez gain gaiaren arabera horrekin lotura berezia dutenei banatzen zaie. Helburuen artean FDSEArena den \"Le Sillon\" astekariak (11.000 zenbaki, haietatik 5.000 Ipar Euskal Herrian) laborarien artean zabaltzen duen ildoari aurre egitea dago."}
{"id": "142829", "revid": "2241", "url": "https://eu.wikipedia.org/wiki?curid=142829", "title": "Laborari (argipena)", "text": "Laborari hitzaren erabilpen batzuk daude:"}
{"id": "142830", "revid": "11782", "url": "https://eu.wikipedia.org/wiki?curid=142830", "title": "Laborari-Lo Pa\u00efsan", "text": ""}
{"id": "142831", "revid": "11782", "url": "https://eu.wikipedia.org/wiki?curid=142831", "title": "Laborari-Lo Paisan", "text": ""}
{"id": "142832", "revid": "63274", "url": "https://eu.wikipedia.org/wiki?curid=142832", "title": "Mabinogion", "text": "Mabinogion (galeseraz \"Mabinogi\") Erdi Aroko galestar eskuizkribuetan jatorria duten hitz lauz edo prosaz idatziriko kontakizun multzo bat da, halere bere elementu batzuk jatorria ia ziurtasun osoz Burdin Aroan lukete."}
{"id": "142834", "revid": "448", "url": "https://eu.wikipedia.org/wiki?curid=142834", "title": "Nova Can\u00e7\u00f3 Catalana", "text": ""}
{"id": "142836", "revid": "448", "url": "https://eu.wikipedia.org/wiki?curid=142836", "title": "Enbata (politika)", "text": ""}
{"id": "142838", "revid": "448", "url": "https://eu.wikipedia.org/wiki?curid=142838", "title": "Latin Amerika", "text": ""}
{"id": "142839", "revid": "448", "url": "https://eu.wikipedia.org/wiki?curid=142839", "title": "Latinamerikar", "text": ""}
{"id": "142840", "revid": "512", "url": "https://eu.wikipedia.org/wiki?curid=142840", "title": "La Verna", "text": "La Verna izeneko kobazuloa (zuzenagoa litzateke \"gela\" esatea) Zuberoako Urdatx / Santa Grazi udalerrian kokatua dago, eta San Martin Harriko lurrazpiko sistemaren partea da. 1953. urtean aurkitu zuten eta 2010eko udan ireki zen publikoak bisita zezan.\nNeurriak.\nLa Verna munduan bisita daitekeen gela handiena da. Tamainari dagokionez, 194 metro altu eta 245 metro zabal, 5 hektareako azalera eta 3,6 milioi metro kubikotako espazioa ditu.\nDimentsio hauek Frantziako lurraldeko handiena bihurtzen dute. Euskal Herrian ere handiena da bolumenean (azaleran bigarrena, Torca del Carlistaren ostean), eta munduan hogeita bigarrena.\nDimentsio hauekin hobeto jabetu gaitezke kontuan hartzen badugu 2003 urtean globo aerostatiko bat hegaldatu zela La Vernan, barruan lau pertsona zituela.\nToponimia.\nGelaren izena berau aurkitu zuten Lyoneko espeleologoengandik dator. Daniel eta Pierre Eppely, Michel Letr\u00f4ne, Louis eta Georges Ballandraux \u201cClan de La Verna\u201d eskaut taldeko kideak ziren, eta 1952etik San Martin Harriko Sistemaren esplorazioetan ari ziren (Marcel Loubensen erreskate saiakeran parte hartu zuten).\nGeomorfologia.\nSan Martin Harriko Sistema urak kareharria disolbatzean sortua da. Saint Vincent izeneko ur korrontea eskisto geruza iragazgaitzaren gainean irristatuz doa, harik eta La Verna gelan harri mota aldatzen den arte. Honek zorua hondoratzea ekarri zuen (duela 194.000 eta 211.000 urte artean) eta, gaur egunean, puntu horretan ibaia 100 metrotako ur-jauzian erortzen da; aurreko horman, oraindik jatorrizko ubidea ikus dezakegu (Aranzadi Galeria). Gela barreneko harrien artean iragazi eta gero, Saint Vincent ibaia 1500 metro beherago ateratzen da lurrazalera, Bentako urbegian (Urdatx \u2013 Santa Grazi).\nLa Verna gelaren tamaina hain da handia, ezen Herziniarreko diskordantzia ere gainditzen duen. Leizearen behealdean modu ia bertikalean agertzen dira Devoniar garaiko arroka kalkareoak eta horien gainean Karboniferoko pelitak. Diskordantzia bat eginez, orogenia herziniarrekoa, Santoniar garaiko kareharriak agertzen dira. Guztiaren gainean Kuaternarioko arrokak daude nonahi.\nIkerketaren historia.\n1950 eta 1956 artean, Fernand Ravier hidrogeologoak Larra inguruko uren ikerketa egin zuen EDF enpresa hidroelektrikoaren enkarguz. Mendi multzoa zeharkatu behar zuten lurpeko ibaien nondik norakoa deduzitu zituen, bere semeen izenak emanaz: Saint Vincent eta Saint Georges. Max Cosynsen gidaritzapean, espeleologoek Ravierren ikerketa hauek jarraitu zituzten; horrela aurkitu zuen Georges Lepineuxek San Martin Harriko Sistemaren lehen leizea, 1950ean.\u00a0\u201cLepineux Leizea\u201d 1951ean jeitsi zen, eta -340 m. neurtu ziren: artean munduko bertikalik handiena.\u00a01952an kobazuloaren esplorazioarekin jarraituz -550eko kotaraino iritsi ziren,\u00a0Marcel Loubens istripuan hil zenean.\n1953 urtean berrekin zitzaion esplorazioari; espeleologoek, erreleboka, Saint Vincent ibaia beherantz esploratzen aritu ziren; abuztuaren 13an Georges L\u00e9pineux, Jimmy Th\u00e9odor, Daniel Eppely, Michel Letr\u00f4ne eta Georges Ballandraux La Verna gela aurkitu zuten; -734ko sakonera neurtu zuten, artean munduko leizerik sakonena.\nJacques Labeyriek La Vernako ur-jauzi handia hidroelektrikoki aprobetxatzeko aukera zegoela ikusi zuen, eta Norbert Casteretek EDF-ri proposatu zion; interesa agertu zuten, eta hauxe izan zen 1956 urtean tunela zulatzen hasteko motiboa. Halere, 1953ko topografia ez zen zehatza (brujulaz eta zinta metrikoz egin zen) eta ez zuten La Verna aurkitu, beste kobazulo bat baino (Arphidia); tunela zulatzeko lanak eten ziren.\n1960an, Euskal Espeleologoen Elkargoaren V Jardunaldien baitan, Lepineux leizetik La Vernarainoko topografia berregin zen, prezisiziozko materialarekin (teodolitoak). Espeleologo frantziarrak eta espainiarrak elkarlanean aritu ziren, EDF eta bi herrialdeetako Armaden kolaborazioarekin. Espedizio honetan Aranzadi Zientzia Elkarteko kideek, La Vernaren geologia aztertuz, 100 m altueran gelak jarraipena izan behar zuela ondorioztatu zuten\u00a0(1961ean aurkituko zuten Aranzadi Galeria, alegia).\u00a0Topografia honekin tunela zulatzeari berrekin zitzaion, eta abenduan La Vernara ailegatu ziren.\n7 urtean zehar, EDF Saint Vincent ibaiaren ur debitoa erregistratzen aritu zen; 1967an nahikoa ez zela ikusi zuten (artean elektrizitate ekoizle handiek ez zuten\u00a0 mikrozentraletan interesik). Horrela, proiektua bertan behera gelditu zen eta urte askoan tunela esplorazio espeleologikorako baino ez zen erabili.\n2000. urtean SHEM elektrika enpresak ura hartzeko egitasmoa bere gain hartu zuen; horren ondorioz, gaur egunean ezagutzen dugun instalakuntza proiektatu eta burutu zen. Gelatik metro kubiko bat ur hartzen da, eta honek Santa Grazin elektrika zentrala elikatzen du. Bidea eta tunela ere konpondu dira, La Vernan pasarela eraikiz. Herriaren baliabideak erabiltzeagatik enpresak Helburu Bakarreko Herri Elkargoari (SIVU delakoa) ematen dion diruari esker harpea bisitatua izan ahal izateko moldaketak egin dira (orotara 900 000 euro), eta 2010. urtetik aurrera La Verna publikoarentzat irekia da,\u00a0 64 Departamentuko Espeleologia Komitearen ardurapean.\nGaur egunean, San Martin Harriko Sistemako esplorazioek aurrera jarraitzen dute, La Verna gelakoak barne.\nBiologia.\nLa Vernako biztanle endemikoak kakalardo txiki batzuek\u00a0 dira, Carabidae familiakoak, denak itsuak eta pigmenturik gabekoak. 1960ean 21 animalia espezie aurkitu zituzten, euren artean Aphoenops eta Hydraphaenops generoetakoak.\u00a0Bi espezie ugarienak Aphoenops loubensi eta Aphoenops cabidochei dira.\nHasierako urteetan, La Vernako azterketa bioespeleologikoa Michel Cabidochek eraman zuen, Madeleine Guillemet emaztearen laguntzaz. Gelan bost estazio instalatu zituzten, lau urtez datuak hilero jasoaz. Lan berritzailea izan zen, in situ egindako lehen ikerketa bioespeleologikoa izan baitzen (ordura arte mota horretako jarraipenak laborategian egiten ziren).\n2010ean turismoari ireki ostean, fauna hau ikertzearen ardura Arnaud Faille irakasleak zuzendutako taldeak darama (Mus\u00e9um National d'Histoire Naturelle)."}
{"id": "142843", "revid": "448", "url": "https://eu.wikipedia.org/wiki?curid=142843", "title": "Euskal Musika garaikidea", "text": ""}
{"id": "142847", "revid": "17", "url": "https://eu.wikipedia.org/wiki?curid=142847", "title": "Jose Bizente Etxegarai", "text": ""}
{"id": "142848", "revid": "105290", "url": "https://eu.wikipedia.org/wiki?curid=142848", "title": "Miley Stewart", "text": "Miley Ray Stewart \"Hannah Montana\" telesaiko pertsonai nagusia da. Miley Cyrus interpretatzen du.\nDeskribapena.\nMiley Stewart bizitza bikoitza bat bizi du, neska normal bat isaten, eta sekretuz pop abestlari famatua Hannah Montana isaten. Bere anaia Jackson eta bere aita Robbierekin bizitzen da. Gainera, bere aita Hannah Montanaren agentea da. Mileyen ama hil zen bera gaztea zenean. Ere dauka bizkarzaina Hannah Montana denean, Roxy.\nBiografia.\nMiley Tennesseekoa da, baina Kaliforniara joan zen bizitzera Malibun, gutxienez, seigarren graduan zegoenetik eskolan. Lehen aldiz iritsi zenean \"Seaview Middle Schoolera\", haren gaur egungo lagun hobeenak ezagutu zuen, Lilly Truscott eta Oliver Oken. Lilly lehena izan zen asmatzen Miley Hannah Montana dela, eta Oliver bigarrena. Gainera, denborazko maitasuna euki zuen Jake Ryan aktorearekin."}
{"id": "142850", "revid": "6327", "url": "https://eu.wikipedia.org/wiki?curid=142850", "title": "Sumer inperioaren", "text": ""}
{"id": "142851", "revid": "6327", "url": "https://eu.wikipedia.org/wiki?curid=142851", "title": "Sumer Inperioaren", "text": ""}
{"id": "142852", "revid": "201", "url": "https://eu.wikipedia.org/wiki?curid=142852", "title": "Hippodamo", "text": ""}
{"id": "142853", "revid": "201", "url": "https://eu.wikipedia.org/wiki?curid=142853", "title": "Vitrubio", "text": ""}
{"id": "142854", "revid": "201", "url": "https://eu.wikipedia.org/wiki?curid=142854", "title": "Campidoglio", "text": ""}
{"id": "142856", "revid": "28807", "url": "https://eu.wikipedia.org/wiki?curid=142856", "title": "Jabier Mina", "text": ""}
{"id": "142857", "revid": "105290", "url": "https://eu.wikipedia.org/wiki?curid=142857", "title": "Mauthausen", "text": "Mauthausen azoka herri bat da, Austriako Austria Garaia eskualdean dagoena, Linz hiritik 20 bat kilometro ekialdera. Mauthausenek 4.850 biztanle zituen 2001. urtean.\nBigarren Mundu Gerran, Mauthausen eta Gusen herrien inguruan egin zuten Mauthausen-Gusenetako kontzentrazio esparruen multzoa."}
{"id": "142858", "revid": "56334", "url": "https://eu.wikipedia.org/wiki?curid=142858", "title": "Mauthausen-Gusen kontzentrazio-esparrua", "text": "Mauthausen-Gusen kontzentrazio-esparrua (1940ko uda arte Mauthausen kontzentrazio-esparrua izenaz ezaguna) 1938an agintari naziek Austriako Mauthausen eta Gusen herrien inguruan (Linz hiritik 20 bat kilometrora) eraikitako kontzentrazio-esparru multzo handia izan zen.\nHasiera batean Mauthausenen esparru bakarra egon arren, denbora aurrera joan ahala handituz joan zen, Alemania naziak kontrolatutako Europako kontzentrazio-esparruen konplexu handienetako bat bihurtu arte. Mauthausenen eta alboko Gusenen lau azpiesparru nagusi zeuden, baina horiez gain, Austria osoan eta Alemaniako hegoaldean zehar hedatzen ziren 50 azpiesparru baino gehiagok osatzen zuten konplexu guztia. Horietako batzuetan munizio-fabrikak, armamentu-fabrikak eta Me262 hegazkina mihiztatzeko instalazioak eraiki ziren, presoak bertan lan egitera behartu zituztelarik.\n1945eko urtarrilean 85.000 preso inguru zeuden azpiesparru guztietan barreiaturik, betiere Mauthausengo bulego nagusitik zuzenduta. Ez dago biktimen kopuru zehatza jakiterik baina iturri gehienek zenbatetsi dutenaren arabera 122.766 eta 320.000 lagun inguru izan ziren konplexu guztian. Kontzentrazio-esparru multzo hau Alemania nazian sortutako lehenengo esparru masiboetako bat izan zen, baita mendebaldeko indar aliatuek edota Sobietar Batasunak askatu zuten azkena ere. Bi azpiesparru nagusiak, Mauthausen eta Gusen I, Europa osoan \"III. Graduko\" esparru bezala sailkatutako bakarrak izan ziren. Horrek zera esan nahi du: \"Reicharen Aurkari Politiko Zentzakaitzentzat\" bereziki gordetako esparru latzenak zirela. Beste kontzentrazio-esparru askok era guztietako presoak jasotzen zituzten, baina Mauthausengo esparruen zeregin nagusia zehatza zen: Alemania naziak Bigarren Mundu Gerran zehar menderatu zituen herrialdeetako \"intelligentsia\", pertsona ikasiak eta goi gizarte-klaseko jendea sarraskitzea.\nHistoria.\nKZ Mauthausen.\n1938ko abuztuaren 7an, Dachauko kontzentrazio-esparruko presoak Mauthausen herrira (Linzetik gertu, Austrian) bidali zituzten, esparru berri bat eraikitzeko. Bi arrazoi egon ziren toki hau aukeratzeko: alde batetik, Linzeko garraio-saretik gertu egotea eta, bestetik, jende gutxiren bizitokia izatea. Hasiera-hasieratik estatu alemanaren kontrolpean egon bazen ere, konpainia pribatu batek sortu zuen. Mauthausen osoan zehar Wienergraben harrobia zabaltzen zen (Marbacher-Brucha eta Bettelberg harrobiez osatua) eta bere jabea DEST konpainia (Deutsche Erd-und Steinwerke GmbH-en akronimoa) zen. Konpainiak, SSetako goi-mailako ofiziala ere bazen Oswald Pohlen zuzendaritzapean, Vienatik harrobiak erosi zituen eta Mauthausengo esparruaren eraikuntzari hasiera eman zion. Urte baten ostean, konpainiak Gusenen lehenengo esparrua eraikitzeko agindua eman zuen. Harrobietatik erauzitako granitoa lehenago Vienako kaleak zolatzeko erabili izan zen, baina geroago granito kopuru handiagoak behar izan zituzten Alemaniako hiri nagusien berreraiketa lanetarako. Proiektu hau autoritate naziek prestatu eta Albert Speerrek eta arkitektura naziko beste hainbat arkitektok antolatu zuten.\nMauthausengo kontzentrazio-esparrua eraikitzeko beharrezko dirua iturri anitzetatik heldu zen: Dresdner Bankaren, Pragako Escompte Bankaren, Alemaniako Gurutze Gorriaren eta Reinhardt funtsaren mailegu komertzialak barne. Azken hau beste kontzentrazio-esparruetako presoei lapurtutako diruaz osatzen zen.\nHastapenean Mauthausenek preso arruntak, emagalduak eta beste hainbat \"Kriminal Zentzakaitzak\" hartzen zituen. 1939ko maiatzaren 8an, gehienbat preso politikoak biltzeko lan-esparrua izatera igaro zen.\nKL Gusen.\n1939 amaiera aldera, Mauthausengo esparrua, granitozko Wiener-Graben harrobia barne, jadanik presoz gainezka zegoen. 1938 amaieran 1.080 lagun biltzetik, urte bat geroago 3.000 preso izatera iritsi zen. Garai hartan Gusengo esparru berria eraikitzen hasi ziren, handik 4,5 kilometrora. Esparru berri hau (geroago Gusen I izendatua) eta bertako Kastenhofen harrobia 1940ko maiatzean amaitu zituzten. Lehendabiziko presoak aurreneko bi barrakoietara (7 eta 8 zenbakidunak) zeharraldatu zituzten. Lehenengo gatibuen lekualdaketa (gehienak Dachauko eta Sachsenhausengo esparruetatik bidaliak) urte bereko maiatzaren 25ean iritsi ziren.\nMauthausengo esparruan gertatzen zen bezala, Guseneko esparruak bere presoak granitozko harrobietan gatibu-lanak egitera behartzen zituzten eta, horrez gain, tokiko merkatariei alokatzen zizkieten. 1941eko urrian, Gusen azpiesparruko hainbat barrakoi gainerakoetatik txarrantxaz banandu zituzten, Gerrako Presoen Lan Esparrua eratuz. Esparru honek gerrako atxilotu ugari biltzen zituen, hauen gehiengoa ofizial sobietarrak zirelarik. 1942an Mauthausen eta Gusengo ekoizpen-ahalmenak gailurra jo zuen. Gusen handitu zuten SSen gordailu zentrala barne hartzeko helburuarekin. Bertan, okupatutako lurraldeetatik lapurtutako hainbat ondasun gorde eta gero Alemaniara bidaltzen ziren. Tokiko harrobi eta negozioek etengabeko eskulanaren geroz eta premia handiagoa zuten, alemaniar gehiago eta gehiagok Wehrmachtean izena ematearen ondorioz.\n1944ko martxoan, SSen gordailua zena azpiesparru berri bat bihurtu zuten, Gusen II zeritzona. Gerraren amaiera arte depositu hau bat-bateko kontzentrazio-esparru bat izan zen. Oinarrizko beharrizanez gabeturik zeuden 12.000 eta 17.000 preso bitartean biltzen zituen. 1944ko abenduan, Gusengo esparruari zegokion beste alderdi bat abian jarri zuten, Gusenetik oso gertu zegoen Lungitzeko herrixkan. Bertan, fabrika baten azpiegiturak aprobetxatuz, Gusen III azpiesparrua eraiki zuten. Azpiesparruen etengabeko eraikitzeak ezin izan zion presoen kopuruaren goratze jarraiari eutsi, ondorioz Mauthausen-Gusenetako barrakoi guztietan gainpopulazio izugarria jasan behar izan zuten. 1940 eta 1944 urteen bitartean, ohe bakoitzeko preso kopurua bi izatetik lau izatera igaro zen.\nAzpiesparru sarea.\n1940tik aurrera Mauthausenek zenbait kanpo-\"Kommando\" edo azpiesparru izan zituen. Aurrena Gusengoa izan zen, esparru nagusitik 5 kilometrora zegoena eta hark baino gatibu gehiago ostatatzera heldu zena. Aurrerago beste hainbat \"Kommando\" gehitu zitzaizkion, preso kopuruarengatik aipagarrienak Ebensee eta Melk izanik.\nMauthausengo zenbait azpiesparruk arma eta munizio fabrikak, harrobiak, meatzeak eta beste hainbat fabrika biltzen zituzten. Gainera, gatibuak esklabo gisa aritu ziren hurreko landetxeetan. Tuneletako zulaketa lanetan ere aritu izan ohi ziren, lurralde austriarra eta Eslovenia elkartzen zituen Loibl-Passeko tunelean esate baterako.\n1942. urtetik aurrera, gerraren abiadak armamentuaren beharra goratzearekin batera, gerra-produkzioan presoen erabilerak geroz eta garrantzi handiagoa eskuratu zuen. Mauthausenen eta honen azpiesparruetan arma sekretuekin zerikusia zuten hainbat fabrika zeuden abian. Arma hauek V-Waffen izenez ezagutzen ziren, V-a Vergeltung (mendeku) hitzetik eratorria. Era honetan Schlier Kommandoan (Redl-Zipfen zegoena) V2 misilek behar zuten erregaiaren garapenerako instalazioa egon zen. Vienako faktoria bonbardatua izan ostean, Ebensee hirian aipatutako V2 misilen atalak ekoizteko fabrika bat eraiki zuten. Gusenen Messerschmitt ME 262 borrokarako lehen erreakzio-hegazkina mihiztatzen ziharduten.\nLan baldintzak biziki gogorrak ziren, hain neketsuak non presoak erabat akitzen zituzten. Horietako zenbait esparru zentralera zeharraldatzen zituzten sarraskituak izateko, edota lekuan erailtzen zituzten injekzio hilgarri baten bidez. Ondoren, gorpuak bertako errausketa-labeetan errausten zituzten.\n1940ko abuztuaren 6tik aurrera \"stalag\"-etatik, hau da, gerrako presoen esparruetatik, errepublikar espainiarrez osaturiko taldeak ere Mauthausenera iristen hasi ziren. Hauek 1939an Espainiatik ihes egindako erbesteratuak ziren, ondoren Frantziako armadan aritutakoak, eta Wehrmacht-ak Frantzia indarrez hartu zuen unean alemaniar gudataldeek harrapatu zituztenak. 1940 eta 1945 urteen bitartean 7.200 espainiar inguru igaro ziren Mauthausen eta haren azpiesparruetatik. Horietatik 5.000 bat erailak izan ziren.\n1941. urteko amaiera aldera gerrako preso sobietar ugari iritsi ziren. Gas ganberetan hiltzera kondenatutako lehen taldea izan zen hau, 1942ko hasieran. Horren aurretik, jadanik unatuak zeuden presoak Hartheimeko Gaztelura eraman zituzten, non 1940. urtetik gas-ganbera eta errausketa-labe bat funtzionatzen ziharduten.\n1944. urtean Herbehereetako eta Hungariako judutar talde ugari bat heldu zen. Horien gehiengoa gatibu-lanen eta baldintza negargarrien ondorioz hil zen. Beste batzuk Mauthausengo harrobitik behera jaurti zituzten (hori dela eta SSetako guardiek paraxutisten horma bezala izendatu zuten). Gerraren azken hilabeteetan, beste esparruetako 20.000 preso inguru konplexura lekualdatu zituzten.\nEsparru nagusiko konplexuaren osotasunetik eta azpiesparruetatik igaro ziren zenbatetsitako presoen kopurua 235.000koa da: horien gehiengoa Wienergrabengo granitozko harrobian gatibu-lanak egitera behartuak izan ziren. 122.000 inguru erailak izan ziren. Bizi-baldintzak erabat penagarriak ziren: preso guztiek malnutrizioa pairatzen zuten eta, laguntza medikurik gabe, gaixotasunek hondamena eragiten zuten.\nHorrez gain, 1944ko irailean emakumeentzako esparru bat ireki zuten Mauthausenen, Auschwitzetik emakume presoak heltzearekin batera. Ravensbr\u00fck, Bergen Belsen, Gross Rosen eta Buchenwaldetik iritsitako emakume eta ume gehiago sartu zituzten Mauthausenen. Eurekin emagin batzuk ere heldu ziren. Jakin izan denez, horietatik 20 Mauthausengo esparruan egin zuten lan, eta 60 konplexu guztian. Gaur egun SSetako emakume-jagole guztien izenak ezagutzen dira: Jane Bernigau, Margarete Freinberger, Marie Herold, Anna Kern, Maria Kunik (Lenzigen ere zerbitzatu zuen), Hildegard L\u00e4chert, Marianne Paegel, Albine Pallaoro, Amalie Payrleitner, Therese Pichler, Eleonore Poelsleitner, Antonia Rachbauer, Elsa Rascher, Anna Reischer, Hildegard Reiterer, Anna Schbesta, Edda Scheer, Aloisia Schekolin, Hermine Schmied eta Rosa Seyringer. Emakume-jagoleak Mauthausengo esparruari zegokien Hirtenberg, Lenzig (Austrian zegoen emakumeentzako azpiesparru nagusia) eta St. Lamprechteko azpiesparruetan ere aritu ziren lanean.\n\"Espainiarren esparrua\".\nMauthausena eraman zituzten preso espainiarrak, Gerra zibilaren amaieran Frantziako muga zeharkatu zuten milioi erdi errepublikarren parte ziren. Katalunia erori ostean, muga pasa eta Frantziako hegoaldean zehar barreiatutako kontzentrazio-esparruetan sartu zituzten: Argel\u00e8s-sur-Merko esparruan, Le Vernet d'Ari\u00e8geko esparruan, Barcar\u00e8s, Gurs eta Septfondsen. Bigarren Mundu Gerraren hasieran, horietariko asko uniforme frantsesez jantzita frontera bidali zituzten \u2015Atzerritar Legioko lerroetan edota talka-eskuadroietan barrena\u2015, edo Langile Atzerritarren Konpainietan integratu zituzten. Horien gehiengoa alemaniarren eskuetan erori zen Frantziako inbasioaren lehenengo uneetan (1940ko maiatza-ekainean). Stalagetatik igaro ondoren (Stalag-ak gerrako presoentzako esparruak ziren), Mauthausenera bidali zituzten.\nLehenengo preso talde espainiarrak 1940ko abuztuan iritsi ziren Mauthausena. Okupatutako Frantziatik karga-bagoietan garraiaturiko bost preso talde iritsi ziren hilabete horretan: Abuztuaren 6an Moosburg-tik (Stalag VII A) 392 preso eraman zituzten, abuztuaren 9an Hohenstein-dik (Stalag I B) 168 preso, abuztuaren 13an Ziegenhain-dik (Stalag IX A) 91 preso, abuztuaren 24an Angulema-tik (Frontstalag 184) 430 preso (gaur egun \"927en konboia\" izenez ere ezagutzen dena), eta azkenik abuztuaren 30ean Hammerstein-dik (Stalag II B) 92 presoz osaturiko konboia. 1940ko abuztuan lehenengo bost konboi espainiar hauek iritsi ondoren, areagotu egin ziren Mauthausena bidali zituzten espainiar konboiak.\nAgintari alemaniarrek Francisco Francoren gobernuari espainiar presoekin zer egin galdegin ziotenean, espainiar mugatik haratago espainiarrik ez zegoela adierazi zuen; ondorioz Mauthausengo esparruan aberrigabeak zirela adierazten zuen hiruki urdina (\"Spanier\" hitzetik eratorritako S batekin) jarri zieten espainiar errepublikarrei.\n1943. urteaz geroztik, Mauthausena iritsi ziren espainiar errepublikarrak Frantziako Erresistentzian parte hartzeagatik atxilotutako pertsonak izan ziren gehien bat. Guztira, 35.000 espainiar inguruk parte parte hartu zuen mundu gerran aliatuekin: horietatik 10.000 inguruk kontzentrazio-esparru alemaniarretan bukatu zuen.\nErbesteratuen artean bereala hasi zen ezagutzen Mauthausen \"Espainiarren esparrua\" bezala. Lehen barrakoiak 1938. urtekoak baziren ere, igeltsero espainiarrek eraiki zituzten Mauthausengo eraikinik gehienak. Hori dela eta, bizirik irtendako frantses batek hauxe adierazi zuen: \"\u201cMauthausengo harri bakoitzak espainiar baten bizitza islatzen du\u201d\". Espainiar presoen gehiengoa Frantziak armistizioa izenpetu ondoren iritsi zen esparrura, 1940ko abuztu eta 1941ko abendu bitartean. Horietako asko 1941 eta 1942 urte bitartean hil zen; esaterako, 1941eko irailean eta urrian Gusenen \u2014Kommando bat, hots, preso ahulenak sarraskitzeko azpiesparru bat\u2014 hildakoen zati handi bat espainiarrek osatzen zuten.\nMauthausengo bizitza sostengatzen zuen ardatza granitozko harrobia zen, non presoek lan egiten zuten ahituta hil arte. 186 maila zituen harrobia eta barrakoiak banatzen zituen eskailerak. Erbesteratuek egunero hamar-hamabi aldiz igo behar izaten zuten bizkarrean harri ikaragarri handiak zituztela, kapoek \u2014hau da, langileburu lanak egiten zituzten beste presoek\u2014 bultzatu, zangotrabatu eta makilekin astintzen zituzten bitartean. Lehen espainola hiltzean, 1940ko abuztuaren 26an, bere aberkideek, borreroen harridurarako, minutu batez isiltasuna gorde zuten. Egoera hau beste hainbat aldiz errepikatuko zen. Denborarekin espainiar batzuk lan espezializatuak egitera pasa ziren: igeltseroak, ile-apaintzaileak, administrariak, jostunak, interpreteak edota argazkilariak, bizirik ateratzeko harrobian aritzen ziren langileek baino aukera gehiago eskuratuz. Informaziora sarbide handiagoa izateko aukera ere lortu zuten, eta baita 1941. urteko erdialdetik martxan zegoen ezkutuko antolakuntza errepublikarrari eusteko autonomia gehiagoz gozatzekoa.\nAntolamendu espainiarraren lana erabakigarria izan zen: 1942. urtean erresistentzia frantsesetik eta fronte errusiarretik etorritako erbesteratuak iristen hasi zirenean, espainiarrak ziren esparruan eskarmentu handiena zutenak, bizirik irauteko estratega ikasiak eta beraien ezagutza iritsi berriei transmititzeko prest zeudenak. Bestalde, Mauthauseneko kudeaketan jarduera ezberdinetan parte hartzen zutenez gero, beste preso askori laguntzeko gai izan ziren. Espainiarrek, beste adibide askoren artean, dutxen gela zaintzen zuten eta lagun bat baino gehiagoren bizitza salbatu zuten naziek preso talde bat ordu luzez gerriraino heltzen zitzaien ur izugarri hotzez erabat beteriko nabe horietan hiltzen utziz jende askoren hilketa burutzen zutenean. Horrez gain, ezkutuko antolaketa espainiarrak erizaindegitik lapurtutako sendagaiak banatzen zituen eta presoek jasotzen zuten janari urria birbanatzen zuen, ahulenei eta gaixoei jaki gehiago esleitzeko helburuarekin.\nHala ere, bertatik bizirik atera ziren beste herrialdeetako presoek, batez ere frantsesek, Mauthausengo Esparruaren inguruan gorde zuten oroipenik biziena espainiarrek nazien porrotean zuten fedea izan zen, baita unerik latzenetan ere. Errepublikar espainiarrak Alemania naziaren eta euren kideen aurka 1936an hasitako Espainiako Gerra Zibiletik aritu izan zirelako izan liteke. Bizirik irten zen preso frantses batek adierazi zuenez \u201cBeste garaipen bat\u201d zen preso espainiarrek esaten zuten esaldia, harrobiko eskailerak zituen 186 mailen azkenekora heltzen ziren bakoitzean. Aliatuek irabaziko zutelako uste osoa zutenez, errepublikarrek basakeriaren frogak gordetzea erabaki zuten, ostean borreroei egingo zitzaien epaiketarako. Honela, adibidez, Francisco Boix argazkilariak bere eskuen artetik igarotako argazki guztien kopia bat egin zuen eta baita gerraren amaierara arte ondo ezkutatu ere. Horiei esker, Albert Speer eta Ernst Kaltenbrunner hierarkak Mauthausenen izan zirela frogatu ahal izan zuen Nurenbergeko epaiketetan zehar, sarraskitze-esparruak bazirela ez zekitelako alegatua bertan behera botaz.\n1945eko maiatzaren 5ean, iparamerikarren armada Mauthausenera sartu zenean nazien banderen ordez jada bandera errepublikarrak zeuden eta esparruko atea \u201cEspainiako antifaxista guztiek indar askatzaileak agurtzen dituzte\u201d zioen pankarta erraldoi batez estalia zegoen. Hala ere, esparruaren askapenak ez zuen errepublikarrek 1936an hasitako gerraren amaiera ekarri. Asko eta asko ezin izan ziren frankismoan murgildutako Espainiara itzuli, hau ideologikoki Mauthausenen borrokatu zuten nazien aliatua baitzen. Hori dela eta, beste herrialdeetan asiloa bilatu behar izan zuten, batez ere Frantzian.\nEuskal herritarrak Mauthausenen.\nHego euskal herritarrak, espainiar errepublikazaleen kolektiboaren parte ziren heinean, hauen ibilbide eta patu berbera pairatu behar izan zuten. Aldiz, oraindik ez da zelai honetatik pasa ziren ipar euskal herritarren zerrenda zehatzik egin.\nMarcelino Bilbaori, Mauthausena deportatu zuten alonsotegiarrari, zor zaio zelai honetan hil ziren hego euskal herritarren lehenengo zerrenda. Etxahun Galparsoro historialariak aldiz, zelai honetara (eta gainerako zelaietara) deportatu zituzten hego euskal herritarrak (hildakoak zein bizirik ateratzea lortu zutenak) zerrendatu zituen 2020an Gogora Institutuak argitaratu zuen txostenean: guztira 115 hego euskal herritar.\nZelai honetan izan ziren euskal herritarren testigantzak ugariak dira: Euskal Telebistak (ETB) 2002an berrargitaratu zuen Los esclavos vascos del III Reich dokumentala, Marcelino Bilbaoren bizipenak jasotzen diren \"Bilbao en Mauthausen: memorias de supervivencia de un deportado vasco\" liburua, Jose Maria Agirre Salaberriaren testigantza etb.\nSarraskitze-metodoak.\nSarraskitze metodo hauek erabili zituzten naziek:\nBestalde, jakien anoak oso eskasak ziren eta 1940 eta 1942 bitartean preso batek batez beste 42 kilo pisatzen zituen. Tratamendu medikoa ia ez zen existitzen arau alemaniarrei jarraituz.\nBiktimak.\nGuztira 122.000 pertsona inguru erail zituzten gerra garaian Mauthausen-Gusen kontzentrazio-esparruen konplexuan. 80.000 inguru bakarrik irten ziren bizirik gerratik. SSek, 1945eko maiatzaren 4an erretiratu aurretik, frogak ezabatzen saiatu ziren, presoei buruzko dokumentazioa barne. Horren ondorioz, 40.000 biktima inguru bakarrik identifikatu ahal izan dira."}
{"id": "142859", "revid": "119247", "url": "https://eu.wikipedia.org/wiki?curid=142859", "title": "Lilly Truscott", "text": "Lillian \"Lilly\" Truscott \"Hannah Montana\" telesailaren pertsonai nagusi bat da. Emily Osmentek interpretatzen du.\nDeskribapena.\nLilly Miley Stewarten lagun onena da. Bere gurasoak dibortziatuta daude. Bere amarekin bizi da etxe batean gertu Mileyrenean, baina geroago haren amak beste hirira joaten da lan egiteko, eta Mileyekin bizitzera doa. Lilly lehena izan zen asmatzen Miley Hannah Montana dela. Hannah Montanarekin joaten denean, \"Lola Luftnagle\" deitzen da (\"Lola LaFonda\" lehen), eta kolorez desberdineko ileordeak daramatza. Oliveren neska-laguna da."}
{"id": "142860", "revid": "6327", "url": "https://eu.wikipedia.org/wiki?curid=142860", "title": "Mauthausen kontzentrazio-esparrua", "text": ""}
{"id": "142861", "revid": "58701", "url": "https://eu.wikipedia.org/wiki?curid=142861", "title": "Giordano Bruno", "text": "Giordano Bruno (Nola, Napolitik gertu, 1548 - Erroma, 1600eko otsailaren 17a) italiar astronomo, teologo, matematikari, olerkari eta filosofoa izan zen.\nHaren teoriek eredu kopernikarra hobetu zuten, Eguzkia izar bat besterik ez zela proposatu baitzuen; unibertsoak animalia eta izaki adimentsuak bizi ziren mundu kopuru infinitu bat izan behar zuela. Predikarien Ordena-ren kide, teologiaren arloan panteismo forma partikular bat proposatu zuen, zeina Eliza Katolikoak defendatutako ikuspegi kosmologikoarekin bat ez zetorren.\nArrazoinamendu horietaz gain, haren baieztapen teologikoak bere kondenaren beste kausa bat izan ziren. Haiek zirela-eta Erromako agintari zibilek hil egin zuten, Erromatar Inkisizioak heresiaz akusatu ondoren,\u00a0 sutan erre zuten. Hil ondoren, bere izenak ospe handia irabazi zuen, batez ere XIX. eta XX. mendeetan.\nBiografia.\nGaztaroa.\n1548an jaio zen, Nola-n, Napolesetik hogei kilometrora, garai hartan Espainiar Inperioaren menpe zegoen lurraldea. Gurasoak Giovanni Bruno, espainiar armadan soldadu, eta Fraulissa Savolino ziren. Berez, Filippo izenarekin bataiatua izan zen.\nNola-n ikasten hasten da, baina 1562an Napolesera mugitzen da, non Studium Generalean Giovanni Vincenzo de Colle-ren, eta Napolesen monastegi agustiniarrean Teofilo da Vairano-ren klaseak hartzen dituen. 1565ko ekainean Predikarien Ordena-n sartzen da, Napoleseko Santo Domingo Mayor-en monastegian, non filosofia aristoteliarra eta \u00a0Santo Tomas-en teologia (tomismoa) ikertu eta landu zituen. Ordena-n sartu ondoren Giordano izena hartu zuen.\n1571an Pio V. Aita Santuaren aurrean azaltzen da bere sistema nemoteknikoa aurkezteko, \"Sobre el Arca de Noe\" obra aita santuari eskeiniz. 1572an apaiz agintzen diote eta 1575ean teologian doktoretza titulua jasotzen du.\nNoraezeko bizitza.\nHaren iritziek iskanbila sortu zuten, eta bere aurka 130 akusazio artikulu egin ziren. Inkisizioa-ri zion beldurrak bultzaturik, hogeita zortzi urterekin \"komentuko espetxe estu eta beltza\" utzi eta Erromatik ihes egin zuen 1576an, bizitza alderrai eta abenturazale bat hasiz. Ordutik, esan ahal izan zuen, \"filosofo batentzat lur guztia aberria da\".\nItalia iparraldetik bidaiatu zuen: Genova, Savona, Turin, Venezia, Padua, haurrei gramatika eta kosmogonia irakasten, bizimodua ateratzeko. Aldi berean, Nicolas de Cusa zein Bernardino Telesio-ren lanak sakon aztertu zituen, eta Nikolas Koperniko-ren sistema hartu zuen. Hori dela eta, katolikoak eta protestanteak bere kontra jarri ziren.\nIdazki eta hitzaldietan; munduen eta eguzki sistemen aniztasunaren, heliozentrismo-aren, espazioaren eta unibertsoa-ren infinitutasunaren eta astroen mugimenduaren gaineko ideia zientifikoak adierazi zituen.\nGero beste eskualde batzuetara joan zen. Lyon-era bidaiatu ondoren,\u00a0 1579an Genevan Vico markesak hartu zuen, napolitar kalbinista batek. Han erlijio ohiturak behin betiko utzi eta Genevako Unibertsitatean sartzen da. Handik gutxira Antoine de La Faye irakasle kalbinista ospetsuaren aurkako eraso bat argitaratu zuen, non irakasleak bere ikasgaietako batean egindako hogei akats erakutsi zituen. Hori dela eta, atxilotua izan zen eta ahal bezain laster Genevatik alde egin zuen .\nFrantzia-ra joan zen, non, Toulouseko Unibertsitatean, teologian doktoratu zen eta bi urtez irakatsi zuen (1580-1581). Clavis magna (lulista) idatzi zuen, eta Aristoteles-en \"De Anima\" tratatua azaldu zuen. 1581ean Henrike III.ak Parisko Unibertsitateko irakasle bezala onartu zuen.\nBere bizitzako garai horretan Las sombras de las ideas eta El canto de Circe lanak argitaratu zituen.\n1583an Ingalaterra-ra bidaiatu zuen, Michel de Castelnau enbaxadore frantsesaren idazkari izendatua izan ondoren. Han, Philip Sidney poetaren bileretara joan ohi zen. Oxfordeko Unibertsitatean kosmologia kopernikar berria irakatsi zuen, ideia tradizionalekin apurtuz. Eztabaida batzuen ondoren, Oxford utzi zuen. Haren idazkirik garrantzitsuenak De umbris idearum, 1582koa; La cena de las cenizas, del universo infinito y los mundos eta Sobre la causa, el principio y el uno dira, azken hirurak 1584an idatziak. 1585ean, Los furores heroicos idatzi zuen, non elkarrizketa platoniko-en estiloa erabiliz, jakituriaren bidez Jainkoarenganako bidea deskribatzen duen.\nUrte berean Parisera itzuli zen enbaxadorearekin, ondoren Marburgo-ra joateko, non Londres-en idatzitako obrak prentsari eman zizkion. Marburgon, aristotelismoaren jarraitzaileak, Cambraiko Ikastetxean eztabaida publiko bat izatera desafiatu zituen, non, barregarri utzi, fisikoki erasotu eta herrialdetik bota zuten.\nHurrengo bost urteetan zehar hainbat herrialde protestantetan bizi izan zen, non kosmologia, fisika, magia eta memoriaren arteari buruzko lan asko idatzi zituen latinez (tradizio hermetikoaren ordezkari handienetako bat izan zen). Metodo faltsuen bidez bada ere, Eguzkia Lurra baino handiagoa dela frogatu zuen. 1586an Sorbona-n eta Cambraiko Ikastetxean bere ideiak azaldu zituen eta Wittenbergeko Unibertsitatean filosofia irakatsi zuen. 1588an Praga-ra bidaiatu zuen, non Guillem de Santcliment Espainiako enbaxadoreari eta Rodolfo II.a enperadoreari eskainitako artikuluak idatzi zituen.\nHelmstedteko Unibertsitateko matematika irakasle bezala lan egin zuen, baina berriro ihes egin behar izan zuen luteranoek eskomikatu zutenean. 1590ean Frankfort-eko eta Zurich-eko Karmeldar-ren komentura joan zen. Hor bere poemak idatzi zituen.\nGiovanni Mocenigo veneziar nobleak eskatuta, Italiara itzuli zen. Mocenigo bere babesle bihurtu zen, katedra partikularra emateko, bere bizilekua Venezian ezarriz.\nProzesua eta kondena.\n1591ko maiatzaren 21ean, Mocenigok, \"irakaskuntzarekin pozik ez zegoelarik eta bere gonbidatuaren diskurtso heretikoek gogaiturik\", Inkisizioari salatu zion. 1592ko maiatzaren 23an Inkisizio Veneziarrak Giordano Bruno atxilotzen du, eta ondoren 1592ko irailaren 12an Erromak erreklamatzen du. 1593ko urtarrilaren 27an Giordano Brunoren entzierroa agindu zen Ofizio Santuaren Jauregian, Vatikano-an. Zortzi urtez egon zen kartzelan, epaiketa antolatzen zen bitartean \u2014 Veneziako auzitegiaren pean \u2014, zeinean blasfemia, heresia eta inmoraltasun karguak esleitzen zitzaizkion; baita eguzki sistemen pluraltasunari eta unibertsoaren infinitutasunari buruzko irakaspenengatik ere. Okupazio Napoleonikoan zehar epaiketa horren folio gehienak galdu ziren.\nProzesua Roberto Belarmino kardinalak zuzendu zuen, 1930ean Eliza katolikoaren eskuz kanonizatua eta urte batzuk geroago, 1616an, Galileo Galilei-ren aurkako antzeko prozesua eramango zuena. Giovanni Mocenigori heresia egotzi zioten jendearen adimena kontrolatzea saiatzen ari zela agerian geratu zenean. Dena dela, ez zuten inoiz atxilotu, eta ez zen haren aurkako prozesurik egon.\n1599an Brunoren aurkako karguak azaldu ziren. Atzera egiteko eskaintza guztiak errefusatu egin ziren. Azkenik, Giordano Brunok berak defendatutako ideiei eustea erabaki zuen, eta, 1600eko urtarrilak 20an, Klemente VIII.a aita santuak, autoritate sekularren aurre eramateko agindua eman zuen.\nLuigi Firpo-k inkisizioak Giordano Brunoren aurka jarritako karguak zerrendatu zituen:\nInkisizioak, hasiera batean, bere ideia antidogmatikoengatik salatu zuen.Anti-Trinitario gisa, Mariaren birjintasuna eta transubstantziazioa ukatu zituen. Kosmologia auzien inguruko gogoetek eta magiarekiko erakarpenak, haren kontrako karguen zerrenda izugarri bat agertzea eragin zuten. 1593ko otsailean, Bruno Ofizio Santuko kartzeletan atxilotu zuten. Epaiketa beste bi urtez luzatu zen, bere obren azterketa sakon bat egiteko erabakia hartu aurretik; ondoren, lanak zentsuratu eta San Pedroko plazan erre zituzten. Bere zeldatik, Brunok defentsarako deklarazio bat idatzi zuen, eta bere azken alegatua 1594ko abenduaren 20an aurkeztu zuen Ofizio Santuaren aurrean. Epaiketa sei hilabetez gelditu zen, denbora horretan zehar Brunok mundu infinituen teoria aktiboki defendatzen jarraitu zuen, batzuetan atzera egiteko prest zegoela esanez, eta beste batzuetan bere ideiei eutsiko zizkiela esanez. Beraz, Belarmino kardinalak heretikotzat joko ziren teorien zerrenda bat egin zuen, Brunok berriz ere zalantzan ibili zen, baina azkenean teoria horiei kategorikoki uko egiteko prest ez zegoela esan zuen.\nFilosofoak uko egin ez zien zortzi proposamenak honako hauek izan ziren:\nKlemente VIII.a aita santuak epaia eman aurretik zalantzak izan zituen Giordanori ezarritako epaiaren inguruan, ez baitzuen Bruno martir bihurtu nahi. Otsailaren 8an Giordano Bruno heretiko, nekaezin, adeitsu eta setati deklaratzen zuen epaia irakurri zen. Epaileei zuzendu zien esaldia ospetsua da:\nTembl\u00e1is acaso m\u00e1s vosotros al anunciar esta sentencia que yo al recibirla\nMaiori forsan cum timore sententiam in me fertis quam ego accipiam\nEskomikatua izan zen, eta bere lanak erreta plaza publikoan.\nPentsamendua.\nKosmologia.\nBrunok Lurrak Eguzkiaren inguruan biratzen zuela pentsatsen zuen, eta zeruen itxurazko eguneko errotazioa Lurrak bere ardatzaren inguruan egiten duen errotazioak sortutako ilusioa dela. Brunok, Jainkoa infinitua izateagatik, unibertsoak gertaera hau isla zezakeela ere esan zuen.el universo es uno, infinito, inm\u00f3vil... No es capaz de comprensi\u00f3n y por lo tanto es interminable y sin l\u00edmites y a ese grado infinito e indeterminable y por consecuencia inm\u00f3vil. Te\u00f3filo en De la causa, principio, et Uno de Giordano Bruno.Brunok, zeruko izarrak gurea bezalako beste eguzki batzuk zirela ere esan zuen, zeinei beste planeta batzuk orbitatzen dieten. Sinesmen horien babesak Eskritura Santu edo benetako erlijioarekin inolako kontraesanik suposatzen ez zuela adierazi zuen.\nBrunok unibertsoa homogeneoa zela ere baieztatu zuen, lau elementuz osatua (ura, lurra, sua eta airea), izarrek bosgarren esentzia (eter) bereizi bat izan beharrean. Funtsean, nahiz eta termino honen erabilera anakronikoa izan, lege fisikoak leku guztietan eragiten ari dira. Espazioa eta denbora, biak infinituak ziren. Bere unibertso\u00a0 egonkor eta iraunkorrean ez zegoen lekurik sorkuntza eta azken auziaren ezaupide kristauentzat.\nBrunoren kosmologia infinitutasuna, homogeneotasuna eta isotropiarekin lotuta dago, unibertso osoan zehar uniformeki banatutako bizitza duten planeta sistemekin.\nFisika.\nGiordano Brunok mugimenduaren erlatibitateaz emandako ebidentzia ospetsua da. Brunok Lurra estatikoa ez dela erakusten du. Mugitzen ari den itsasontzi baten mastaren goiko aldetik harri bat erortzen bada, mastaren oinean eroriko da oraindik, ontziaren mugimendua kontuan hartu gabe, norberak gorputz baten mugimendua termino absolutuetan kontsideratu ezin duela frogatuz, erreferentzia sistema baten beharra dago .Todas las cosas que hay sobre la Tierra se mueven con la Tierra. Una piedra lanzada desde lo alto del m\u00e1stil volver\u00e1 al final de alguna manera, aunque la nave se est\u00e9 moviendo. Giordano Bruno. La Cena de le Ceneri.\nMagia.\nErabilera arruntean, magia indar fisiko, izpiritual edo jainkotiarren gaineko domeinu gisa ulertzen da; aitzitik, Brunoren teorian, magiaren azterketa fantastikoaren erresumaren barruan sortzen diren erlazio lotesleen multzoa hautemateko edo ezagutzeko gaitasun gisa agertzen da. Hau da, praktika magikoa bere loturen teorian oinarritzen da. Horregatik, magoak arreta handia eman behar dio irudimen-aren lanari. Irudimenak izaki bizidun bat hunki ditzakeen afektu guztien sarbidea osatzen du.\nHiru dira\u00a0 lotura lortzeko behar diren faktoreak:\nLoturak ez dira betierekoak munduan ematen direlako; denak gauza guztiak lotu ezin duen bezala, eta, egitekotan, ez da era berean ematen. Lotzeko hiru sarbide daude:\nLoturak zentzumenen bitartez ezartzen dira. \"Sartze\"-a gertatzen da, hautematen direnean; \"estekadura\", zentzumenen bidez sartu ziren gauzen zentzu bat eratzen hasten denean; gero \"lotura\" gertatzen da, eta, azkenik, \"erakarpena\".\nMagoak edo manipulatzaileak beti jakin behar du gizabanako bat edo gehiago erakartzeko, sorgindu beharreko subjektuen interes mota guztiak kontuan hartu behar dituela. Horregatik, teknika magikorako subjektuaren eta bere desiren ezagutza partzial bat izatea ez da nahikoa, ezagutza handiago bat behar da, ezagutza hori gabe ezin baita inolako loturarik izan.\nBere proposamen magiko-fantastikoak bere ontologian aipatzen dituen hiru errealitate mailei erantzuten die: mundu dibinoa eta mundu materiala fantasiaren bitartez lotzen dira; bera baita bitartekaria sentsibilitatetik kogniziora doan prozesuan.\nSentiberatasuna datu hautemangarrien igoeran eta jaitsieranelkarteen adiera anitzeko prozesu dinamikoa da. Brunoren kontzepzio metafisikoa Pico della Mirandola-ren ideiekin lotuta dago, zeinak gizona goiko aldeen (jainkotiarrak) eta beheko zatien (materialak) arteko erdibideko posizio batean zegoela ulertzen zuen. Era berean, Brunok Marsilio Ficino-k egindako teoriak zabaltzen ditu, zeinak San Agustin-ek bezala, hiru erresuma bereizten zituen: erresuma materiala, jainkotiarra eta espirituala. Beraz, arima eta gorputza lotzen dituena izpiritua da. Izpiritua ideien eta pertzepzioen igoera eta jaitsiera ematen den lekua da; subjektuaren sentimena hor eratzen da: Arimak gauza materialekin kontaktua dauka,\u00a0 izpirituan ematen den gauza materialen islari esker; gorputzak, berriz, adimenaren kontaktu argitsuan sartzen da, izpirituan fantasia gisa islatzeagatik. Era berean, Brunok, Ficinok bezala, espiritua gizakien berezkoa den zerbait ez dela uste du, baizik eta errealitate propio bat dela, mundu bat da bere baitan; horrela, izpirituen mundu batetaz hitz egin dezakegu.\nFicinoren teologia platonikoan irudimenaren eta fantasiaren kontzeptuen arteko bereizketa bat ikus daiteke, lehenak hautematen dugunari forma ematen dion bitartean, bigarrenak, berriz, irudimenak jada sortutakoari edo egindakoari buruzko judizioa ematen du. Fantasiak judizioak ematen dituen heinean, adimenetik ere bereizi behar da; lehenengoa partikularraz arduratzen da, hau da, unibertsalak partikularretan aplikatzen ditu, adimenak, berriz, unibertsalak ulertzen ditu \u2014 beraz, fantasiaren gaineko autonomia du \u2014, baina biak aldi berean jarduten dute. Magoak eragiteko eta erakartzeko duen gaitasuna gauza guztiak batzen dituen lotura antzematean datza: gorputzaren hizkuntzatik abiatuta (zeinak zerbaiten gaineko irudi oso bat ematen baitu), zeinak, zentzuaren bidez, irudimena eta fantasia diren bitartekarien kanalen bidez pertzepzioei agintzen baitie, era horretan, adimenera igotzeko.\nBrunok gure judizioen ezaugarri partikularrak ez direla ez estetikoak ez etikoak ohartzen du, fantasia izpirituaren bitarteko funtzioa izateagatik, berak ere zentzu bat ezartzen baitu lotzean. Horrela, bereizten duen epaiketa beti da fantastikoa, irudikapen bakoitzean fantasiazko halo bat dugu.\nEkarpen fantastikoa ez da judizio arrazionala, sentsibilitateari erantzuten dio;\u00a0 barneko eta kanpoko pertzepzio guztiak egokitzen dituen ardatza izanik. Fantasiaren erresuma guztia gurutzatzen den lekua da, non denak zentzua hartzen duen; giza arimaren lekua da, beraz, arima loturen bidez eratzen baita eta gauzak, arketipoak eta espirituak lotzen dituen erlazio multibokoetatik eratzen baita.\nMagiaren teknika sorginkeriaren misterioa deskubritzean datza, pneumaindibidualaren eta pneuma unibertsalaren jarraitutasunari etekina ateraz. Maitasuna\u00a0 mago nagusia da, objektu bat lortzearren limurtzeko bitarteko guztiak erabiltzeko prest dago, bere helburua lotzea da. Magoak objektuengan, gizabanakoengan, gizarteengan izan dezake eragina, eta izaki ikusezinen, deabruen eta heroien presentzia ere inbokatu dezake. Baina edozein ekintza egiteko eta manipulazioa menderatzeko, elkar lotzen diren sareen ezagutza izan behar du, bere desiraren objektua lortzeko. Eragiketa hori lotzea da. Horrela, magiak, teknika gisa, bankoak edo masak manipulatzeko tresna gisa balio du; lotura egokien gaineko ezagutzak\u00a0 magoari natura osoa edukitzeko aukera ematen dio; horregatik, antzinean, magoak eta jakintsuak bereizten ziren. Era berean, sare lotesleak ezagutzeak norbere burua menderatzea ahalbidetzen du, beraz, magiaren erabilera giza ekintzarako funtsezko baldintzatzat har dezakegu, lotzen gaituzten pertzepzioen adierazpen aske eta ez erreaktiboa ahalbidetzen duen heinean. Horrela, manipulatzaileak lotu nahi duen edo lotu nahi dituen gaineko zenbat eta ezagutza gehiago izan, orduan eta aukera handiagoak izango ditu arrakasta izateko, lotura loteslea sortzeko zirkustantzia eta une egokia aukeratzen jakingo baitu.El verdadero operador debe ser capaz de ordenar, corregir y disponer de la fantas\u00eda, componer sus especies seg\u00fan su voluntad. Ioan P. Culiano. Eros y Magia en el Renacimiento.Ekintza magikoa, aldi berean, manipulazio tresna handi batez baliatzen da: eros-a; Fizinok adierazi zuen bezala, dena definitu daiteke maitasun hitzetan, afektu guztiak bat, bi edo hirura murrizten dira: maitasuna, edo gorrotoa, edo beldurra, desira eta, edo nazka. Kanpokoa irudimenean inprimatzen da zentzumenen bidez, erakartzen edo uxatzen diren afektuz beteta. Sinpatiaz eta antipatiaz mugitzen gara zerbaitetara, ahaztu gabe kanpotik agertzen zaigun guztia ez dela guztiz arbitrarioa, baizik eta hizkuntza unibertsalari erantzuten diola, edo platonikoek munduaren arima deituko luketena. Eragiketa magiko ororen teknika fantasiaren eskuratzean datza. Irudimenaren ahalmena, indarra, berak esku hartzen duenean esplotatzen da, berak sortutako zentzuaren arabera arima koloreztatzeko gaitasuna baitu. Magoaren teknika praktikan jartzekoan kontuan hartu beharreko beste osagai garrantzitsu bat fedea da, federik gabe ezin baita ezer gauzatu; hala aipatzen du Brunok bere magia tesietan. Magoa edo manipulatzailea, hilkor arruntetik ezberdintzen da, azkenak, amaigabeko afektu edo fantasien mende dagoen heinean; horregatik, Brunok etengabe ohartarazten du operadore izatetik fantasmen tresna izatera ez aldatzen saiatzeko. Aitzitik, badira subjektuaren ekintza boluntario batek eragindako fantasiak,esaterako artistena edo poetena; eta badira beste fantasia batzuk, jatorria beste nonbait dutenak, deabruek eragindakoak edo giza borondate batek eragindakoak izan daitezkeenak. Horietaz, hain justu, Brunok ohartarazten du aldendu behar garela. Hortik dator manipulazioaren arteak duen garrantzia. Gaur egun, teknika magikoaren garrantzia ikus daiteke marketina eta publizitatea bezalako jardueretan, baita jarduera politiko eta erlijiosoetan ere; izan ere, gizabanakoak manipulatzera bideratutako jarduerak dira, helburu jakin batekin, eta interes intersubjektiboen zati handi bat kontuan hartuz.Podemos sostener que la tecnolog\u00eda viene a ser una magia democr\u00e1tica que permite a todo mundo, gozar, de las facultades extraordinarias que hasta ahora, solo pod\u00eda presumir el mago. Ioan P. Culiano. Eros y Magia en el Renacimiento."}
{"id": "142862", "revid": "1340", "url": "https://eu.wikipedia.org/wiki?curid=142862", "title": "Giordano bruno", "text": ""}
{"id": "142863", "revid": "46380", "url": "https://eu.wikipedia.org/wiki?curid=142863", "title": "Isidro Ansorena", "text": "Isidro Ansorena Eleizegi (Hernani, Gipuzkoa, 1892ko maiatzaren 15a - Donostia, Gipuzkoa, 1975eko abuztuaren 20a) euskal txistularia eta txistu-konpositore izan zen. Donostiako Udal-Kontserbatorioko irakasle eta Donostiako Udal txistulari Bandaren zuzendari, bandetan jotzeko mila konposizio inguru sortu eta bildu zituen. Txistua ikasteko egun erabiltzen den metodoetako bat berea dugu Rodrigo Alfredo de Santiagorenarekin batera.\nJose Luis Ansorenaren aita eta Jose Ignazio Ansorenaren aitona izan zen. Jose Luis Ansorena (1928-2019) abesbatza-zuzendaria, musikagilea eta Eresbil artxibategiko presidentea izan zen. Jose Ignazio Ansorenarena Donostiako Txistulari-Bandako zuzendaria da aitona izan zen bezalaxe, eta oso ezaguna da Txirri, Mirri eta Txiribiton pailazoetako bat izan delako (Mirri).\nIbilbidea.\nIsidroren aita txistugilea zen, eta sarritan eskatzen zion txistu berriak probatzeko (\u00abJo ezak hori!\u00bb). Gainera, hiru osaba txistulari izan zituen, hirurak zein baino zein hobeak. Inazio, Castro Urdiales-ko txistulari, Manuel, Errenteriakoa, eta Fernando Balmasedakoa. Eta osaba Fernando hura izan zen txistua fin jotzen Isidrori irakatsi ziona.\nHamalau urte zituela bazan Hernanin txistulari banda. Eta behinola, Olaizola, bigarren txistulari zenaren anaia bai, beste norbaitekin mutur joka ibili zela edo ez zela, Txistulari Elkarteak bere lekua bat batean kendu zion, zer ikusirik ez bazuen ere arazo hartan. Orduan Isidroren anai Joseri eman zioten lan hura, bera ere ibiltzen baitzen Donostiako elkarteetan eta, txistu jotzen. Baina anaia ez zen osasuntsua eta utzi egin behar izan zuenean Isidrori deitu zioten, geratzen zen txistulari zaharrari lagun ziezaion. Horrela ibili zen Teodoro Erauski txistulariarekin bi urtetan, danbolinik gabe. Hil zenean, berriz ere, Jose eta Isidro ibili ziren.\nTolosako Jose Zestona maisu txistulariarekin asko ikasi zuen geroago.\n1922an bihurtu zen Isidro Ansorena Donostiako Udalaren Txistulari Taldearen zuzendari, eta talde hura maila gorenera eraman zuen. Urte hartako urtarrilaren 20an jo zuen aurreneko aldiz txistua hirian Ansorenak; ordurako bazuen ospe handia, ordea, Hernaniko taldearekin sari zenbait irabazi izanagatik. Hurrengo urtean Donostiako Udal Musika Bandan silbotea jotzen hasi zen eta gero horren zuzendari ere izan zen. \nTxistu irakaslea.\nBaztango txistulari batek jaso zuen liburu batean txistua jotzen irakasteko modu hori. Irunen, klarinetea jotzen zuen Larruker izeneko batek erabiltzen zuen eta Isidrori liburua utzi zion. Gero hortik aurrera, Isidrok bere saltsa ere gehitu zion ikasbide hari. \nDonostiako Udal Musika Kontserbatorioan txistu irakaslea izan zen 25 urtez eta bertan txistularientzako eskola sortu zuen. Liburu bat ere idatzi zuen, \"Txistu Ots gozoa, nola\u2026?\" eta horixe erabiltzen da Donostiako Kontserbatorioan txistua jotzen irakasteko.\nMusikagilea.\nGuztira 700 partitura baino gehiagoko errepertorioa eratu zuen, besteak beste hauek:\nEra askotako harmonizazioak, zuzenketak eta moldaketak egin zituen. Kontzertuak, dantzaldiak, erlijio-musika eta ereserkiak landu zituen.\nTxistuaren bilakaera.\nTxistuak, zenbat eta luzeago, orduan eta doinu lodiagoa sortzen dela jakinda, Isidrok txistuari milimetroren batzuk erantsi zizkion luzeran eta hala soinu gozoagoa lortu zuen. Bere bizi guztian erabili izan zuen txisturik maiteena eta onena, aitak egindako bat izan zen. Astigarragako udaletxerako, enkarguz egin zuen. Baina Astigarragakoek, oso motela zela-eta, itzuli egin zioten eta gure aitak bueltatu egin behar izan zizkien hartutako 60 pezetak. 63 urtez erabil zuen Isidrok gero, eta urrearen truke ere ez zukeen saldu.\nXX. mendea \u00abzorioneko\u00bb garaia izan zen txistuarentzat, hainbat euskal konpositore esanguratsuk obra dotore asko idatzi baitzituzten. "}
{"id": "142865", "revid": "105290", "url": "https://eu.wikipedia.org/wiki?curid=142865", "title": "Oliver Oken", "text": "Oliver Oscar Oken \"Hannah Montana\" telesailaren pertsonaia nagusi bat da. Mitchel Musso interpretatzen du.\nDeskribapena.\nOliver Miley Stewarten lagun onenekoa da Lilly Truscottekin. Lillyren mutil-laguna da, eta Joannie Palumborena ere izan da. Hannah Montana joaten denean, \"Mike Standley III\" deitzen da. Eskolako armairu itxiak irekitzen badaki, kolpe batzuk emanez. Oso abeslari ona da, eta rock talde batekin joan zen ibilaldian."}
{"id": "142866", "revid": "119347", "url": "https://eu.wikipedia.org/wiki?curid=142866", "title": "Xabier Otaegi", "text": "Xabier Otaegi Lizarralde (Donostia, 1952ko ekainaren 21a) Donostiako kultura munduko pertsonaia garrantzitsua da. 1972 urtetik aurrera \"Kixki\" pailazoa gisa Kixki ta Mixki ta Kaxkamelon pailazo taldeko kide da, ondoren 1985an Txirri, Mirri eta Txiribiton taldeko \"Txirri\" pailazoa izatera iragateko. Azken hauek Euskal Telebista katean euren asteroko saioari esker arrakasta handia lortu zuten.\n1989-1991 artean Jose Ignazio Ansorenarekin batera ETB1 katean \"Funtzioa\" ikuskizun saioa ere aurkeztu zuen.\nGizarte-zientzietan graduatua, zortzi urtez Donostiako Iztunde antzerki taldean jardun zuen; Herri Irratian hiru urtez haur nahiz euskaldun berrientzako hainbat irratsaio zuzendu zituen."}
{"id": "142867", "revid": "7162", "url": "https://eu.wikipedia.org/wiki?curid=142867", "title": "Mirri", "text": ""}
{"id": "142868", "revid": "8815216", "url": "https://eu.wikipedia.org/wiki?curid=142868", "title": "Txirri", "text": "Txirri hainbat hegaztiren izen arrunta da:\nGerra Zibilaren garaian, Fiat C.R.32 hegazkinak izengoiti hori izan zuen.\nGainera, Txirri, Mirri eta Txiribiton taldeko pailazoetako bat pertsonaia da, lehen Xabier Otaegik eta orain Peru Ansorenaren antzeztua."}
{"id": "142869", "revid": "105290", "url": "https://eu.wikipedia.org/wiki?curid=142869", "title": "Jackson Stewart", "text": "Jackson Rod Stewart \"Hannah Montana\" telesailaren pertsonaia nagusi bat da. Jason Earles-ek interpretatzen du.\nDeskribapena.\nMiley Stewarten anaia nagusia da, eta Robbie Ray Stewartren semea. Beti borrokan ari da Mileyekin. Unibertsitatean dago. Rico gorrotatzen du. Neska askorekin ibili da, baina inorekin ere ez du eduki arrakasta."}
{"id": "142870", "revid": "9316947", "url": "https://eu.wikipedia.org/wiki?curid=142870", "title": "Kristian Pielhoff", "text": "Kristian Pielhoff Urrutia (Donostia, Gipuzkoa, 1961eko ekainaren 12a) telebistako aurkezlea da.\nBizitza.\nDonostian jaio zen, eta aitaren aldetik alemaniar jatorria du. Lehenbizi TVE-2 eta gaur egun Telecinco telebista kateetan emititzen den brikolaje eta lorezaintzari buruzko \"Bricoman\u00eda\" saioari esker ospetsu bilakatu zen. Saio hori I\u00f1igo Segurola lorezainarekin batera aurkezten du. Gaur egun Zarautzen bizi da."}
{"id": "142871", "revid": "1340", "url": "https://eu.wikipedia.org/wiki?curid=142871", "title": "TVE-2", "text": ""}
{"id": "142872", "revid": "8904095", "url": "https://eu.wikipedia.org/wiki?curid=142872", "title": "I\u00f1igo Segurola", "text": "I\u00f1igo Segurola Arregi (Donostia, Gipuzkoa, 1967ko apirilaren 7a) lorezaina da. Kristian Pielhoff herrikidearekin batera \"Bricoman\u00eda\" saioa aurkezten du, eta hor astero ematen dituen lorezaintza-gomendioek ospea ekarri diote.\nHamaika telebistako \"Hiri baratzea\" programako hainbat saiotan ere lan egin du Anabel Arraizarekin batera lankidetzan hirien inguruko baratzetaz eta ortuko jarduerez.\nNekazaritza ingeniaritzako ikasketak egin zituen Iru\u00f1ean; eta, ondoren, paisajista ikasketak Eskoziako hiriburu Edinburghen. 1994an Oiartzun udalerrian beste kide batekin batera LUR Paisajistak, SL enpresa sortu zuen, eta ordu ezkero Euskal Herriko hiri eta herri askotako lorategi, parke eta berdeguneak sortzen dihardu. Haien lan ezagunenetarikoa da Donostiako Europa plazan Andres Nagelen \"Izenbururik gabe\" eskultura egokitzea."}
{"id": "142874", "revid": "336", "url": "https://eu.wikipedia.org/wiki?curid=142874", "title": "Euskal Herriko Agintaritzaren Aldizkaria", "text": "Euskal Herriko Agintaritzaren Aldizkaria, EHAA, (gaztelaniaz \"Bolet\u00edn Oficial del Pa\u00eds Vasco, BOPV\") Euskal Autonomia Erkidegoko aldizkari ofiziala da, zeinetan argitara ematen baitira argitalpen ofiziala behar duten dokumentuak, betiere, legediaren arabera. EHAA zerbitzu publiko unibertsala eta doakoa da, eta argitaratzen dituen agiriei dagokienez bermatu egiten du herritarrek bilatu, kontsultatu, artxibatu eta inprimatzeko duten eskubidea.\nEHAA urteko egun guztietan argitaratzen da, salbu eta larunbatetan, igandeetan eta Gasteizko udalerriko egun baliogabeetan.\n2009ko urtarrilaren 1etik aurrera elektronikoki bakarrik eskura daiteke eta ez da gehiago paperean argitaratzen."}
{"id": "142875", "revid": "1340", "url": "https://eu.wikipedia.org/wiki?curid=142875", "title": "EHAA", "text": ""}
{"id": "142876", "revid": "1340", "url": "https://eu.wikipedia.org/wiki?curid=142876", "title": "BOPV", "text": ""}
{"id": "142878", "revid": "105290", "url": "https://eu.wikipedia.org/wiki?curid=142878", "title": "Hannah Montana telesaileko pertsonaiak", "text": "\"Hannah Montana\" telesailaren pertsonaiak."}
{"id": "142879", "revid": "17394", "url": "https://eu.wikipedia.org/wiki?curid=142879", "title": "Miley Ray Stewart", "text": ""}
{"id": "142880", "revid": "17394", "url": "https://eu.wikipedia.org/wiki?curid=142880", "title": "Jackson Rod Stewart", "text": ""}
{"id": "142882", "revid": "1340", "url": "https://eu.wikipedia.org/wiki?curid=142882", "title": "Bellus", "text": ""}
{"id": "142883", "revid": "448", "url": "https://eu.wikipedia.org/wiki?curid=142883", "title": "Maitia nun zira", "text": ""}
{"id": "142885", "revid": "1340", "url": "https://eu.wikipedia.org/wiki?curid=142885", "title": "Yatova", "text": ""}
{"id": "142888", "revid": "1625869", "url": "https://eu.wikipedia.org/wiki?curid=142888", "title": "El Bierzo", "text": ""}
{"id": "142892", "revid": "17394", "url": "https://eu.wikipedia.org/wiki?curid=142892", "title": "Oliver Oscar Oken", "text": ""}
{"id": "142893", "revid": "17394", "url": "https://eu.wikipedia.org/wiki?curid=142893", "title": "Lillian &quot;Lilly&quot; Emmaline Truscott", "text": ""}
{"id": "142894", "revid": "17394", "url": "https://eu.wikipedia.org/wiki?curid=142894", "title": "Lilly Emmaline Truscott", "text": ""}
{"id": "142895", "revid": "17394", "url": "https://eu.wikipedia.org/wiki?curid=142895", "title": "Lillian Truscott", "text": ""}
{"id": "142896", "revid": "17394", "url": "https://eu.wikipedia.org/wiki?curid=142896", "title": "Lillian Emmaline Truscott", "text": ""}
{"id": "142897", "revid": "448", "url": "https://eu.wikipedia.org/wiki?curid=142897", "title": "Ana Lupe Fernandez", "text": ""}
{"id": "142898", "revid": "448", "url": "https://eu.wikipedia.org/wiki?curid=142898", "title": "Ana Guadalupe Fernandez", "text": ""}
{"id": "142899", "revid": "105290", "url": "https://eu.wikipedia.org/wiki?curid=142899", "title": "Robbie Ray Stewart", "text": "Robbie Ray Stewart \"Hannah Montana\" telesailaren pertsonaia nagusi bat da.\nDeskribapena.\nMiley eta Jackson Stewarten aita da. Behin abeslari famatua izan zen, baina utzi zuen fama bere semeak zaintzeko eta, geroago, Hannah Montanaren agentean bihurtu zen. Atsegin du haren semeek haien akatsetatik ikas dezaten, eta ez dio uzten Mileyri mutil-laguna izatea. Earl izeneko anaia bat dauka."}
{"id": "142901", "revid": "105290", "url": "https://eu.wikipedia.org/wiki?curid=142901", "title": "Rico Suave", "text": "Rico Suave Jr. \"Hannah Montana\" telesailaren pertsonaia nagusi bat da.\nDeskribapena.\n\"Rico's\" dendako nagusiaren semea da. Mutil gaizto baten fama dauka. Jackson Stewarten etsaia da, eta baita telesaileko beste pertsonaiena ere."}
{"id": "142905", "revid": "512", "url": "https://eu.wikipedia.org/wiki?curid=142905", "title": "Eztei-tarta", "text": "Ezkontza-pastela, ezkontza-tarta, senar-emazteen opila edo ezkontza-opila ezkontzako gonbidatuei ezkontzaren ondoren zerbitzatzen zaien ohiko postrea da. Mendebaldeko kultura modernoan, hainbat solairu edo geruzatako tarta handi bat da ezkontza gehienetan egon ohi dena, glaseatzeugarirekin apaindua (sarri mazapan geruza edo karameluzko gozoki bat duelarik gainean), eta nola ez, bikotea irudikatzen duen irudi txiki batez osatua. Beste objetu batzuk ere oso erabiliak izaten dira horrelako tarteta, adibidez, uso zuriak, urrezko aliantzak edota ferrak (azken hauek zorte ona sinbolizatzen dute). Tarta trinko eta egonkor bat egitea, apaindurei ondo eutsiko diena eta aldi berean jangarria izango dena, gozogilearen artearen eta trebetasunaren erakustaldirik handiena dela esan daiteke.\nTradizioak, normalean, senargaiak eta emaztegaiak lehen tarta zatia elkarrekin moztea agintzen du, askotan labana handi batekin edo ezpata batekin. Antzinako tradizio baten arabera, neskalagunak tarta zerbitzatu behar zion senargaiaren familiari, familia berriari eskaintzen zion arduraren ikur gisa. Tradizioaren arabera, andregaiak eta senargaiak elkarri emango dizkiote lehen tarta haginkadak. Beste behin ere, ekintza honek ordura arte aitaren eta semearen arteko lotura sortu berri den familia-unitatearen alde ordezkatzea sinbolizatzen du.\nOndoren, gainerako gonbidatuek tarta jan dezakete, eta zati batzuk etxera eraman. Baliteke zati batzuk gordetzea ere, zeremoniara joaterik izan ez dutenentzat. Ohitura zahar batek zioenez, ohorezko dama batek burukoaren azpian tarta zati batekin lo egiten bazuen, baliteke bere senar izango zenarekin amets egitea.\nBatzuetan, ezkongaiek tartaren zati bat gordetzen dute, bere ezkontzaren lehen urteurrenean jateko, edo bere lehen semearen bataioan. Tokiko ohituren arabera, zati hau tartaren goiko geruza izan daiteke, edo senargaiak eta emaztegaiak elkarri jaten eman zioten zatiaren zati bat. Zati hori izoztu egiten da helburu horrekin; izan ere, tartaren goiko aldea frutarekin egiten da askotan, denbora luzez gorde ahal izateko.\nHistoria.\nEzkontzako tarta ezkontzako zeremoniaren parte dela diote \u00a0Erdi Arotik. Hasieran irinez eginak zeuden, emankortasun eta oparotasun ikurretako bat baitzen. Duela 1900 urte inguru, erromatarrak irina eta gatza erabiltzen hasi ziren, honekin pastel txikiak lortuz. Zeremonian, senargaiak pastel horren zati bat jaten zuen, eta ondoren, geratzen zen tarta zatia emaztearen gainean apurtzen zuen, hau, zori onaren eta bedeinkapenaren sinboloa zen eta gonbidatuak zatitxo batzuk lortzen saiatzen ziren, horrela etorkizuneko bikotearen oparotasuna partekatuko zutelakoan. Aberastasun hori ez zen bikotearentzat bakarrik, baita harreman horretatik jaiotako seme-alabentzat ere.\nPastelaren tamaina handitzearekin eta hauen modernizazioarekin ezinezkoa izan zen aurretik aipatutako erritual honekin jarraitzea eta honek, tradizioaren desagerpena eragin zuen. Eskozian, XIX. mendean, neska-lagunaren buruan olo-pastelak apurtzen zirela baieztatzen duten dokumentuakbadaude ere. XVII. mendean, ezkontza-pastela ezkontzetan plater herrikoi bihurtu zen, ezkongaien pastela deituz. Haragi xehatuzko pastela zen, askotan arkumearena, ogi gozozko apurrez apaindua, eta osagai nagusi bezala kristalezko eraztun bat zuen eta esan ohi zen, tarta barruan eraztun hori aurkitzen zuen neska izango zela hurrengoa ezkontzen. Pastel hauek ez zuten mundu mailako oihartzunik izan, baina badira zeremoniabatzuetako mahai nagusian leku garrantzitsua hartzen duten lekukoak.\nXIX. mendetik aurrera, ezkontza-pastela benetan ospetsu egin zen, eta honen ondorioz, emaztegaien pastelaren erabilera desagertu egin zen, oraindik ere eraztunaren tradizioa mantenduz. Berehala mahaspas edo gerezi zatiekin elaboratutako tartak egiten hasi ziren, bakarrik edo lagunduta, eta aldaketa batzuekin. Oraindik ere, kuxinaren azpian tarta zati batekin lo egiteko tradizio bitxia zegoen, tradizio hau XVII. mendetik zetorren, eta, ziur asko, pastela xehetasun bezala emateko tradizioaren zati izango zen.\nGaur egun, pertsona askok diote eskontza tarta batek zuria izan behar duela bai edo bai. Honen arrazoia da, zuria garbitasunaren sinonimoa dela. Lehen, ezkontza-pastela zuria izateko erabiltzen ziren osagaiak lortzea zaila zen, azukre findua ahalik eta finena behar zen, eta, ondorioz, familiaaberatsenek bakarrik eros zezaketen. Hori dela eta, pastel zuria aberastasunaren ikur bihurtu zen.\nEztei-pastela moztea, sinbolikoki, senar-emazteek elkarrekin egin behar duten lehen lana da. Hori da denboran zehar gehien iraun duen tradizioetakobat. Lehen pastel zatia neskalagunarentzat mozten da mutil-lagunaren laguntzarekin, baina hasieran, neskalagunarentzat bakarrik zen lan hori, berak mozten zuen pastela gonbidatuekin partekatzeko. Zatien banaketa Erromatar Inperioaren antzinako tradizio horren zati bat da, non gonbidatuekpastelaren apurrak borrokatzen zituzten. Pastela moztu ondoren, bikoteak zatitxo bat jatera gonbidatzen du elkar, eta horrek ezkongaiek bata bestearekin hornitzeko duten konpromisoaren sinbolismoa ematen du."}
{"id": "142906", "revid": "17", "url": "https://eu.wikipedia.org/wiki?curid=142906", "title": "Eztei tarta", "text": ""}
{"id": "142907", "revid": "536", "url": "https://eu.wikipedia.org/wiki?curid=142907", "title": "Esloveniaren banaketa administratiboa", "text": "Eslovenia administratiboki udalerritan (\"ob\u010dine\" - \"singularrean ob\u010dina\") banatzen da soilik. Herrialde osoan hizkuntza ofiziala esloveniera da. Dobrovnik, Hodo\u0161 eta Lendavan bigarren hizkuntza ofiziala hungariera da. Izola, Koper eta Piranen italiera da bigarren hizkuntza ofiziala.\nLurraldeen banaketa.\nEskualde estatistikoak.\nEslovenia estatu zentralista da, banaketa administratiboa helburu estatistikoetarako soilik dira baliagarri. Estatistikarako lurraldeak hauek dira:\nLurralde historikoak.\nAintzinako hiru koroetan (Karniola, Estiria eta Gori\u0161ka) izan zen banaketaren araberakoak dira lurralde tradizionalak:\nLurralde naturalak.\nEsloveniako lehenengo lurralde naturalen zatiketak Anton Melik geografoak eta Svetozar Ile\u0161i\u010d-ek egin zituzten 1936an eta 1968an. Ivan Gams-en zatiketa berrian, lurralde hauek bereizten dira:\nEsloveniako udalerriak.\nHiri handienak.\n2015eko erroldaren datuak dira\nMetropoli eremuak.\n2015eko erroldaren datuak dira.\nUdalerri guztien zerrenda.\n2006tik Eslovenia 210 udalerritan banatuta dago, horietatik 11 hiri estatusa dutenak (negritaz)."}
{"id": "142908", "revid": "1340", "url": "https://eu.wikipedia.org/wiki?curid=142908", "title": "Esloveniako udalerriak", "text": ""}
{"id": "142911", "revid": "1340", "url": "https://eu.wikipedia.org/wiki?curid=142911", "title": "2010eko Poloniako Aireko Armadaren Tu-154 hegaldia", "text": ""}
{"id": "142914", "revid": "512", "url": "https://eu.wikipedia.org/wiki?curid=142914", "title": "James Prescott Joule", "text": "James Prescott Joule (Salford, Lancashire 1818ko abenduaren 24an - Sale, Cheshire, 1888ko urriaren 11an) fisikari eta garagardo ekoizle ingelesa izan zen. Royal Societyren kidea izan zen.\nBeroaren izatea ikasi eta honek lan mekanikoarekin zeukan zerikusia aurkitu zuen. Ondorioz energiaren kontserbazioaren ideia eta termodinamikaren lehen legea osatu zuen. Nazioarteko sistemaren energiaren unitatea (SI) Joule da. Material baten erresistentziaren arabera material honetatik doan korronte elektriko baten fluxuaren eta bero bezala barreiatzen den energiaren arteko erlazioa aurkitu zuen, gaur egun Jouleren legea deitua."}
{"id": "142920", "revid": "6327", "url": "https://eu.wikipedia.org/wiki?curid=142920", "title": "Jake Ryan", "text": ""}
{"id": "142921", "revid": "6327", "url": "https://eu.wikipedia.org/wiki?curid=142921", "title": "Leslie &quot;Jake&quot; Ryan", "text": ""}
{"id": "142922", "revid": "1545", "url": "https://eu.wikipedia.org/wiki?curid=142922", "title": "The Suite Life of Zack &amp; Cody", "text": "The Suite Life of Zack &amp; Cody Estatu Batuetako telesaila da, Disney Channel telebistakoa. 2005ko martxoaren 18an ikusi zen lehen aldiz.\nSinopsia.\nAbenturak \"Tipton Hotelean\" bizitzen dira.\nZack eta Cody hotel batean bizi diren bi anai bikiak oso kaltegarriak. Haren bihurrikeriek Moseby Jaunaren pazientzia beti ahitzen dute."}
{"id": "142923", "revid": "1545", "url": "https://eu.wikipedia.org/wiki?curid=142923", "title": "The Suite Life on Deck", "text": "The Suite Life on Deck Estatu Batuetako telesaila da, Disney Channel telebistakoa. 2008ko irailaren 19an ikusi zen lehen aldiz. \"Zack eta Cody Hotelean\" telesailaren jarraipena da.\nIstorioa.\nZack eta Cody bikiak \"S.S. Tipton\" ontzira joaten dira ikasteko bidaian, mundua ikusten duten bitartean."}
{"id": "142926", "revid": "77047", "url": "https://eu.wikipedia.org/wiki?curid=142926", "title": "Caracasko Gipuzkoar Konpainia", "text": "Caracasko Gipuzkoar Errege Konpainia, Caracasko Gipuzkoar Konpainia edo Gipuzkoar Konpainia (gaztelaniaz sortua, \"Real Compa\u00f1\u00eda Guipuzcoana de Caracas\" edo \"Compa\u00f1\u00eda Guipuzcoana\" izenaz) gipuzkoar merkataritza-konpainia bat izan zen 1728tik 1785era, eta monopolioa izan zuen Venezuelarekiko merkataritzan. Tabakoa, kakaoa eta kolonietako beste hainbat gai ekarri zituen Venezuelatik, eta hara hainbat produktu eta tresna esportatu. Konpainiak esklabuen trafikoan jardun zuen ere, Hugh Thomasen arabera, 1754 eta 1765 urte artean Caracaseko portuan 12.000 esklabu egindako pertsona sartu zituen.\nEuropako merkataritza-trafikorako garrantzi handikoa izan zen, eta Euskalerriaren Adiskideen Elkartearen sorrera bultzatu zuen. Modu erabakigarrian eraman zituen Ilustrazioko ideiak Venezuelara, Hego Amerikaren independentzia-mugimenduaren atarian eta, ordu arteko kontrabandoko itsasbideak baliatuz, Ameriketako Estatu Batuen Independentzia Gerrako matxinoak armaz hornitu zituen. Donostiako Amara auzoan, Konpainiaren izena eta izana gogorarazten duen kalea dago.\nSorreraren testuingurua.\nTestuingurua.\nKonpainiaren sorrera Borboiak garai honetan egiten ari ziren erreformetan kokatu behar da, tartean zela baimenik gabeko merkataritza kontrolatzeko gogoa, bereziki tabakoarena, Orinoko ibaian barra-barra baitzebilen kontrabandoa. Espainiarekiko legezko tabako-garraioa Venezuelako Andeetan barrena egiten zen mando gainean Barinas eskualdetik, Orinokoko bidea baino mantso eta bihurriagoa. Orinokoko merkataritzatik, herbeheretarrek, ingelesek eta frantsesek ateratzen zuten etekina; izan ere, kazike-lurjabeek (gehienak kanariar jatorrikoak) nahiago zituzten kanpotar horiek salerosketan aritzeko: Venezuelako domeinuak eta horko agintari kreolek metropolitik aparte jarduten zuten. Venezuelako kolonia-sistemak lotsagarri uzten zuen espainiar-gaztelar koroa aginte-kontrolaren eta diru-sarreren aldetik. 1700dik 1728ra, bakarrik bost itsasontzi atera ziren Espainiatik Venezuelara.\nEuskal Herrian, XVII. mendetik zetorren krisialdia, hiru arrazoirengatik: Euskal Herriko burdinolak teknologiaz atzeratuta geratu ziren ipar Europako beste lurralde batzuekiko lehian, bereziki belgikar eta suediarrekiko. Gainera, Gaztela, Aragoi eta Nafarroako artilearen esportazioak behera egin zuen nabarmen. Azkenik, Erregeak bere gerra-gastuetarako diru-partaidetza handiagoa eskatu zien gipuzkoarrei, eta azken hauek, berriz, nahi ez. Tirabira horretan, zergek portuko trafikoa garestitu zuten, merkataritzaren kaltetan. Egoera kaskar horri aurre egiteko, hainbat gipuzkoar eragile elkartu eta 1682an Donostiako kontsulatua sortu zuten, Caracasko Gipuzkoar Konpainiaren oinarria izango zena. Hala ere, itsas merkataritza eta balea arrantza beheraldi larri batean sartuak ziren Utrechteko itunaz geroztik (1713ko martxoa/apirila).\nKonpainia Filipe V.a Gaztelakoak (Espainiakoak) Gipuzkoa eta Bizkaiko euskal lurraldeetako matxinadaren kontra kanpaina militar odoltsua egin ostean sortu zen (1718). Filipe V.a saiatu arren, aduanak Ebron geratu ziren, eta Gipuzkoako aldundia eta Espainiako erregea negoziazioetan hasi ziren. 1726an, matxinadako hainbat buruzagik amnistia eskuratu zuten, eta Gipuzkoako aldundiak proposamen bat egin zuen Venezuelarekin merkataritza berrezartzeko, espainiar erregearen eta gipuzkoarren interesetan izango zen tratua. Herbeheretar eta ingeles merkatari-elkarteetan oinarritu zen ideia berri hori. Plana onartua izan zen, eta euskaldunek merkataritza horren gaineko kontrol esklusiboa lortu zuten.\nSorrera.\nGipuzkoar aberatsen talde batek bultzatu zuen konpainiaren sorrera 1728an. Hasiera batean, Donostian oinarritu zen, eta 1728ko irailaren 25ean jaso zuen sorrerarako errege-dekretua (zedula). Ekimen hori sortzeko erabakiak Gipuzkoako Batzar Nagusien onarpena eta laguntza jaso zituen. 1728tik 1750era Pe\u00f1afloridako kondea izan zuen burutzat eta, 1760 arte, akziodunak, Espainiako Erregea salbu, jaioterriko lurraldean bizi diren euskaldunak izan behar ziren.\nEuskal konpainiaren helburu garrantzitsu bat herbeheretarrek Caracasko Kapitaintza Nagusian zeukaten kakao-merkataritzaren monopolioa haustea izan zen, izaera militarreko zereginetan jaun eta jabe eta haien kostuan arituz: ia autonomoki jokatzen zuten. Alde horretatik, koroak, merkataritzan aritzeko baimena ez ezik, \"kortso\" zeritzan agiria ere eman zion Caracasko Gipuzkoar Konpainiari; hots, gobernuaren babesean kortsario gisa erasoaldiak egiteko baimena eman zion, horixe baitzen kortso agiri hura.\nGipuzkoar konpainia zen, halaber, Caracas eta Maracaibo probintzietako salgaiak Europan saltzeko eta nekazaritzako produktuak Espainiara esportatzeko baimendu bakarra. Hala ere, Venezuelako produktuen monopolioa ez zen berehala hasi, 1742an baizik, eta Maracaibokoena 1752an. 1743tik aurrera, Konpainiak eskubidea jaso zuen Frantziako koroaren ikurra zuten barkuak Venezuelarekin merkataritzan zuzenean aritu ahal izateko; Lapurdi, Baiona ere tartean, erabaki horren onuraduna izan zen zalantzarik gabe. Euskal Herritik erresumako beste lurraldeetara bidalitako ondasunek ez zuten aduana-zergarik ordaindu behar Ebro pasata, eta konpainia libre zen Europan barrena merkataritzan aritzeko, Filipe V.arekin hitzartutakoaren arabera. Gainera, konpainiak burdinazko produktuak esportatuko zituen Venezuelara.\nCaracasko Gipuzkoar Konpainia akzioetan oinarritutako Espainiako koroako lehen konpainia izan zen: euskal akziodunak eta Espainiako erregea. Hasierako kapitala 2.250.000 erreal zen 7.500 errealeko akzioetan banatuta eta, akzio horietatik, 200 Erregeak harpidetu zituen. Hasieran, ez zuten akzio askorik saldu, baina izandako mozkinek eta ondoren eginiko inbertsioek guztiz elkarte ahaltsua bihurtu zuten. Konpainia Venezuelako ekonomiaren eragile bihurtu zen, batik bat kakaoan oinarrituta. Gipuzkoako konpainiak Caracas, Cuman\u00e1, Trinidad, Guyana eta Margaritarako (egun, Venezuela) trafikoaren monopolioa eskuratu zuen, kakaoa batez ere, baina baita kontrabandoaren aurkako aginpide bereziak eta legez harrapaturiko ontzietako guztia gordetzeko ahalmena ere. Erregeak Donostia eta Pasaiatik Venezuelara nahi beste itsasontzi bidaltzeko baimena eman zien, baina sei izaten ziren. Bueltarakoan, berriz, Sevillatik pasa behar ziren lehendabizi, eta Cadizetik gero.\nBilakaera.\n1750 arte, lehenengo zuzendaritza-batzordearen burua Pe\u00f1afloridako kondea izan zen, Donostian. Konpainiaren ibilbidea bi alditan zatitzen da: 1728tik 1749 (1750) arte eta 1750etik 1785ean desegin arte.\nVenezuelako ezarpena eta loraldia.\nLehenengo itsasontziak Pasaiatik La Guairara abiatu ziren 1730eko uztailaren 15ean: \"San Joaquin, San Ignacio\", eta \"La Guipuzcoana\"; urrian, \"Santa Rosa\" gehitu zitzaien. Bi fragata eta galera bat ziren lehenengo hirurak, guztien artean 561 marinel eta 86 kanoi zeramatzatela. 84 bat egun behar ziren Venezuela eta Pasaia arteko ibilbidea egiteko. Itzulitako bi ontziek 80.000 anega kakao ekarri zituzten, anegako 45 pesotan salduta, Irabazia oso handia izan zen: soldatak, zergak eta gainerakoak kenduta, 738.000 peso garbian. Hiru urteren buruan, Konpainia sortzeko inbertsioa kitatu zuten.\nNegozio biribila zen, \"San Miguel\" eta \"Santiago\" ontzietako itsasgizon batek hilero 8 peso irabaz zitzakeen eta, 5 anega kakao bazeraman, Caracasen guztira 80 peso ordainduko zituen, baina Penintsulan, berriz, anega bakoitza 55 pesotan sal zitzakeen eta, trukean, 275 peso poltsikoratu. Horrela 195 pesoko irabazia izango zuen: 2 urtetik gorako soldata beste. Pasaiako portuan izaten zen konpainiak burutzen zuen merkataritza jarduera nagusia. Jardueraren inguruan sortutako azpiegitura anitza zen eta jende askori eman zion lana. Konpainia 30 ontzitik gorako flota bat izatera heldu zen, eta ontzirik handiena \"San Jose\" izenekoa zen, 778 tonakoa. Gipuzkoak eta, batez ere, Donostiak, urte oparoak izan zituzten: bertako burdingintza eta armagintza suspertu ziren, Donostia merkataritza leku garrantzitsu bihurtu zen, eta Pasaia lehen mailako portu. Garai hartakoak dira ondoko esaldiak:\nEuskaldunak Venezuelako lurraldean finkatzen hasi ziren etxalde aberatsetan, eta soro- eta nekazaritza-ekoizpena asko handitu zuten. Hala ere, bertan lehendik finkatutako lur-jabe kreolek arranguraz hartu zituzten, konpainiari saldu beharreko prezioak merkarazi zizkietelako. Euskaldunek biziguneak sortu, kaiak eraiki eta gotorlekuak altxa zituzten. Konpainiak gizarte kreolak eskatzen zituen kontsumo-ondasunetarako bitartekari-lanak egin zituen: oihalak, liburuak, irina, ardoa eta patarra, alegia. Euskal Herrira itzultzean, berriz, kakaoa eta beste produktu kolonial batzuk ekartzen zituzten, esate baterako, tabakoak eta anilak ontziratzen zituzten. Konpainiak esklaboen salerosketan ere interesa zuen.\nEuropar indar inperialistekin zeuden borrokak gorabehera, Konpainiak beste arazo larriagoak zituen Amerika barneko produktuen salerosketa-bideei lotuta; izan ere, venezuelarrak ohituta zeuden inguruko beste lurraldeekin elkartruke komertzialetan aritzen, metropolira beharrik gabe. 1733an, Martin Lardizabal gobernadoreak deskubritu zuen La Guairatik ateratako kakaotik 17.700 anega Espainiara joan zirela, baina 26.400 Mexikoko Veracruzera. Ondorioz, debekatu egin zuen merkataritza hori, baina kreolek nahiago zuten lehengo baldintzetan jarraitu. Bere aldera erakartzeko, konpainiak ekoizleei gehiago ordaintzeko agindu zuen: 11 pesotik 14ra. Aldiz, Erregeak hori debekatu zuen. Ondorioz, ekoizleak gero eta okerrago zeuden, eta haien ekoizpenaren herena nahi bezala erabiltzeko eskubidea aldarrikatu zuten. Espainiako erregeak, ordea, hori ukatu egin zuen. Bestalde, 1735etik aurrera, Konpainiaren egoitza nagusia Madrilen zegoen. Hala ere, merkataritzaren zuzendaritza Donostian egoten jarraitu zuen 1751n Madrilera lekualdatu arte.\nGerrak eztanda.\n1743rako, kontrabandoari buruzko tentsioa oso areagotu zen. Holandarrek ematen zuten lanaz gain, ingelesak eta Espainiar Inperioko beste lurrak (Espainia Berria, egungo Mexiko) liskarrak sortzen hasi ziren, interesak baitzituzten Venezuelarekiko kontrabandoan, gipuzkoarren kaltetan. Tartean zen ingelesen esklabo-monopolioaren auzia (\"asentua\"), 1713ko Utrechteko itunaz geroztik. Konpainiak guardiak jarri nahi izan zituen Venezuela inguruan zebiltzan ingelesen itsasontzietan, baina ingelesek protesta egin zioten espainiar erregeari, eta Erregeak atzera egiteko agindu zion Konpainiari. Azkenean, ordea, Asentuaren Gerra piztu zen (), eta ingelesek La Guairari eraso egin zioten. Hala ere, Gabriel Jose Zuloaga brigadier hondarribiarrak portuaren defentsa prestatu eta ingelesek atzera egin behar izan zuten. Ingelesek esklabo-monopolioa galdu zuten, baina espainiarrek kalte-ordain gogorrak pagatu behar izan zizkieten, Erretiro Onaren Itunean.\nXVIII. mendearen erdialdean, Venezuelako kakao-ekoizleen haserrea gorenera heldu zen. Erregeak ez zien salgaien gaineko eskubiderik onartu eta, gainera, Venezuelara kanariar gehiago heltzeko debekua eman zuen. 1749ko apirilean bertan, errebolta piztu zen Panequiren, eta Juan Francisco de Le\u00f3n jarri zen erreboltaren buru; izan ere, Panaquireko justiziako arduradun izatetik kargugabetu zuten eta, haren ordez, Konpainiako Martin Etxebarria euskalduna jarri. De Le\u00f3n, orduan, altxa egin zen Konpainiaren kontra: bera bezalako kanariar jatorriko 3.000 kreolen buruzagitza hartu zuen, eta setioa jarri zion Caracasi, goiburu hartuta \"gora Errege, jo eta bertan hil bizkaitarrak [euskaldunak]!\". Euskaldunen kontrako arrazakeria aditzera ematen duten beste aldarrikapen batzuk ere bota zituen:\nVenezuela \"konpainiaren probintzia bat\" bihurtu zela salatu zuen. Herbeheretarrek, Tuy ibaiko babeslekuetatik, kreolak babestu zituzten euskaldun eta Espainiako koroaren kontra. Bere eskaerak Erregeari helaraziko zitzaizkiola aginduta, De Le\u00f3nek setioa altxa zuen, eta eztabaida piztu zuen Madrilen. Bazeuden gortean Konpainia desegin behar zela ziotenak ere, Espainian egon baitzeuden tentsioa bere aldera ekartzeko prest ziren merkatari interesatuak. Madrilgo gorteak Venezuelara mandatari bat bidaltzeko deliberoa hartu zuen, erreboltaren nondik norakoak eta herbeheretarren inplikazioa argitzeko; horretarako, Julian Arriaga bidali zuten, euskalduna. Mandatua eman zitzaion, halaber, Konpainia euskalduna ez zelako ideia zabaltzeko, Madrilgo akziodunak ere bazituelako. Horrenbestez, Arriagak aurkitu zuen herbeheretarrek erreboltariak armaz hornitzen zituztela. Arriagak berarekin Espainiako koroaren 1.000 gerlari eraman zituen, baina Espainiako koroaren indar asko altxatuen alde jarri ziren.\nNolanahi ere, Espainiako koroaren iritzirako, errebolta baten indarrez eskaria onartzea ahuldadea izango zen, eta ezin zion uko egin Konpainia babestuz bere buruaren interesak zaintzeari. Espainiako koroaren indarrek eta euskaldunek gogor egin zieten altxatutakoei, eta De Le\u00f3nen altxamendua 1752an izan zen zapaldua.\nKonpainia birmoldatuta.\n1749az geroztik, euskaldunen presentzia handitu egin zen, baina Espainiar Koroak kolpe gogorra eman zion aldi berean Konpainiaren autonomiari, zuzendaritza Madrilera lekualdatuz, mugimendu horren aurrean Gipuzkoak protesta egin zuen arren. Gainera, Erregek hiruko zuzendaritzan nahitaez espainiar bat egon behar zela ezarri zuen. Erregek Konpainia berregituratzen zuten beste neurri adierazgarri batzuk ere ezarri zituen: hiruko zuzendaritza-batzordeak (gobernadorea, Konpainiako ordezkaria, eta Kabildoko diputatu bat) prezioak ezarriko zituen bere interesen arabera, baina adostasunik ez egonez gero, Erregek izango zuen azken hitza.\nBestalde, salgaien seiren bat portuko agintaritzari laga behar zitzaion eta, Konpainiaren gogoz kontra, Venezuelako akziodunen kapitala onartu behar zuten, baita esportatutako prezioak garesti mantendu eta, Espainiatik agindutako prezioan, Espainiako produktuak Venezuelara esportatu beharra ere: olioa, irina, ehunak, etab. Kontrol zorrotzeko neurri gogor horiek Konpainia itotzen joan ziren.\nGipuzkoar Konpainiak ingelesak urrun mantendu zituen, eta Venezuela Guyanaren moduko ingeles kolonia bihurtzea eragotzi. Aldi berean, herbeheretarrak Puerto Cabellotik kanporatu zituzten. 1767an, kotoi-soroak sortu zituzten, baita anilena ere, ordu arte ezezaguna, Antonio Arbide bizkaitarrak gidatuta; 1774rako, Venezuelatik produktua esportatzen ari ziren. Azukre-kanaberen ekoizpena sustatu zuten Aragua eta Tuy haranetan, tindu-landareen plantazioak eta abeltzaintza. Defendatu da, nolanahi ere, eskumen militar, ekonomiko eta administratiboak bere gain hartuz, Konpainiak kontrabandoa uxatu eta ekonomia moderno, eraginkor eta errentagarri baten oinarriak jarri zituela Venezuelan. Bestalde, Orinoko ibaiaren esplorazioa bultzatu zuen.\nAldiz, 1776an, Karlos III.ak Venezuelarekiko trafikoan beste konpainia batzuk aritzeko baimena eman zuen eta, 1778an, Gobernuak merkataritza librea aldarrikatu zuen. Espainiako gobernua merkataritza-politika liberalizatua erabiltzen ari zen Amerikari buruzko tratuetan irabazi politikoak eskuratzeko, Douglassek dioenez. Konpainiari eskumenak kendu zizkion. Ordurako Konpainia finantzen aldetik larri zebilen; izan ere, konpainiaren interesak barreiatu eta haren kapitala zein kemena sakabanatzeak erdipurdiko emaitza izan zuen, eta ez zen gai beste konpainia oso espezializatu eta oldarkorrekin lehiatzeko. Bitartean, Ebroko aduana-zergei buruzko euskal aldundien eta Espainiako gobernuaren arteko tentsioak areagotu ziren.\nKonpainiaren amaiera.\n1779ko apirilean, Ingalaterrarekiko gerra berpiztu zen. Nolanahi ere, Rodney britainiar almiranteak zuzendutako itsas armadak egundoko kolpea eman zion Konpainiari gerrako lehendabiziko urtean: Kantauriko kostaldea blokatu eta 25 itsasontzi atzitu zizkion. \"Nuestra Se\u00f1ora de la Asunci\u00f3n\" (\"Guipuzcoano\") ontzia ere harrapatu zuten. Atzipen hori latza izan zen Konpainiarentzat, merkataritza-kanpaina hasi berria baitzen; hurrengo urteetan, Konpainiaren koloniekiko trafikoa erabat moteldu zen. 1782an eta 1783an, Konpainiak Herbehereetako ikurrarekin egin zituen bidaiak.\nAldi berean, 1778ko liberalizazio-erabakiak efektu kaltegarriak edukitzen hasi zen Konpainiarekiko, Espainiako portuak erabat libre aritu baitzitezkeen Venezuelarekin, baina legegileek Konpainiaren kalterako interpretatu zuten liberalizazio-erabakia, Bilbo eta Donostia euskal \"probintzia salbuetsietan\" zeuden aldetik. Estatuak aduanak Ebrotik kentzeko presioa egiten jarraitu zuen eta, bitartean, euskal lurraldeak atzerritartzat hartuak izango ziren eta, aduanan, Ebroz behera eta Aragoira ateratako produktuek zerga larriak ordainduko zituzten, baita Ameriketatik ekarritako kakaoak ere (1780tik aurrera). 1783an, Espainiako administrazioak euskal lurraldeek aduanak kostaldean jartzeari uko egin izana eman zuen aitzakiatzat euskal lurraldeok baztertzeko. Donostia merkataritza-bide nagusietatik kanpora geratu zen.\nIngalaterrarekiko gerra hiru urtez luzatu zen 1783 arte. 1784an, Konpainia zorrek itota zegoen, eta desegin egin zen. Enpresaren ondasunen eta hartzekoen zati bat gordailuan jarrita zegoen San Carlos Bankuan. Orduan, Frantzisko Cabarr\u00fas baionesak, konpainiaren akziodun eta zuzendaritza-batzordeko kideak, proposamen bat egin zuen Konpainia berregituratzeko (1784), euskal Habanako Konpainiarekin eta San Fernando Konpainiarekin bateratuz. Konpainia berria Filipinetako Konpainia bilakatu zen, 1788an hezurmamitua, eta Filipinekin trafikoaren monopolioa eskuratu zuen.\nOndorioak.\nEuskal Herrian eta Espainian.\nKonpainiak euskaldun eta, bereziki, gipuzkoar asko baliatu zituen eskifaian. Horregatik eta bestela ekarritako oparotasunagatik, Donostian, Venezuelako itsasontzien etorrerak kalean ospatzen ziren. Soraluzeko arma-fabrika sendotu zuen eta ezin da ahaztu Donostiako Santa Maria Korukoa eliza eraikitzeko, Konpainiaren funtsak erabili zirela eta, egun ere, eliza barruan Konpainiaren armarria dago. Konpainiaren itsasontziak neurri handiko kroskoak ziren eta, beraz, portu egoki ia bakarra Pasaia zen, orduan Donostiaren udalerrian kokatuta. Horrenbestez, Konpainiak Pasaian bertan ontziola espezializatuak egitea erabaki zuen, eta zazpi izatera heldu ziren. Ontziolei eta itsas trafikoari buruzko erreminta-tailerrak eta -dendak ere sortu zituen.\nKakaoa produktu oso estimatua zen, urrearen hurrengoa. Konpainiak ez zuen aukera pasatzen utzi eta hainbat txokolate-fabrika sortu zituen. 1750z geroztik, konpainiaren jarduera handitu egin zen, nola \"Mundu Berria\" delakoan, hala \"Mundu Zaharrean\". Beste lurralde batzuetara hedatu zuen bere eragina, beste ekimen batzuk bultzatuz: Lizarra eta Vianako distilategiak sortu zituen, Nafarroa Garaiko basoen gaineko monopolioa lortu ontzigintzarako, bakailao-arrantza eta balea-ehizarako ontzigintzan aritu zen, eta partaidetza zuen konpainia horietan, esklabo-merkataritzan aritu zen, eta Valdenoceda-Leongo eta Errioxako ehungintza-fabriken jabetza zuen. 1775 eta 1777. urteetan, Konpainiak Ameriketara bidaltzeko arma-horniketa sorta oso handiak ekoizteko mandatua jaso zuen Erregerengandik, Soraluze eta Tolosako arma-fabriketan egitekoak.\n1765ean, Caracasko Gipuzkoar Konpainiak babestuta eta Gipuzkoako Ilustrazioaren hegalpean Euskalerriaren Adiskideen Elkartea sortu zen: Pe\u00f1afloridako konde Frantzisko Xabier Munibe izan zuen bultzatzaile nagusia.\nVenezuelan eta Ameriketan.\nKonpainiaren azken urteetan, haren jarduna eta eremu geografikoa dibertsifikatzen joan zen. 1775an, Britainia Handiko agintarien kontrako altxamendua hasi zen Ameriketako hamahiru kolonietan, eta Caracasko Gipuzkoar Konpainia harremanetan hasi zen independentziaren aldeko matxinatuekin. Bilbo oinarri hartuta eta konpainiaren itsasontzi azpiegitura eta armagintza ahalmenaren bidez, euskal merkatariek George Washingtonen independentziazaleak armaz hornitu zituzten, behar izan zituzten gehienez, horretarako baliatuz Soraluzeko Armen Errege Fabrika. Harreman eta transakzio horietan, protagonismo berezia hartu zuen Diego Maria Gardoki euskal merkatari eta diplomatikoak.\n1777an sortutako Venezuelako Kapitaintza Nagusiaren eta euskal gobernadoreen bitartez, Konpainia Venezuelako barne-politikarako mesedegarria izan zen. Gainera, Ramon de Basterrak adierazi duen bezala, beste ekarpen handi bat egin zion Hego Amerika guztiari: Venezuelan Entziklopedismoa eta Ilustrazioa sartu zituen eta, hain zuzen, Venezuelan hedatu ziren Montesquieuren errepublikar printzipioak (botere-banaketa, adibidez), La Fontaine, merkataritzaren teoria eta praktikari buruzko tratatuak, etab. Caracas inguruan lurrak zituzten aberatsek ideia horien inguruan eztabaidatzen zuten, Espainian galarazita zegoen garaian. Tartean zen Simon Bolivarren aita, Vicente Bolivar, Errege Entzutegiko kidea eta Konpainiaren erabaki-batzarreko lur-jabe aberatsa.\nGainera, Venezuelako gipuzkoarrek frantses ohiturak eta modak zabaldu zituzten. Konpainiak ideietan ere zubi-lana egin zuen Venezuelarekin. Gipuzkoarrek eramandako ideia, liburu eta irakaspenetan dago amerikarren independentzien hazia, Caracasen ernatua eta, gero, Hego Amerika osora zabaldua. Horren adierazgarria da Venezuelaren ereserkiko esaldi bat: \"Seguid el ejemplo que Caracas dio\"."}
{"id": "142928", "revid": "119347", "url": "https://eu.wikipedia.org/wiki?curid=142928", "title": "Talamo", "text": "Talamoa ornodunen burmuinen dientzefaloaren bizkarraldean dagoen gai grisezko masa da. Funtzio ugari ditu, alde batetik zentzumenen seinaleak bidaltzen ditu kortex zerebralera (usaimenarenak izan ezik) eta bestetik, kontzientziaren, loaren eta alerta egoeraren erregulazioa egiten du. Talamo optikoa ere deitzen zaio.\nAipatu bezala, zentzumen guztietako informazioa talamora iritsiko da usaimenarena izan ezik. \u00a0Zentzumenen informazioa talamotik kortex zerebralera bideratzen da. Usaimenaren informazioak, ordea, kontrakoa bidea \u00a0egingo du. Izan ere, usaimenaren informazioa talamora helduko da baina kortexetik pasa ondoren. Horrez gain, informazioa motorra eta beste eremu batzuetako informazioa helduko da. Beraz, talamoa informazio desberdinaren kortexerako atea izango da. \u00a0\nEgitura anatomikoa.\nBurmuinaren erdialdean, garunaren hirugarren bentrikuluaren bi aldeetan dago, hipotalamo ildoaren gainean. Burmuin-azalaren eta mesentzefaloaren artean kokatzen da. Bi zati oboideek osatzen dute eta hainbat nukleotan banatzen da.\nTalamoaren mugak ondorengoak dira:\nTalamoa egitura esferikoa da (bat alde bakoitzean) eta bien artean talamoaren komisura dago (komunikazio egitura dena). Talamoaren komisura inkonstantea da, hau da, ez da pertsona guztietan agertzen. Izan ere, ez dauka garrantzi handirik zuntz axonalik pasatzen ez delako (batez ere glia zelulak osatuko dute).\nTalamoaren odoleztapena.\nTalamoak bere irrigazioa hainbat arteria desberdinetatik lortzen du: arteria polar (atzeko arteria komunikatzailea), arteria talamiko-subtalamiko paramediak, azpi alboko arteriak (talamogenikulatuak) eta atzeko arteria koroideoetatik. Hauek guztiak atzeko burmuin arteriaren adarrak dira.\nHalaber, pertsona batzuek Percheron-en arteria daukate. Hau atzeko burmuin arteriatik irteten den enbor arterial bat da, talamoa bere osotasunean irrigatuko duena.\nTalamoaren konexioak.\nEsan bezala, talamora heltzen den informazioa kortexera bideratzen da. Talamoa oso egitura txikia da kortexarekin konparatuta eta horregatik,\u00a0talamotik irteten diren axoi guztiek izpi koroa eratuko dute. Izpi koroak atal desberdinak ditu zuntzak bideratzen diren norabidearen arabera:\nTalamora hainbat eremuko informazioa heltzen da, talamora dauden nukleo ezberdinetara zehazki:\nTalamoaren nukleoak.\nNukleoen artean 2 muin orri daude, barruko muin orria (Y formakoa, nukleoak honen inguruan) eta kanpoko muin orria (talamoaren albo aldean, honen alboko aldean erretikuluko nukleoa dago). Nukleoak bi ataletan sailkatzen dira: espezifikoak (kortex eremu konkretuekin sinaptatuko dutenak) eta inespezifikoak (kortexarekin sinaptatzen ez dutenak edo modu zabalean sinaptatzen dutenak):\nNukleo espezifikoak:.\nY itxura duen barruko muin orriaren inguruan antolatzen dira eta horren arabera hauek egongo dira:\nMamila-talamo traktuaren bidez, talamoko nukleo hauetara mamila gorputzetik informazioa helduko da.\nBestetik, nukleo hauek arreta eta oroimen prozesuetan eta prozesu emozionaletan hartzen dute parte (sistema linbikoarekin erlazionatuta daude eta).\nBeren eferentziak singulu bihurgunera bideratuko dituzte, sistema linbikoarekin erlazionatu eta gorputz kailukararen inguruan kokatzen dena.\nInformazioa oinaldeko nukleo, sare-antzeko eraketa, hipotalamoa eta bekoki lobulutik helduko zaie. Honateaz baliatuz, egoera afektibo emozionaletan eragin eta egoera hori kontziente bihurtuko dute.\nHalaber, bekoki aurreko eremuarekin erlazioa daukate. Bertan gure izaera kokatzen da, ondorioz, hau endekatzean nortasun-nahasmenak gertatzen dira: infantilismoa, asegabetasuna\u2026\n2 alboko nukleo daude: bizkarraldekoak eta sabelaldekoak.\nBizkarraldekoen barnean, atzekoak eta albokoak aurkitzen dira. Hauek talamoko beste nukleoetatik jasoko dituzte aferentziak eta informazio sentsoriala integratu ondoren, eferentziak pareta lobulura bideratuko dituzte, asoziazio kortexera zehazki.\nSabelaldekoei dagokienez, sabel aurrealdeko nukleoak, sabel alboaldeko nukleoa eta atze sabelaldeko nukleoa bereizten dira.\nSabel aurreko nukleoek aferentziak oinaldeko nukleoetatik jasoko dituzte (piramidez kanpoko informazio motorra) eta eferentziak bekoki lobulura, kortex eragile sekundarioetara, bidaliko diztuzte.\nSabel alboaldeko nukleoak informazioa oinaldeko nukleoetatik (piramideez kanpoko informazio motorra) eta garuntxotik (informazio motorra) jasoko dute eta eferentziak kortex eragile primariora bidaliko dituzte.\nAtze sabelaldeko nukleoak, berriz, bi atal edukiko ditu: atze erdialdeko eta atze alboko sabelaldeko nukleoa. Honetara, atzeko albokora, informazioa erdiko leminiskotik (epikritikoa eta propiozeptiboa) eta bizkarmuin leminiskotik (informazio protopatikoa) helduko da.\nAurpegi eremuen informazioa (epikritikoa zein protopatikoa), bestetik, trigemino-talamo traktuaren bidez atzeko erdialdeko sabelaldeko nukleora helduko da eta dastamenaren informazioa traktu bakartiaren nukleoaren bitartez.\nHemendik informazioa kortex somatosentikor primariora, lokira, eta insulara bideratuko da.\nAtalik garrantzitsuena talamoren kuxina edo bulbinarra da. Informazioa\ngoiko kolikulutik eta tektu aurreko nukleotik iritsiko zaio, beraz, bere funztioak ikusmen, memoria, pertzepzio eta errekonozimenduarekin egongo dira erlazionatuta. Eferentziak kortex eremu desberdinetara bideratuko ditu (pareta lobulu, loki lobulu eta garondo lobulura).\nBestetik, talamo kuxinaren beheko aldean bi nukleo txiki bereizten dira: erdialdeko eta alboko genikulatuen gorputzak, alboko genikulatuen gorputza ikusmen bidearen geltokia delarik eta erdialdeko genikulatuen gorputza entzumen bidearena.\nNukleo inespezifikoak:.\nHauetara informazioa oinaldeko nukleotik (informazio motorra) eta erretikulu formaziotik heldukoda. Minari buruzko informazioa ere jasoko du erretikulu-talamo, bizkarmuin-talamo eta trigenimo-talamo traktuen bitartez. Bestetik, erretikulutik jasotako aferentzien bidez goranzko sistema aktibatzailearen informazioa eskuratuko du. Horregatik, bere funtzioak alerta sisteman eta kontzientzia mailarekin egongo dira erlazionatuta.\nNukleo hauek neurona gabaergikoak (inhibitzaileak) dituzte. Hauek gauean aktibo egongo dira eta honi esker, talamoko nukleoak inhibituta egongo dira. REM fasearen azken atalean, berriz, sistema aktibatzaileak neurona hauek inhibitu eta talamoko nukleoak aktibatuko dira, azken honek kortexa aktibatuko duelarik.\nTalamoaren neuronak.\nIkuspuntu funtzional batetik, talamoan agertzen diren neuronak hurrengoak dira:\nInterneurona lokalak.\nNeurona hauen betebeharra NSko leku guztietatik talamora heltzen den informazioa bertan prozesatua izatea da. Beraz, beren funtzioa talamoko beste interneuronetara bulkada nerbiosoak bidaltzea da.\nTalamoko neuronen %25a dira.\nProiekzio neuronak.\nZelula hauek informazioa talamotik kanpora, burmuin-azalera bidaliko dute.\nTalamoko neuronen % 75 dira.\nFuntzioak.\nDatu sentsorialen integrazioa.\nTalamoa zentzumenen bidez heltzen zaigun informazio guztiaren (usainmenarena izan ezik) lehenengo geltokia da. Informazio hori prozesatu, garrantzitsuak ez diren zatiak deuseztatu eta lortutako emaitza kortex zerebralera bidaltzen du, non prozesatua izaten jarraituko duen.\nEsna-lo zikloa.\nHipotalamoarekin batera, loguraren sentsazioak etortzeko eta desagertzeko duen erritmoa erregulatzen du. Funtzio hau arreta eta kontzientziarekin erlazionatuta dago ere bai.\nArreta eta kontzientzia.\nIkerketa berriek erakutsi dute talamoak oso rol garrantzitsua duela kontzientziaren agerpenean eta honekin erlazionatutako guztian; hala nola, pentsatzeko gaitasunean, lengoaiaren erabileran eta, gure helburuen arabera, informazio jakinetan arreta jartzeko gaitasunean. Halaber, egoera kontzienteekin erlazionatutako prozesu hauek ez dira kontzientzia berez, modu paraleloan agertzen diren arren.\nBestetik, pentsamendu abstraktuarekin erlazionatutako prozesu mental konplexu hauek burmuinaren beste hainbat atalen parte hartzea behar dute, ez soilik talamoarena. Horregatik, talamoa kortexaren atal desberdin askotara konektatuta dago, aktibitate neuronalaren sinkronizazioan esku hartuz kontzientzia maila mantentzeko.\nEmozioen erregulazioa.\nZentzumenen informazioa daroaten zirkuituez gain, talamoak emozioen agerpenean parte hartzen duten bide neuronalekin ere elkarrekintzak ditu. Izan ere, sistema linbikoaz inguraturik dago. Gauzak honela, talamoak bide bi hauek integratu eta emozioek hautemandakoan eragina izatea, eta alderantziz, eragiten du.\nGainera, hipotalamoarekin ere konexioak dituenez, bertatik jasotzen duen informazioak eragin zuzena dauka emozioen erregulazioan eta mota desberdinetako hormonen jariaketan.\nKorrelazio klinikoak.\nLesioen aurkezpen formarik ezagunena eta hoberen azaldutakoa Dejerine-Roussy-ren sindrome sentsitiboa da eta honen ezaugarririk nabarmenenak mota neuropatikoko min intentsua, hiperalgesia eta lesioarekiko alodinia kontralateralak dira.\nHalaber, sindrome hau ez da lesio talamikoen aurkezpen kliniko ohikoenetarikoa. Izan ere, talamoa bide sentsitibo, okulomotore, estrapiramidal, zerebelotsuen... gurutzaketa gunea da. Ondorioz, talamoaren lesioek manifestazio espektro oso zabala daukate, aipatutako bide neuronal hauekin erlazionatutakoak ohikoenak eta, aldi berean, ezezagunenak direlarik.\nKasu batzuetan \u201cesku talamiko\u201d deiturikoa agertzen da. Lesio talamikoen bereizgarri den eta lesioarekiko esku kontralateralean agertzen den distonia elementua da hau. Kasu hauetan, pazienteak eskua pronazioan eta tolestuta, giltzadura metakarpofalangikoak ere tolestuta, giltzadura interfalangikoak luzatuta eta erpuruaren adukzioa aurkezten ditu.\nLesioen jatorriari dagokionez, ohikoenak jatorri baskularrekoak dira, hematoma parenkimatosoak, infartu iskemikoak baino maizago agertzen direlarik. Hauek hipertentsio arterialaren ondorio izan ohi dira. Hala ere, natura desberdineko beste lesio batzuk ere badaude; hala nola, jatorri metaboliko, neoplasiko, hanturazko eta infekziosozkoak.\nLesio hauen aniztasuna talamoan bat egiten duten bide neuronalen eta talamotik egitura entzefaliko desberdinetara estimuluak bidaltzen dituzten bide eferenteen ugaritasunaren ondorio da.\nLaburbilduz, lesio talamikoak nahiko ezohikoak dira eta eragin ditzaketen adierazpen kliniko gehienak, orokorrean, ezezagunak eta sistematizatzeko konplexuak. Horregatik, lesio talamikoen adierazpen klinikoen atzetik dauden mekanismoak beren osotasunean ulertzeko ikerketa gehiago egitea beharrezkoa da oraindik.\nErreferentziak.\nGaztelerazko wikipediatik itzulia.\nIngelesezko wikipediatik itzulia.\nhttps://www.ehu.eus/eu/web/anatorama/home"}
{"id": "142933", "revid": "336", "url": "https://eu.wikipedia.org/wiki?curid=142933", "title": "Erdi Triasiko", "text": "Erdi Triasikoa \u2014Muschelkalk izenez ere ezaguna\u2014 Triasiko aroaren bigarren garaia da. Duela 245 milioi urte ingurutik duela 228 milioi urte inguru arte hedatzen da. Garai hau Anisiar eta Ladiniar animali garaietan banatzen da."}
{"id": "142934", "revid": "336", "url": "https://eu.wikipedia.org/wiki?curid=142934", "title": "Ladiniar", "text": "Ladiniarra, denbora geologikoaren eskalari dagokionez, Triasiko aroaren bigarren garaia izan zen Triasiko Ertaineko azken garaia da. Garai hau duela 237 milioi urtetik duela 228 milioi urte ingururarte hedatzen da. Ladiniarra Anisiarraren ondorengo eta Goi Triasikoko lehen garaia izan zen Karniarraren aurreko garaia izan zen."}
{"id": "142936", "revid": "336", "url": "https://eu.wikipedia.org/wiki?curid=142936", "title": "E\u00f6l", "text": "E\u00f6l Tolkienen legendarium ospetsuan Teleri edo elfo ilun bat zen, Thingol erregearen senidea, nor denbora batez Doriatheko basoetan bizi izan zen, baina ondoren, Noldorrekiko mesfidantza zela eta, Nan Elmothera joan zen.\nNanoen oso laguna zen, askotan Nogrodera ohorezko gonbidatu bezala gonbidatua izateraino. Hauengandik burdingintzaren artea ikasi zuen; eta bere ezagutzekin Mithrila bezain erresistentea zen metal bat sortu zuen, baina hura baino meheagoa eta moldagarriagoa, ezpata guztien aurkako babesa ematen zuena eta \"galvorn\" deitu zuena, ebanoa bezain beltz eta dizdiratsua baitzen.\nAredhel Ar-Feiniel basoan galduta topatu zuen, eta sorginkeria bat egin zion handik irten ez zedin, E\u00f6l berataz maitemindu baitzen. Berarekin ezkondu zen, elkarrekin basoaren sakonean bizi izan ziren eta Maeglin izeneko seme bat izan zuten.\nBere semea gaztea eta ausarta zenean, bere aitarekin haserretua honek Noldorrak ezagutzea debekatzen baitzion, bere amarekin batera utzi zuen. E\u00f6l, haserretuta, bere semearen eta bere emaztearen atzetik joan zen Gondolinen sartu zen arte. Han, atxilotua eta Turgonen aurrera eramana izan zen, heriotzaren eta Gondolinen giltzaperatuta bizitzearen artean hautatzeko aukera eman ziona. Lehena aukeratu zuen; baina, bere semea hil guran, pozoitutako xabalina bat jaurti zuen, honen ondorioz Aredhel hil zuelarik, bere semea babesteko honen aurrean jarri zena. Hilketa honegatik Caragd\u00fbrretik jaurtia izan zen, bertan hilez, baina ez aurretik bere seme Maeglin patu bera jasatearekin madarikatu gabe."}
{"id": "142942", "revid": "105290", "url": "https://eu.wikipedia.org/wiki?curid=142942", "title": "Phineas eta Ferb telesailaren pertsonaiak", "text": "\"Phineas eta Ferb\" telesailaren pertsonaiak."}
{"id": "142944", "revid": "117015", "url": "https://eu.wikipedia.org/wiki?curid=142944", "title": "Sauron", "text": "Sauron Tolkienen legendarium ospetsuko fikziozko pertsonaia bat da, \"Eraztunen Jauna\" eleberriko antagonista, \"Silmarillion\"en ere agertzen den arren, non bere jatorria kontatzen den.\nIzenak.\nSauron izenak, quenya hizkuntzan \"Nardagarria\" edo \"Gorrotatua\" esan nahi du, bere etsaiek jarritako izena dena. Sindarinezko bere baliokidea Gorthaur da. Ohar batzuetan, Tolkienek Sauronen benetako izena Mairon zela adierazi zuen, \"Miresgarria\" esan nahi duena. Eta izen honekin sekula gehiago ezagutua izan ez zen arren, berak bere burua Tar-Mairon edo \"Errege Miresgarria\" bezala deitzen jarraitu zuen.\nMelkorren zerbitzarien artean boteretsuena izan zen. Bere izenak, bere ondorengo zerbitzu eta ekintzen ondorio, zenbaezinak dira eta, Sauronen titulurik ezagunenak \"Mordorreko Jaun Iluna\" eta \"Eraztunen Jauna\" diren arren, beste honako hauek ere baditu beste askoren artean: \"Gezurraren Maisu Handia\", \"Esku Beltza\", \"Jaun Iluna\", \"Likantropoen Jauna\", \"Krudela\", \"Botere Iluna\", Annatar (quenyaz \"Dohaien Jauna\" esan nahi duena), \"Barad-d\u00fbrreko Jauna\", \"Eraztunen Egilea\", \"Nekromantea\", \"Begi Gorria\", \"Suzko Begia\" edo \"Betazalik gabeko Begia\" (bere begiradagatik, gaiztakeriazko bere domeinu guztia hartzen zuena, Peter Jacksonen filmeetan hau hitzez hitz hartzen de arren.\nHistoria.\nSauronek Erdialdeko Lurraldean 16.000 urte baino gehiago emango zituen, bere etsai nagusi gehienek baino askoz gehiago, Zirdan Itsasontzien Arotza eta Tom Bombadil zaharra izan ezik.\nHasiera batean, Sauron Aul\u00eb valarraren agindupean zegoen maiar bat zen, Melkorrek (ondoren Morgoth bezala ezagutua izango zena) usteldu zuena Ainurrak oraindik Ardari forma ematen ari ziren bitartean.\nLehen aipatu bezala, Sauron ainur bat da, maiarretako bat, Aul\u00eb errementariaren segizioaren barnean zegoena, eta, beraz, arlo honetan ezagutza handia zuen. Baina Sauronek beste botere batzuk ere bazituen: bere forma nahi zuenera aldatzea (ainur guztiek bezala), Noldorrak eta Numenorreko gizakiak behin baino gehiagotan engainatzeko erabili zuena. Izpiritu txikiak maneiatu eta dei zitzakeen (hortik ziuraski Nekromante edo Azti izena), eta izpiritu gaiztoak deitu eta hauek munstrozko izakien barnean ere sar zitzakeen (nondik Likantropoen Jauna izena jasotzen duen; bera bihurtu zen behin otso izugarri batean). Buru ahuleko pertsonetan lilurak sor zitzakeen. Tolkienek ainu arrazen artean maila ezberdintasunak daudela zehazten du. Sauron Ardan sartu zen lehen izpirituetako bat izan zen, eta botererik gehien zuenetako bat. Sauron, botererik gehien erakusten zuenean, errealitatea eta natura aldatzeko gai zen (Mordorren, Orodruinen Ephel Duath eta Ered Lithuiren sorrerarekin argi ikus daitekeena, berak propio altxatu zituenak). Eraztunen Jauna lanean Istariak Sauronen beldur zirela ebazten da, Gandalfek berak bere izenez sekula ez aipatzeraino, bere presentzia argitara emateko beldurrez.\nUsteldua izan zenetik Sauron Melkorren zerbitzarien artetik beldur gehien eragiten zuena bihurtu zen. Baina, Tolkienen idazkietatik Sauron Melian maiarraren oso beldur zela ezagutzen da, Thingolen emaztea zena, eta sekula ez zela Melian desafiatzera ausartu.\nEguzkiaren Lehen Aroaren aurretik eta bitartean.\nEguzkiaren Lehen Aroan zehar Sauronek Melkor bere ordezkari bezala zerbitzatu zuen. Lanparen Aroetan, Melkor Utumnon bizi zen bitartean, Sauron eraiki berria zen Angbandez arduratu zen. Botereen Gerraren eta Utumnoren suntsipenaren ondoren, Sauron ezkutatu egin zen eta Valarrek ezin izan zuten aurkitu. Melkor Erdialdeko Lurraldera Valinorreko Bi Zuhaitzak deuseztu ondoren itzuli eta gero, berriz honen aginduetara jarri zen. Sindar elfoek Gorthaur Krudela bezala ezagutua, liluren eta itxuraldaketen maisua zen. Zerbitzari bezala otso-gizonak zituen, berak propio sortzen zituen likantropoak eta beste hainbat izaki nardagarri, eta garai honetan (Noldorren Errege Gorena zen Fingolfin hil eta berehala) Tol Sirion elfotar uhartea konkistatu zuen, bertara beldurrezko laino ilun bat jeitsiaraziz. Dorreko Komandantea zen Orodrethek, gainontzeko goarnizioarekin batera ihes egin zuten eta Nargothronden babestu ziren. Ordutik aurrera, uhartea Tol-in-Gaurhoth deitzera pasa zen, Likantropoen Uhartea. Sauronek gaizkiaren talaia bihurtu zuen, mehatxu bat, izaki gaiztoen gordeleku, non gauerdian likantropoak euren jaun ilunaren aginduak betetzera irtetzen ziren, elfoak eta euren bidean topatzen zuten oro erasoz.\nSauron Melkorren zerbitzaririk hilgarriena da Lehen Aroan eta armada propio baten buru da. Aro honetan, Sauronen pertsonaia antagonikoa Melian maiarra da, Thingolen emaztea, eta honengandik gertu parte hartzen du istorioaren zatirik gehienean. Sauron estuki lotuta dago Beren eta Luthienen eta Silmarilaren askapenaren istorioan. Tol-in-Gaurhotheko dorretik (Finroden Minas Tirith, Likantropoen Uhartea bezala berrizendatua) beti Melianen Gerriarekin tupust egiten duen botere gaizto bat irtetzen da. Beste gudu garrantzitsu batzuen artean, Finrodek Sauronen aurka aurrez aurre borrokatzen du, baina izpiritu honen amarrupean erortzen da, Finrod baino boteretsuagoa bait da.\nSauronek, Lehen Aroko bere porrot handietako lehena Luthien Beren salbatzera iristen denean jasaten du, azken hau Sauronen dorreko ziegetan gatibu dagoena. Luthienek sorginkeriazko kantu bat kantatzen du eta Huanekin batera dago, Valinorreko zakurra. Biek Sauroni aurre egiten diote, Melianen alabaren botereek mugitu ezinik uzten dutena, eta Huanek erasotzen du. Sauronek Dorretik Taur-nu-Fuin basora ihes egiten du, non azken aldiz aipatzen den Silmarilen istorioari dagokionez.\nEguzkiaren Bigarren Aroan.\nMelkor Haserrearen Gerra zeritzon gerra erabakigarrian behin betiko erori ondoren, eta Mendebaldeko Jaunen boterea ikusi ondoren, Sauron beldurtu egin zen eta errukia eskatu zuen. Manw\u00ebren heraldoa zen E\u00f6nw\u00ebk Valinorrera joateko esan zion, han epaitua izateko, baina Sauronek ez zuen zigorrik jaso nahi, Melkorren agindupean botere handia izan baitzuen, eta gaizkia beragan oso nabarmena baitzen. Honela, Erdialdeko Lurraldean geratu zen hurrengo aroetan zehar, Jaun Ilun berri bezala altxatuz.\nAnnatar, Dohaien Jauna.\nBigarren Aroaren hasieran engainuan eta konbentzitzean murgiltzen da bere indar guztiak zabaldu baino lehen, eta, beraz, nortasun berri bat erabili zuen, Annatar Dohaien Jauna izena hartuz. Gil-Galaden domeinuetara iristen lehena izan zen Valarrek bidalitako bat zela esanez (hau Istarien aurrerapen bat izaki); hau da, Sauronek bazuen Valarrek elfoei laguntzeko aingeruzko izaki batzuk bidaliko zituenaren berri. Baina Sauron Lindonetik kanporatua da, Gil-Galaden lurraldea, hau zein Galadriel eta Elrond pertsonaiaz mesfidati baitziren.\nBaina Zelebrinborrek eta Gwaith-i-Mirdainek, trebezia handiko errementariak zirenak oso ondo hartu zuten, beste edozein gauzen gainetik munduaren sekretu guztiak ezagutu nahi zutenak Ost-in-Edhilen, Eregioneko hiri nagusia zena. Annatar, Aul\u00eb valar errementariaren segizioko maiar bat izanik, oso ondo egokitu zen Noldorren aginduetara, hauek ezagutza eta sorkuntza guztiaren berri izateko zuen gogoa probestuz bere mende gera zitezen. Han, elfoak Botere eraztunak egiteko konbentzitu zituen. Berarentzat utzi zuen Eraztun Bakarraren sorpena Orodruin sumendian. Baina Zelebrinbor Annatarrekin mesfidati zen eta elfoen hiru eraztunak eman zituen Sauron Eregionera itzuli aurretik. Elfoen eta Sauronen ezagutzen batuketaren ondorioz lortu zen eraztunak sortzea, batek zein besteek ez baitzuten halako lorpenik euren kabuz lortuko.\nBigarren porrota.\nEraztun Bakarra Orodruin sumendian sortu ondoren, Sauronek beste eraztunak eta hauen eramaleak azpiratzeko sorginkeria ezaguna esan zuen. Sauronek Zelebrinborrek elfoen eraztunak eman zituela jakin zuenean Annatarrek bere benetako nortasuna agertu zuen, eta haserre bizian argi eta garbi itzuli zen Sauron bezala armada batekin Mordorretik Eregion suntsitzeko eta Botere Eraztunak berreskuratzeko, Ost-in-Edhil guztia suntsituz eta Noldorren Jauna hilez, honen burua pika batean iltzatuz, Elfoak eta Gizakiak beldurtzeko.\nGainera ilunpea hedatzen du, Erdialdeko Lurraldeko maila txikiagoko gizakiak domeinatuz, nortzuk, beldurtuta, Eriador inbaditzen zuen jainko bat bezala gurtzen zuten, lurralde hau bere boterepean erortzen zelarik, bere bidean topatzen zuen guztia suntsituz. Azkenean, elfoen eta numenortarren eraso bateratuaren ondorioz garaitua izan zen, lehenek iparraldetik eta bigarrenek hegoaldetik erasoz. Hau da Sauronen bigarren porrota. Garaitua izan zenez, Sauronek ekialdera ihes egin zuen, non babestu eta bere boterea berreskuratzen saiatzen den.\nAnnatarren amaiera.\nBigarren Aroaren amaieran Sauron da Erdialdeko Lurraldeko jaunik boteretsuena. Honek Numenorreko azken erregea izan zen Ar-Ph\u00e2razonen haserrea eta bekaitza pizten ditu, Numenortar domeinua zen Unbarreko kostaldera dihoana armada boteretsu batekin eta Sauroni errenditzeko eskatzen diona, hala egiten ez badu suntsitua izango dela esanez. Jaun Ilunak amore ematea erabakitzen du eta Numenorrera doa gatibu, ez numenortarrak benetan Sauron erasotzeko gai izateagatik, Eraztun Bakarra baitzuen, baizik eta Sauronen asmoa Numenorren sartu eta bertako erregea zen Ar-Ph\u00e2razon ilunpea gurtzeko, betiereko bizia nahi izateko, Elfoak eta Valarrak arbuiatzeko eta Uharte Bakartiko elfoei portuetara iritsiera ixteko konbentzitzea zelako.\nValinor erasotzeko eta Valarren aurka altxatzeko konbentzitzen du. Erregeak aholku hauei men egiten die eta armada handi bat osatzen du (Erdialdeko Lurraldearen historiako handiena) eta Tol Eress\u00ebara abiatzen da Valinor inbaditzeko asmoarekin. Valarren haserrea pizten du eta Iluvatarri numenortarren asmoak geldiarazteko eskatzen diote, eta honek Numenor urperatzen duen olatu handi bat altxatzen du, urperaketa honetatik jada bere etsaia den Elendil salbatzen delarik.\nNumenorren erorketa kontatzen duen Akallab\u00eath istorioan esaten denez, Sauron, uhartea suntsitu zuen olatu handiak harrapatuta, forma atsegin eta eder bat hartzeko ahalmena galdu zuen, hau da, Annatar bihurtzeko ahalmena betirako galdu zuen. Baina bere izpiritu ilunak bizirik jarraitu zuen eta haize gaizto bezala itzuli zen Erdialdeko Lurraldera, berriz Dorre Ilunean ezarriz. Ordutik aurrera, gizakien begietara forma atsegin bat hartzea ezinezko zitzaionez, soilik beldurra eta indarraren bidez mantendu ahal izan zuen bere boterea.\nHirugarren porrota.\nElendil, ber familia eta bere jarraitzaileak, Numenorren suntsipenetik bizirik irten zirenak, Erdialdeko Lurraldera iritsi ziren eta herbesteko Arnor eta Gondor erresumak sortu zituzten, eta beranduago, Erdialdeko Lurraldeko Noldor elfoen erregea zen Gil-Galadekin, Gizaki eta Elfoen arteko Azken Aliantza osatu zuten. Aliantza honek Sauron garaitzea lortu zuen -honen hirugarren porrota-, Eraztun Bakarra kenduz; baina hau ez zen suntsitua izan eta galdu egin zen. Hirugarren porrot hau ez zen erabakigarria izan, aliatuek uste zuten bezala, gaizkia behin betiko ezabatua izan zela uste zutenak, baizik eta behin-behinekoa. Eraztun Bakarrarekin batera, Sauronen boterearen zatirik handi eta hoberena bere horretan mantendu ziren baina bere irismenetik at, hurrengo aroan horiek berreskuratzeko itzuliko zelarik.\nEguzkiaren Hirugarren Aroan.\nSauronek bere boterearen zati handi bat falta zuen Eraztuna galdu ondoren, eta, beraz, kontu handiz jokatu behar izan zuen.\nSauron , Nigromante bezala.\nErdialdeko Lurraldearen mendebaldean aro honetako 1000. urte inguruan agertu zen, Dol Guldurren ezkutatu zenean, ordutik aurrera Oihan Beltza bezala ezagutuko zen Oihan Berde Handiko muino batean, non \"Nigromantea\" bezala ezagutua izan zen (Hobbita lanean kontatzen den bezala).\nHasiera batean Nigromantea Nazg\u00fbletako bat zela uste zen, Gandalf Dol Guldurren ezkutuan sartu zen arte, Nigromantea Sauron zela deskubrituz. \"Nigromante\" \"Nekromantzia\"rekin oso lotutako hitza da Europako obskurantismoan, baina \u00f1abardura txiki batzuekin. \"Nekromante\" hitzak hildakoen izpirituekin etorkizuna ezagutarazteko eta izpiritu horietaz baliatzeko tratuak dituen azti bat izendatzen du. Nigromante hitzak, berriz, magia beltza edo deabruzkoa erabiltzen duena izendatzen du, magia beltz hau gaiztakeriazko botere iturri bat bezala ulertuz. Honek nekromantzia ere hartzen du nigromantziaren barnean, lehenaren esparru zehatza hildakoekin duen tratua den arren (nekro aurrizkiak hildakoa esan nahi du, eta nigrok, berriz, beltza). Honela, Sauron Nigromantea bezala ezagutua zen magia beltzezko bere botere usteltzaileengatik, izpiritu ilun txikiak domeinatu eta animali eta gizakiei lotzeko gai zirenak botere izugarriak emateko.\nBeranduago, Kontzilio Zuriak, Nigromantearen benetako nortasunaren berri izan zuenean, Oihan Beltzetik kanporatzeko borrokatu zuen, Sarumanen aginte eta estrategiapean, garai horretan Kontzilio Zuriaren buru zena. Itxuraz hori lortu ondoren, Sauron Mordorrera itzuli zen, Kontzilioari arrakasta izan zuela sinestaraziz, non Barad-D\u00fbr berreraiki zuen, bere inguruan hegoaldeko gizakiek, orkoek eta beste izaki gaizto batzuek osatutako armada bat osatu zuen. Baina benetan, Kontzilioaren estrategiak ez zuen arrakastarik izan, honela Sauronek Mordorrera itzultzeko bere plana bete ahal izan baitzuen, bere gudalosteak jada prestatzen ari ziren tokia, eta Minas Morgulen Nazg\u00fblak jada beste behin bildu ziren.\nEraztunaren Gerra.\nSauronen azken asmoa ia betea zen: Noldorren boterea izango zuen, bere existentzia guztian zehar gehien nahi izan zuena. Hauek botere eraztunak erabili zituztenez, bereari lotuta zeudenak, soilik Eraztun Bakarra topatzea falta zitzaion, ondoren Elfoak bere boterepean eror zitezen.\nSauronen armada Pelennorreko Zelaietako Guduan garaitua izan zen, baina mendebaldeko armadak ezin zuen behin betirako garaitu Eraztunaren eramaleak bere betebeharra betetzen ez bazuen.\nAzkenean, Gollum eraztunarekin batera Orodruin sumendiaren sutara erori zenean garaitua izan zen, honela Sauronen botere gaiztoaren gordailu nagusia suntsituz. Horrekin, esaten denez, Sauron haize gaizto arin bat baino zerbait gutxiago bihurtzen da, eta bere boterea munduko toki guztietatik desagertzen eta desegiten da. Esaten denez, Sauron munduaren amaieran itzuliko da Dagor Dagorathen, Melkorren ondoan borrokatuz eta Eraztun Bakarra erabiltzeko beharrik gabe. Gudu honetan Sauronek bere amaiera topatuko du, bere maisuak bezala.\nSauronen gaiztakeriaren transzendentzia.\nSauron Eguzkiaren Hirugarren Aroko 3019. urtean garaitua izan zen, bere etsairik gorrotatuenak ziren Zirdan Itsasontzien Arotza, Elrond peredhila edo Elfo Erdia, boterearen eta zientziaren maisua eta Galadriel Noldorren Dama Zuriaren aurka borrokatu gabe. Baina Eraztun Bakarraren suntsipenak Erdialdeko Lurraldeko elfoen amaiera ekartzen du. Elfoen Jaunek euren erresumetan hiru eraztun elfotarren boterea erabili zuten, euren inguruan zegoen guztia zegoen bezala mantenduz, honegatik euren erresumak lurreko ederrenak ziren, baina Hiruak ez zeuden Eraztun Bakarraren boteretik aske, eta soilik Eraztun Bakarraren presentziak mantentzen zuen Hiruen boterea.\nBehin Bakarra suntsitu ostean, Hiruek euren botere guztia galduko zuten, berandu goiz baino gehiago, horiekin egindako guztia ihartaraziz eta erabat ahaztaraziz.\nGoi Elfoak jada ezin ziren bizi geroz eta txikiagoa zen mundu batean, euren patua beti munduan egotea baitzen, eta, beraz, euren patu bera zuten lurretara abiatu ziren, itsasoetatik haratago nabigatu zuten Bide Zuzenean zehar eta Tol Eress\u00ebara iritsi ziren, sekula gehiago ez itzultzeko."}
{"id": "142945", "revid": "105290", "url": "https://eu.wikipedia.org/wiki?curid=142945", "title": "Kim Possible telesailaren pertsonaiak", "text": "\"Kim Possible\" telesailaren pertsonaiak."}
{"id": "142947", "revid": "56334", "url": "https://eu.wikipedia.org/wiki?curid=142947", "title": "Rose-Ma\u00eft\u00e9 Erkoreka", "text": "Rose-Ma\u00eft\u00e9 Erkoreka (Quebec, 1976ko uztailaren 11) euskal jatorria duen kanadar aktorea da, \"Une grenade avec \u00e7a?\" izeneko komediari esker Quebecen ezaguna dena.\nBiografia.\nMontrealgo Unibertsitatean Musika eta bertako kontserbatorioan arte dramatikoa ikasi zituen. Ingelesez eta frantsesez hitz egiten du. 2008an G\u00e9meaux Saria lortu zuen, aktore berriaren mailan."}
{"id": "142948", "revid": "1545", "url": "https://eu.wikipedia.org/wiki?curid=142948", "title": "Rose Maite Erkoreka", "text": ""}
{"id": "142949", "revid": "12654", "url": "https://eu.wikipedia.org/wiki?curid=142949", "title": "Golmma riikka urna", "text": ""}
{"id": "142950", "revid": "12654", "url": "https://eu.wikipedia.org/wiki?curid=142950", "title": "Treriksroysa", "text": ""}
{"id": "142951", "revid": "12654", "url": "https://eu.wikipedia.org/wiki?curid=142951", "title": "Treriksroset", "text": ""}
{"id": "142952", "revid": "12654", "url": "https://eu.wikipedia.org/wiki?curid=142952", "title": "Finlandiar Birjina", "text": ""}
{"id": "142955", "revid": "2241", "url": "https://eu.wikipedia.org/wiki?curid=142955", "title": "Angband", "text": "Angband Tolkienen legendarium ospetsuan agertzen den fikziozko toki bat da. Zehazki Hurinen semeak eta Silmarillion lanetan agertzen da. Ondoren elfoek Morgoth deitu zuten Melkorren armategia izan zen, bere ordezkaria zen Sauronen ardurapean utzia Utumno existitu zen bitartean. Melkor Erdialdeko Lurraldera itzuli ondoren bere gotorleku nagusi bihurtu zen. Erdialdeko Lurraldearen iparmendebaldeko muturrean zegoen, Beleriandetik haratago, Hithlumen parean. Jatorrian, han kokatu zen Valarrek mendebaldetik egin zezaketen edozein eraso eragozteko.\nBere izenak elfoen sindarin hizkuntzan Burdinazko Presondegia esan nahi du (ang = burdina eta band = gartzela edo presondegia). Quenya hizkuntzan, berriz, bere izena Angamando da, oinarrian gauza bera esan nahi duena (anga = burdina eta mando = gartzela edo presondegia).\nAngband, Eguzkiaren Lehen Aroan Melkorren gotorleku eta Iparraldeko Hondamendirako Pasabide bihurtu zen, Jaun Ilunaren erresuma. Bere ateen gainean hiru dorre-sumendi pilatuta daude, Thangorodrim izenekoak.\nAngband Noldorrek setiatu zuten 400 urte eta gehiagoz Lehen Aroan, baina setio hau Beleriandeko guduetako laugarrena izan zen Dagor Bragollachean desegina izan zen.\nSilmarillionen agertzen diren pertsonaia guztietatik soilik Beren eta Luthien sartu ziren Angbanden euren borondatez, mozorrotuta, egoitzarik sakonenera iritsiz, Melkorren tronu iluna zegoen tokira, bere koroatik silmaril bat hartu eta handik ihes egitea lortuz.\nAzkenean, Valarren armadak suntsitu zuen Haserrearen Gerran.\nAngbandeko ate handiak.\nAngbandeko ziegetatik eta Burdinazko Mendiak hegoalderantz zeharkatuz, Melkorrek burdinazko ate sendo eta handi batzuetan amaitzen zen kilometro askoko tunel bat eraiki zuen. Ate hauek gaizkiaren gotorleku boteretsurako sarrera ziren eta Carcharothek zaintzen zituen, munstrozko otso batek. Berenek eta Luthienek Carcharothi aurre egin zioten, sakon lokartaraziz. Orduan ate handietatik sartu ziren, Melkorri silmariletako bat kentzeko betebeharrarekin."}
{"id": "142957", "revid": "119347", "url": "https://eu.wikipedia.org/wiki?curid=142957", "title": "Zaldiko (Lantzeko inauteria)", "text": " \nZaldiko Lantzeko inauterietako (Nafarroa Garaia) pertsonaia da. Zuberoako zamalzain pertsonaiaren antzera, baina era xumeagoan apaindua, hau ere zurezko zaldi baten gainean doa. Aurpegia zapi batez estalia izaten du.\nBere funtzioa ferratu eta bezatua izatetik ihes egitea da. Horrez gain, bere indar guztiak Ziripot bultzatu eta lurrera eror dadin saiatzen erabili ohi ditu. Inguruko jendea ere bultzatu eta uxatu ohi du.\nLantzeko zaldikoa udaberri eta joritasunaren adierazgarri bide da. Ziripot eta Miel Otxinekin batera inauterietako pertsonai esanguratsuenetako bat da."}
{"id": "142960", "revid": "2241", "url": "https://eu.wikipedia.org/wiki?curid=142960", "title": "Maedhrosen muga", "text": "Maedhrosen muga Tolkienen legendarium ospetsuan agertzen den toki baten izena da. Idazle honen hil ondorengo lana den Silmarillionen agertzen da. Belerianden kokatua, Dorthonion eta Ered Luinen artean eta Lothlannetik hegoaldera, lurralde hau F\u00ebanor elfoaren semeek okupatu zituzten, hauetatik nagusiena zen Maedhrosek gidatuak, Eguzkiaren Lehen Aroaren lehen urteetan. Bere izena, iparraldean Melkor valarraren gotorlekua zen Angbandetik zetozen erasoentzako muga naturalik ia existitzen ez zelako jasotzen du.\nHistoria.\nEguzkiaren Lehen Aroaren 7. urtean, F\u00ebanorren semeek Noldorren kontseilu bat alde batera utzi zuten Mithrimen Doriatheko Thingol erregeak bidalitako mezuak eragin zien egonezina zela eta. Orduan abiatu ziren Beleriandetik ekialdera eta anaien artean nagusiena zen Maedhrosek hala aginduta Hithrimen inguruan zeuden lurraldeetan ezarri ziren. Une horretatik aurrera Maedhrosen muga bezala deitu zuten, lur hauetatik iparraldera ia defentsa naturalik ez baitzegoen eta Angbandetik etor zitezkeen erasoak errazago jasango zituzten. Maedhrosek bere erresuma ezartzeko toki hau aukeratu bazuen, bere arrazako gainontzeko jendearekin gatazkak izateko aukera murrizten zuelako eta eraso baten arrisku gehiena bere gain jasatea nahi zuelako izan zen.\nMaedhrosek bere gotorleku nagusia Himring muinoetan ezarri zuen. Celegormek eta Curufinek Agloneko Pasabidea Himladeko lurrak gotortu zituzten. Maglorrek bere gotorlekua Gelion ibaiaren besoetan eraiki zuen.\nKaranthir, anaietan bosgarrena, Thargelioneko lurretan ezarri zen, Helevorn lakuaren ondoan. Ered Luin mendikatearen zati bat esploratzera iritsi zen eta honela nanoekin harremanetan jarri zen; bi herri hauen artean oso harreman onak ez zituzten arren, amankomunean zuten etsaia eta artisautza gogoko zutela eta, bi herrien artean adostasun batera iritsi ziren eta Karanthirrek honela aberastasun ugari lortu zuen bere eskuetatik nanoek gainontzeko Beleriandekin komertziatzeko egiten zituzten produktu guztiak igarotzen baitziren.\nGeografia.\nHonako hauek Maedhrosen muga osatzen duten eta Silmarillion laneko istorioan garrantzitsuak diren tokietako batzuk dira:\nHimring.\nDorthonionetik ekialdera zeuden muino multzoa. Han ezarri zuen Maedhrosek bere gotorlekua Beleriand defendatzeko, \"Beti Hotza\" deitua, muino guztien artean garaiena zenaren tontorrean baitzegoen, zuhaitzik gabeko ordoki batean, nondik etsaiaren mugimenduak zelata zitezkeen Ard-Galenen eta Lothlannen.\nAgloneko Pasabidea.\nHimring muinoen eta Dorthonionen artean bazegoen askotan Angbandeko orkoek erasotzeko probestu zuten pasabide bat, Agloneko Pasabidea, Celegormek eta Curufinek gotortu zutena, Aros ibaia eta Zelon ibaiaren artean zeuden lurrekin egin zuten bezala, lur hauek Hegoaldeko Himlad ere deitzen zirelarik.\nMaglorren sakonunea.\nGelionen besoen artean (Nagusia eta Txikia) iparraldetik jeisten zen eta Ard-Galenetik banatuko zuen inongo muga naturalik ez zuen lautada zabal bat zegoen. Lautada hau Dorthonioneko muinoen eta Rerir mendiaren artean hedatzen zen. Toki horretan Maglorrek gotorleku bat eraiki behar izan zuen, \"Maglorren Gotorlekua\", Beleriand Angbandeko orkoen erasoetatik babesteko, nortzuk handik masiboki sartu ziren Dagor Aglareb izeneko Beleriandeko hirugarren gerran.\nRerir mendia.\nMaglorren sakonunetik mendebaldera kokatua zegoen, Ered Luinetik ekialdera irtetzen ziren mendi talde batean, mendi talde hauen tontorrik garaiena Rerir zelarik. Honek eta Ered Luin mendiek sortzen zuten angeluan Karanthirren gotorlekua zegoen, Helevorn lakuaren ondoan."}
{"id": "142961", "revid": "105290", "url": "https://eu.wikipedia.org/wiki?curid=142961", "title": "Aros ibaia", "text": "Aros ibaia Tolkienen legendarium ospetsuan agertzen den ibai bat da. Beleriandeko antzinako lurretatik igarotzen zen, Eguzkiaren Lehen Aroaren amaieran itsasoaren uretan urperatuak izan aurretik, Doriatheko hegoaldeko eta ekialdeko mugak osatuz. Bere iturria iparraldean zuen, Himring muinoetan, Thingol eta Melianen erresuma inguratuz Sirion ibaiarekin honen erdialdeko ibilbidean elkartzen zen arte, gune zingiratsu bat eta Aelin Uialeko zingirak eratuz.\nArossiach.\nArossiach izenekoa (Arosen ibia sindarinez) Aros ibaiaren goi ibilbidea zeharkatzen zuen ibi bat zen, Nan Dugorthebetik Himladera, Nan Elmothera eta Ered Luineko nanoen hirietara zihoan bide zaharpean."}
{"id": "142962", "revid": "58701", "url": "https://eu.wikipedia.org/wiki?curid=142962", "title": "Ingalaterrako Gudua", "text": "Ingalaterrako gudua (ingelesez \"Battle of Britain\" eta alemanez \"Luftschlacht um England\") Bigarren Mundu Gerran zehar 1940ko uda eta udazkenan zehar Luftwaffek Erresuma Batuaren aurka ekin zion aire kanpaina militarra izan zen, honen bidez Royal Air Forceri aireko nagusitasuna kentzen saiatu zelarik.\nBere helburuak lortzeko, Alemania Naziak Itsas Lehoi Operazioa izena jarri zioten plana garatu zuen."}
{"id": "142963", "revid": "880", "url": "https://eu.wikipedia.org/wiki?curid=142963", "title": "Oroimen historikoa", "text": ""}
{"id": "142964", "revid": "8951363", "url": "https://eu.wikipedia.org/wiki?curid=142964", "title": "Ana Blanco", "text": "Ana Blanco L\u00f3pez (Bilbo, 1961eko azaroaren 5a) bizkaitar kazetaria eta pedagogian lizentziatua da, gaur egun La 1 telebista kateko 15:00etako albistegia aurkezten du."}
{"id": "142965", "revid": "1340", "url": "https://eu.wikipedia.org/wiki?curid=142965", "title": "Ingalaterrako gudua", "text": ""}
{"id": "142967", "revid": "336", "url": "https://eu.wikipedia.org/wiki?curid=142967", "title": "IBM", "text": "International Business Machines edo IBM informatikarekin lotutako herramintak, programak eta zerbitzuak ekoiztu eta merkaturatzen dituen enpresa multinazionala da. Ameriketako Estatu Batuetako New Yorkeko estatuako Armonk hirian du egoitza nagusia. Gutxi gorabehera 390.000 langile ditu 161 herrialdeetan banatuta eta teknologiarekin lotutako zerbitzu-enpresarik handiena da. New Yorkeko Burtsan IBM kodea erabiltzen du.\nNew Yorkeko Armonken du egoitza, eta 1911n sortu zen \"Computing-Tabulating-Recording Company\" izenaz, hiru enpresa txiki elkartuta. 1924an IBM \"(International Business Machines Corporation)\" izeneko enpresa bereganatu eta beronen izena hartu zuen. Thomas Watsonen zuzendaritzapean (1914-52), Estatu Batuetako enpresetako kontrol-erlojuen egile nagusia izatera iritsi zen IBM, eta lehen idazmakina elektrikoa ere asmatu eta merkaturatu zuen 1930eko hamarkadan. 1950eko hamarkadan murgildu zen konputagailuen alorrean, eta hurrengo hamarkadetan, hedapen izugarria izateaz gain, ordenagailuen merkatuko lehen mailara iritsi zuen. 1953an, lehen ordanagailu komertziala sortu zuen, \"701 \"izenekoa.\n1965az geroztik, informatika industria ahaltsu bihurtuta, derrigorrezko erreferentzia izan ziren IBMk egindako ordenagailuak, kalitatearen alorrean ez ezik, baita hizkuntza informatikoari nahiz funtzionamenduari dagozkien arauen alorrean ere (IBM bateragarriak). 1960ko eta 1980ko hamarkaden artean, IBM izan zen konputagailu handien merkatuko enpresa nagusia, baina 1980ko hamarkadan atzera egin zuen eremu espezializatuetan lan egiten zuten beste fabrikatzaile batzuen aurrean. 1970eko hamarkadan ordenagailu txikiak azaldu zirenean, IBMri bere konputagailu handien merkatua arriskuan jarriko zutela iruditu zitzaion, eta ez zen gai izan haien benetako ahalmena ikusteko. 1980an, ordea, IBMk PC delako ordenagailu pertsonala sortu zuen arrakasta handiz, denbora gutxian eredu bilakatu baitzen mikroinformatikaren alorrean.\n1980ko hamarkadaren erdialdera, ordea, IBMren aurrerakada moteldu egin zen, bereziki programa eta ordenagailu eramangarrien alorrean. Informatika enpresa japoniarren igoerak eragin zuen neurri batean IBMk zenbait alorretan izan zuen atzerakada. Hala ere, 1980ko hamarkadaren amaieran IBM munduko konputagailu ekoizle handiena zen, eta idazmakinak eta fotokopiagailuak tartean, baita bulegoko tresnerien ekoizle nagusia ere. 1990eko hamarkadaren hasieran, Estatu Batuetako ekonomia atzeraldi bete-betean zegoela, IBMk enpresa berrantolatu eta bere merkatuetara gehiago hurbiltzen ziren atal autonomoak eratu zituen. Horren ondorioz, 40.000 lagunek galdu zuten lanpostua 1992an IBMn, eta 1993. urterako murrizketa gehiago iragarri ziren. 1991-1993 bitartean IBMk galera handiak izan zituen, urte bakar batean 9 mila milioi dolar galdu zituelarik. Hala ere, enpresak abantaila ugari ditu oraindik, besteak beste munduan ordenagailu komertzialei dagokion fabrikazio prozeduraren ia % 90aren iturburua baitzen 1995ean."}
{"id": "142970", "revid": "119347", "url": "https://eu.wikipedia.org/wiki?curid=142970", "title": "Asturiasko Printzerriko Autonomia Polizia", "text": "Asturiasko Printzerriko Autonomia Polizia edo Asturiasko Printzerriko Autonomia Erkidegoari esleitutako Polizia Nazionalaren unitatea (ofizialki \"Unidad de Polic\u00eda Adscrita del Principado de Asturias\") Asturiasko Printzerriko Gobernu Kontseiluaren agindupeko lurralde polizia izan zen. Nahiz eta Kontseiluaren menpe egon, organikoki Espainiako Polizia Nazionalaren zati zen eta ez zen polizia autonomiko osoa Ertzaintza, Mossos d'Esquadra edo Foruzaingoa diren bezala. 2006 urtean sortu zen eta 2014an desegin zen, agente guztiak Polizia Nazionalera itzuli zirelarik."}
{"id": "142972", "revid": "90204", "url": "https://eu.wikipedia.org/wiki?curid=142972", "title": "Ram\u00f3n Trecet", "text": "Ram\u00f3n Trecet Garmendia (Donostia, Gipuzkoa, 1943ko uztailaren 1a) euskal eta kataluniar jatorriko kazetari, irrati esatari eta telebistako aukezle donostiarra da.\n1980ko hamarkadaren bigarren erdialdean TVE2 katean \"Cerca de las estrellas\" (\"Izarretatik hurbil\") saioaren aurkezlea izateagatik ospe handia bereganatu zuen. Bertan, astero NBAko partidu baten erretrasmizioa burutzen zuen."}
{"id": "142975", "revid": "105290", "url": "https://eu.wikipedia.org/wiki?curid=142975", "title": "Dagor Aglareb", "text": "Dagor Aglareb izenekoa (\"Gudu Loriatsua\" esan nahi duena) Tolkienen legendarium ospetsuan gertatzen den gudu bat da. Silmarillion lanean kontatzen da gudu honen istorioa Beleriandeko gerren artean hirugarrena izan zen, Eguzkiaren Lehen Aroan gertatu zirenak. Aurreko biak gertatu eta mende erdira gertatu zen, Noldor elfoak zenbait erresumatan jada ezarrita zeudenean, ia guztiak Beleriandeko ipar muturrean, Etsaiagandik Sindarren domeinuak baino hurbilago. Iparmendebaldeko zatia Fingolfinek kontrolatzen zuen, Noldorren Errege Gorena zena, baita honen semeek ere, ekialdeko zatia F\u00ebanorren semeen kontrolpean zegoen bitartean. Erdiko zatia, berriz, Finarfinen semeen kontrolpean geratu zen.\nMelkorren estrategiak Noldorren indarrak banatzean eta Dorthonion konkistatzean zetzan, babesteko errazagoak ziren lurralde garaiak lortuz, baina estrategia honek huts egin zuen.\nOrduan, Melkorrek armada berri bat bidali zuen, aurreko hiruak batuta baino handiagoa zena. Sirion ibaiaren pasabidea eraso zuen, Beleriandera sartzeko iparreko sarbideetako bat zena, eta behartu egin zuen. Baina Noldorrak azti zeuden, eta orkoak Dorthonioneko ordokitik aurrera egiten ari zirenean, Fingolfinek eta Maedhrosek modu bateratuan eraso zuten armadaren ezkerraldeko eta eskuinaldeko alboetatik eta suntsitu egin zuten. Noldorrek hemen euren ahalmen handia berretsi zuten. Hildako noldor bakoitzeko 20 orko hilak izan ziren, eta, ondorioz, Melkorrek orkoek baino eraso maila altuagoa zuten izakiak sortu behar izan zituen (sortu zituen izaki ezagunenen artean trollak eta herensugeak zeuden).\nOrkoen armada Angbandeko ateetaraino bertaraino jazarria izan zen, elfoek setiatu zutena. Honela, Angbandeko setioa hasi zen, larehun urte iraungo zuena, horietan zehar Noldorrak Melkorren ateetan bertan zaintza jarri zutelarik, Belerianden bakea eta oparotasuna egon zelarik. Arrazoi honegatik, gudu hau Dagor Aglareb (Gudu Loriatsua) bezala ezagutua izan zen."}
{"id": "142976", "revid": "105290", "url": "https://eu.wikipedia.org/wiki?curid=142976", "title": "Osagai nagusien analisi", "text": "Aldagai anitzeko estatistikan, osagai nagusien analisia (ONA) edo \"Principal Components Analysis (PCA)\" elkarrekiko independenteak eta ergodikoak den aldagai multzo edo \"osagai\" multzo batetik bariantzarik gabeko aldagai kopuru bat osatzea da, hasierako osagaien korrelazioa agerian uzteko helburuarekin. Horretarako korrelazio matrizea hartu eta bariantza minimotzen da, puntuek osagaietan dituzten puntuazioak atera asmoz eta horrela egitura hobeto ikusteko.\nZehatzago: formula_1, minimotu behar da, non o osagaiak diren.\nOsagai bakoitza aldagai guztien konbinazio lineal bat izango da eta batez ere elkarrekiko bariantza nabarmena duten aldagaiekin izango da loturik. Zenbaitetan Konposatu Nagusien Analisia (KNA) izenez ezagutzen da.\nJatorria.\nDatuen analisirako teknika hau Hotelling-i (1933) zor zaio, nahiz eta lehen aurrekariak Karl Pearson-en doitze ortogonaletan (1901) aurkitzen diren. Aplikazio arloaren arabera beste izen batzuekin ere ezagutzen da, esaterako: Karhunen-Lo\u00e8ve transformatua (KLT) edo Hotelling transformatua.\nAdibideak.\nErabilera bikoitza du; lehenik agerian ez dauden aldagaiak aurkitzen laguntzen du, eta gainera normalean koerlazionatuta dauden aldagaiak aldagai independente berrietan bihurtzen ditu. Orohar, psikologian, ekonomian, irudien prozesamenduan eta ingeniaritzan erabili izan da, datu kopuru handiak lantzerako orduan.\nAdibidez, izarrei buruzko aldagaia asko jasotzen badira (distira, masa, ...), osagai nagusien analisiak izarren tipologia bat osatzen lagunduko du, elkar loturik dauden aldagaiak bariantzaren bitartez lotuz. Osagaiak agertzen duten bariantza totalaren zatiari buruz ordenatuko dira: lehenbizi bariantza totalaren zati handiena azaltzen duen osagaia erauziko da, ondoren geratzen den bariantzatik zati handiena azaltzen duena, ... Horrela, osagai nagusien analisia aldagai multzo batean seinalea (osagaia eta azaltzen duen bariantza) eta zarata (azaldu gabeko bariantza) bereizteko ere erabiltzen da.\nAzalpena.\nTransformazio ortogonal baten bidez, Osagai Nagusiak deituriko aldagai berriak kalkulatzen dira, zeinak aldagai orijinalen konbinazio linealak diren, bariantzari gabeko osagaien bitartez. Lehen osagai nagusia datuen bariantza osoa azaldu behar du, eta bigarrenak bariantza handiagoa izan behar du, lehenak bariantza txikiena zuenez, 0 hain zuzen, eta gainera ahalik eta bariantza gehien azaldu. Aldagai berri hauen balioari faktore deritzo, eta geometrikoki behaketa orijinalen Osagai Nagusien gaineko proiekzio bezala uler daiteke.\nFaktore hauek aldagaien korrelazioz kalkulatzen dira eta faktore bakoitzak aldagai batekin duen korrelazioak biek amankomunean duten informazioa azaltzen du, korrelazio honi, pisua deitzen zaio. Hala ere, osagai nagusiak beraien artean independenteak izateko datu orijinalek aldagai anitzeko distribuzio normala jarraitu behar dute.\nONA burutzeko prozedura matematiko eta estatistiko konplexua jarraitzen da, zeinetan zehar eigenbektore eta eigenbalio deituriko kontzeptuak erabiltzen diren.\nEmaitzak.\nONA-ren emaitzak irudi moduan ematen dira. Bi irudikapen ezberdin bila daitezke, lehena, indibiduoak irudikatzeko eta bigarrena aldagaiak irudikatzeko. Indibiduoak irudikatzeko, behapenen proiekzioak konposatu nagusien gainean lortzen dira, eta indibiduo bakoitza konposatu nagusi horiekiko non dagoen ikus daiteke.\nBigarren irudikapenean, aldagaiak osagaiek sortutako espazioan irudikatzen dira pisuak bere koordinatu bezala erabiliz. Aldagaiak, beraz, bere korrelazio koefizienteen bidez irudikatuko dira, eta hauen edo pisuen karratuen baturak unitatea balio du beti aldagai bakoitzarentzat.\nBi osagai nagusiek era perfektuan irudikatzen dutenean informazio guztia, puntuek zirkunferentzia bat osatuko dute, zirkunferentzia bat koordenatuen karratuen baturak konstantea ematen duen irudi geometrikoa da eta. Bi konposatu nagusiek informazio guztia perfektuki azaltzen ez dutenean puntuak korrelazio biribilaren barruan egongo dira.\nONA-ren irudikatzearen garrantzia irudi horien interpretazioaren erraztasunean datza, korrelazio biribilaren logikari jarraituz erraz ulertzen baita aldagai bakoitzaren garrantzia zenbatekoa den. Horrela, aldagai bat korrelazio biribiletik hurbil badago bi konposatu nagusientzat garrantzia izango du, eta, aldiz, zentrutik hurbil badago aldagaiak garrantzi txikiagoa izango du."}
{"id": "142977", "revid": "336", "url": "https://eu.wikipedia.org/wiki?curid=142977", "title": "Garagar Gantzu", "text": "Garagar Gantzu (jatorrizkoan, \"Barliman Butterbur\") Tolkienen legendarium ospetsuan agertzen den pertsonaia bat da. Eraztunen Jauna lanean agertzen da eta bertan Pottoka Zutitua ostatuaren jabea da, Bree herrian kokatua, Eskualdetik kanpo.\nGaragar Gantzu gizon baxu, burusoil, lodi eta aurpegi gorriko bat zen, oso hiztuna eta ostatuaren kargu egiten oso arduratua zegoena. Gainera, oso oroimen txarrekoa zen. Aragornen arabera \"bezeroek uneoro deitzen dizutelako baizik ez zara gogoratzen zure izenaz\".\nGandalfek Frodori mezu bat bidaltzeko eskatu zion, non honi uztaila amaitu aurretik Eskualdea uzteko esaten zion, Nazg\u00fblekin zuen arrisku latza zela eta, eta berarekin Breen batzeko. Gainera, Gandalfekin elkartzerik ez bazuen, Zangoz fidatzeko esaten zion, honek Rivendelera gidatuko baitzituen. Bere arduren eta bere oroimen txarraren ondorioz, Garagar Gantzuk ezin izan zion Frodori mezu hori bidali hau ostatura bertara iritsi zen arte, jendearen aurrean desagertuz.\nPottoka Zutitua ostatuan hobbitei ostatu eman zien eta Bill izeneko pottoka bat eman zien besteak Bill Iratzetak lapurtu ondoren.\nEraztunaren Gerraren amaieran hobittei Eskualdean zer gertatzen ari zen ohartarazi zien, hauek euren lurraldea Sarumanen izaki gaiztoetatik garbitu ahal zezaten"}
{"id": "142978", "revid": "11782", "url": "https://eu.wikipedia.org/wiki?curid=142978", "title": "Zolina", "text": ""}
{"id": "142979", "revid": "11782", "url": "https://eu.wikipedia.org/wiki?curid=142979", "title": "Afariko", "text": ""}
{"id": "142980", "revid": "23317", "url": "https://eu.wikipedia.org/wiki?curid=142980", "title": "Assal aintzira", "text": "Assal aintzira (frantsesez \"Lac Assal\", arabieraz \u0628\u062d\u064a\u0631\u0629 \u0644\u0643 \u0639\u0633\u0644) Djibutiko Tadjourah Eskualdearen hegoaldean dagoen krater aintzira endorreiko bat da, afar herriaren lurraldean. Afrika osoko punturik baxuena (-155 m) eta Jordan ibaiaren arroan daudenen atzetik munduko bigarren baxuena da Ekialdeko Turkestango Turfango sakonunearekin batera.\nGeologikoki Afarreko sakonunea deitzen zaion beheragunean dago. Bi horsten arteko graben batean dago; multzo horrek Rift Haran Handiaren ateragunea osatzen du.\nEzaugarriak.\n\"Bahr-el-Assal\" esapideak \"eztiaren itsasoa\" esan nahi du arabieraz.\nAssal aintzira Antartika alde batera utzita gazitasunik handiena duen munduko ur-gunetzat jotzen da; % 34.8ko gatz kontzentrazioarekin (% 40 artekoa 20 metroko sakoneran), Garabogazk\u00f6l (Turkmenistan, % 35 inguru) eta Itsaso Hilaren (% 33.7, askotan munduko aintzirarik gaziena dela esaten bada ere) aurretik; ozeanoetan batez bestekoa % 3.5 da. Antartikako Mc Murdoko haran lehorretako aintzira batzuetan \u2014hala nola Don Juan aintziran\u2014 baizik ez da gazitasun handiagoa aurkitzen.\nAssalek ezaugarri bat du munduan bakar bihurtzen duena. Beste aintzira hipergaziak ez bezala, bere ur iturri nagusia ez dator inguruko erreketatik; Adengoaren mendebaldeko adarra den Tadjourako golkotik gazitasun handiko ur termalak hartzen ditu. Aipatu golkotik hurbil dagoen Ghoubbet al-Kharab badia, aintziratik 10\u00a0km hego-ekialderantz dagoena, uren sartu-irten mugimendu honen lotura-gunea da. Aintzirara isurtzen den ur geza erabat hutsala da.\nEremua basamortua da; ez dago ia fauna ezta landaredirik ere. Uraren tenperaturak altua (33-34\u00a0\u00b0C) lurrunketa errazten du. Gatzaga bat dago inguruan, mendebaldean eta batez ere ipar-mendebaldean. Gatza ustiatu eta karabanaz Etiopiara garraiatzen da; aspalditik garrantzi handiko merkataritza jarduna izan da, Afrikako barnealdean gatza falta dela kontuan hartuta.\nBere ingurumarian sumendi asko daude; azkena, Ardouk\u00f4ba, 1978ko azaroan sortu zen; Assal eta Ghoubbet al-Kharaben artean dago."}
{"id": "142982", "revid": "512", "url": "https://eu.wikipedia.org/wiki?curid=142982", "title": "Orthanc", "text": "Tolkienen legendarium ospetsuan eta legendarium horren zati den Eraztunen Jauna lanean Orthanc Isengarden erdian dagoen dorre garai bat da. Bere izena rohanerara zein sindarinera itzul daiteke. Lehenean, \"izpiritu maltzurra\" esan nahi du, eta, bigarrenean, \"letaginaren mendia\".\nDeskribapena.\nOso garaiak ziren lau zutabek osatutako dorre bat zen, harri beltzez fazetatuak eta elkarren artean lotuak. Altuera handira zutabe hauek berriz irekitzen ziren \"adar\" garai eta kurboak eratuz, idazkun bitxiez estalitako harri beltzezko plataforma bat inguratzen zutenak. Dorrea plataforma biribil eta mailakatu batean pausatua zegoen, hau ere harrizkoa. Hain garaia zen gizaki bat lautadatik bostehun oineko altuerara egon zitekeela.\nEkialdeko aurpegian eta bi zutabe baxuk osatutako angeluan burdinazko ate bat zegoen, eta apur bat gorago balkoi batera ematen zuen postigodun leiho bat. Bertara, 27 maila zituen harrizko eskailera bat igoz iristen zen. Dorrearen tontorrean kanoi-zuloak zeuden, nondik haran guztia ikus zitekeen, baina sarrera bakarra atea zen.\nEtorbide zabal batek, lauzekin lauzatua, Isengardeko ate handietatik dorreraino zeraman. Honen luzera guztian zehar taila ezberdinak zituzten zutabeak zeuden.\nHistoria.\nGondorreko dunedainek altxatu zuten Eguzkiaren Bigarren Aroaren amaieran, Rohaneko Pasabidea zaintzeko eta bertan Arnor eta Gondorren arteko komunikabide bezala balio zuen palantirretako bat jarriz.\nEraztunaren Gerran, Entak, Isengarden suntsipenean dorrea behera botatzen saiatu ziren, arrakastarik izan ez zuten arren, baina dorrea inguratzearekin eta Sarumanek ihes egitea eragoztearekin konformatu ziren. Orthanceko ateraino Gandalf, Theoden, Eomer, Aragorn, Legolas, Merry eta Pippin iritsi ziren, zenbait rohirrimekin batera, Azti Zuriarekin hitzegiteko asmoz. Leiho batetik, Grimak Elkarteari, jakin gabe, Orthanceko Palantirra jaurti zion.\nOrthancen zaharberritzea izan zen Elessar erregeak bere erregealdian egin zuen lehen gauzetako bat. Sarumanen palantirra berriz dorrean jarri zen eta hau sakon miatu zen, baliozko objektu ugari aurkituz, nagusiki Eorlen etxekoak, Grimak Edorasen lapurtu zituenak. Baina balio gehien zuten objektuak irekitzeko zaila zen ate baten atzean aurkitu ziren, Sarumanek, ziuraski bertan Eraztun Bakarra ezkutatzeko prestatu baitzuen. Baina Gimliri esker ireki ahal izan zen, eta bertan Elessarrek kutxa bat aurkitu zuen, barnean Elendilmir bitxia gordetzen zuena, mundu guztiak galdutzat jotzen zuena, baita Isildurrek Sauroni Eraztun Bakarra kendu zionean hau gordetzeko erabili zuen urrezko kutxa txiki bat ere."}
{"id": "142983", "revid": "201", "url": "https://eu.wikipedia.org/wiki?curid=142983", "title": "Sarako lezeak", "text": ""}
{"id": "142984", "revid": "119347", "url": "https://eu.wikipedia.org/wiki?curid=142984", "title": "Monakoko zirkuitua", "text": "Monakoko zirkuitua (frantsesez: \"Circuit de Monaco\") edota Montecarloko zirkuitua Monakon kokatzen den 1 Formulako zirkuitua da, bertan Monakoko Sari Nagusia ospatzen da. Anthony Noguesek 1920an sortu zuen.\nBihurgune oso itxiz eta zuzen oso laburrez osatutako bere itxura berezia dela eta, bertan motorren potentziaren aurrean irabazi ahal izateko lehentasuna duen ezaugarria nagusia gidarien trebezia izan ohi da."}
{"id": "142988", "revid": "119347", "url": "https://eu.wikipedia.org/wiki?curid=142988", "title": "Bielorrusiako geografia", "text": "Bielorrusia Ekialdeko Europako herrialdea itsasgabea da. Ekialdean eta ipar-ekialdean Errusia du, Letonia iparraldean, Lituania ipar-mendebaldean, Polonia mendebaldean, eta Ukraina hegoaldean. 207.600 kilometro koadroko eremua hartzen du, hots, munduko herrialderik handienetan 92.a da.\nErliebea.\nBielorrusian ordokiak nagusi dira. Batez besteko altitudea 162 metrokoa da itsaso-mailaren gainetik. Belaruskaia Hrada (\u0411\u0435\u043b\u0430\u0440\u0443\u0301\u0441\u043a\u0430\u044f \u0433\u0440\u0430\u0434\u0430\u0301) muinoaldea nabarmentzen da erliebean. Bertan dago herrialdeko punturik gorena, Hara Dziarzhynskaia (\u0413\u0430\u0440\u0430 \u0414\u0437\u044f\u0440\u0436\u044b\u043d\u0441\u043a\u0430\u044f), 345 metroko garaiera duena. Mendebalde hego-mendebaldetik ekialde ipar-ekialderako norabidea duten menditxo horiek bitan banatzen dute Bielorrusia: iparraldean, jatorri glaziarreko aintzira eta morrena-muino ugari dago; hegoaldean, Polesian batez ere, zingira zabalak daude.\nHidrologia.\nHiru mila ibai baino gehiago daude; nabigatzeko, egurra garraiatzeko eta energia hidraulikoa ekoizteko erabiltzen dira.\nMendebaldeko Dvina eta Neman ibaiak mendebalderantz doaz, eta Baltikoan itsasoratzen dira. Dnieper, berriz, hegoalderako norabidea du, eta Itsaso Beltzeann du ahoa. Sozh, Berezina eta Pripiat Dnieperren adarrak dira. Dnieper-Bug ubideak Itsaso Beltza eta Itsaso Baltikoa lotzen ditu.\n10.000 aintzira baino gehiago daude. Handiena Naratx (\u041d\u0430\u0440\u0430\u0447) da; 79,2 kilometro koadroko eremua hartzen du, eta 25 metroko sakonera dauka.\nKlima.\nItsaso Baltikoa nahiko gertu dagoenez, 257 kilometro punturik hurbilenean, klima kontinental epela dago. Neguak 105 eta 145 egun artean irauten du, eta udak 150 egun gehienez ere. Urtarrileko batez besteko tenperatura -6\u00baC izaten da eta uztailekoa 18\u00a0\u00b0C, hezetasun handiz. Urteko batez besteko prezipitazioa 550 eta 700 mm artean izaten da.\nEkosistemak.\nHerrialdearen ia herena jendegabeko baso zabalez (\"puxtxa\"-z) estalirik dago. Iparraldean koniferoen basoak, urki eta haltzekin, nagusi dira. Mendebaldean Belavezhskaia Puxtxa dago, Polonia eta Bielorrusiako lurretan. Europako basorik zaharrenetako bat da eta Europako bisontearen azken babeslekua.\nIngurumen arazoak.\n1986ko apirilaren 26an gertatutako Txernobylgo hondamendiak herrialdearen hego-ekialdea kutsatu zuen. Zentral nuklearra Ukrainan badago ere, haizeak kutsaduraren %\u00a060 inguru Bielorrusiara eraman zuen. Lurraldearen %\u00a025, Homelgo eta Mahiliouko oblastak batez ere, eta populazioaren %\u00a022 kaltetuak izan ziren.\nNatura baliabideak.\nBielorrusiako natura baliabide nagusiak hauek dira:\nDatu geografikoak.\nAzalera:\nLurreko mugak:\nKosta: 0 km (estatu itsasgabea)\nItsas erreklamazioak: ez du (estatu itsasgabea)\nMuturreko garaierak:\nBaliabide naturalak:\nLurren erabilera: (1993)\nLur ureztatua: (2003)\n1.310 km\u00b2\nUr baliabide berriztagarriak: (1997)\n58 km3\nErreferentziak.\nArtikulu hau ingelesezko Wikipediaren \"Geography of Belarus\" izeneko artikuluan oinarriturik dago."}
{"id": "142989", "revid": "11782", "url": "https://eu.wikipedia.org/wiki?curid=142989", "title": "Assal lakua", "text": ""}
{"id": "142990", "revid": "11782", "url": "https://eu.wikipedia.org/wiki?curid=142990", "title": "Lac Assal", "text": ""}
{"id": "142991", "revid": "11782", "url": "https://eu.wikipedia.org/wiki?curid=142991", "title": "Lac Asal", "text": ""}
{"id": "142992", "revid": "11782", "url": "https://eu.wikipedia.org/wiki?curid=142992", "title": "Asal", "text": ""}
{"id": "142993", "revid": "201", "url": "https://eu.wikipedia.org/wiki?curid=142993", "title": "Konstantino I.a", "text": ""}
{"id": "142994", "revid": "58701", "url": "https://eu.wikipedia.org/wiki?curid=142994", "title": "Aingeru", "text": "Aingeruak Jainkoak gizakiengana bidaltzen dituen mezulariak dira, gizakien salbazioaren obran Jainkoaren zerbitzariak dira. Beraien izateari buruz dagokionez, aingeruak izaki guztiz izpiritualak dira, gorputzik gabeak, ikusezinak eta hilezkorrak. Izaki pertsonalak dira, hau da, pentsatu eta maitatu egiten dute. Jainkoa aurrez aurre ikusten dute. Bera gurtzen dute eta, esan dugun moduan, bere zerbitzariak dira salbazioaren ekintzan.\nFuntzioak eta zehaztapenak kultura bakoitzaren arabera aldatzen dira. Aingeruetan espezializatzen den teologiaren adarrari angelologia deitzen zaio.\nEtimologia.\nHitza grekotik dator (\u1f04\u03b3\u03b3\u03b5\u03bb\u03bf\u03c2, \"\u00e1ngelos\"), latinez \"ang\u0115lus\", eta \"mezulari\" esan nahi du. San Agustinek dioen bezala, \"aingeru izenak bere eginkizuna izendatzen du, ez bere izaera\" (Psal. 103, 1, 15). Izen horrek, beraz, izaki horiek egiten dutena ezagutarazten digu, ez digu esaten zer diren, zer egiten duten baizik. Hitz hau jada erabiltzen zen Antzinako Grezian, greziar panteoiaren arabera, Angelia (\u1f08\u03b3\u03b3\u03b5\u03bb\u03af\u03b1) daimona jainkoen mezularia zen, Hermes bere aita moduan.\nAingeru, bestetik, gizonezko izena izan daiteke. \nAingeruak kristautasunean.\nFede katolikoaren arabera, izaki hauen existentzia fedearen bidez ezagutzen da. Ezin da arrazoiaren bidez demostratu. Jainkoak errebelaturiko gauza bat da, sinistu beharrekoa. Jainkoaren existentzia, berriz, arrazoiaren bidez ezagutu daiteke munduaren ezaugarriei buruzko hausnarketaren bidez.\nElizak, liturgiaren ospakizunean, aingeruekin bat egiten du Jainkoa gurtzeko eta aingeru batzuen oroimena azpimarratzen du bereziki: San Mikel, San Gabriel, San Rafael (irailaren 29an) eta aingeru zaintzaileak (urriaren 2an). Jaiotzetik heriotza arte, gizakien bizitza osoa beraien ardura eta bitartekaritzaz zuzenduta dago.\nHierarkia.\nKatolizismoan Aingeru guardakoaren aingeruaz hitz egiten da, Jainkoak pertsona bakoitza babesteko seinalatua duena. Kontrara, Aingeru gaiztoaren irudia ere badago, Jainkoaren aurka desobeditzeagatik edo matxinatzeagatik zerutik kanporatua izan dena. Judu-kristauen tradizioetako aingerurik ezagunenak San Migel, San Gabriel eta San Rafael dira.\nItun Zaharreko eta Itun Berriko pasarteak aztertuz, etimologia eta semantika barne, honakoa izan daiteke aingeruen hierarkia, garrantzi handienetik txikienera:\nArtean.\nTradizionalki, batez ere pinturan, aingeruak izaki hegodun gisa irudikatu izan dira, nahiz eta izpiritu ikusezinak izan daitezkeen, edo baita dena behatzen duten argi-izpiak ere, Lurrean gizaki gisa ager daitezkeenak."}
{"id": "142996", "revid": "336", "url": "https://eu.wikipedia.org/wiki?curid=142996", "title": "Schreibers saguzar", "text": "Schreibers saguzarra edo koba-saguzarra (\"Miniopterus schreibersii\") Euskal Herrian topatu daitekeen saguzar bat da. Schreiber saguzarra, koba-saguzar izenez ere ezagutzen dena, leize-zulotan gorde ohi den espeziea da. \"Miniopterus\" generoko Europako espezie bakarra da, eta Euskal Herriko lurralde guztian aurki daiteke. Talde handiak osatu ohi ditu kobazuloen barruan, gehienetan beste hainbat espezietako saguzarrekin batera, eta migrazio nahiko luzeak egiteko gai da. Bere kontserbazio-egoera ez da txarra, baina azken urteotan populazioek beherako joera hartu dutela ikusi da.\nItxura.\nKoba-saguzarra tamaina ertaineko (besagain-luzera: 43-50 mm) kiropteroa da eta 10 eta 20 gramo bitarteko pisua izan ohi du. Mutur oso motza du, eta kopeta nabarmenki handia eta irtena. Ilaje motza eta dentsoa du, marroi-gris kolorekoa. Saguzar gehienetan bezala, sabelaldea bizkarraldea baino argiagoa da. Koba-saguzarraren kasuan, gainera, sabelaldearen erdialdeko ileak ertzetakoak baino ilunagoak dira. Araldian daudenean, arren ilajea harroagoa izan ohi da, eta testikulu handiagoak izan ohi dituzte. Belarriak txikiak eta triangelu-formakoak dira, eta tragoa, berriz, txikia, aurrerantz irtena. Ezaugarri horiek direla eta, nahiko erraza da espeziea eskuan izan gabe identifikatzea, kobazulo batean eskegita dagoenean, esate baterako. Aspektu-ratio handiko hegoak ditu; hau da, luzeak eta estuak, eta ezaugarri horrek distantzia luzeko eta gune irekietako hegalari ona bihurtzen du espeziea. Hirugarren behatzeko bigarren falangea oso luzea da, lehenengoa baino hiru aldiz handiagoa, gutxi gorabehera. Plagiopatadioa orkatilan txertatzen da, eta uropatagioak ez du lobulu postkalkaneorik. formula_1 hortz-formula du.\nEkokokapena.\nEnergia maximo frekuentzia 49-53 kHz-tan duten ultrasoinu-deiak igortzen ditu, eta saguzar mediterraneoaren (\"Pipistrellus pygmaeus\") ekokokapen-deiekin nahas daiteke. Azken horren deiak, dena den, irregularragoak izan ohi dira.\nBanaketa.\nBanaketa oso zabala duen espeziea da. Jatorri azpitropikala duen arren, Europan, Afrikan, Asian eta Australian ere aurki daiteke. Asiako eta Australiako animaliak espezie berekoak diren, ordea, eztabaidan dago. Europari dagokionez, hegoalde guztian arrunta da, Iberiar penintsulatik Kaukasoraino. Iberiar penintsula osoan aurki daiteke, hegoaldean eta mediterraneo inguruan arruntagoa den arren, eta mediterraneoko irla gehienetan ere badago.\nEuskal Herrian eremu guztian aurki daiteke, baina kolonia gehienak Araban daude.\nHabitata.\nLeizeetan gordetzen den espeziea da, eta gutxitan erabiltzen dituzte gizakiak sortutako eraikinak bertako arrakaletan gordetzeko. Era horretako gordelekuak, normalean, ale bakanek erabiltzen dituzte neguan edo udaberrian, edo ehiza eremua handitzeko pausaleku gisa ere erabili ditzakete. Habitat mota ugaritan bizi daiteke, ingurune menditsu zein lauetan; izan ere, espeziearen banaketaren baldintzatzailea ez da habitata, gordelekuak baizik. Itsas mailatik 1.400 metro bitartean aurkitu dira espezie honen koloniak.\nElikadura.\nBere hortzeria intsektu txikiak jatera moldaturik dago, eta lepidoptero gautarrak, neuropteroak eta dipteroak dira dietaren osagai nagusiak.\nUgalketa eta ontogenia.\nSchreiber saguzarra enbrioiaren ezarpen atzeratua duen Europako espezie bakarra da. Hau da, zigotoa udazkenean sortzen da, kopularen ostean, baina ez da uteroan ezartzen harik eta hibernazioa igaro arte. Saguzarrak hibernazio-egoeratik irtetean hasten da garatzen enbrioia. 9 hilabete inguruko ernaldiaren ostean, emeak ekainean eta uztailean erditzen dira. Kumeek 2 hilabete inguru behar izaten dituzte garapena amaitzeko, nahiz eta animalia asko gai diren 40 egunen buruan hegan egiteko. Emeek bi urteren buruan lortzen dute heldutasun sexuala.\nBizimodua.\nOso espezie taldekoia da, eta milaka alez osatutako koloniak eratzen dituzte urte guztian zehar kobazuloetan. Kumatze-garaian arratoi-belarri handiarekin (\"Myotis myotis\"), arratoi-belarri ertainarekin (\"Myotis blythii\"), ferra-saguzar ertainarekin (\"Rhinolophus euryale\") eta ferra-saguzar mediterraneoarekin (\"Rhinolophus mehelyi\") batera bil daitezke, baina neguan, normalean, ez dira beste espezieko animaliekin elkartzen, ferra-saguzar handiarekin (\"Rhinolophus ferrumequinum\") salbu.\nHego-morfologiak oso azkar hegan egitea ahalbidetzen die animalia hauei, eta migrazio-bidaia luzeak egiteko gai dira.\nEspezieen arteko elkarrekintzak.\nEz dira asko espezie honetaz elikatzen diren animaliak, baina horien artean bat nabarmentzekotan hontz zuria (\"Tyto alba\") azpimarratu beharko litzateke. Animalia horrez gain, soro-muxarraren (\"Eliomys quercinus\") eta katajinetaren (\"Genetta genetta\") predazioak erregistratu dira Iberiar penintsulan.\nBizkarroiei dagokienez, parasito-karga handia duen espeziea da. \"spinturnix psi\" akaroak, esate baterako, urte guztian zehar parasitatzen du eta \"Ixodes simplex\" kaparra ere aipatu behar da. Barne-bizkarroiei dagokienez, berriz, bi trematodo nabarmendu behar dira: \"Molinostrongylus panousei\" eta \"Litomosa ottavianii\".\nKontserbazioa.\nIUCN-ren arabera, ia zaurgarri (NT) dagoen espeziea da. Espainian, aldiz, zaurgarri (Vu A2ac) kategoria eman zaio. Kategoria hori, ale kopuruan oinarrituta baino, horien beherakadak behartuta eman zaio. Kobetako espezie gehienekin gertatu bezala, Schreiber saguzarraren kontserbazio-egoeraren baldintzatzaile nagusia kumatze- edo hibernazio-kolonietan gizakiak duen eragina da. Espeziea oso zaurgarria da leize-zuloen sarrerak ixteko ezartzen diren metalezko egituren aurrean, maniobrabilitate txikia duelako."}
{"id": "142997", "revid": "6327", "url": "https://eu.wikipedia.org/wiki?curid=142997", "title": "Miniopterus schreibersii", "text": ""}
{"id": "142999", "revid": "1519", "url": "https://eu.wikipedia.org/wiki?curid=142999", "title": "Mercedes-Benz Viano", "text": "Mercedes-Benz Viano eta Mercedez-Benz Vito Euskal Herriko Gasteiz hirian ekoizten diren Mercedes-Benz automobil ekoizle alemaniarraren furgoneta modeloak dira.\nLehen belaunaldia (W638; 1996-2003).\nVitoren lehen belaunaldia 1996 eta 2003 bitartean ekoitzi zen. Mercedes-Benzen MB 100 modelo mitikoa ordezkatu zuen. Diesel nahiz gasolinazko motorrak eskaintzen ziren; dieselak 120 zalditarainokoak ziren, eta gasolinazkoak 140 zalditarainokoak. Guztietan ere, trakzioa aurrealdean zihoan.\nBigarren belaunaldia (W639; 2003-gaur egun).\nVitoren bigarren belaunaldia 2003an saltzen hasi zen. Bidaiariak zeramatzaten bertsioak gehitu zitzaizkion, hauei Viano deitzen zaie.\nBigarren belaunaldi honetan gasolina nahiz dieselezko motorizazio berriak agertu ziren eta trakzioa jada aurreko belaunaldian lau gurpiletarako trakzioan bazegoen atzealdeko trakziora aldatzen da.\nMaila gorena.\nHiru luzera eta bost akabera ezberdinetan aurkezten da:\nLuzeraren arabera:\nAkaberaren arabera\nMotorrei dagokionez:"}
{"id": "143004", "revid": "105290", "url": "https://eu.wikipedia.org/wiki?curid=143004", "title": "International Journal of Current Chinese Studies", "text": "International Journal of Current Chinese Studies Lu Xun Txinako Ikaskuntza Zentroak sortutako nazioarteko aldizkari bat da, bere lehenengo alea 2010 urtean plazaratu zuena. Bilbon editatzen da.\nTxinatar kultura eta gizarte arloan aritzen da, gizarte zientzien ikuspuntutik. Argitalpenaren artikuluak \"peer-reviewed\" sistema erabiliz aukeratzen dira. Urtean behin ateratzen da."}
{"id": "143005", "revid": "512", "url": "https://eu.wikipedia.org/wiki?curid=143005", "title": "Thomas Simpson", "text": "Thomas Simpson (Market Bosworth, Leicestershire, 1710eko abuztuaren 20 \u2013 Market Bosworth, Leicestershire, 1761eko maiatzaren 14) britainiar matematikari bat izan zen, kalkuluan eta probabilitatean eta estatistikan egindako ekarpenengatik ezaguna. Ehungile baten seme izan zen eta heziketa akademiko eskasa jaso zuen baina 1724 urtean izandako eguzki eklipse baten ondoren matematikarekiko grina piztu zitzaion eta bere kabuz matematika ikasten hasi zen. Ezaguna da integrazioan Simpsonen erregela asmatzeagatik. Aldi berean, zorizko joko, aseguru-teoria eta batez bestekoei buruz ere ikertu zuen."}
{"id": "143009", "revid": "688", "url": "https://eu.wikipedia.org/wiki?curid=143009", "title": "Samsung", "text": "Samsung Group (koreeraz \uc0bc\uc131 \uadf8\ub8f9) enpresa multinazional multzo handi bat da. Egoitza nagusia Samsung hirian du, Seulen, Hego Korean. Nazioarteko konglomeratu handienetakoa da diru-sarrerei dagokienez eta Hego Koreako \"chaebol\" nagusietakotzat jotzen da berebat. Hanja koreeraz, \"samsung\" hitzak \u201chiru izar\u201d esan nahi du.\nTaldea nazioarteko hainbat negozioz osatzen da, gehiengoa Samsung markapekoak: horien artean, Samsung Electronics esanguratsua da, munduko elektronika konpainia handiena; halaber, Samsung Heavy Industries, munduko itsasontzi ekoizle handiena; Samsung C&amp;T, eraikuntza konpainia; eta Samsung Life Insurance, Koreako aseguru konpainia handiena.\nSamsung kontsumo elektronika marka ezagunenetakoa da 2005etik eta Hego Koreako nagusia nazioartean. Taldeak Hego Koreako esportazioen % 20 bere gain hartzen ditu eta liderra da Hego Koreako barne-industrietan: finantzak, kimika, txikizkaria eta aisialdia. Konpainiaren eragina nabaria da herrialde osoan eta, horren ondorioz, Hego Korea batzuetan \u201cSamsung errepublika\u201d deitzen dute.\nJatorria eta historia.\nTalde osoa belaunaldietan zehar fundatzailearen familiak kontrolatzen du eta munduko aberatsenetakoa da. Lee Byung-Chull sortzailearen semeek goi karguen ardura dute gaur egun.\nHego Koreako hainbat enpresa (bereziki elektronika alorrean) haren menpeko dira, oinarrizko osagai edo lehengaien hornitzaile den neurrian (besteak beste, erdieroale eta LCD panelak)."}
{"id": "143010", "revid": "6327", "url": "https://eu.wikipedia.org/wiki?curid=143010", "title": "Miniopterus schreibersi", "text": ""}
{"id": "143011", "revid": "201", "url": "https://eu.wikipedia.org/wiki?curid=143011", "title": "Kobazulo saguzar", "text": ""}
{"id": "143012", "revid": "15795", "url": "https://eu.wikipedia.org/wiki?curid=143012", "title": "Zeltiar mitologia", "text": ""}
{"id": "143014", "revid": "69477", "url": "https://eu.wikipedia.org/wiki?curid=143014", "title": "Zeltiar hizkuntzak", "text": ""}
{"id": "143015", "revid": "6327", "url": "https://eu.wikipedia.org/wiki?curid=143015", "title": "Zeltiar musika", "text": ""}
{"id": "143016", "revid": "15795", "url": "https://eu.wikipedia.org/wiki?curid=143016", "title": "Zeltiar gurutze", "text": ""}
{"id": "143017", "revid": "6327", "url": "https://eu.wikipedia.org/wiki?curid=143017", "title": "Man Uhartea", "text": ""}
{"id": "143018", "revid": "448", "url": "https://eu.wikipedia.org/wiki?curid=143018", "title": "Peel (Man Uhartea)", "text": ""}
{"id": "143020", "revid": "448", "url": "https://eu.wikipedia.org/wiki?curid=143020", "title": "Ramsey (Man Uhartea)", "text": ""}
{"id": "143021", "revid": "448", "url": "https://eu.wikipedia.org/wiki?curid=143021", "title": "Man Uharteko bandera", "text": ""}
{"id": "143025", "revid": "119347", "url": "https://eu.wikipedia.org/wiki?curid=143025", "title": "Nekrofilia homosexuala basahateengan", "text": "Nekrofilia homosexuala basahateengan 1995an Herbehereetan ikusitako portaera bati egiten dio erreferentzia. Nekrofilia animaliengan animalia bizidun batek hildako beste batekin sexu erlazioak dituenean gertatzen da. Kasurik ezagunena Kess Moelikerrek ikusi zuen Rotterdameko Historia Natularen Museoan. Bere bulegoan zegoela basahate bat hilik zegoen beste batekin sexu-erlazioak izaten ikusi zuen. Bi basahate ar bortxaketa hegaldi bat egiten ari ziren (hamar basahate arretik bat homosexuala dela kalkulatzen da) eta leihoaren aurka jo zuten. \"Beraietako bat hil zen, bestea berarengana jo eta ez zuen inongo erantzunik jaso\" idatzi zuen Moelikerrek. Bere ustez hau nekrofilia homosexualaren kasu argi bat zen eta hala adierazi zuen 2001ean DEINSEA aldizkarian.\nIkerketa honengatik biologiako Ig Nobel Saria jaso zuen Moelikerrek.\nHorrelako portaerak beste espezie batzuetan ere ikusi dira: \"Rhinella marina\" arrek hildako beste ar batzuekin sarpena egiten dute, eta batzuetan animaliak ez diren objektuekin ere."}
{"id": "143027", "revid": "1310", "url": "https://eu.wikipedia.org/wiki?curid=143027", "title": "Pili Kaltzada", "text": ""}
{"id": "143029", "revid": "512", "url": "https://eu.wikipedia.org/wiki?curid=143029", "title": "\u00c9tienne Laspeyres", "text": "Ernst Louis \u00c9tienne Laspeyres (Halle an der Saale, 1834ko azaroaren 28 \u2013 Gie\u00dfen, 1913ko abuztuaren 4) alemaniar ekonomilari eta estatistikari bat izan zen, Alemaniara XVII. mendearen bukaeran gaskoi jatorriko higanot familia batekoa. Alemaniako unibertsitate anitzetan irakasle jardun zuen bizitzan zehar, gehien bat Gie\u00dfenen 26 urtez. Ekonomian eta estatistikan, Laspeyres indizea garatu izategatik da ezaguna, egun inflazioa edo prezio-igoeren neurria emateko erabiltzen dena."}
{"id": "143030", "revid": "17", "url": "https://eu.wikipedia.org/wiki?curid=143030", "title": "Laspeyres", "text": ""}
{"id": "143031", "revid": "6327", "url": "https://eu.wikipedia.org/wiki?curid=143031", "title": "Lumiere anaiak", "text": ""}
{"id": "143033", "revid": "1340", "url": "https://eu.wikipedia.org/wiki?curid=143033", "title": "Principe Uhartea", "text": ""}
{"id": "143034", "revid": "1340", "url": "https://eu.wikipedia.org/wiki?curid=143034", "title": "Sao Tome (uhartea)", "text": ""}
{"id": "143036", "revid": "512", "url": "https://eu.wikipedia.org/wiki?curid=143036", "title": "Hermann Paasche", "text": "Hermann Paasche (Burg bei Magdeburg, 1851eko otsailaren 24 - Detroit, 1925eko apirilaren 11) alemaniar ekonomialari eta estatistikari bat izan zen. Estatistikan ezaguna da prezioen igoerak neurtzen dituen Paasche indizea asmatzeagatik. Unibertsitateko irakasle gisa jarudn zuen 1879tik 1906 urtera arte. Alderdi liberalaren buru moduan ere nabarmendu zen eta Reichstageko lehendakariorde izatera ere heldu zen. Bizitzan zehar hainbat bidaia ere egin zituen, Afrika eta Amerikan barrena besteak beste, bertako ekonomia eta kulturari buruz idatziz. Hans Paasche bere semea bakezale ezaguna eta naturaren defendatzaile sutsua izan zen eta ekologismoaren aitzindaritzat jotzen da Alemanian."}
{"id": "143042", "revid": "6327", "url": "https://eu.wikipedia.org/wiki?curid=143042", "title": "Manxar", "text": ""}
{"id": "143044", "revid": "1484", "url": "https://eu.wikipedia.org/wiki?curid=143044", "title": "Uruguai (ibaia)", "text": "Uruguai (; ) Hego Amerikako ibaia da. Brasilgo hego-ekialdeko Sierra Geralen du iturburua eta, iparraldetik hegoalderako norabidean, Brasil-Argentina eta Argentina-Uruguai mugak egiten du; ibilguaren amaieran, Paran\u00e1 ibaiarekin batera, Rio de la Plata bokalea sortzen du. 1.838\u00a0km luze da eta 365.000\u00a0km\u00b2-ko arroa hartzen du. Ibaiadar nagusia R\u00edo Negro du.\nEtimologia.\nGuaranieraz \"Urugua'\u00fd\" hitzak \u00abmargotutako txorien ibaia\u00bb esan nahi du, eta izena ematen dio Uruguaiko Ekialdeko Errepublikari.\nGeografia.\nBrasilen, Serra Geralen du iturburua. Santa Catarina eta Rio Grande do Sul brasildar estatuak zeharkatu ondoren, Brasil eta Argentinaren (Misiones eta Corrientes probintziak) arteko muga egiten du. Behe ibilguak, berriz, Argentina (Corrientes, Entre R\u00edos eta Buenos Airesko probintziak) eta Uruguairen (Artigas, Salto, Paysand\u00fa, R\u00edo Negro, Soriano eta Colonia departamenduak) artekoa egiten du. Bokalean Paran\u00e1 ibaiarekin elkartzen da eta Rio de la Plataren estuario zabala eratzen dute.\nHidrometria.\nUruguai ibaiaren emaria 27 urtez (1965-1991 bitartean) neurtua izan da Salton (Salto departamendua, Uruguai), R\u00edo Negrorekin elkartu baino lehen. Gune horretan, drainatutako eremuak 243.471\u00a0km\u00b2 ditu, arro osoaren %\u00a067. Urteko batez besteko emaria 5.225 m\u00b3 segundoko da. Emari handiena irailean du (7.264 m\u00b3/s), eta txikiena martxoanean (3.488 m\u00b3/s).\nUruguairen batez besteko emariak (m\u00b3/s), Salton neurtuak\nZubiak.\nNazioarteko lau zubik gurutzatzen dute ibaia; iparraldetik hegoaldera, Paso de los Libres-Uruguaiana (Argentina eta Brasil artean) eta Salto Grande, General Artigas eta Libertador General San Mart\u00edn (Argentina eta Uruguai artean).\nEkonomia.\nAzpiegitura hidroelektriko nagusia Argentina eta Uruguairen arteko jabetza partekatua duen Salto Grandeko presa da. Bestalde, 2005etik Argentina eta Uruguairen artean gatazka ekonomikoa sortu da, zelulosa fabrika bat dela eta."}
{"id": "143045", "revid": "69477", "url": "https://eu.wikipedia.org/wiki?curid=143045", "title": "Zelta hizkuntza", "text": ""}
{"id": "143046", "revid": "69477", "url": "https://eu.wikipedia.org/wiki?curid=143046", "title": "Hizkuntza zeltiko", "text": ""}
{"id": "143047", "revid": "448", "url": "https://eu.wikipedia.org/wiki?curid=143047", "title": "Hizkuntza britoiak", "text": ""}
{"id": "143048", "revid": "119347", "url": "https://eu.wikipedia.org/wiki?curid=143048", "title": "Txarrua", "text": "Txarrua gaur egungo Uruguaiko herri amerindiarra izan zen, R\u00edo Negro ibaiaren inguruneetan bizi zirenak. Euren hizkuntza Mataco-guaicur\u00fa familiakoa izan zen antza denez, guaranieraren eragina ere bazuen arren.\nHistoria.\nXVIII. mendeko erdialdean sarraski handiak jasan behar izan zituzten Jos\u00e9 Andonaegi gobernadorearen aginduz, eta 1831an \"Salsipuedesko sarraskia\" pairatu zuten, Bernab\u00e9 Rivera militarrak Polidoro, Rondeau, Brown, Juan Pedro eta Venado izeneko kazike txarruak engainatu ostean."}
{"id": "143049", "revid": "96586", "url": "https://eu.wikipedia.org/wiki?curid=143049", "title": "Juan Carlos Onetti", "text": "Juan Carlos Onetti Borges (Montevideo, 1909ko uztailaren 1a - Madril, 1994ko maiatzaren 30a) uruguaiar idazlea izan zen. Mario Benedetti eta beste idazle batzuekin batera \"45eko belaunaldia\" osatu zuen. Saioak, ipuinak eta eleberriak idatzi zituen nagusiki, eta \"La vida breve\" da bere lanik ezagunena. 1980an Cervantes saria eman zioten.\nBiografia.\nOnetti Montevideon jaio zen, 1909ko uztailaren lean. Buenos Airesen egin zituen unibertsitateko ikasketak eta han jarri zen bizitzen. Reuters agentziarako lan egin zuen, eta erredakzio idazkari izan zen Montevideoko \"Marcha\" aldizkari erradikalean -Hego Ameriketako argitalpen inportanteena 30 urte baino gehiagotan- eta Argentinako \"Vea y lea\" aldizkarian.\nHaren lehenengo eleberria, \"El Pozo\" (1939, \"Putzua\"), mugarritzat hartu zuten Argentinako eleberrigintza berrian. Bere bizitzari buruzko ikuspenak idatzi nahi dituen gizon bakarti baten istorioa da. Maite zuen emakumeari, prostituta bati eta lagun bati kontatu nahi dizkie, baina ez ditu huts egindako komunikazio ahaleginak baizik kontatzen.\nGero \"Tierra de nadie\" (1941, \"Lur eremua\") argitaratu zuen, eta bi urte geroago, \"Para esta noche\" (1943, \"Gaur gauerako\"), diktadura bati buruzko kontakizuna. \"La vida breve\" (1950, \"Bizitza laburra\") izeneko obran, berriz, kontatzaile protagonistaren nortasun desberdinak bilbatzen dira. Harentzat bizitza ez da bere emazte fidelarekin daraman bizitza monotonoa, ondoko etxeko ateaz bestaldean entzuten duena baizik.\n\"Los adioses\" (1954, \"Agurrak\") eleberrian hiri mitiko bat irudikatu zuen, Santa Maria hiria, gainbehera etorritako eta esperantzak alde egindako leku bat, jendea estutasunez, elkarrekin hitz egin gabe eta bakarrik bizi den hiri probintzianoa. Aurrerago, Montevideon, \"Para una tumba sin nombre\" (1959, \"Izenik gabeko hilobi batentzat\") argitaratu zuen, eta ipuin bilduma bat, \"La tara de la desgracia\" (1960, \"Zoritxarraren aurpegia\"). Handik pixka batera haren eleberrigintza osoko obra nagusietako bi argitaratu ziren: \"El astillero\" (1961, \"Ontziola\") eta \"Juntacadaveres\" (1964). Lehenengoa bere herrialdearen alegoria bat da, beheraldian eta hondamendian hondoratuta.\n1973 eta 1985 bitartean bere herrialdean izan zen Juan Mar\u00eda Bordaberryren diktadura militarrak sei hilabeteko espetxe zigorra jarri zion, erregimenaren aurkako kontakizun bat saritu zuen literatura sariketa bateko epaimahaian parte hartzeagatik. Espetxetik irtenda, 1974an Espainiara erbesteratu zen. 1979an \"Dejemos hablar al viento\" (\"Utz diezaiogun mintzatzen haizeari\") argitaratu zuen. Eleberriko protagonista, Medina, mediku zapuztua, prostituta baten babespeko pintorea, eta porrotaren eta alkoholaren zuloan eroritako komisarioa, gizatasunari buruzko metafora baten ardatz nagusia da. 1987an \"Cuando entonces\" argitaratu zuen.\nOnettiren idazgintza.\nKritikari batzuen ustez Onetti larriduraren idazlea da. Faulknerren eragina du, baita C\u00e9line eta Conradena ere, eta haren kontakizunetako mundua mundu existentzialista da.\nOnettik anekdoten bidez eta zeharbidezko errealismo gradu desberdinez irakurleari igortzen dion mezuaren arabera, bizitza gaizki-ulertu orokorra da, eta izakia eta bere patua, batzuk eta besteak bat etortzea ezinezkoa da. Haren pertsonaiak, elkarrekin komunikatu ezin eta, bizitzari zentzuren bat ematen saiatzen dira, ezinbestean porrot egingo duten proiektuetan buru-belarri sartuz, edo berak ikuspuntu desberdinez eta maisutasunez hain ondo deskribatzen dituen balizko bizitzak eta bizimoduak irudikatuz.\nHaren kontakizunetan antzeko gaiak erabili zituen askotan: zahartzeak sortzen dion larridura, tolesgabetasunaren galera, eguneroko bizitzaren itxurakeria eta errealitatea, gizakiak mugitzen dituen ohikeria eta inertzia, eta abar. Onettiren lanaren alderdi zailenetako bat haren prosaren estiloa da, trinkoa baita oso, opakoa eta zeharbidezkoa."}
{"id": "143050", "revid": "119247", "url": "https://eu.wikipedia.org/wiki?curid=143050", "title": "Mycroft Holmes", "text": "Mycroft Holmes Arthur Conan Doyle idazleak Sherlock Holmes pertsonaiaren anai gisa sortutako fikziozko pertsonaia da.\nProfila.\nMycroft bere anaia Sherlock baino zazpi urte zaharragoa da eta fisikoki oso antzekoa, nahiz eta garaiago eta gorpuzkeraz tamaina handiagokoa izan, bere anaiak baino dedukzio ahalmen askoz ere handiagoak ditu, halere ez du detektibe lanetan jarduten, batik-bat kasuen ondorioetara iristeko behar den ahalegin fisikoak burutzeko gai ez baita. Sherlock bere anaiak honela deskribatzen du:\nBere eguneroko harat-honatak bere etxeko egongelak, bera sortzaileetako bat den Diogenes elkartea eta britainiar administrazioan duen lantokiaren artean banatzen dira. Gobernuan duen bere postua ez da behin ere garbi azaldu, baina Sherlock Holmesek jarraian dioen bezala, garrantzi handikoa da:\nMycroft Holmez lau kontakizunetan agertu edo aipatzen da: \"The Adventure of the Greek Interpreter\", \"The Adventure of the Final Problem\", \"The Adventure of the Empty House\" eta \"The Adventure of the Bruce-Partington Plans\". Pertsonaia hau beti ikertzaile sedentario, pasibo eta alferra da, kasuak berez agertzen ez diren frogetan oinarrituta eta bere anaia Sherlockek xehetasun praktikoak aurkitzeko duen erraztasunean fidatuz konpondu ohi ditu. Izatez, nahiz eta dedukzio ahalmen ezin hobeak izan \"The Adventure of the Greek Interpreter\" kontakizunean Mycroftek duen erabateko praktika faltaren ondorioz bezero baten bizitza kinka larrian jartzen da."}
{"id": "143051", "revid": "448", "url": "https://eu.wikipedia.org/wiki?curid=143051", "title": "Gaelera hizkuntzak", "text": ""}
{"id": "143053", "revid": "1982", "url": "https://eu.wikipedia.org/wiki?curid=143053", "title": "Zeltiar itsasoa", "text": ""}
{"id": "143054", "revid": "336", "url": "https://eu.wikipedia.org/wiki?curid=143054", "title": "Miroslav Klose", "text": "Miroslav Klose (1978ko ekainaren 9an Miros\u0142aw Marian Klose gisa Poloniako Opole hirian jaioa) poloniar jatorriko futbolari alemaniarra da. Gaur egun FC Bayern M\u00fcnchen eta Alemaniako futbol selekzio nazionalan aurrelaria gisa jokatzen du. Golak buruz sartzeko trebezia handia duen jokalaria da; gainera oso arina da, distantzia txikian jaurtiketa sendo eta zehatza du, eta baloia zuzentzeko ere trebezia handia du."}
{"id": "143055", "revid": "448", "url": "https://eu.wikipedia.org/wiki?curid=143055", "title": "Zeltiar Tigrea", "text": ""}
{"id": "143058", "revid": "119347", "url": "https://eu.wikipedia.org/wiki?curid=143058", "title": "Artigas departamendua", "text": "Artigas departamendua Uruguai osatzen duten departamenduetako bat da, iparraldean kokatutakoa. Hiriburua izen bereko hiria da.\nBertan 78.019 pertsona bizi ziren 2004an 11.928 kilometro koadroko azaleran."}
{"id": "143059", "revid": "69477", "url": "https://eu.wikipedia.org/wiki?curid=143059", "title": "Zelta hizkuntz", "text": ""}
{"id": "143060", "revid": "5834", "url": "https://eu.wikipedia.org/wiki?curid=143060", "title": "Canelones departamendua", "text": "Canelones departamendua Uruguai osatzen duten departamenduetako bat da, hegoaldean kokatutakoa. Hiriburua izen bereko hiria da.\nBertan 485.240 pertsona bizi ziren 2004an 4.536 kilometro koadroko azaleran."}
{"id": "143061", "revid": "119347", "url": "https://eu.wikipedia.org/wiki?curid=143061", "title": "Cerro Largo departamendua", "text": "Cerro Largo departamendua Uruguai osatzen duten departamenduetako bat da, ipar-ekialdean kokatutakoa. Hiriburua Melo da.\nBertan 86.564 pertsona bizi ziren 2004an 13.648 kilometro koadroko azaleran."}
{"id": "143062", "revid": "119347", "url": "https://eu.wikipedia.org/wiki?curid=143062", "title": "Colonia departamendua", "text": "Colonia departamendua Uruguai osatzen duten departamenduetako bat da, hego-mendebaldean kokatutakoa. Hiriburua Colonia del Sacramento da.\nBertan 119.266 pertsona bizi ziren 2004an 6.106 kilometro koadroko azaleran."}
{"id": "143063", "revid": "119347", "url": "https://eu.wikipedia.org/wiki?curid=143063", "title": "Durazno departamendua", "text": "Durazno departamendua Uruguai osatzen duten departamenduetako bat da, erdialdean kokatutakoa. Hiriburua izen bereko hiria da.\nBertan 58.859 pertsona bizi ziren 2004an 11.643 kilometro koadroko azaleran."}
{"id": "143064", "revid": "5834", "url": "https://eu.wikipedia.org/wiki?curid=143064", "title": "Maldonado departamendua", "text": "Maldonado departamendua Uruguai osatzen duten departamenduetako bat da, hego-ekialdean kokatutakoa. Hiriburua izen bereko hiria da.\nBertan 140.192 pertsona bizi ziren 2004an 4.793 kilometro koadroko azaleran."}
{"id": "143065", "revid": "448", "url": "https://eu.wikipedia.org/wiki?curid=143065", "title": "Breizh", "text": ""}
{"id": "143067", "revid": "5834", "url": "https://eu.wikipedia.org/wiki?curid=143067", "title": "Rivera departamendua", "text": "Rivera departamendua Uruguai osatzen duten departamenduetako bat da, iparraldean kokatutakoa. Hiriburua izen bereko hiria da.\nBertan 104.921 pertsona bizi ziren 2004an 9.370 kilometro koadroko azaleran."}
{"id": "143068", "revid": "5834", "url": "https://eu.wikipedia.org/wiki?curid=143068", "title": "Rocha departamendua", "text": "Rocha departamendua Uruguai osatzen duten departamenduetako bat da, ekialdean kokatutakoa. Hiriburua izen bereko hiria da.\nBertan 69.937 pertsona bizi ziren 2004an 10.551 kilometro koadroko azaleran."}
{"id": "143069", "revid": "5834", "url": "https://eu.wikipedia.org/wiki?curid=143069", "title": "Paysand\u00fa departamendua", "text": "Paysand\u00fa departamendua Uruguai osatzen duten departamenduetako bat da, mendebaldean kokatutakoa. Hiriburua izen bereko hiria da.\nBertan 113.244 pertsona bizi ziren 2004an 13.922 kilometro koadroko azaleran."}
{"id": "143070", "revid": "512", "url": "https://eu.wikipedia.org/wiki?curid=143070", "title": "Ferra-saguzar", "text": "Ferra-saguzar edo errinolofo \"Rhinolophus\" generoko saguzarren izen arrunta da. Chiropteraren barruko Rhinolophidae familian sailkatuta dago."}
{"id": "143071", "revid": "5834", "url": "https://eu.wikipedia.org/wiki?curid=143071", "title": "San Jos\u00e9 departamendua", "text": "San Jos\u00e9 departamendua Uruguai osatzen duten departamenduetako bat da, hegoaldean kokatutakoa. Hiriburua San Jos\u00e9 de Mayo da.\nBertan 103.104 pertsona bizi ziren 2004an 4.992 kilometro koadroko azaleran."}
{"id": "143072", "revid": "119347", "url": "https://eu.wikipedia.org/wiki?curid=143072", "title": "Treinta y Tres departamendua", "text": "Treinta y Tres departamendua Uruguai osatzen duten departamenduetako bat da, ekialdean kokatutakoa. Hiriburua izen bereko hiria da.\nBertan 49.318 pertsona bizi ziren 2004an 9.529 kilometro koadroko azaleran."}
{"id": "143073", "revid": "119347", "url": "https://eu.wikipedia.org/wiki?curid=143073", "title": "Flores departamendua", "text": "Flores departamendua Uruguai osatzen duten departamenduetako bat da, erdialdean kokatutakoa. Hiriburua Trinidad da.\nBertan 25.104 pertsona bizi ziren 2004an 5.144 kilometro koadroko azaleran."}
{"id": "143074", "revid": "5834", "url": "https://eu.wikipedia.org/wiki?curid=143074", "title": "Florida departamendua", "text": "Florida departamendua Uruguai osatzen duten departamenduetako bat da, erdialdean kokatutakoa. Hiriburua izen bereko hiria da.\nBertan 68.636 pertsona bizi ziren 2004an 10.457 kilometro koadroko azaleran."}
{"id": "143076", "revid": "5834", "url": "https://eu.wikipedia.org/wiki?curid=143076", "title": "Lavalleja departamendua", "text": "Lavalleja departamendua Uruguai osatzen duten departamenduetako bat da, erdialdean kokatutakoa. Hiriburua Minas da.\nBertan 60.925 pertsona bizi ziren 2004an 10.016 kilometro koadroko azaleran."}
{"id": "143077", "revid": "56334", "url": "https://eu.wikipedia.org/wiki?curid=143077", "title": "Otsoko", "text": "Otsoko euskal mitologiako pertsonaia edo izakia da. Berez, otsoaren pertsonifikazioa da."}
{"id": "143078", "revid": "336", "url": "https://eu.wikipedia.org/wiki?curid=143078", "title": "Axarko", "text": "Axarko euskal mitologiako pertsonaia edo izakia da. Berez, azeriaren pertsonifikazioa da."}
{"id": "143079", "revid": "336", "url": "https://eu.wikipedia.org/wiki?curid=143079", "title": "Beleko", "text": "Beleko euskal mitologiako pertsonaia edo izakia da. Berez, belearen pertsonifikazioa da.\nBelea Mariren numen anitzetako bat da. Zegama aldeko jendeak sarri ikusi omen du Mari Aketegiko leizean bele itxurarekin."}
{"id": "143080", "revid": "5834", "url": "https://eu.wikipedia.org/wiki?curid=143080", "title": "R\u00edo Negro departamendua", "text": "R\u00edo Negro departamendua Uruguai osatzen duten departamenduetako bat da, mendebaldean kokatutakoa. Hiriburua Fray Bentos da.\nBertan 53.989 pertsona bizi ziren 2004an 9.282 kilometro koadroko azaleran."}
{"id": "143081", "revid": "5834", "url": "https://eu.wikipedia.org/wiki?curid=143081", "title": "Salto departamendua", "text": "Salto departamendua Uruguai osatzen duten departamenduetako bat da, mendebaldean kokatutakoa. Hiriburua izen bereko hiria da.\nBertan 123.120 pertsona bizi ziren 2004an 14.163 kilometro koadroko azaleran."}
{"id": "143082", "revid": "119347", "url": "https://eu.wikipedia.org/wiki?curid=143082", "title": "Soriano departamendua", "text": "Soriano departamendua Uruguai osatzen duten departamenduetako bat da, mendebaldean kokatutakoa. Hiriburua Mercedes da.\nBertan 84.563 pertsona bizi ziren 2004an 9.008 kilometro koadroko azaleran."}
{"id": "143083", "revid": "5834", "url": "https://eu.wikipedia.org/wiki?curid=143083", "title": "Tacuaremb\u00f3 departamendua", "text": "Tacuaremb\u00f3 departamendua Uruguai osatzen duten departamenduetako bat da, erdialdean kokatutakoa. Hiriburua izen bereko hiria da.\nBertan 90.489 pertsona bizi ziren 2004an 15.438 kilometro koadroko azaleran."}
{"id": "143088", "revid": "1830", "url": "https://eu.wikipedia.org/wiki?curid=143088", "title": "Teorema", "text": "Teorema eragiketa eta froga matematikoak erabiliz egiazkotzat jotzen diren baieztapenak dira. Teorema bat egiaztatzeko teoremaren frogapena egin behar da. Oro har, teorema guztiek bi atal izaten dituzte: hipotesiak, baieztapena betetzeko behar diren baldintzen multzoa alegia; eta ondorioa edo baieztapena bera, hipotesi edo baldintzetatik eratortzen dena. Teorema batzuk printzipio orokorrak ezartzen dituzte, baina beste batzuk oso baldintza zehatzetarako egiaztatzen dira. Beste alde batetik, teoremek baieztatzen dituzten printzipioak modu lojiko eta koherente batez osatzen dira eta horrela, teoria zientifikoen garapenerako funtsezko tresna dira."}
{"id": "143089", "revid": "201", "url": "https://eu.wikipedia.org/wiki?curid=143089", "title": "Rhinolophus euryale", "text": ""}
{"id": "143090", "revid": "26894", "url": "https://eu.wikipedia.org/wiki?curid=143090", "title": "Bizar Zuri (Santa Claus)", "text": ""}
{"id": "143091", "revid": "26894", "url": "https://eu.wikipedia.org/wiki?curid=143091", "title": "Santa Klaus", "text": ""}
{"id": "143092", "revid": "26894", "url": "https://eu.wikipedia.org/wiki?curid=143092", "title": "Aita Noel", "text": ""}
{"id": "143093", "revid": "448", "url": "https://eu.wikipedia.org/wiki?curid=143093", "title": "Egiptoar arabierazko Wikipedia", "text": ""}
{"id": "143094", "revid": "1491", "url": "https://eu.wikipedia.org/wiki?curid=143094", "title": "Unibertsitatea.net", "text": "Unibertsitatea.net Udako Euskal Unibertsitateak sustatzen duen web ataria da, komunitate unibertsitario euskaldunari hainbat zerbitzu ematea helburu duena.\nEdukia.\nBost ataletan banatzen da Unibertsitatea.net web ataria:"}
{"id": "143095", "revid": "512", "url": "https://eu.wikipedia.org/wiki?curid=143095", "title": "Demotiko", "text": "Demotikoa (grekotik: \u03b4\u03b7\u03bc\u03bf\u03c4\u03b9\u03ba\u03cc\u03c2 d\u0113motik\u00f3s, \u00abherrikoia\u00bb) adjektibo bat da, bi erabilera dituena:"}
{"id": "143096", "revid": "448", "url": "https://eu.wikipedia.org/wiki?curid=143096", "title": "Demotiko (Antzinako Egipto)", "text": ""}
{"id": "143097", "revid": "119347", "url": "https://eu.wikipedia.org/wiki?curid=143097", "title": "Club Nacional de Football", "text": "Club Nacional de Football edo \"Nacional de Montevideo\" Uruguaiko futbol talde nagusietakoa da, Club Atl\u00e9tico Pe\u00f1arolekin batera. 1899. urtean sortu zen eta garaipenen artean Kontinente arteko Futbol Kopa hiru aldiz irabazi du eta beste hirutan Libertadores Kopa."}
{"id": "143098", "revid": "448", "url": "https://eu.wikipedia.org/wiki?curid=143098", "title": "Donibane su", "text": ""}
{"id": "143099", "revid": "105290", "url": "https://eu.wikipedia.org/wiki?curid=143099", "title": "Aralar (mitologia)", "text": "Aralarko mendilerroa Euskal Herriaren bihotzean kokatuta egonik, betidanik euskal mitologiaren kokaleku garrantzitsua izan da, honen ondorioz bertan gertatutako kondaira eta kontakizun multzo ugaria badago."}
{"id": "143100", "revid": "105290", "url": "https://eu.wikipedia.org/wiki?curid=143100", "title": "Aralarko Dama", "text": "Aralarko Dama euskal mitologiaren arabera Aralar mendilerroan agertu ohi den Mari jainkosaren pertsonifikazioa da.\nKondaira.\nAmezketa udalerriko Ugarte auzoan \"Zubin\" (garai batean \"Zubi\u00f1\") izeneko baserri bat ba omen zen, baserri honen inguruko basoan \"Azari-zulo\" izeneko leizea kokatzen zen, hau aldetik batetik bestera zihoan denboraldian Aralarko Damak atsedenlekutzat erabiltzen zuen.\nEsan ohi denez, aipatutako Dama hori, antzinako garaietan alaba txarra izandako bat omen zen, beregain amaren madarikazioa erori zelarik:\nBerehala, su eta garretan estalirik amaren begi bistatik desagertu zen.\nTxandaka Aralar, Aizkorri eta Murumendiko leizeetan bizi omen da. Sorgin hau mendi batetik bestera doan gauetan trumoi eta trumoi-soinu ikaragarriak entzuten omen dira.\nBehinola, domina eta eskapularioz ongi hornitutako bi gizon indartsu Damaren leizera hurbildu omen ziren, modu honetan sorgin hau benetan han bizi zen jakiteko asmoz. Hantxe bertan topatu zuten, urrezko bi kandelen aurrean bere ile luzea horraztuz.\nBi gizonen izateaz ohartu bezain azkar, leize zuloaren sakontasunean ezkutatu omen zen, kandelak han bertan utziaz.\nBi gizon haiek kandelak bereganatu eta kontu handiz gordez euren etxera eraman zituzten. Baina horrat, euren etxeetara ailegatzean, kandelak jada apo bilakatuak zeuden."}
{"id": "143102", "revid": "119347", "url": "https://eu.wikipedia.org/wiki?curid=143102", "title": "San Joan", "text": "San Joan, San Joanes, Done Joanes, Jaun Done Joanes, Jondoni Joanes () edo Jondane Joanes () Kristautasuneko hainbat santuren izena da, hebreerazko \u05d9\u05d5\u05d7\u05e0\u05df (Y\u00f4\u1e25\u0101nn\u0101n) izenetik datorrena. San Joan festa eta sanjoanak Donibane jaiaren sinonimo dira zenbait tokitako euskaran (euskara batuan, toponimiarako eta jaieguna izendatzeko, Donibane hobetsi du Euskaltzaindiak).\nIban eta Jon (gizonezkoentzat) eta Ibane, Joana eta Jone (emakumezkoentzat) dira izen horrek gaur egungo euskaran dituen beste forma batzuk.\nHona hemen adieren zerrenda:"}
{"id": "143103", "revid": "1830", "url": "https://eu.wikipedia.org/wiki?curid=143103", "title": "Prezioen indize", "text": "Ekonomian, prezioen indizea artikulu multzo bateko prezioen baterako bilakaera azaltzen duen zenbaki bat da. Ohikoa da, prezioak bateratzean, artikulu bakoitza kontsumitu edo ekoitzi egiten den kopuruari buruz haztatzea, artikulu bakoitzaren prezio aldaketa modu egokian islatzearren. Horretarako, estatistikaz garatutako diren prozedurak eta formulak erabiltzen dira, hala nola laginketa-prozedurak, artikulu multzo batetik jasoko diren artikuluak aukeratzeko, eta batez bestekoak, artikulu bakoitzaren prezio aldaketak bateratzeko. Prezioen indizeek aplikazio anitz dituzte ekonomian: prezioen indize ezagunena Kontsumorako Prezioen Indizea, familiek kontsumitzen dituzten ondasun eta zerbitzuen prezioen bilakaera jasotzen dituena, baina enpresa mailan ere erabil daitezke, enpresa batek erabiltzen dituen lehengaien prezioen bilakaera adierazteko."}
{"id": "143104", "revid": "119347", "url": "https://eu.wikipedia.org/wiki?curid=143104", "title": "Bengoechea hotela", "text": "Bengoechea hotela Jose Bengoecheak 1910 urtean sortu zen hotela da. Eraikina Idahoko Mountain Home udalerriko euskal-amerikar kulturaren ezaugarri da. Hotela eta bere ingurua \"The Bengoechea Block\" bezala ezagutzen da. 2007ko ekainean eraikina Mirazim Shakoorik erosi zuen hotela zaharberritu eta berriz irekitzeko asmoz hotelaren mendeurrenean, 2010ean.\nErreferentziak.\nNational Register of Historic Places"}
{"id": "143105", "revid": "201", "url": "https://eu.wikipedia.org/wiki?curid=143105", "title": "Marsuj\u00e4rvi aintzira", "text": ""}
{"id": "143106", "revid": "12654", "url": "https://eu.wikipedia.org/wiki?curid=143106", "title": "Marsujarvi", "text": ""}
{"id": "143107", "revid": "512", "url": "https://eu.wikipedia.org/wiki?curid=143107", "title": "San Juan", "text": "San Juan, Donibanek eta San Joanek gaztelaniaz duten izena da. Euskararen barruan, Euskal Herriko mendebaldeko toponimo batzuetan eta gaztelaniaz mintzo diren herrialdeetako hainbat toponimotan erabiltzen dugu batez ere:"}
{"id": "143108", "revid": "12654", "url": "https://eu.wikipedia.org/wiki?curid=143108", "title": "Peerajarvi", "text": ""}
{"id": "143109", "revid": "12654", "url": "https://eu.wikipedia.org/wiki?curid=143109", "title": "Bearaj\u00e1vri", "text": ""}
{"id": "143110", "revid": "12654", "url": "https://eu.wikipedia.org/wiki?curid=143110", "title": "Bearajavri", "text": ""}
{"id": "143111", "revid": "6327", "url": "https://eu.wikipedia.org/wiki?curid=143111", "title": "Doniene", "text": ""}
{"id": "143112", "revid": "6327", "url": "https://eu.wikipedia.org/wiki?curid=143112", "title": "Mendebaleko euskalki", "text": ""}
{"id": "143113", "revid": "6327", "url": "https://eu.wikipedia.org/wiki?curid=143113", "title": "Pihtsusjarvi", "text": ""}
{"id": "143114", "revid": "12654", "url": "https://eu.wikipedia.org/wiki?curid=143114", "title": "Riimmajavri", "text": ""}
{"id": "143115", "revid": "119347", "url": "https://eu.wikipedia.org/wiki?curid=143115", "title": "San Joan iratze", "text": "San Joan iratzea edo trumonira (\"Osmunda regalis\") Osmundaceae familiako iratze-mota da, Eurasia eta Afrikan jatorria duena.\nEzaugarriak.\nZurtoina 40-170 cm garai izan daiteke, bakuna eta tentea.\nHostoak bitan zatituak daude. Esporangioak daramatzaten goialdeko hostoxkak galburuak dirudite. Berde argiak dira.\nErreka ertzetan eta zuhaizti laiotz eta hezeetan bizi da.\nBarietateak.\nLau barietate ditu:"}
{"id": "143116", "revid": "4169", "url": "https://eu.wikipedia.org/wiki?curid=143116", "title": "Riimmaj\u00e1vri", "text": "Riimmaj\u00e1vri aintzira Enonteki\u00f6 udalerri finlandiarrean dagoen aintzira bat da, Raittij\u00e4rvi sami herrixkatik eta Norvegiako mugatik hurbil dagoena. K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nPitsusj\u00e4rvi aintzira Riimmaj\u00e1vriren bizilagun nagusia da. Zuzenean Eskandinaviako mendietatik datorren Urtasjoki ibaiko urak betetzen du aintzira; bestalde, ateratzeko orduan, ura, L\u00e4t\u00e4seno ibaiaren bitartez, Botniako Golkoraino doa. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "143117", "revid": "12654", "url": "https://eu.wikipedia.org/wiki?curid=143117", "title": "Somasjarvi", "text": ""}
{"id": "143118", "revid": "448", "url": "https://eu.wikipedia.org/wiki?curid=143118", "title": "Filipin", "text": ""}
{"id": "143119", "revid": "448", "url": "https://eu.wikipedia.org/wiki?curid=143119", "title": "San Juan Portaleta\u00f1a", "text": ""}
{"id": "143120", "revid": "448", "url": "https://eu.wikipedia.org/wiki?curid=143120", "title": "San Joan Ante Portam Latinam", "text": "San Joan Ante Portam Latinam Joan Ebanjelariaren martirioa gogoratzen duen izena da. Erromako Latina atearen aurrean olio irakinetan sartuz martirizatu omen zuten, eta Jainkoak inolako kalterik gabe salbatu omen zuen; une horren oroigarri da, hain zuzen, San Joan Ante Portam Latinam izena. Kopisten garaitik, liburugintzan dihardutenen santu zaindaria da (gaur egun, inprimatzaileen zaindaria): izan ere, liburuak eskuz kopiatu behar ziren garai haietan, tinta egiteko osagaiak galdara batean berotuz urtzen zituzten.\nEuskal Herrian badira hainbat baseliza, San Joan Ante Portam Latinam gurtzen dutenak:\nGuardian, San Joan Ante Portam Latinam izeneko aztarnategi arkeologikoa ere badago, izen bereko kofradia bati lotua."}
{"id": "143121", "revid": "119347", "url": "https://eu.wikipedia.org/wiki?curid=143121", "title": "Oscar Bonavena", "text": "Oscar Natalio \"Ringo\" Bonavena (Buenos Aires, 1942ko irailaren 25a - Reno, Ameriketako Estatu Batuak, 1976ko maiatzaren 22a) pisu astunetako argentinar boxeolaria izan zen.\nBizitza.\nBi aldiz borrokatu zen Joe Frazierren aurka eta behin, 1970ko abenduaren 7an, Muhammad Aliren aurka. Borroka hartan Muhammad eraistea lortu bazuen ere, 15. round-ean galdu egin zuen. 1976ko maiatzaren 22an, \"Mustang Ranch\" putetxeko gizazain Ross Brymerrek tiroz hil zuen. Ezusteko heriotz honek Argentina hunkitu zuen: 150.000 lagun igaro ziren \"Luna Park Stadium\"en jarritako hil kaperatik. Bonavena Buenos Aireseko \"La Chacarita\" hilerrian lurperatu zuten.\nBoxeolari profesional gisa, \"Ringo\" Bonavenak 58 borroka irabazi zituen, 9 galdu eta bat berdindu. \"Club Atl\u00e9tico Hurac\u00e1n\" zelaiko harmaila batek eta Buenos Aireseko kale batek bere izena daramate."}
{"id": "143122", "revid": "3591", "url": "https://eu.wikipedia.org/wiki?curid=143122", "title": "Bia\u0142owie\u017ca basoa", "text": "Bia\u0142owie\u017ca basoa (polonieraz: \"Puszcza Bia\u0142owieska\"; bielorrusieraz: \u0411\u0435\u043b\u0430\u0432\u0435\u0436\u0441\u043a\u0430\u044f \u043f\u0443\u0448\u0447\u0430, \"Belavezhskaia Puxtxa\") Europako azken oihan primarioetako bat da. Bertan ungulatu asko bizi da, tartean desagertzeko arriskuan dagoen Europako bisontea. 1945etik administratiboki Polonia (4.700 ha-ko \"Erabateko Erreserba\") eta Bielorrusia (72.000 ha-ko \"Erreserba Berezia\") artean dago banatua. Unescok Poloniako aldea Biosfera erreserba (1976an) eta Gizateriaren Ondare (1979an) izendatu zuen. Bielorrusiako aldeak 1993an eta 1992an jaso zituen izendapen horiek."}
{"id": "143123", "revid": "512", "url": "https://eu.wikipedia.org/wiki?curid=143123", "title": "San Migel Goiaingeruaren eliza (Lazkao)", "text": "San Migel Goiaingeruaren parrokia Lazkaon (Gipuzkoa) dagoen eliza da, XVI. mendearen amaieran eta XVII. mendearen hasieraren artean eraikitakoa. Martin de Apaztegi eta Domingo de Aristiburu arkitektoak izan ziren elizaren eraikuntzaren arduradunak. Beranduago, 1636 urtean Martin de Abariak aldarea zabaldu zuen eta eraikuntza lanak amaitu zituen. Hala ere, 1664 urtera arte ez zen sakristia berria eraiki.\nOinplano errektangeluko eraikina da. Erretaula nagusia neoklasikoa da, 1791 urtean Diego D\u00edaz del Vallek diseinatu zuena. Beste bi erretaula ere baditu, Santo Domingo erretaula, ebanjelioaren alboan kokatzen dena. Azken hau Domingo de Etxeberria]]k eraiki zuen 1619 urtean.\nAndre Mariaren erretaula, epistolaren ondoko kaperan dago. 1631 urtean Migel de Zozayak eraiki zuen."}
{"id": "143124", "revid": "105290", "url": "https://eu.wikipedia.org/wiki?curid=143124", "title": "Murumendiko Dama", "text": "Murumendiko dama euskal mitologian Gipuzkoako Goierri eskualdean dagoen Murumendi mendian bizi den Mari jainkosaren pertsonifikazioa da.\nKondaira.\nMurumendiko dama Beasain udalerriko baserri batekoa omen zen. Hamar seme izan omen zituen. Ez zen oso elizkoia ez eta haren inguruko gaien zalea ere. Beti gaixo zegoelako aitzakiarekin behin ere ez zen mezatara joaten.\nBere azken haurra izan ondoren, senarrak jada gehiago elizara ez joatea ez ziola gehiago onartuko berretsi zion. Honela bada, bere gurdira igoarazi eta indarrean mugiarazi zuen.\nBaina, justu elizako sarrera zapaldu behar zuen unean, su eta garren artean denen bistatik desagertu zen.\nOrdudanik noizbehinka mendi batetik bestera igarotzen ari dela ikus daiteke. Bere bizileku nagusia Murumendi mendia delarik."}
{"id": "143125", "revid": "9043517", "url": "https://eu.wikipedia.org/wiki?curid=143125", "title": "Fernando Buesa", "text": "Fernando Buesa Blanco (Bilbo, 1946ko maiatzaren 29a - Gasteiz, 2000ko otsailaren 22a) ETAk hildako euskal herritar politikaria izan zen.\nHaurtzaroa.\nFernando Buesa Bilboko ospitale batean jaio zen 1946an. Orduan familia Mundakan bizi zen, bere aita, Narciso Buesa Buesa, Bermeotik Sukarrietarako trenbidearen ingeniari izan baitzen. Urte bete eman zuen Mundakan eta Gernikara joan zen bizitzera gero, han hamar urte bete arte bizi zen. Gernikan bizi ostean Gasteizera aldatu zen familia.\nIbilbide politikoa.\nBere ibilbide politikoa Euskal Kristau Demokrazian hasi zuen, baina ondoren Euskadiko Alderdi Sozialistara pasa zen. 1983tik 1987ra Gasteizko udaleko zinegotzi izan zen, baita bere alderdiaren Antolakuntza Idazkari ere. Arabako ahaldun ere izan zen 1979tik 1983ra, eta Ahaldun Nagusi 1987tik 1991era. 1990etik 1994ra Eusko Jaurlaritzaren Hezkuntza Sailburu izan zen, baita lehendakariorde ere Jose Antonio Ardanza lehendakari zen aldi horretan. Garai hartan istilu ugari izan zituen ikastolen eta euskararen aldeko higikundeekin. Euskal kutsuko sozialismoaren aurka agertu zen beti Buesa, eta Eusko Legebiltzarrean ere 1998ko hauteskundeetan legebiltzarkide hautatu zuten berriz ere eztabaida ugari izan zituen alderdi abertzaleetako ordezkariekin.\nZuzenbide ikasketak burutu zituen Madril eta Bartzelonan eta hainbat kargu politiko izan zuten udal, probintzia eta erkidego mailan. ETAren mehatxupean zegoenez, Eusko Jaurlaritzako Herrizaingo Sailaren babespean zegoen. 2000 urteko otsailean Euskal Herriko Unibertsitateko Gasteizko campusean oinez zebilela, ETAk bonba-auto bat lehertu zuen Buesa eta bere bizkartzaina (ertzain arabarra zena) hil zituen. Horregatik bere omenez, Saski Baskoniaren pabilioiak Fernando Buesa Arena izena hartu zuen ordura arteko \"Araba Arena\" izena ordezkatuz."}
{"id": "143126", "revid": "6327", "url": "https://eu.wikipedia.org/wiki?curid=143126", "title": "Tarvantovaara", "text": ""}
{"id": "143127", "revid": "12654", "url": "https://eu.wikipedia.org/wiki?curid=143127", "title": "Iso Levea", "text": ""}
{"id": "143128", "revid": "119347", "url": "https://eu.wikipedia.org/wiki?curid=143128", "title": "Salttij\u00e4rvi", "text": "Salttij\u00e4rvi aintzira Enonteki\u00f6 udalerri finlandiarrean dagoen aintzira txikitxo bat da. Kaura eta Marttaj\u00e4rvi aintziretatik hurbil dago, Tarvantovaara Eremu Basatian; ondorioz, babestuta dago. Bertan eta inguruko zuhaiztietan hegazti kopuru eta espezie anitz aurki daiteke; ipar-belatzak, eskandinaviako lagopodoak, arrano beltzak eta txirri hankalaburrak, esaterako. Inguruko baldintza latzei probetxu ateratzea lortu duten animalia asko dago ere; hala nola, azeri zuri eta gorriak, elur-oreinak, erbinude zuriak, lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nMarttaj\u00e4rvi iparraldean da Salttij\u00e4rviren bizilagun nagusia. Tarvantojoki ibaiak dakarren urak betetzen du aintzira; bestalde, ateratzeko orduan, urek, Maljasjoki ibaiaren bitartez K\u00f6nk\u00e4m\u00e4eno ibaira isurtzea lortzen dute, azkenik, Botniako Golkoraino iristeko. Arrantza ez da oso ospetsua aintzira honetan, baina laponiako amuarrain artiko, amuarrain marroi eta izokin asko aurki daiteke bertan."}
{"id": "143129", "revid": "119347", "url": "https://eu.wikipedia.org/wiki?curid=143129", "title": "Seitavuopio", "text": "Seitavuopio aintzira Finlandiako Enonteki\u00f6 udalerrian dagoen aintzira txiki bat da. Markkina eta Maunu herrien parean dago eta L\u00e4t\u00e4seno ibaiak iparraldetik hegoaldera zeharkatzen du; Seitavuopio, L\u00e4t\u00e4senoren azkeneko aintzira da, K\u00f6nk\u00e4m\u00e4enorekin batu eta Muonionjoki ibaia sortu aurretik. Gutxi gorabehera, azarotik ekainera izoztua egon ohi da aintzira. Nahiz eta, aintzira ez dagoen babesturik, bertan inguruko eremu basatietan babestuak dauden hegazti ugari aurki daiteke; hala nola, aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "143130", "revid": "12654", "url": "https://eu.wikipedia.org/wiki?curid=143130", "title": "Salttijarvi", "text": ""}
{"id": "143131", "revid": "12654", "url": "https://eu.wikipedia.org/wiki?curid=143131", "title": "Marttajarvi", "text": ""}
{"id": "143132", "revid": "56334", "url": "https://eu.wikipedia.org/wiki?curid=143132", "title": "Makilakixki", "text": "Makilakixki euskal mitologiako kondairetan agertzen den makila sorgindua da.\nKondairak.\nEtxe batean aita eta bere hiru semeak bizi omen ziren. Seme zaharrenak morroi gisa lan egitera oso urrutira zegoen beste etxe batera behar izan zuen.\nBehin etxe hartan urte bat zerbitzupean lanean iragan ondoren, ordain gisa asto bat eman zioten. Baina asto hau, nonbait asto berezia zen. Nahikoa zen hau esatea: \"Emaidak urrea!\", eta astoak berehala urrea eskaintzen zuen.\nGaur batez, jaiotetxerako itzultze bidean, mutilak oso bakartia zen etxe batean ostatu hartu zuen. Bere logelara joan aurretik, mutilak ostalariari honako honetaz ohartu zuen:\n- Ez iezaiozue astoari \"Emaidak urrea\" esan.\nBaina mutila bere logelan sartu bezain laster, ostalaria astoaren sekretuaz nagusitu asmoz berarengana hurbildu zen. \"Emaidak urrea\", esan zion irrikaz, eta astoak urre ugari eman zion. Berehala, ostalari diruzaleak astoa ezkutatu eta bere lekuan antzeko beste bat jarri zuen.\nBiharamunean, mutila logelatik atera eta astoa ikustean ez zen aldaketaz ohartu. Honela bada, alai eta pozik, bere jaiotetxerako bideari berrekin zion.\nEtxera ailegatu bezain azkar, bere aita eta anaiei bere astoan zuen urre mehatza agertuarazteko denbora falta izan zitzaion. Berehala, lurrean oihal zabal bat ezarri eta froga egiteko prestatu zen, astoa urrea emateko jarreran oihalaren erdi-erdian ipini zuen.\n\"Emaidak urrea\", esan zion mutilak astoari. Astoak ez zuen inongo urrerik eman. Mutilak esaldi berbera erabiliz berriz ekin zion. Baina, honatx, astoak berak nahi zuen urrea beharrean gorotza eskaini zion.\nHandik denbora batera, etxe hartako bigarren semea morroi gisa lanera atera zen. Urte bat bete ondoren, lan egin zuen etxeko nagusiak bere zerbitzuak eskertu nahian mahai bat eman zion. Mahai honek ere zer edo zer misteriotsua eta berezia bazuen.\n\"\"Presta ezaidak jana\" esan ezkero, mahaiak men egin, eta bat-batean jana erabat prestatua zuen zerbitzu oso bat eskaini zion.\nBere jaiotetxerako itzultze bidaian, mutilak aurretik bere anai zaharrenak ostatu hartu zuen etxe berdinean gaua iragan zuen. Oheratu aurretik ostalariari honako hau ohartarazi zion:\n- Ez diezaiozue mahaiari \"Prestatu iezadak jana\"\" esan.\nBaina, mutila lotara joan bezain azkar, ostalaria tentu handiz mahaira hurbildu eta esaldi magikoa ahoskatu zuen: \"Prestatu iezadak jana\", eta mahaiak, une hartan bertantxe, jan goxoa eskaini zion. Ostalariak, aurreko aldian bezalaxe, mahai hura ezkutatu eta antzeko beste bat ipini zuen.\nBiharamunean, mutilak bere altzari berriaren jabetzaren ondorioz ezin ezkutatu ahal zuen alaitasunez etxera ailegatu eta bere sendiari mahai haren ezkutuko ahalmenen froga egin nahi izan zien. Honela bada, mahaiari honela zuzendu zitzaion: \"Prestatu iezadak jana\", baina mahaiak ez zuen ezertxo ere egin eta inongo janik prestatu gabe hutsik zegoen.\nSuposatu litekeen bezala, mutil gizajoa bere porrotaren ondorioz atsekabetu eta lotsaturik gelditu zen.\nAzkenik, hiru anaien artean gazteenak ere morroi gisa lanera irtetea erabaki zuen.\nUrte bat iragan ondoren, etxeko nagusiak makila bat eman zion. Baina makila honek ahalmen harrigarriak zituen. Nahikoa zen \"Makilakixki\" hitza aipatzea eta makilak inguruan zegoen edonor eta edozeren aurka makilakadak astintzen hasiko zen. Kolperik jo gabe errespetatzen zuen bakarra bere jabe gaztea zen.\nBeharbada zortea edota patuaren ondorioz, anai gazteena ere bere jaiotetxerako itzulera bidean bere gainontzeko anaiei lapurreta egin zieten ostatu berdinean gaua igarotzen gelditu zen. Aldi honetan ere, oheratu aurretik, mutilak ostalariari bere oharpen berezia aipatu zion:\n- Ez zaitezte makilari \"Makilakixki\" izenez zuzendu.\n- Lasai, ez zaitez kezkatu - lasaitu nahi zain zuen ostalariak.\nBaina, berriz ere ostalariak mutilari traizioa egin eta makilari hurbilduz honela oihu egin zuen: \"Makilakixki!\".\nBat-batean, deitzen zion oihuaren esana betez, bere inguruan zeuden gauza eta pertsona guztiei makilakada galantak astintzen hasi zen, hasi ostalaritik eta morroietan jarraituz. Makila sorgindu harrek jarri zituen istilu eta zalapartak azaltzeko ez dago nahiko astirik.\nOstalariak ahal zuen gisan jabe gaztearengana makila gelditu zezan lasterka joan zen. Eta une hartan izan zen, mutilak ostalariaren izu-ikaraz baliatuaz, bere anaien astoa eta mahaia itzultzeko agindu zion, bestela makilak zigorra banatzen jarraituko ziolako mehatxatu zuelarik.\nEta honela ostalari azeriak aurretik lapurtutako astoa eta mahaia anai gazteenari itzuli zizkion.\nMutil gaztea bere makila, asto eta mahaiarekin poz-pozik jaiotetxera itzuli zen. Eta, ordutik aurrera, etxe hartan zoriona sartu zen."}
{"id": "143133", "revid": "98220", "url": "https://eu.wikipedia.org/wiki?curid=143133", "title": "A Clockwork Orange (filma)", "text": "A Clockwork Orange filma (ingelesezko izenburuaren hitzez hitzeko itzulpena \"Erlojutegiko laranja\" litzateke, baina euskaraz \"Laranja mekanikoa\" izenburuaz aipatu ohi da) 1971an Stanley Kubrick zuzendariak idatzi eta zuzenduriko filma da. Kubrickek egin zuen filma Anthony Burgessen nobelaren adaptazioa da. Nobelaren antzera, fimak garaiko gizartea eta kritika aztoratu zuen sexuari eta biolentziari egiten zion tratamendua zela eta. Film honek garaiko gazteriaren alderdirik ilun eta maltzurrena erakustarazten digu. Biolentzia eta gizarteari moldatzeko gaitasun ezak beste film batzuetan egokituko zen hurrengo urteetan. Malgukidun Laranjak garaiko gizarteari eginiko kritika islatzen du, guztiok daukagun baina ezkutatu egiten dugun alderdia erakutsiz. Historiaren trataera, XX. mende bukaeran kokatzen denez, zientzia-fikzio satirikoa da. Era batez, etorkizuneko distopia irudikatzen du.\nArgumentuaren ezaugarriak.\nEleberriaren izenburua ulertzeko bi azalpen eman dira. Burgessen esanetan, batetik, eleberriaren izenburua cockney (Londres hegoaldeko hizkera) esaera zahar batetik datorkio: \"As queer as a clockwork orange\"(\"Erlojutegi/Erloju-denda bateko laranja bezain arraroa/ezohikoa\"). Burgess, bestetik, Malaysian urte asko egon zen eta han \"ourang\" hitzak pertsonaren esanahia du.\nFilma Alex izeneko gazte bati buruzkoa da, zeinaren interesak bortxaketa, biolentzia eta Beethovenen musika diren. Alexek gozamena lortzen du eta estasira iristen da bere oldarkortasuna besteen kontra deskargatuz, besteen tragedia eta zorigaitzez bizi da. Alex bere lagun taldearen burua da, non bere lagunek bortxaketez eta jipoiez gozatzen duten. Hala ere, Alexek onartzen duen burujabetza horrek bere lagunen traizioa dakar, eta, ekintza batean, poliziak harrapatzeko moduan jartzen dute. Behin harrapatu eta kartzelaratua, protagonistak lehen aipatutako tratamendu psikologikoa jasotzen du, zeinak goitik behera aldatuko duen.\nPelikularen garapenak hainbat fase jorratzen ditu. Hasieran protagonista gaizkile moduan ageri da, eta bere eboluzioa erakusten du hiritar zibilizatu eta gizartean murgildutako baterantz. Eboluzio hau bere ultra-biolentzia arazoak zuzentzeko jasaten duen tratamendu psikologiko bati esker gertatzen da.\nArgumentua.\nIngalaterra, 1995. urtea (baina 1965 urteko ikuspuntutik ikusita), 18 urte dituen Alex DeLarge gaztearen (Malcolm McDowell) zaletasun nagusiak Ludwig van Beethoven konposatzailearen musika, sexua eta ultrabortizkeria dira. Alex gaizkile psikopata, soziopata eta karismatikoa da, eta trauskil talde bateko burua ere bada. Talde honetako kideek euren buruei \"drugoak\" deitzen diete eta honako hauek osatzen dute: Pete (Michael Tarn), Georgie (James Marcus) eta Dim (Warren Clarke). Alex eta bere drugoek janzkera oso berezia erabiltzen dute: atorra, tiranteak eta galtza zuriak, barrabiletako babesa, botak, onddo itxurako ingeles kapela edo txapela, zenbait unetan mozorroa, Alexen kasuan gezurrezko betileak, eta, azkenik, euren gaiztakeriak burutzeko, gezurrezko sudur luzeak; hauetaz gain makilaz,labanez, katez armaturik doaz.\nAlexek filman zehar istorioa \"nadsat\" hizkeran azaltzen du. Hizkera horrek eslaviar hizkuntzak (bereziki errusiera), ingelesa eta cockney hizkera nahasten ditu (adibidez, \"rozzer\" \u2014polizia\u2014, \"drugo\" \u2014adiskidea\u2014, \"txabalko\" \u2014mutila\u2014 eta \"laktaka\" \u2014esnea\u2014 hitzak darabiltza).\nAlex lotsagabea da eta besteez baliatzen da; eskolara ez joateko gurasoei gezurra esaten die; bere ohean gomazko titiz estalitako ohe-estalkia du, Basil izeneko sugea eta bere lapurretetan lortutako gauza ugariz beteriko gela bat ere bai.\nIstorioa Korova taberna lakteoan hasten da. Bertan Alex, Pete, Georgie eta Dim plus-esnea dastatzen ari dira, edari hau esnea eta velozeta, synthemesko edo drenkromina nahasiak dira, azken substantzia hauek euren jokabide oldarkorra areagotzen dute. Bitartean euren gautxori ateraldietan burutuko dituzten gaiztakeriak prestatzen doaz. Filmaren hasierakoan lehenbiziko biktima kalean botata dagoen etxerik gabeko irlandar zahar mozkorti bat izango da Paul Farrell. Solasaldi labur baten ondoren, Alex eta drugoek irlandar gizajoa bortizki kolpatuko dute eta hasiera emango diote gaueroko erritualari. Ondoren, antzoki abandonatu batera doaz. Han beste talde bat dago, Billyboyrena (Richard Connaught), Wehrmacht edo Alemania naziko gudarostearen antzeko jantziekin. Talde hori neska bat bortxatzekotan dago baina bi taldeak elkarri joka hasten direnean, neaka biluziak ihes egiten du. Alex eta haren lagunak garaile suertatzen dira.\nAntzokitik atera, automobil bat lapurtu eta ziztu bizian aurkako bidetik gidatzen duten bitartean, lagunek sekulako adrenalina nabaritzen dute. Bidean etxe isolatu bat topatzen dute eta bertako jabeei ziria sartu eta gero, etxea hondatu eta, senarra kolpatu ondoren, emaztea haren aurrean bortxatu egiten dute. \u201cSartu-atera\u201d delakoa Alexek egiten du; honek nagusitasun maila bat ematen dio protagonistari, taldeko buruzagia dela azpimarratzen du.\nGertaera hori eta gero, tabernara itzultzen dira. Hor emakume bat hasten da Beethovenen 9. sinfoniako \"Alaitasunaren oda\" abesten. Alexek, horren melodia ederra entzutean, zirrara sentitzen du baina bere lagunek emakumeari iseka egiten diote. Alexek, hortaz konturatzean, Dim kolpatzen du. Momentu horretan pelikularen inflexio puntua suertatzen da, desadostasuna eta haserrea sorraraziz. Hori pasata, Alex etxera itzuli eta bere logelan giltzaperatzen da, non hainbat gauza arraro dituen, Ludwig van Beethovenen poster bat besteak beste. Gaua amaitzen da Alex Bethoveenen 9.sinfonia entzuten biolentzia eszenak imaginatzen dituen bitartean. Bitartean, esan beharra dago haren gurasoek semearen bizitzaz paso egiten zutela. Haiek uste zuten gauean boluntario dabilela elkarte batean, ekintza desberdinak aurrera eramaten.\nAlexen nagusitasunaren beste eszena erakusle bat sexu bila bi emakume gazterekin elkartzen denean gertatzen da. Alexek haiekin hitzegiten du, eta hizkera maltzur bati esker, bere etxean izango den orgia batean parte hartzeko konbentzitzen ditu.\nHurrengo eszenan, Alexen lagunak bere bila joaten dira taldeko arauak aldatzearren, guztiz desados baitaude. Tensioa nabaria da eszenan zehar. Alexek, elkarrizketa eta gero dena konponduta eta haien baldintzak onartzen dituela sinestarazten die lagunei, nahiz eta gaizki sentitzen den, bere lagunek alboratu nahi dutelako. Kairako bidean, merezi dutena ematen die lagunei eta bere gustuko hierarkia inposatzen du taldean, lagunak berriz menpeko moduan tratatuz. Hau pasata, bakarrik dagoen emakume bat erasotzeko ados jartzen dira. Etxera sartzeko, lehen egindako taktika bera erabiltzen dute. Emakumea, jakinaren gainean zegoenez, mesfidati polizia deitzen du. Polizia heltzen denerako, Alex etxe barrruan dago. Logelan jada, Alex eta emakumea borroka egiten dute, emakumea Hermann Makkink eskultorearen zakil itxurako ornamendu batekin jo egiten du buruan. Alexek ihes egin nahi duenean, kanpoan dauden lagunek kolpatu egiten dute, poliziak aurkitu eta gertatutakoaren erantzule egiteko.\nAlex komisaldegian ageri da hurrengo eszenen, zeinean protagonistaren jarrera eta begirada lehen bezain erronkaria den, nahiz eta babesgabeago egon. Poliziei esaten die legedia ezagutzen duela eta bere abokatua heldu arte ez duela hitz egingo.\nAlexek kontatzen du nola gartzelan hasten den bere bizitzako atalik triste eta gogorrena. Gartzelan inguratzen duen guztiak, anbiente jasangaitza sortzen du, baina Alex hori eta askoz gehiago jasateko gauza sentitzen da. Eszena batean Biblia irakurtzen ageri da. Horrek bere sadismoa areagotzea besterik ez du lortzen, Kristo latigatua, emakume erdi biluziak sultan moduan zaitzen eta abar. imaginatzen baitu irakurketaren bitartean. Hala ere, Biblia irakurtzearen kontuak, nagusitasun posizio batean uzten du gai horretan interesatua zeudenen aurrean. Apeza, adibidez, berari erreparatzen dio eta nolabaiteko estima dio Alexi \u201cona\u201d izateko erakusten duen interesagatik. Honi esker eta gartzelako ministro boteretsu bati esker, Alexek Ludoviko tratamendua lortzen du. Tratamendu honek bi aste presoa tratatzean datza, gero hau aske utziz. Tratamenduan Alex ikusten da aulki bati lotua, begiak guztiz irekiak eta begiak bustitzen dizkiote tanta batzuen bidez. Tratamenduan hainbat biolentzia eszena erakusten diote, nazka sortzen diozkiotenak (terapia higuingarria).\nMomentu jakin batean 9.sinfonia jartzen diote. Instate jakin horretan, Alex edozein gauza jasateko kapaza zela esaten du, edozein motatako eszenak jasatzeko gai zela, baina ezin zuela onartu Beethovenen bidez gaixotzea. Sendagileek musika hori tratamendua indartzeko erabili zuten abesti hori, Alexi nazka eta mina sortarazten baitzion bere abestia biolentzia ekintzekin lotzen baitu. Tratamenduaren emaitzak frogatzearren, Alexi gizon bat guztien aurrean humillaraztea agintzen diote. Alex saiatu egiten da, baina izugarrizko mina pairatzen du eta lurrera botatzen da. Geroago, emakume erdibiluzi bat jartzen diote aurrean. Alexek bera ukitzeko desioak zeuzkan, baina mina eta oka egiteko gogoak sentitzen ditu aldiberean.\nTratamendua eta gero, Alex etxera itzultzen da, baina itzultzerakoan sentitzean duen indiferentzia bere bizitokia abandonatzera eramango du. Triste gertauko da, eta kaiatik paseatzean, bere buruaz beste egiteko gogoak nabaritzen ditu, betiko desagertzearren. Hasierako gizonarekin topatzen da, zeinak ezagutu egiten duen eta sekulako paliza ematen dion. Geroago, bere lagunak elkartzen dira, polizia \u201cohoragarriak\u201d direnak orain eta Alex lagundu nahiean ia hil egiten dute. Hau gertatzen da Alexek bera baino hobeago izatea ez dielako inoiz utzi, eta oraingo egoera aldrebeskoa delako: haiek dute boterea orain.\nGertakari hau pasata, erasotu zuten lehen etxera heltzen da. Jabea eta bera ez dira elkar ezagutzen, dena gertatu zenean Alexek maskara bat zeraman eta. Etxean bainu bat hartzera gonbidatzen dute. Momentu horretan protagonista, emakumea erasotu zutenean abestu zueneko abestia abesten du. Etxeko jabea konturatu egiten da detaile horretan eta Alex ezagutu egiten du eta mendeku hartzea erabakitzen du. Enteratu egiten da nolako nazka ematen dion orain Beethovenek, eta musikari horrekin saturatzea erabakitzen du, bere buruaz beste egin dezan. Alex lehiotik behera botatzen du bere burua, ia hil egiten da. Hurrengo esznenan Alex ageri da ospitalean. Hemen ahoa irekitzen duen bakoitzean gose dela esan nahi du. Horrek agerian uzten du argi berriz nola Alexek pertsonen gaineko boterea eduki nahi duen. Tratamendua bere begiekin ikusi zuen ministroak barkamena eskatzen dio Alexi, inoiz mindu nahi ez ziotela esanez, eta min egin nahi zioten pertsonak tratamendutik kanpo zeudela jada azalduz. Bien arteko elkarrizketa eta gero, kazetari ugari sartzen dira Alex ministroari besarkada bat ematen argazkiratzeko. Beethovenen musikaz lagunduta sartzen dira kazetariak, eta momentu horretan esaten du Alexek jada sendatua dagoela.\nSoinu banda.\nFilmearen soinu banda musika klasikoaren eta musika elektronikoaren nahasketa da. Egilea Wendy Carlos izan zen (garai hartan Walter Carlos, sexua aldatu baino lehen).\nPisten zerrenda.\nGai nagusia Henry Purcellen \"Music on the Death of Queen Mary\"ren bertsio elektronikoa da. Martxa hori 1694an sortu zen Maria Erregina Londreseko kaleetan zehar Westminster abadiaraino egin behar zuen ibilbiderako.\nFilma zabaltzeko arazoak.\nBritania Handian.\nBritainia Handian filmaren aurkako kanpaina gogorra egin zuten. Batez ere sexuaren inguruko biolentzia kritika asko eragin zituen. Prentsak, bestetik, kaleko txiro bat jipoitu izana eta bortxaketa baten jatorria filmaren eraginaren ondorioa bezala azaldu zuen. Bortxaketaren kasuan, antza, bortxatzaileak \"Singin in the Rain\" (Kantatzen euripean) kantatu omen zuten. Kubrickek, orduan, heriotza mehatxuak jaso zituen eta filma erretiratzea eskatu zuen.\nAmeriketako Estatu Batuetan.\nAmeriketako Estatu Batuetan filmari \"X\" sailkapena (sexu gogorreko filmena) eman zioten. Kubrickek filmaren 30 segundo moztea onartu zuen, eta, ondorioz, R sailkapena eman zioten. Horri esker 1973an berriz estreinatu zen.\nHispanoamerikan.\nHispanoamerikan filma 1999an estreinatu zen. 21 urte baina gehiagoko ikusleentzat sailkatu zuten, eta mota askotako kritikak jaso zituen, talde kontserbadoreen aurkako jarrera nabarmena izanik. Zenbait herritan ezin izan zen estreinatu, gazteentzat arriskutsua omen zelako.\nKonduktismoa.\nFilman Alexek jasotzen duen terapia konduktista da. Psikologia konduktistarentzat, gure esperientzietatik ikasten dugu eta hauek gure jarrera eta izaera baldintzatzen dute. Era berean, gure jokabidea baldintzatzen dute errefortzuek: errefortzu positiboek eta errefortzu negatiboek. Gure pertsonalitateak ingurugiroan ez ditu aukera askeak sortzen, estimuluen bidez mugitzen baita. Horrela, zerbait ondo egiten dugunean, laudorioak jasoko ditugu eta kontrako kasuetan, zigorra jasoko dugu eta errua sortaraziko digu. Laudorioa eta errua irrazionalak dira eta hori dela eta, ez dago duintasunaren askatasunik, gure ingurugiroaz baldintzatuta gaudelako. Jokatzen dugu arrazoi batzuengatik, inguruan zerbait gertatzen da eta horregatik sentitzen eta pentsatzen dugu modu batean edo bestean."}
{"id": "143137", "revid": "12654", "url": "https://eu.wikipedia.org/wiki?curid=143137", "title": "Lady GaGa", "text": ""}
{"id": "143142", "revid": "12654", "url": "https://eu.wikipedia.org/wiki?curid=143142", "title": "N\u00e4kk\u00e4l\u00e4j\u00e4rvi aintzira", "text": ""}
{"id": "143143", "revid": "12654", "url": "https://eu.wikipedia.org/wiki?curid=143143", "title": "Tuolpaj\u00e4rvi aintzira", "text": ""}
{"id": "143144", "revid": "12654", "url": "https://eu.wikipedia.org/wiki?curid=143144", "title": "Vuomaj\u00e4rvet aintzira", "text": ""}
{"id": "143146", "revid": "12654", "url": "https://eu.wikipedia.org/wiki?curid=143146", "title": "Nakkalajarvi", "text": ""}
{"id": "143147", "revid": "12654", "url": "https://eu.wikipedia.org/wiki?curid=143147", "title": "B\u00e1loj\u00e1vri aintzira", "text": ""}
{"id": "143148", "revid": "12654", "url": "https://eu.wikipedia.org/wiki?curid=143148", "title": "B\u00e1loj\u00e1vri", "text": ""}
{"id": "143149", "revid": "12654", "url": "https://eu.wikipedia.org/wiki?curid=143149", "title": "Tuorkottajarvi", "text": ""}
{"id": "143150", "revid": "12654", "url": "https://eu.wikipedia.org/wiki?curid=143150", "title": "Tuolpajarvi", "text": ""}
{"id": "143151", "revid": "105290", "url": "https://eu.wikipedia.org/wiki?curid=143151", "title": "Aizkorriko Dama", "text": "Aizkorriko dama euskal mitologia agertu ohi den Mari jainkosaren pertsonifikazioa da. Bere izenak ongi adierazten duen bezala bere bizilekua Aizkorri mendilerroa da.\nKondaira.\nGipuzkoako Zerain udalerrian \"Euzkita\" izeneko baserri bat ba omen da. Egun batez, ikaragarrizko ekaitz bat zegoela, amak alabari ganbarako leihoak isteko igo zedila agindu zion. Neska gazteak ez zion jaramonik egin. Orduan, amak amorru bizian honako hau esan omen zion:\n- \"Deabruek eramango al haute!\"\nAzkenean, alaba leihoak istera igo omen zen, baina ez zen bueltan jaitsi, handik aurrera ez zen beraz gehiagorik jakin izan. Deabruak eramana izan zen.\nOrdudanik, harat-honat noraezean dabil. Batzuetan Aizkorrin ikus daiteke, besteetan Aralarren edota Anboton.\nBehinola Aizkorrin zegoenean, bere leizera ahari bat eraman omen zuen. Bere jabeak ziren artzainak leizera bila joan eta itzultzeko eskatu zioten. Bisita honek iraun zuen denbora osoz Aizkorri dama ahariaren gainean eserita egon omen zen, bitartean bere ilea orrazten zuelarik.\nAzkenean artzainek leizearen sarrerara eraman zuten bedeinkatutako argizariari esker aharia berreskuratzea lortu zuten."}
{"id": "143152", "revid": "336", "url": "https://eu.wikipedia.org/wiki?curid=143152", "title": "Oihan primario", "text": "Oihan primarioa, batzuetan oihan birjina ere deitua, gizakiak inoiz ustiatu edo zatikatu ez duen basoa da. Baso zahar guztiak ez dira primarioak, gizakiak ustiatu, eraldatu edo suntsitu eta gero denbora luzean erregeneratu diren basoak baizik. Hauei oihan sekundario deitzen zaie. Gaur egun oihan primarioak oso urriak dira munduan.\nMunduan.\nOihan tropikal primario gehienak, eta munduko oihan primarioen bi herenak, hiru herrialdetan daude:\nBrasiletik hurbil, Frantziar Guyanan (Frantziako itsasoz haraindiko departamendua) oihanen %90 primarioak dira.\nBaso epel primario gehienak , berriz, Patagonia (Txile eta Argentina), Tasmania (Australia), Washington estatua (Ameriketako Estatu Batuak), Britainiar Kolunbia (Kanada) eta Siberiako zenbait tokitan daude.\nEuropan.\nEuropan oihan primario bakan batzuk baino ez daude, hala nola Bia\u0142owie\u017ca (Polonia eta Bielorrusia), Peru\u0107ica (Bosnia-Herzegovina), Biogradska Gora (Montenegro), Stu\u017eica (Eslovakia), Komiko oihan birjinak (Ural mendiak, Errusia) edo Trillemarka (Norvegia). Madeirako laurisilvako gune batzuk ere primarioak dira.\nEuskal Herria.\nAditu batzuen ustez Aztaparretako pagadi/izeidia mendebaldeko Pirinioetako azken oihan primarioa da. 1987an Nafarroako Gobernuak Erreserba Integral deklaratu zuen.\nBeste aldetik, zenbait adituen ustez, Iratiko ohianaren hainbat gune, bereziki Lizardoiako Erreserba Integrala (20 Ha.), ohian primarioaren guneak lirateke ere. Pagadi/izeidia motako basoa, Aztaparretaren kasuan bezala."}
{"id": "143153", "revid": "8860268", "url": "https://eu.wikipedia.org/wiki?curid=143153", "title": "Joaqu\u00edn Luqui", "text": "Joaqu\u00edn Luqui (euskaraz \"Joaqu\u00edn Luki\") Nafarroako Kaparroso udalerriko irrati esatari ospetsua izan zen. Batez ere Espainiako 40 Principales irrati kateko ahots nabarmenetakoa izateagatik oso ezaguna izan zen. Bizitzaren azken garaian telebistan ere jardun zuelarik."}
{"id": "143155", "revid": "48990", "url": "https://eu.wikipedia.org/wiki?curid=143155", "title": "Donostiako metropoli eremua", "text": "Donostiako metropoli eremua Gipuzkoako eta Lapurdiko hainbat udalerrik, Donostiaren inguruan osatzen duten metropoli eremua da. Guztira 405.099 biztanle ditu 372,86 kilometro koadroko eremuan. Espainiako 18. metropolitar gunerik handiena da biztanle kopuruari dagokionez."}
{"id": "143156", "revid": "336", "url": "https://eu.wikipedia.org/wiki?curid=143156", "title": "Kixmiren jaiotza eta Olentzeroren jatorria", "text": "Kixmiren jaiotza eta Olentzeroren jatorria euskal mitologiako kondaira garrantzitsuenetako bat da. Bertan jentilek, Kixmik eta Olentzerok hartzen dute parte. Kondaira honek Olentzeroren jatorria azaltzen digu, baita euskal paganismoaren amaieraren hasiera eta kristautasunaren etorreraren berri eman ere.\nKondaira.\nBehinola, Aralar mendilerroan dagoen \"Martxabaleta\" izeneko zelaigunean jentilak festa pagano bat ospatzen ari omen ziren dantzaka.\nBat-batean, sortaldetik laino distiratsu bat zetorrela eurengana ikusi zuten. Argi arraro hark erabat sorgortu zituenez, lasterka joan ziren aholku bila eurekin bizi zen jentil zaharrenarengana, laino eta izarren inguruko jakitun ospea baitzuen.\nJentil zaharrak laino bitxi hura ikusita, jentilek ohi zuten modu atsekabez zuzendu zitzaion biltzarrari:\n\u2014Ene seme-alabok! \u2014esan omen zien\u2014 Kixmi jaio eta gure amaiera iritsi da. Ez dut gehiago bizi nahi. Horregatik, otoi, bota nazazue amildegitik behera.\nEta hala, jentil zaharraren nahia bete eta bertan behera amildu zuten, halako modu tragikoan heriotzarekin topo eginez.\nBien bitartean, laino distiratsua gero eta hurbilago zegoen, babesleku bila ihesi zihoazen jentilen ikusmena bera ere itsutzeraino.\nUne hartan \"Arraztaran\" izeneko inguruan dagoen pagadi batera ailegatuta, lainoa haien gainean kokatu eta jentilak harri pilo baten pean gelditu ziren lurperatuta. Gaur egun harri pila hari \"Jentilarri\" deritzote; hots, Jentilen Harria.\nHalere, ez omen ziren jentil guztiak orduan hil, bakar batek biziraun izan baitzuen. Jentil hark Euskal Herri osoan \"Kixmiren\" jaiotza iragartzen du oraindik ere, eta haren izena \"Olentzero\" da.\nJentilen hizkuntzan \"Kixmi\" izena \"Kristo\" izenaren parekidea zen."}
{"id": "143158", "revid": "1491", "url": "https://eu.wikipedia.org/wiki?curid=143158", "title": "Argizaiol", "text": "Argizaiola argizaria kiribilduz biltzeko eta hildakoen aldeko erlijio ospakizunetan zehar piztuta manten dadin erabiltzen den zurezko taula da. Laua edota apaindua izaten da, hainbat itxuratakoa ere bai, baina ohikoenek eskuz hartzeko heldulekua dute, argizari zuri edo horia (hildakoa ezkondua ala ezkongabea izatearen arabera), erdialdeko atal lauaren inguruan kiribildua. Aurreko aldea apaindu eta itxuratu egiten da.\nHaren itxura apaina eta dotorea da, eta zoomorfoa edo antropomorfoa. Apainketa gaiak kutxa, zutabe, hilarri eta beste hainbat euskal objekturen antza izaten du: lauburu, errosetoi, hosto, gurutze, eta abar. Euskal Herrian ez ezik, Pirinioetan ere agertzen da, hala nola Bigorran.\nDurangoko Azokak urtero banatu dituen sariak edo bekak Argizaiola Saria izena dute.\nIzena.\nHitz konposatua da, \"argizai\" (argizari) eta \"ohol\" (taula) izenen elkarketa."}
{"id": "143159", "revid": "119347", "url": "https://eu.wikipedia.org/wiki?curid=143159", "title": "Musa Ali", "text": "Musa Ali mendia () Djibuti, Eritrea eta Etiopia biltzen diren lekua da. Hiru estatu hauetan sakabanatuta bizi den afar herriaren lurraldeko punturik altuena da eta Djibutikoa ere bai. Estratosumendia da.\nIzenak.\nIzen beraren hainbeste aldaera topa daitezke. Mendiaren izen osoa jatorrizko hizkuntzan (afarreraz alegia) \"Musa' Ali-Ale\" da; \"Musa bere mendian\" esan nahi du. \"Ale\" izen generikoa da, \"mendi\" esanahiaz. Dialektoen arabera \"Musa' Qali-Qale\" ere deitzen zaio. \"Musa\" pertsona-izena da: Musa al-Kazim xiien zazpigarren profeta da. Etiopian \"Musa\" edo \"Moussa Ali Terara\" (\"terara\"=mendia amhareraz) erabiltzen dira mendi honetarako.\nDjibuti kolonizatu zuten frantsesek generikorik gabe izendatzeko joera izan dute baina grafia-dantza suertatu da: \"Moussa 'Ali\" , \"Mussa Ali\", \"Moussa Ali\", \"Mousa Ali\", \"Moussa Alli\", \"Mousa Alli\", \"Mussa-Ali\" edo \"Musa Ali\" bera.\nGeografia.\nRift Haran Handiaren iparraldean dago.\nHirumuga da estatuei begira; banaketa administratibo hauetan kokatuta dago:\nAldiz, hiru aldeetatik afar herria bizi da.\nKokapen estrategikoa.\nBere kokapen geoestrategikoagatik estatuen arteko ika-miken lekukoa da; Eritrea 2008ko ekainean Djibutiko lurretan sartu zen eta borroketan soldadu djibutiar asko hil ziren, Etiopiak mendian base militar berria eraiki eta irismen luzeko artilleria instalatu zuen urte bereko apirilean eta Frantziako armadak ere (ikus artikuluaren argazkia) presentzia du Djibuti bere kolonia-ohian. Estatu hauen arteko mugak eztabaidagai badaude ere, hiruren topalekua \"Musa Ali\" mendia zela adostu zuten; hala ere, Eritreak Etiopiak mendia okupatu zuela salatu zuen.\nEstatuen arteko gatazkez gain, Djibutiko gobernuak oposizioko alderdietako kideak direlakoan eskualdeko afar herrikoak zigortu ditu eta hilketak burutzeaz salatu dute.\nEgoera horrek eta eremuko baldintza gogorrek (basamortua da) mendira hurbiltzen direnak oso gutxi izatea dakarte.\nSumendia.\nEstratosumendia da eta azken erupzioa Holozenoan eman zelakoan daude ikertzaileak, ez baita ezaguna; noiz sortu zen ere ez dakigu. Sumendiaren tontorra erriolitazko laba isuriak dituen galdara batek zatitzen du. Bere sumendi-kodea 0201-123 da."}
{"id": "143161", "revid": "448", "url": "https://eu.wikipedia.org/wiki?curid=143161", "title": "Cia-Cia hizkuntza", "text": ""}
{"id": "143162", "revid": "105290", "url": "https://eu.wikipedia.org/wiki?curid=143162", "title": "Txia-txia hizkuntza", "text": "Txia-txia hizkuntza (hangul alfabetoan: \ubc14\ud558\uc0ac \ucc0c\uc544\ucc0c\uc544, ahoskera: [t\u0283\u026aa-t\u0283\u026aa]) austronesiar hizkuntza bat da, butonera izenez ere ezaguna, Buton uharteko hegoaldeko muturrean dagoen Bau-Bau hirian mintzatua. Sulawesi uhartearen (Indonesia hego-ekialdean dago Buton uhartea. 2005ean, 80.000 bat hiztun zituen.\nHizkuntza horretan apenas idatzi den ezer, oraingoz ez baitu idazteko sistema arauturik. Koreeraren hangul alfabetoa ezartzeko saiakera bat abiatu da 2009. urtean. Europako hizkuntza nagusietan, txia-txia hizkuntzaren izena \u00abcia-cia\u00bb transkribatzen dute latindar alfabetora. Hala ere, euskarara zuzenean transkribatuta \u00abtxia-txia\u00bb da, horrelaxe ahoskatzen delako izen hori hizkuntza hartan bertan."}
{"id": "143163", "revid": "105290", "url": "https://eu.wikipedia.org/wiki?curid=143163", "title": "Eslovakiaren banaketa administratiboa", "text": "Eslovakia administratiboki hiru mailatan banaturik dago: eskualdeak, barrutiak eta udalerriak. Guztira 8 eskualde edo \"krajov\" (sing. - \"kraj\") ditu eta eskualde bakoitzaren izena hiriburuaren berdina da. Eskualdeek autonomia maila dute 2002 urtetik. Halaber, eskualde bakoitzak hainbat barruti edo \"okresy\" (sing. \"okres\") ditu; guztira 79 daude."}
{"id": "143164", "revid": "1340", "url": "https://eu.wikipedia.org/wiki?curid=143164", "title": "Mosovce", "text": ""}
{"id": "143166", "revid": "59723", "url": "https://eu.wikipedia.org/wiki?curid=143166", "title": "Mondarraingo lamina", "text": "Mondarraingo lamina euskal mitologiaren arabera Lapurdiko Mondarrain mendian biziz zen lamina da.\nKondaira.\nEsan ohi denez, Ezpeleta udalerriko lursailetan dagoen Mondarraingo leizean laminak bizi omen ziren.\nGoiz batez, artzain zahar batek bere ileak urrezko orraziz orrazten ari zen lamina batekin topo egin zuen. Artzainak ustekabe batean orrazia lapurtu zion. Lamina, orduan, haren atzetik joan zen.\nArtzaina \"Xastiko-harria\" deritzon harkaitzera hurbildu zenean, eguzkiaren izpiek indar handiz gune hori argitzen hasi ziren. Orduan laminak artzainari zuzen-zuzenean begiratuz eta eguzkia seinalatuz hau oihukatu zion:\nEta laminak atzerantz egin zuen."}
{"id": "143167", "revid": "119347", "url": "https://eu.wikipedia.org/wiki?curid=143167", "title": "Moldaviaren banaketa administratiboa", "text": "Moldavia administratiboki lehen mailako 37 unitatetan \u2014 horietatik 32 barrutiak (errumanieraz \"raioane\" raion) \u2014 banatzen da.\nhiru udalerri:\nautonomia lurralde unitate bat:\nlurralde unitate bat:\nHorretaz gain, bigarren maila administratibo bezala 982 herritan banatzen da. Horietatik 5 udalerri maila dute, 60 hiri maila eta 917 komuna maila."}
{"id": "143168", "revid": "1519", "url": "https://eu.wikipedia.org/wiki?curid=143168", "title": "Kutxa (altzaria)", "text": "Kutxa Euskal Herria nahiz beste herrialde batzuetan ohikoa den zurezko altzaria da. Euskal Herrian etxe tradizionaleko altzari erreferentziala da, andregaiaren doteari lotua, ezkontzean senarraren etxera ezkonsaritzat eramaten zuena. Apaingarriak kutxaren zati garrantzitsua dira, geometria eta eguzki formez osatua. Haiek zenbat eta joriago, kutxaren edukia ere hainbat aberatsagoa izaten zen."}
{"id": "143172", "revid": "1340", "url": "https://eu.wikipedia.org/wiki?curid=143172", "title": "Nafarroako Gobernuaren presidenteen zerrenda", "text": ""}
{"id": "143173", "revid": "1982", "url": "https://eu.wikipedia.org/wiki?curid=143173", "title": "Kutxa (altzari)", "text": ""}
{"id": "143175", "revid": "105290", "url": "https://eu.wikipedia.org/wiki?curid=143175", "title": "Ekaitza (Mendaur)", "text": "Ekaitza Nafarroako Malerreka eta Bortziriak eskualdeen artean dagoen mendia da. Mendaur, Mendieder, Loitzate eta Makilipurdi mendietatik hurbil dago. Berez, gailurra topatzeko zaila den mendia da, hortaz, lainoarekin tentu handiz ibili behar da."}
{"id": "143178", "revid": "56334", "url": "https://eu.wikipedia.org/wiki?curid=143178", "title": "Abadira", "text": "Abadira, abadejoa, abalaioa edo\u00a0abarioa (\"Pollachius pollachius\") Gadiformes ordenako espezie bat da. Ohiko arraina da Bizkaiko golkoan, Ozeano Atlantikoan eta Mediterraneoan.\nEzaugarriak.\nSabelaldea grisa du eta bizkarraldea arre-berdekara. Baraila irten xamarra du. Hiru bizkar-hegal bakandu ditu, bi uzki-hegal (lehenengoa zabala), sabel-hegal txikiak eta isats-hegal nahiko garatua. Espeziea 1200 cm luze izatera irits daiteke.\nArrain txikiz, zefalopodoz eta izkiraz elikatzen da. Gantz gutxiko arraina da (% 1 inguru).\nHamar urte bizi daiteke, ur hotzetan, batez ere ingurune harritsuetan.\nGastronomian.\nAbadiraren haragia bakailaoaren antzekoa da, zapore finagoa badu ere."}
{"id": "143180", "revid": "336", "url": "https://eu.wikipedia.org/wiki?curid=143180", "title": "Pollachius pollachius", "text": ""}
{"id": "143181", "revid": "119347", "url": "https://eu.wikipedia.org/wiki?curid=143181", "title": "Calakmul", "text": "Calakmul hirigune prehispaniko maia da, Yucat\u00e1n penintsulako Campeche hego-ekialdean. Guatemalako mugatik 30 kilometrora kokatua dago, Calakmul Biosfera Erreserbaren bihotzean. Arkeologia gunearen eremuak 70\u00a0km\u00b2 ditu. Hiria Peten eskualdeko superpotentzia maia zen. Hiriak berak 50.000 biztanle izan zituen eta, garai batzuetan, hiritik 150 kilometrora zeuden lekuetan zuen agintea.\nCalakmulen 6.750 antzinako egitura daude identifikatuak, zeinetan handiena Piramide Nagusia den. II. egitura 55 metro garai da, piramide maia garaiena. Lau hilobi aurkitu dituzten barruan. 113 zutarri aurkitu dira bertan, baina asko egoera txarrean daude, tokiko kareharria erabili baitzuten.\nAiretik aurkitu zuen Cyrus L. Lundell biologoak, 1931eko abenduaren 29an, eta aurkikuntza Sylvanus G. Morley arkeologoari jakinarazi zion 1932ko martxoan, Chich\u00e9n Itz\u00e1 hirian. Lundellek eman zion izena hiriari: \"ca\" = \"\"bi\", \"lak\" = \"albo\"\" eta \"mul\" = \"muino\" (edo \"Piramide\"), hau da, \"Bi Alboko Muinoak\", edo zehatzago \"Bi Alboko Piramideen Hiria\".\n2002an, Unescok Gizateriaren Ondare izendatu zuen.\nHistoria.\nCalakmul, Tikal hiri etsaiarekin batera, maien Aro Klasikoko hirigune nagusia zen. Idazkera maia dezifratuz joan ahala, jakin izan da maiek \"Kaanal\" izena eman ziotena, hau da, Sugearen Erresuma.\nHiri hau Aro Aurreklasikoan dagoeneko existitzen zen. VI. mende hasieran, Calakmul eskualde-indar handia zen dagoeneko. Beste hiri maietan aurkitutako idazkunetan agertzen denez, Calakmuleko erregeak (maia hizkuntzan \"k'uhul ajaw\", \"jainkotar jauna\") mendeko errege bat ezarri zuen \"Los Alacranes\" hirian 561ean. \"Naranjo\" hirian ere mendekoa ezarri zuen. Badirudi Calakmuleko agintariek Tikal inguratzeko politika izan zutela, eta 562an garaitu zutela. Urruti zeuden hirien aurka kanpainak ere egin zituzten, Palenque erasotzeraino.\nYuknoom Handia erregearekin (636-686) Calakmulen botereagailurrera iritsi zen, baina Jasaw Chan K'awiil oinordekoak gerra galdu zuen Tikalen aurka 695an. Calakmulen ezagutzen diren azken zutarriak 790, 800 eta 810ekoak dira.\nAgintari ezagunak.\nZerrenda ez da osoa, idatzi arkeologikoak sarri eten baitira."}
{"id": "143182", "revid": "7162", "url": "https://eu.wikipedia.org/wiki?curid=143182", "title": "Makhila", "text": ""}
{"id": "143183", "revid": "135378", "url": "https://eu.wikipedia.org/wiki?curid=143183", "title": "Javier Gurrutxaga", "text": "Ignacio Javier Gurrutxaga Iriarte (Donostia, 1958ko otsailaren 12a) gipuzkoar abeslari, musikari, aktore eta plazagizona da, \"La Orquesta Mondrag\u00f3n\" talde ospetsuko buru eta kide ezagunena."}
{"id": "143184", "revid": "7162", "url": "https://eu.wikipedia.org/wiki?curid=143184", "title": "Javier Gurruchaga", "text": ""}
{"id": "143188", "revid": "59723", "url": "https://eu.wikipedia.org/wiki?curid=143188", "title": "Teledonosti", "text": "Teledonosti (aurretik \"La 10 Teledonosti\") 1994an Donostian sortu zen telebista katea zen. Errotaburu auzoaren aldameneko Zuatzu Enpresa Parkean zegoen Ulia eraikineko bere instalazioetatik emititzen zuen. Donostia eta inguruetako udalerrietan ikusten zen; gero, LTDari esker, Gipuzkoa osoan ere bai. 2020an Teledonostik jarduera eten zuen.\nVocento espainiar hedabide taldearen barnean zegoen."}
{"id": "143189", "revid": "7162", "url": "https://eu.wikipedia.org/wiki?curid=143189", "title": "La 10 Teledonostia", "text": ""}
{"id": "143190", "revid": "201", "url": "https://eu.wikipedia.org/wiki?curid=143190", "title": "Asisko", "text": ""}
{"id": "143193", "revid": "105290", "url": "https://eu.wikipedia.org/wiki?curid=143193", "title": "Ipar Mazedoniako Errepublikaren banaketa administratiboa", "text": "Ipar Mazedoniako Errepublika administratiboki maila administratibo bakarra du, udalerriak (mazedonieraz: \"\u043e\u043f\u0448\u0442\u0438\u043d\u0438\", \"op\u0161tini\"; sing.: \"\u043e\u043f\u0448\u0442\u0438\u043d\u0430\", \"op\u0161tina\"). Guztira 84 udalerri daude herrialde osoan eta udalerri horietatik hamarrek Skopje Hiria osatzen dute."}
{"id": "143194", "revid": "336", "url": "https://eu.wikipedia.org/wiki?curid=143194", "title": "Fingolfin", "text": "Fingolfin Tolkienen legendarium ospetsuan agertzen den fikziozko pertsonaia bat da. Silmarillion eleberrian agertzen da. Fingolfin Noldor leinuko elfo bat zen, Finw\u00eb erregearen eta honen emazte Indisen semea, baita Findis, Lalwen eta Finarfinen anaia eta F\u00ebanorren anaiordea ere. F\u00ebanorren ondoren,Noldorren bigarren errege gorena bihurtu zen Beleriandeko erbestean.\nBere izena, quenyazko Nolofinw\u00eb izenaren sindarinerako itzulpen bat da, eta izen honek \"Finw\u00eb Jakintsua\" esan nahi du. Bere jatorrizko izena Arak\u00e1no izango zen Tolkienen arabera, quenyaz \"Erregearen Komandantea\" esan nahi duena.\nHistoria.\nAmanen.\nFingolfin, Finw\u00ebren semeen artean indartsuena, ausartena eta irmoena zen, eta F\u00ebanor bezala, Noldorrek Amanen gehien ohoratu zuten Eldarretako bat izan zen. Melkorren azpijokoek F\u00ebanor eta Fingolfin elkarrengandik urruntzea eta ondoren elkarren arteko borroka eragin zuten, jarraian F\u00ebanor Tirionetik erbesteratzea eraginez.\nBaina Valinorreko loratze jaian F\u00ebanorrekin bakeak egin zituen, hartzen zuen edozein bidetik berarekin batera joango zela zin eginez. Zin egite honen ondorioz, F\u00ebanorrekin batera joan zen Erdialdeko Lurraldera ihesi, bere gudarosteek Alqualond\u00ebko Sarraskian parte hartu zuten, baina Aramanen bertan behera utziak izan ziren, F\u00ebanorren gudalosteek Teleriei lapurtutako itsasontziak hartu eta Ekialdera abiatu zirenean. Honela, Fingolfin, bere seme-alabak eta Finarfinen seme-alabak oinez abiatu ziren Erdialdeko Lurraldera, Helcarax\u00eb deritzona zeharkatuz, \"Izotz kraskagarriaren lurraldea\". Bidaia zail honetan Noldorretako asko hil egin ziren, horien artean Elenw\u00eb, Fingolfinen seme Turgonen emaztea.\nErdialdeko Lurraldean.\nFingolfin eta oso murriztuak geratu ziren bere gudarosteak azkenean Erdialdeko Lurraldera iritsi ziren, eta Mithrimera iritsi zirenean eguzkia lehen aldiz altxatu zen mendebaldetik, Melkorren zerbitzariek Angbandera ihes egin zuten, bidea libre utziz eta Fingolfinek lasai jarraitu ahal izan zuen, honela Angbandeko ateetara iritsiz, baina Melkorren lurrek zuten botere handiaz ohartuta, berriz Mithrimera itzuli zen, bertan ezarriz.\nNoldorrak orain banatuta zeuden F\u00ebanorren traizioaren ondorioz, baina kontu hau Fingonek Maedhros erreskatatu zuenean amaitu zen. F\u00ebanor hil ondoren, Maedhrosek Noldorren errege izateari uko egin eta Fingolfini utzi zion, Finw\u00ebren semeen artean nagusiena izateagatik.\nFingolfinek eta F\u00ebanorren semeek propio bezala hartu zituzten Beleriandeko lur askeak, eta beti mantendu zuten Melkorren lurren zaintza, nork noldor printzeen indarra noraino iristen zen jakiteko alde ezberdinetatik eraso zuen. Baina Melkorren gudalosteak Dagor Aglareb edo Gudu Loriatsua izeneko guduan garaituak izan ziren.\nJada arriskuaren jabe ziren Noldorrek euren aliantza sendotu zuten eta Angbandeko setioa hasi zuten, 400 urte iraun zuena, horietan zehar Erdialdeko Lurraldeko gainontzeko herri askeen defendatzaileak eta Melkorren etsairik garrantzitsuenak izan zirelarik. Setioa Dagor Bragollach deritzon guduarekin amaitu zen, \"Bapateko Garraren Gudua\"rekin, non Angrod eta Aegnor hil ziren, Finarfinen semeak zirenak. Gainera, F\u00ebanorren semeak euren lurretatik erbesteratuak izan ziren.\nAmaiera.\nFingolfin bakarrik joan zen Angbandeko ateetaraino eta Melkor borrokatzera desafiatu zuen, azkenik hilda amaituz (ez aurretik valarra zenbait aldiz zauritu gabe, horien artean aurpegia desitxuratuz eta oin bat moztuz, honen odol isuriak Fingolfin ito zuelarik, borrokan zegoen elforik boteretsuena zergatik zen frogatuz, ez bakarrik jainko bati aurre egin eta hau zauritzeko haina trebeziarekin, baizik eta baita beldurra sentiarazteko ere). Arranoen erregea zen Thorondorrek erregearen gorpua erreskatatu zuen.\nHonela, bere seme Fingon Noldorren Errege Goren berri bihurtu zen. Baina Thorondorrek erregearen gorpua Gondolinera eraman zuen, non Turgonek Mendi Inguratzaileetan bereziki eraikitako mausoleo batean lurperatu zuen.\nF\u00ebanor ez bezala, bertan Amaierara arte geratu zena, eta Finrod Felagund ez bezala, utzi egin zituena, Mandosen Geletan Fingolfin Gaueko Harresietatik desagertuko da Iluvatar beraren egoitzaraino, E\u00e4ra Dagor Dagorathean itzultzeko.\nDagor Dagorathean.\nAmaieran, Fingolfin erregea berriz agertuko da Azken Guduan, E\u00f6nw\u00ebren lagun bezala, non berriz Melkorren aurka borrokatuko duen, baina, hala ere, Turin Turanbar izango da azken kolpea emango diona bere ezpata Gurthangekin, Valarrak bere familiari egin zizkion gauza txar guztiengatik mendeku bezala."}
{"id": "143196", "revid": "1340", "url": "https://eu.wikipedia.org/wiki?curid=143196", "title": "Mazedonia erromatar", "text": ""}
{"id": "143197", "revid": "1340", "url": "https://eu.wikipedia.org/wiki?curid=143197", "title": "Afrika prokontsularra", "text": ""}
{"id": "143198", "revid": "2241", "url": "https://eu.wikipedia.org/wiki?curid=143198", "title": "Anglachel", "text": "Anglachel Tolkienen legendarium ospetsuaren zati diren Silmarillion eta Hurinen semeak eleberrietan, ustez, meteorito baten burdinarekin egindako ezpata bat da, E\u00f6lek egina, Doriatheko errege zen Thingoli eman ziona, honek trukean Nan Elmothen lasai bizitzen utz zezan. Anglachel hitzak \"izar gartsuaren burdina\" esan nahi du sindarinez.\nIstorioa.\nThingolek Anglachel Beleg Cuthalioni eman zion Turin Turanbarren bila bidalia denean. Belegek ezpata bat eskatzen du, arkuarekin oso trebea izan arren Melianen Gerritik kanpora bideko arriskuei aurre egiteko hori baino gehiago beharko duela esanez. Anglachelekin, Turinek, erotuta, Beleg hil zuen eta ezpata beltza eta ahorik gabe geratu zen.\nAnglachel Nargothrondeko errementari trebeek berriz landu zuten eta, beltza izaten jarraitu zuen arren, orain horriaren ahoan su zurbil batek dizdiratzen zuen. Turinek Gurthang deitu zuen, \"heriotzaren burdina\" bezala itzul daitekeen sindarinezko hitza, eta berarekin balentria handiak bete ahal izan zituen, hauekin bere etsaiek \"Nargothrondeko ezpata beltza\" bezala beldur izan ziotelarik.\nAnglachel ospetsua da, baita ere, Turinek Glaurung herensugea hiltzeko erabili zuen ezpata izateagatik. Baina, herensugea hiltzean, Turinen oroimena blokeatzen zuen aztikeria desegina geratu zen, eta honek, bere arrebarekin ezkondu zela gogoratzean, Gurthang erabiliz bere buruaz beste egiten du. Ezpatak, Turin bere odola ematera prestatzera zihoala ikustean, ahots hotz batekin hitz egin zion eta horrekin bere nagusia zen Belegen hilketa konponduko duela esan zion, traizioz hil zuena, baita Brandir ere Brethileko gizakiena ere, Turinek berak botatako ustezko irainen ondorioz hil zena.\nLegendariumeko beste istorio batzuk diotenez, Dagor Dagorath izeneko azken guduan ezpata hau izango da, Turin Turanbarrek berak erabilia, Melkorren bihotz beltza zeharkatuko duena, hau bere akabura iritsiz, eta honela ezpatak Hurinen semeak eta gizakien arraza mendekatuko zituen."}
{"id": "143199", "revid": "105290", "url": "https://eu.wikipedia.org/wiki?curid=143199", "title": "Melianen Gerria", "text": "Tolkienen legendarium ospetsuaren zati den Silmarillion eleberrian, Melianen Gerria Melian erreginak Doriath erresumaren ingurua sortu zuen \"sorginkeriazko gerrikoa\" deituriko botere zabaltze bat izan zen. Region, Neldoreth eta Nivrim basoak ere hartzen zituen eta edozein izaki gaizto Doriathen sartzea eragozten zuen.\nMelianen Gerria Beleriandeko Guduetako lehena gertatu eta gutxira zabaldua da.\nDoriathen Melian maiarraren baimenik gabe sartzen saiatzen zirenak zuhaitz, nahasmen eta nekezko labirinto baten barnean galtzen ziren, eta ez zuten Thingolen erresuma topatuko, gerrikoa sortu ondoren \"Erresuma Gordea\" deitua izan zena.\nGerrikoaren barnean sartzeko bi modu baino ez zeuden: erregearen edo erreginaren baimenarekin edo Melianena baino handiagoa zen botereren bat sorginkeria apurtzeko eta Doriathen sartzeko gai bazen, azken hau Berenekin gertatzen delarik, bere patu altuak gidatzen baitzuen, Carcharoth otsoarekin, Silmarilaren botereak gidatua, eta Hurin Thalionekin, Melian baino boteretsuagoa zen Melkorrek madarikatu zuena.\nMelianen Gerria maiar hau Amanera abiatzen denean apurtzen da, bere senarra den Thingol nanoen esku hil ondoren Eguzkiaren Lehen Aroaren 505. urtean."}
{"id": "143201", "revid": "1545", "url": "https://eu.wikipedia.org/wiki?curid=143201", "title": "Dain II.a", "text": "Dain II.a Burdinazko Oina (Dain II Ironfoot jatorrizko ingelesezko bertsioan) Tolkienen legendarium ospetsuko fikziozko pertsonaia bat da. Dain II.a Eraztunaren Gerran Erebor defendatu zuen errege nano bat izan zen. Durin I.aren leinuko oinordeko bat da, Nainen semea eta Thrain I.aren birbiloba, Mendipeko Erresumaren sortzailea, Mendi Bakartian. Burdinazko Muinoetan jaio zen Eguzkiaren Hirugarren Aroko 2767. urtean eta aro horretako 3019. urtean hil zen.\nErdialdeko Lurraldearen historian lehen aldiz Eguzkiaren Hirugarren Aroko 2799. urtean agertu zen, oso gaztea zelarik bere aitaren heriotza mendekatu zuenean, Azog, Moriako orkoen buruzagia hilez Azanulbizarreko guduan, Eguzkiaren Hirugarren Aroko 2793. eta 2799. urteen artean nanoen eta orkoen artean gertatu zen azken gudua izan zena. Gudua amaitu ondoren ez zen Thrain II.arekin ados agertu Moria berreskuratzeko ideiarekin eta bere herria gobernatzera itzuli zen Burdinazko Muinoetan.\nEguzkiaren Hirugarren Aroko 2941. urtean Burdinazko Muinoetako nanoen armada bat gidatzen du Thorin II.a Haritzezko Ezkutuari laguntzera, elfoen eta Esgarotheko gizakien indar bateratuek Ereborren setiatuta zutena, berreskuratu berria zen Ereborreko aberastasunen zati bat lortzen saiatzen ari zirenak. Baina iristean oso egoera ezberdin batekin topo egin zuen, aipaturiko bi aurkariak Azogen seme zen Bolgoren agintepean zeuden orkoek eraso baitzituzten, Bost Armaden Gudua bezala ezagutuko zena gertatuz. Berau amaitzean, Mendipeko Errege bihurtu zen, Thorin II.a guduan hila izan baitzen.\nEraztunaren Gerran oso partehartze aktiboa izan zuen Rhovanion Sauronen gudalosteen erasotik babesterako orduan, Haraneko Hiriko erregea den Brandekin batera Kham\u00fblen armadak geldiarazten baitituzte. Zoritxarrez, Dain II.a ekintza horretan hiltzen da, Branden gorpua Ereborren ateen aurrean defendatu guran. Hil zenean, 321 urte zituen."}
{"id": "143202", "revid": "1545", "url": "https://eu.wikipedia.org/wiki?curid=143202", "title": "Girion", "text": "Girion Tolkienen legendarium ospetsuko fikziozko pertsonaia bat da, Hobbita eleberrian laburki aipatzen dena. Haraneko Hiriko azken erregea izan zen hiri hau suntsitua izan aurretik, Smaug herensugeak hila honek hiria Eguzkiaren Hirugarren Aroko 2770. urtean eraso zuenean.\nEhun eta hirurogeitamar urte beranduago, Bard I.ak mendekatuko zuen herensugea bere arbasoengandik oinordetu zuen Gezi Beltzarekin hilez. Girionek esmeraldazko lepoko bat zuen, ondoren Smaugek Ereborpean bildutako altxorrean aurkitua izan zena eta Bardek Thranduil errege elfoari honen laguntzagatik eman ziona."}
{"id": "143203", "revid": "6327", "url": "https://eu.wikipedia.org/wiki?curid=143203", "title": "Omeiar kalifaldia", "text": ""}
{"id": "143204", "revid": "6327", "url": "https://eu.wikipedia.org/wiki?curid=143204", "title": "Omeiatar kaliferria", "text": ""}
{"id": "143205", "revid": "11782", "url": "https://eu.wikipedia.org/wiki?curid=143205", "title": "Musa' Ali-Ale", "text": ""}
{"id": "143206", "revid": "11782", "url": "https://eu.wikipedia.org/wiki?curid=143206", "title": "Moussa 'Ali", "text": ""}
{"id": "143207", "revid": "11782", "url": "https://eu.wikipedia.org/wiki?curid=143207", "title": "Mussa Ali", "text": ""}
{"id": "143208", "revid": "11782", "url": "https://eu.wikipedia.org/wiki?curid=143208", "title": "Moussa Ali", "text": ""}
{"id": "143209", "revid": "11782", "url": "https://eu.wikipedia.org/wiki?curid=143209", "title": "Mousa Ali", "text": ""}
{"id": "143210", "revid": "11782", "url": "https://eu.wikipedia.org/wiki?curid=143210", "title": "Moussa Alli", "text": ""}
{"id": "143211", "revid": "11782", "url": "https://eu.wikipedia.org/wiki?curid=143211", "title": "Mousa Alli", "text": ""}
{"id": "143212", "revid": "11782", "url": "https://eu.wikipedia.org/wiki?curid=143212", "title": "Musa' Qali-Qale", "text": ""}
{"id": "143215", "revid": "336", "url": "https://eu.wikipedia.org/wiki?curid=143215", "title": "Albireo", "text": "Albireo (\u03b2 Cyg, \u03b2 Cygni edo 6 Cygni) Cygnus konstelazioko izarretako bat da. Bayerren izendapenean grezierazko bigarren hizkia den \u03b2 hizkia daraman arren, konstelazio honetako izarren artean bosgarren dizdiratsuena da. Arlo honetan aurretik dituen lauak honako hauek dira: Deneb (\u03b1 Cygni), Sadr (\u03b3 Cygni), Giennah (\u03b5 Cygni) eta \u03b4 Cygni. Beltxargaren buruan kokatua, Albireo \"izar haustailea\" bezala ere ezagutzen da. Lehen aipaturiko beste lau izarrekin batera Iparreko Gurutzea deritzon asterismoa osatzen du.\nIzena.\nAlbireo zenbait akatsen eta itzulpen desegokiren ondoriozko izena da. Jatorrian, testu arabiarretan, izarraren izena Al-Minhar al-Dajajah bezala agertzen da, \"oiloaren mokoa\" esan nahi duena. Egungo izena, dirudienez \"Ornis\"etik dator, Cygnus konstelazioa izendatzen duen izen greziarra eta arabieraz Urnis izatera pasa zena. Latinera itzultzerakoan, modu erratuan \"Erysimum officinale\" landareari buruz ari zela uste izan zen, landare honek latinez zuen izenarekin itzulia izan zelari, Ireo alegia. Ondoren, ab Ireo (\"Ireorena) izen arabiar baten itzulpen okerra zela uste izan zen, egungo Al-bireo izena sortuz.\nEzaugarri fisikoak.\nBegi hutsean Albireo izar soil bat bezala agertzen den arren, teleskopio edo prismatiko batzuen laguntzarekin benetan izar bikoitz bat dela ikus daiteke. Bi izar hauetatik, elkarrengandik 35 segundo sexagesimalez bananduak daudenak, bat horia da eta\n3,05eko itxurazko magnitudea du, Albireo A izena duena, bestea urdina den bitartean,\n5,12 itxurazko magnitudekoa eta Albireo B deitua, gaueko zeruko izar bikoitzen artean kontraste ezin hobea eskeiniz. Ez da ziur ezagutzen Albireo Ak eta Albireo Bek benetako sistema bitar bat osatzen duten. Benetan grabitateagatik lotuak badaude, euren orbita periodoa gutxienez 75.000 urtekoa da.\nAlbireo A, era berean, izar bitar bat da. Bere bitartasuna tantozko interferometria bidez deskubritu zen 1976an. Bikote honetako osagai nagusia izar erraldoi argitsu bat da, laranja kolorekoa, K3 espektro motakoa eta 4.400 gradu Kelvineko tenperatua duena. Gure Eguzkia baino 950 aldiz argitsuagoa, eguzkiarena baino 50 aldiz handiagoa den diametroa du. Bere kidea sekuentzia nagusiko izar bero bat da, B9V motakoa eta 11000 gradu Kelvineko tenperatura duena. Azken honen argitasuna gure eguzkiarena baino 100 aldiz handiagoa da. Bi izar hauen arteko batez besteko banaketa 40 unitate astronomikokoa da (orbita oso eszentrikoa da) eta orbita periodoa 100 urte ingurukoa da.\nAlbireo B A bikoteko argitasun gutxieneko izarraren antzerakoa da, sekuentzia nagusiko izar bat, B8 motakoa eta 12.100 gradu Kelvineko tenperatura duena. Gure eguzkia baino 190 aldiz argitsuagoa, oso azkar biratzen du bere ardatzaren inguruan gutxienez 250 kilometro segundoko bere errotazio abiadurarekin, bere errotazio periodoa 14,4 ordu baino gutxiagokoa delarik. Abiadura handian biratzen duten izarrekin sarri gertatzen den bezala, Albireo B Be izar bat da, izar masa galeraren ondorioz eratutako gasezko disko batekin inguratua dagoena.\nAlbireo gure Eguzki-sistematik 385 argi urteko distantziara dago."}
{"id": "143216", "revid": "336", "url": "https://eu.wikipedia.org/wiki?curid=143216", "title": "Sistema bitar (astronomia)", "text": "Astronomiari dagokionez, sistema bitar izena elkarrengandik grabitateagatik elkarlotuta egoteko bezain hurbil dauden bi objektu astronomikori erreferentzia egiteko erabiltzen da, amankomuneko masa zentru baten inguruan biratuz. Ohi bi izarri erreferentzia egiteko erabiltzen da, eta, kasu honetan, izar bitar izena jasotzen du. Hala ere, sistema bitar izena, planeta batek eta bere ilargiak osatutako sistema bati ere eman dakioke, beti ere azken hau, planetarekin alderatua oso handia baldin bada. Beste sistema bitar mota batzuk antzerako tamainako bi asteroide, bi neutroi izar izan daitezke, edo baita mota ezberdineko bi objektu, izar bat eta planeta bat edo izar bat eta neutroi izar bat kasu."}
{"id": "143217", "revid": "98220", "url": "https://eu.wikipedia.org/wiki?curid=143217", "title": "Samopal vzor 23", "text": "Samopal vzor 23 subfusila, Txekoslovakian 1948an hasiriko arma familia bateko lehengoa izan zen. Kulata finkoa eta tolesgarria zuten modeloak egin ziren 9 mm Parabellum (Sa 23 eta Sa 25 modeloak, hurrenez hurren) eta 7,62 Tokarev kalibreetan (Sa 24 eta Sa 26 modeloak).\nEzaugarriak.\nSamopal 23 familiako subfusilak izan ziren kargagailua pistoletean eta ixtailu teleskopikoa erabiltzen zutelarik produkzioan sartu ziren lehen armak. Ixtailu teleskopikori esker armaren luzera asko txikitu daiteke, ixtailuaren pisua kanoiaren inguruan jartzen delarik. Blowback bidez funtzionatzen zuten eta su automatiko ala erdi automatikoa egiteko aukera katuaren bitartez egiten zen, ezartzen zitzaion presioaren arabera.\nSamopal 23 familiako subfusilek Uzi subfusilaren diseinua inspiratu zuten."}
{"id": "143218", "revid": "336", "url": "https://eu.wikipedia.org/wiki?curid=143218", "title": "Somalia Frantsesa", "text": "Somalia Frantsesa (, lit. \"Somaliako Kostalde Frantsesa\"; ) Afrikako Adarreko kolonia frantsesa izan zen. 1883 eta 1967 artean zegoen.\nHistoria.\n1883 eta 1887 urteen artean ezarri zen, Somaliako agintariek eta Afar sultanek frantsesekin hainbat itunetan sinatu ondoren. Somalia Frantsesaren \"Cote Francaise des Somalis\" izena Mohamed Haji Didek, Gadabuursiko Mahad 'Ase adarrakoak, proposatu omen zuen. Hark Frantziarrak iritsi baino lehen, Sultana eta Zeilako merkatari oparoa izan zen, eta 1891. urtean \"Gami ar-Rahma\" Djibutiko lehen meskita eraiki zuen.\nEtiopia Inperialeko Trenbidearen eraikuntzak Etiopiako mendebalderantz, Djibutiko porturantz, eramateak 15.000 biztanleko hiri bihurtu zuen, Harar Etiopiako hiri bakarra izan zen garai hartan.\nDire Dawa-rako trenbidea amaitzean eta jatorrizko konpainia huts egin eta gobernuak erreskatea egin ondoren, trenbide-sareak baimendu zion lurraldeari Zeila-ko (orduan Somalilandia Britainiar eremuan) karabanetan oinarritutako merkataritza Somalilandea) aldatzea eta kafe eta beste ondasun batzuen ate nagusia bihurtu zen Etiopiako hegoaldean eta Ogadeneko Harar hirian bidez.\nTrenbidea etiopiako konkista italiarraren ondoren jarraitu zuen, baina Bigarren Mundu Gerraren tumultuari jarraiki, 1946an Frantziako itsasoz bestaldeko lurralde bihurtu zen. 1967an, Somalia Frantsesa Afar eta Issa Lurralde Frantsesa berrizendatua izan zen, eta 1977an, Djibuti herri independente bihurtu zen."}
{"id": "143219", "revid": "11782", "url": "https://eu.wikipedia.org/wiki?curid=143219", "title": "Frantses Somalia", "text": ""}
{"id": "143220", "revid": "11782", "url": "https://eu.wikipedia.org/wiki?curid=143220", "title": "C\u00f4te fran\u00e7aise des Somalis", "text": ""}
{"id": "143221", "revid": "11782", "url": "https://eu.wikipedia.org/wiki?curid=143221", "title": "Somaliarren kostalde frantsesa", "text": ""}
{"id": "143222", "revid": "11782", "url": "https://eu.wikipedia.org/wiki?curid=143222", "title": "Territoire fran\u00e7ais des Afars et des Issas", "text": ""}
{"id": "143223", "revid": "11782", "url": "https://eu.wikipedia.org/wiki?curid=143223", "title": "Afar eta Issen frantses lurraldea", "text": ""}
{"id": "143225", "revid": "28625", "url": "https://eu.wikipedia.org/wiki?curid=143225", "title": "Piramide Makurra", "text": "Piramide Makurra, edo Dahshurreko Hegoaldeko Piramidea, Snefru faraoi egiptoarraren aginduz Dahshur herrian eraiki zen hil monumentu edo mausoleo bat da. Haren forma berezia Egiptoko piramideen eboluzioaren azken garaia den aurpegi lauko piramide bat egiteko huts egindako saiakera da, ustez.\nEzaugarriak.\nBerezitasun ugari du eta gauza askotan Snefruren seme izan zen Khufu edo Keopsek eraikiarazi zuen Gizako Piramide Handiaren oso antzekoa da. Ezaugarri nabarmenetako bat piramidearen bi sarreretako bat iparraldeko fatxadaren gainean ez egotea da, Egiptoko Inperio Zaharreko salbuespen bakarra baita, izan ere. Bestalde, piramideak estaldura gehiena mantentzen du, Egiptoko gainerako piramideek baino neurri handiagoan, eta honegatik \"Eguzkitan distiratzen duena\" izenarekin ere ezaguna da. Barnean lau hormetan pausatzen den ganga faltsu bat dago, ezagutzen den antzinakoena. Hil multzoak Egiptoko IV. dinastiako bere apaindura aberatsak gainontzeko monumentuetatik bereizten duen tenplu handi baten hondarrak erakusten ditu.\nHil multzoa.\nHil multzoa faraoiaren piramideak eta hegoaldean dagoen 26 metroko altuerako piramide satelite batek osatzen dute, biak ala biak bi metroko altuera duen harrizko harresi batez inguratua. Barruti hau hil tenplu batekin 700 metroko luzerako galtzada baten bidez lotuta zegoen. Haraneko sarreratik urrun dagoenez, hil tenplu hau ez dirudi harrera tenplua edo Haraneko Tenplua denik. Beste alde batetik, tenplu hau benetako haraneko tenpluarekin lotuko zuen bigarren galtzada baten hondarrak daude. Beste edozein piramide multzotan aurki ezin daitekeen berezitasun bat da."}
{"id": "143227", "revid": "4380", "url": "https://eu.wikipedia.org/wiki?curid=143227", "title": "Auzobusa", "text": "Auzobusa Euskal Herriko hainbat garraioren izena izan daiteke:"}
{"id": "143228", "revid": "119347", "url": "https://eu.wikipedia.org/wiki?curid=143228", "title": "Auzobusa (Zornotza)", "text": "Auzobusa Bizkaiko Zornotza udalerrian 2010eko uztailaren 5ean martxan jarri zen autobus garraio publikoa da. Udalak urtero 220.000 euroko aurrekontua erabiliko du autobus zerbitzua kudeatzeko.\nEzaugarriak.\nGoizeko 5:40etatik gaueko 22:30etara ibiltzen da eta herriko Etxano, Larrea, Zubizabala eta San Miguel auzoak herriaren erdigunearekin batzen ditu.\nHorrez gain, Zubieta, San Antonio, Arriagane eta Boroako industrialdeak ere konektatzen ditu, horretarako ordutegi zehatzak ezarriz.\nPrezioak.\nAutobusaren bidai txartel normalak 0,90 euro balio du, eta horrez gain, Creditrans eta Gizatrans txartelekin ordaintzeko aukera dago 0,60 euro eta 0,27 euro ordainduz."}
{"id": "143229", "revid": "448", "url": "https://eu.wikipedia.org/wiki?curid=143229", "title": "Cecil Rhodes", "text": "Cecil John Rhodes (Bishop's Stortford, Hertfordshire, Ingalaterra, 1853ko uztailaren 5a - Groote Schuur, Muizenberg, Hegoafrika, 1902ko martxoaren 26a) enpresaburu ingelesa izan zen. Halaber, ekonomialaria eta politikari kolonoa izan zen, De Beers diamante-enpresaren sortzaileetako bat izanik. Enpresa horrek, oraindik ere munduko diamante gehienak \u2014% 60\u2014 kontrolatzen ditu gaur egun. Era berean, Rhodesek Rhodesia kolonia fundatu izanagatik da ezagun, orain Zambia eta Zimbabwe lurraldeen artean dagoena.\nBoerren Gerretan Rhodesek britainiarrak lagundu zituen \u2014Kimberleyko setioan, kasu\u2014, baina bere laguntza ez zen etekingarria izan.\nGoiz hil zen, 48 urte besterik ez zituela, aneurisma bat medio.\nCecil Rhodes eta kolonialismoa.\n\"Atzo osteratxo bat egin nuen Londresko East-Endetik [hiriburuko ekialdeko langile-auzoa] eta langabeen batzar batean izan nintzen. Eztabaida gogorrak entzun nituen. Oihu bat baino ez zen entzuten: \"Ogia, ogia!\". Etxean bueltan han ikusitakoa gogoratzean, lehen baino konbentzituago sentitu nintzen inperialismoaren garrantziaz (...). Maiteen dudan ideia gizarte-arazoa konpontzea da; hau da, Erresuma Batuko berrogei milioi biztanleak gerra zibil hilgarri batetik salbatzeko lur berriak konkistatu behar ditugu. Guk, kolonizatzaileok, horrela jokatu behar dugu sobran ditugun biztanleak lekutzeko eta gure lantegi eta meategietako produktuei irtenbidea emateko. Beti esan izan dut Inperioa sabeleko arazoa dela. Gerra zibila saihestu gura baduzue, inperialista bihurtu beharko duzue.\"\nCecil Rhodes, 1895."}
{"id": "143230", "revid": "105290", "url": "https://eu.wikipedia.org/wiki?curid=143230", "title": "Bizkaiko autobus garraio enpresak", "text": "Hau Bizkaiko garraio enpresen zerrenda da.\nAuzobusa.\nZornotza erdigunea eta inguruko auzo eta industrialdeak batzen dituen autobus zerbitzua da. 2010eko uztailaren 5ean jarri zen martxan.\nBermibusa.\n2010eko apirilaren 6an Bermeon ezarritako autobus zerbitzua da.\nBilbobus.\nBilboko udalerri barneko autobus zerbitzua da, Veolia Transporte Bilbao S.A.U. enpresa pribatuak kudeatzen duena.\nBizkaibus.\nBizkaiko Bizkaiko Foru Aldundiak eskaintzen duen hiriarteko autobus zerbitzuaren izen komertziala da.\nErandioko Herri Autobusa.\nErandioko udalak eskaintzen duen herri barneko autobus zerbitzua da. Linea bi ditu eta Erandioko auzoak herriaren erdigune eta Bilboko metroaarekin batzen ditu.\nEtxebarri Bus.\nEtxebarriko udalerrian autobus zerbitzua eskaintzen duen enpresa publikoa da, Bilboko metroa udalerriko kanpoaldeko eta erdiguneko auzoekin batzeko asmoarekin.\nKbus.\nBarakaldo udalerriko hiri-barruko autobus zerbitzua da. Bi linea ditu eta Barakaldoko tranbia martxan jarri arte eskaintzen den zerbitzua da.\nSopelbus.\nSopelako udalerrian autobus zerbitzua eskaintzen duen enpresa publikoa da. Sopelako herria, Bilboko metroaren geltokia eta hondartza batzen ditu."}
{"id": "143231", "revid": "105290", "url": "https://eu.wikipedia.org/wiki?curid=143231", "title": "Erandioko Herri Autobusa", "text": "Erandioko Herri Autobusa edo E! Busa Bizkaiko Erandio udalerriko udalak jarritako autobus zerbitzua da. Guztira bi linea daude udalerriaren auzoak batzen dituztenak.\n2009ko maiatzaren 25ean jarri zen abian."}
{"id": "143232", "revid": "9257303", "url": "https://eu.wikipedia.org/wiki?curid=143232", "title": "Pago arrunt", "text": "Pago arrunta (\"Fagus sylvatica\") Fagaceae familiako zuhaitz hosto erorkorra da. Euskal Herrian dagoen \"Fagus\" generoko espezie bakarra izanik, euskaraz, besterik gabe, pagoa deitu ohi zaio.\nIzena.\nZuhaitz honen euskarazko izena latinezko \"\" izenetik dator. Bestalde, euskara baturako hartu den \"pago\" forma orokorrenaz gainera, euskalkietan baditu \"bago\", \"fago\" eta \"phago\" formak ere.\nEuskal Herrian eta Europako beste hainbat lekutan, zura ustiatzeko, lepatu egiten dira. Zuhaitz hauei \"pago motzak\" (edo \"motxak\") edo \"lepatuak\" deritzen. Lepatu gabe badira, \"pagolizar\" deritze. Pago motzean, adarrak aldamenetara irteten zaion zatia \"pago-burua\" da.\nDeskribapena.\nItxura eta enbor-adarrak.\nZuhaitz handia da. 50 metroko luzera eta 8 metroko diametroa izatera irits daiteke, normalean 40 metro luze eta 1,5-2 metroko diametroa izan arren. Europako pago arruntarik altuena Euskal Herrian dago, Zuberoako herrialdean, Larraine herriko Holtzarteko arroiletan zehatz-mehatz, 51 metro luze dena.\nNormalean basoak osatzen baititu, adarrik gabeko enbor luzea izaten du, gaineko aldean adarkatzen dena. Baina, bakarturik hazi eta nahi adina argi duenean behetik adarkatzen da eta adaburu biribila izaten du.\nEuskal basoetan maiz pago motzak edo lepatuak ikusten dira, argimutil erraldoien itxurakoak: 2-3 metroko enbor lodia eta lepogainetik ateratzen diren zenbait adar luze. Adarrak 10-15 urtetik lepatzen ziren, ontzigintzan erabiltzeko edo egur ikatza egiteko.\nAzal gris eta leuna du.\nHostoak.\nHosto bakunak, txandakakoak, ertz koskagabe, edo pixka bat oxkarratua, eta uhindua dutenak, 5-10 cm luze eta 3-7 cm zabal. Itxura eliptikoa dute eta punta zorrotza. 6-7 nerbio pare dituzte paraleloki kokaturik. Hosto-begitik ateratzen direnean hostoen ertza iletxoz josia egoten da. Hosto-begiak, 15-30 mm luze eta 2-3 mm zabal, naranja-marroi koloreko ezkata gogorrez estaliak.\nLore eta fruituak.\nPago arrunta 30-80 urterekin hasten da loratzen. Zuhaitz monoikoak dira, baina lore sexubakarrekoekin. Udaberrian loratzen da. Lore arrak oso ugariak dira gerbatan elkartuak. Lore emeak bakarka, binaka edo hirunaka ateratzen dira, kupula (karlo) hankadun batek inguraturik. Udazkenean, fruituak ondu orduko, karloa zurkara bilakatzen da. Bere barnean 1-3 pagatx izaten ditu, luzangak eta ebakidura triangeluarrekoak.\nSustraiak.\nSustraiak oso hedatuak ditu, ez dira sakonera handikoak baina zabaleran asko hedatzen dira. Sustrai sekundarioak oso garatuak ditu beraz.\nHori erraz uler daiteke bere habitatari erreparatzen badiogu. Ibarretako edo haranetako zuhaitza izan beharrean mendi inguruko eta mendi magaletako zuhaitza denez (gainazalean ura azkar galtzen da gune garai eta aldapatsuetan, oso sakon sartu gabe), sustraien sakonera baino zabalera lehenesten du, ura hobeto probeztuz.\nBaso guztietan gertatzen den bezala, kolektiboan dihardu zuhaitz banakoak. Pago arruntak elkarrekin lotuta edo konektatuta daude mikorrizen bitartez, lur azpian elkar trukerako sare indartsu bat osatuz.\nBanaketa eremua.\nEuropako erdialde eta mendebaldean aurki daiteke, klima samur eta hezeko eskualdeetan, Suediako hegoaldetik Britainia Handiko hegoalde, Portugaleko iparralde, Espainiako erdialde eta Italiako erdialderaino. Ekialdeko Europan Sortaldeko pagoak (\"Fagus orientalis\") ordezkatzen du. Euskal Herrian oso hedaturik dago, mendialdean batez ere, leku fresko eta lainotsuetan, 500 eta 1.600 metro artean. Iratiko oihana da Europako pagadi handienetako bat.\nEkologia.\nPagoek osatzen duten basoari pagadi deritzo. Pagadiak baso itxiak eta oso ilunak dira, hostoak posizio horizontalean geratzen direnez ia ez da eguzki argirik iristen lurzorura. Hori eta pagadien orbelak, gainontzeko espezien haziak eramuindu ez daitezen, duen gaitasun berezia dela eta oso baso homogeneoak dira, zuhaitzen aldetik ia aniztasunik gabekoak.\nAldiz, goroldio, liken, itzaletako landare, onddo eta animalien aldetik (bereziki mikrofauna eta makrofauna txikia) oso bioanitza da. Goroldio, onddo eta liken espezie ezberdin asko topa ditzakegu pago arrunt bakarraren azalean.\nBere haziak (pagatxak) animalia askok jaten dituzte, makrofaunaren aldetik, katagorriak, basasaguak, muxarrak eta eskinosoak (korbido gehiagorekin batera) dira ezagunenak.\nPagoak itsasoa ardatz hartuta 500-1.600 metro artean erraz hedatzen dira, aire hezeak behar dituzte eta urtean 700 mm-ko euri prezipitazio baino gehiagoko guneak. Mendietan, arroiletan eta mendi-magal zein aldapetan gustora bizi dira, neguan freskotasuna behar dute. Ur asko behar dute transpirazio handiko zuhaitzak direlako. Lainoak harrapatzeko gaitasun handia dute, euri prezipitazioa areagotuz. Eurizaleak eta laino zein lanbrozaleak dira beraz. Lehortea ez dute maite.\nPago arrunta oso zuhaitz lehiakorra da sortzen duen iluntasunagatik, iluntasunean hazteko daukan gaitasunarengatik eta bestelako haziak neutralizatzeko ahalmenagatik. Habitat berdineko zuhaitzak desplazatzeko gaitasuna du, ekologian 500-1.600 metroetan fitokomunitate klimax bezala ezagutzen dena osatuz.\nHezetasuna gordetzeko eta areagotzeko eta eragiten duen iluntasuna direla eta mikroklima bat sortzeko gaitasuna ere badu pagadiak, tenperatura eta hezetasuna konstante eta orekatua mantenduz, gorabehera altuegirik gabe.\nEspezieen arteko elkarrekintzak.\nEsan bezala, oso zuhaitz hegemoniko eta lehiakorra da itsas mailatik 500 metrotik aurrera, beraz osatzen dituen baso gehienak nahiko homogeneoak dira. Baina gora joan ahala, itsas mailatik 1.000 metroak gainditzen direnean izei zuriarekin elkartzen da, bien arteko baso misto bat osatuz.\nPirinioetan izei eta pago arruntaren arteko baso misto handiak ematen dira, Europako mendigune askotan bezalaxe, eta Euskal Herrian dagoen Iratiko ohianean ematen den izei eta pago arruntaren arteko baso mistoa da Europako handienetariko bat, bigarrena hain zuzen ere.\nBanaketa historikoa.\nAzken glaziazioan pago arrunta mendigune batzuetan geratu zen, baina ez zen ohikoa Euskal Herrian, nahiz eta aurkitu diren, palinologia erabilita, biltegi txiki batzuk. Hala ere, orain 3.000 bat urte hasi zen hedatzen eta pagadiak sortzen, eta hau bereziki nabarmena izan zen erromatarren iritsieraren ostean eta Erdi Aroaren hasieran. Baliteke gizakiak eragindako zabaltzea izatea, egur baliabideei eta meatzaritzari lotuta.\nErabilerak.\nPago arruntaren zura, lantzeko erraza baita, zurgintzan oso preziatua da. Oso egokia paper-orea egiteko. Egur bikaina beheko su, sutegi eta berogailuetarako. Ikazkintzan oso erabilia izan da.\nBeste zur batzuk ere erabili izan diren arren, pilota jokorako palak ere pagoz egin izan dira oro har, horretarako aski gogorra delako baina ez hauskorra, ordea."}
{"id": "143233", "revid": "105290", "url": "https://eu.wikipedia.org/wiki?curid=143233", "title": "Irunbus", "text": "Irunbus Gipuzkoako Irungo udalerrian autobus zerbitzu publikoa eskaintzen duen enpresa da. Gaur egun 11 ibilbide ditu eta horietatik 3 \"gautxoriak\" edo gaueko zerbitzu bereziak dira."}
{"id": "143234", "revid": "1340", "url": "https://eu.wikipedia.org/wiki?curid=143234", "title": "Real Union", "text": ""}
{"id": "143235", "revid": "1340", "url": "https://eu.wikipedia.org/wiki?curid=143235", "title": "Real Union B", "text": ""}
{"id": "143238", "revid": "10891", "url": "https://eu.wikipedia.org/wiki?curid=143238", "title": "Bronis\u0142aw Komorowski", "text": "Bronis\u0142aw Maria Komorowski (Oborniki \u015al\u0105skie, Polonia, 1952ko ekainaren 4a) poloniar politikaria eta historialaria da. Hainbat kargu politiko izan ditu, 2000tik 2001era Poloniako defentsa ministroa izan zen, eta 2007tik 2009ra Poloniako parlamentuko presidentea.\nPoloniako presidente.\n2010eko apirilaren 10eko hegazkin istripuaren ondoren Poloniako presidentea zen Lech Kaczy\u0144ski heriotzaren ondorioz, behin-behineko presidente izendatu zuten Komorowski. 2010eko uztailaren 4an, presidente hauteskundeak irabazi zituen, bigarren txandan botoen %53a eskuratuz."}
{"id": "143239", "revid": "4380", "url": "https://eu.wikipedia.org/wiki?curid=143239", "title": "Bronislaw Komorowski", "text": ""}
{"id": "143240", "revid": "119347", "url": "https://eu.wikipedia.org/wiki?curid=143240", "title": "Lahore", "text": "Lahore (; , ahoskatua) Pakistango ipar-ekialdeko hiria eta Punjab probintziako hiriburua eta hiririk populatuena da, Ravi ibaiaren (Indo ibaiaren adarra) ertzean. 2009an hamar milioi biztanle inguru zituen.\nBertako meskita Asiako handiena da eta oso ospetsuak dira mongoliarrek sortu zituzten Shalimarreko lorategiak.\nBanaketa administratiboa.\nLahore bederatzi herrik otsatzen dute:\nHistoria.\nXI. mendean sortu zuten mongoliarrek Lahore, eta 1767. urtean sikhen hiriburu bihurtu zen. 1849. urtean, aldiz, britainiarren mende geratu zen. Indiako herriak burujabetza eskuratu zuenean, Punjab herrialdeko hiriburu egin zuten (1947)."}
{"id": "143241", "revid": "15795", "url": "https://eu.wikipedia.org/wiki?curid=143241", "title": "Johanesburgo", "text": ""}
{"id": "143242", "revid": "119347", "url": "https://eu.wikipedia.org/wiki?curid=143242", "title": "Sophie Scholl", "text": "Sophie Magdalena Scholl (Forchtenberg, 1921eko maiatzaren 9a - Munich, 1943ko otsailaren 22a) Alemania Naziaren aurkako ekitzailea izan zen, Arrosa Zuria izeneko erresistentzia mugimendu baketsuko kidea. Atxilotu zutenean, Biologia eta Filosofia ikasten ari zen Municheko Unibertsitatean, eta hari eta anaia Hansi traizioa leporatu zieten, unibertsitatean gerraren aurkako eskuorriak banatu zituztelako. Horren ondorioz, gillotinaz exekutatu zituzten biak. Gaur egun, Hirugarren Reicharen aurkako ekintzaile haren izenak ospe handia du.\nBizitza.\nHaurtzaroa.\nAita, Robert Scholl (1891-1973), Forchtenberg am Kocher hiriko alkatea zen Sophie jaio zenean; eta ama, berriz, Magdalene M\u00fcller zuen (1881-1958). Sei neba-ahizpetako laugarrena izan zen:\nLuteranismoan hezia, zazpi urterekin hasi zen eskolan, eta haurtzaro erosoa izan zuen. 1930ean, Scholldarrak Ludwigsburgera aldatu ziren, eta bi urte geroago Ulmen finkatu. Han, Sophieren aitak aholkularitza-enpresa bat ireki zuen.\n1932an, Sophie bigarren hezkuntzan hasi zen, neskentzako eskola batean. Hamabi urterekin, gelakide gehienen antzera, Hitlerren Gazterien emakumezkoen erakundean sartu zen; Bund Deutscher M\u00e4del delakoan, alegia. Hasierako ilusioak berehala itzali zitzaizkion, ordea, eta erregimena gero eta maizago kritikatu zuen.\nGerra garaia.\n1937an, haren anaiak eta adiskideak atxilotu zituzten Alemaniako Gazteriaren Mugimendu Katolikoko kide izateagatik, eta gertaera horrek eragin nabaria izan zuen Sophierengan. Garbi ikusi zuen nazismoaren izaera erasokorra, eta Hitlerren diktaduraren aurkari irmo bihurtu zen.\nIaioa zen marrazten eta margotzen, eta \"artista degeneratu\"ekin harremanetan jarri zen. Irakurle porrokatua izanik, Filosofiarako eta Teologiarako zaletasuna garatuz joan zen. Hori guztia, nazionalsozialismotik aldentzeko baliatu zuen.\n1940ko udaberrian, bigarren hezkuntzako ikasketak amaitu zituen. Haren saiakerak gai hau zuen: \u00abSehaska mugitzen duen eskuak mundua mugitzen du\u00bb.\nHaurrak oso gogoko zituen, eta Ulm-S\u00f6flingeneko Fr\u00f6bel institutuko haurtzaindegian hasi zen lanean. Unibertsitatean sartzeko, nahitaezkoa zen Lan Zerbitzu Inperiala (\"Reichsarbeitsdienst\") egitea, eta Sophiek bazuen esperantza, haurtzaindegiko lana zerbitzu haren ordezkotzat onartuko ziotela. Ez zen hala gertatu, ordea; eta, 1941eko udaberrian, sei hilabetez, gerrako laguntza zerbitzuan aritu behar izan zuen, Blumbergen, erizaintzako irakasle. Militarki antolatutako erregimen hark egoera politikoa aztertzera eraman zuen, eta erresistentzia pasiboa praktikatzen hasi zen.\nLanaren Zerbitzu Inperialean sei hilabete haiek eman ondoren, 1942ko maiatzean, Municheko Unibertsitatean izena eman zuen, Biologia eta Filosofia ikasteko. Han zen Hans anaia, Medikuntza ikasten, eta adiskideak aurkeztu zizkion. Talde hori bere ideia politikoengatik ezaguna bazen ere, hasiera batean behintzat arte, musika, literatura, filosofia eta teologia arloetako zaletasunak eraginda bildu ziren. Mendira joan, eskiatu eta igeri egitea ere oso gogoko zuten, eta maiz joaten ziren kontzertu, antzerki eta hitzaldietara.\nMunichen, harremana izan zuen artista, idazle eta filosofoekin, batez ere Carl Murthekin eta Theodor Haeckerrekin, harengan eragin nabaria izan baitzuten. Zer egin zezakeen norbanakoak diktadurari aurre egiteko? Hori zen behin eta berriro debatitzen zutena.\n1942ko udako oporretan, Sophie Schollek gerra zerbitzuak egin behar izan zituen, metalurgia planta batean, Ulmen. Bitartean, aita kartzelan zen, langile bati Hitlerrez egindako aipamen kritiko bategatik.\nArrosa Zuriaren hastapenak.\nMunicheko paretak margotuta agertzen hasi ziren, eta panfletoak izaten ziren noiznahi unibertsitatean. Arrosa zuria izeneko mugimendua zen, gerraren aurkako ahaleginetan. Mugimenduak berehala erakarri zuen Sophie, eta bizkor hedatu zen Alemanian. Kide egin eta aste batzuk pasa zirenean, anaia Hansek eta haren lau adiskidek sortu zutela jakin zuen.\nKurt Huber irakaslea mugimendura erakartzeaz arduratu zen Sophie. Haren itxura xaloak hiriz hiri propaganda zabaltzea erraztu zion, eta zelulak eratuz joan ziren herrialde osoan. Orduan hasi zen Gestapo, nazien polizia politikoa, taldea ikertzen, hasieran arrakastarik izan ez bazuen ere.\nScholl senideak egin ziren taldeburu. Taldean ziren, orobat, Christoph Probst, Alexander Schmorell eta Willi Graf. Eta Kurt Huber irakasleak, gazteek banatuko zituzten azken bi eskuorri serieak prestatu zituen. Arrosa Zuriko gizonezkoak Frantziako eta Errusiako fronteetan gerran arituak ziren. Nazien izugarrikeriak ikusiak zituzten, eta bazuten halaber Wehrmachtek Stalingraden jasandako porrotaren berri.\nJarduerarik gabeko aldi baten ondoren, 1943ko otsailean, Hitlerren aurkako jarrera gogorragoa hartu zuen taldeak. Azkenak izango ziren bi eskuorri serieak banatu zituzten, eta nazismoaren aurkako esloganak margotu zituzten Munichen, unibertsitateko sarreran gehienbat.\nAzken eskuorri banaketa 1943ko otsailaren 18an izan zen, unibertsitatean, ikasleen irteerako ordua baliatuz.\nOrri gehienak banatutakoan, Sophie atriora igo zen, eta azkenak handik behera ikasleen gainera botatzeko erabakia hartu zuen. Alderdi naziko kide zen atezain batek ikusi zuen, ordea, eta unibertsitateko ateak itxi, Scholl senideak giltzapeturik gera zitezen, eta Gestapokoei deitu zien. Aurrena bi senideak atxilotu zituzten, eta, ondorengo sarekadetan, taldeko beste kideak ere.\nKartzela eta exekuzioa.\n1943ko otsailaren 22an, Municheko Stadelheim espetxean, Sophie Scholli, Hansi eta haien adiskide Christoph Probsti traizioa leporatu zien Alemaniako Herriaren Epaitegiko buru Roland Freislerrek, eta heriotzara kondenatu zituzten. Epaiketan, ondorengo hau esan zuen Sophiek:\nFreislerrek zuzenean hala galdatu zuelako, egun hartan bertan exekutatu zituzten. Johann Reichhart borreroa arduratu zen horretaz, kartzelako gillotinarekin, arratsaldeko bostetan. Munich distrituko gorteko buru Walter Roemerrek ikuskatu zuen exekuzioa. Gerora, exekuziorako bidean Sophiek agerturiko kemena nabarmendu zuten espetxeko ofizialek. Haren azken hitzak hauek izan omen ziren:\nOhikoa ez bada ere, exekuzioaren aurretik, Scholl anai-arrebek eta Probstek minutu batzuk izan zituzten, elkarrekin izateko. Haien azken hitzak hauek izan omen ziren:\nGainerako taldekideei ere lepoa moztu zieten geroxeago, uda hartan. Laguntzaileak, ezagunak, Probsten alargunari eta seme-alabei lagundu zietenak eta abar ez ziren kartzelaz libratu, eta 6 hilabete eta 10 urte arteko zigorrak ezarri zizkieten.\nHala ere, erakundea ez zen desagertu, eta klandestinitatean segitu zuten erresistentzia.\nOhoreak.\n2003ko otsailaren 22an, Bavariako gobernuak Walhalla eraikinean Sophieren busto bat jarri zuen, haren omenez.\nLudwig Maximilians Municheko Unibertsitateko Zientzia Politikoko fakultatea, Scholl anai-arreben omenean, Geschwister-Scholl Institutua deitzen da; era berean, azken 40 urtean, Arrosa Zuria askatasunerako borrokari loturik ageri da, eta Alemaniako kale, parke, etorbide eta eskola ugarik Scholl anai-arreben izena dute.\n2003an, ZDF telebistak Alemania osoan galdeketa egin zuen, herrialde horrek inoiz izan dituen hamar pertsona garrantzitsuenak aukeratzeko: berrogei urtez beherakoek Sophie eta Hans laugarren tokian jarri zituzten, Bach, Goethe, Gutenberg, Bismarck, Willy Brandt eta Albert Einsteinen aurretik. Gazteen botoak bakarrik kontatu izan balira, Sophie eta Hans lehenak izango ziratekeen. Urte batzuk lehenago, \"Brigitte\" aldizkariaren irakurleek Sophie Scholl hautatu zuten XX. mendeko emakume garrantzitsuentzat.\nFilmak.\nOndorengo urteetan, Scholl senideak ospetsu egin dira zineman nahiz antzerkian. Julia Jentsch alemaniar aktoreak Sophie Schollen papera antzeztu zuen \"Die Wei\u00dfe Rose\" (Arrosa Zuria) eta \"F\u00fcnf letzte Tage\" (Azken bost egunak) filmetan (bigarren hori, Sophiek Elsa Gebel ziegakidearekin espetxean eman zituen azken egunen kronika da). Horrez gain, 2005eko otsailean, beste film batean azaldu zen, \"Sophie Scholl \u2013 Die letzten Tage\" (Sophie Scholl: azken egunak) izenekoan, berriz ere Julia Jentsch antzezle zela: bizirik irtendakoen elkarrizketetan eta 1990 arte ezkutuan izandako transkripzioetan oinarritzen da, eta Oscar sarietan aipamena lortu zuen 2006an, atzerriko pelikula onenaren sailean."}
{"id": "143243", "revid": "44278", "url": "https://eu.wikipedia.org/wiki?curid=143243", "title": "Lakidaingo haitzak", "text": ""}
{"id": "143244", "revid": "44278", "url": "https://eu.wikipedia.org/wiki?curid=143244", "title": "Pe\u00f1as de Laquid\u00e1in", "text": ""}
{"id": "143245", "revid": "44278", "url": "https://eu.wikipedia.org/wiki?curid=143245", "title": "Lakidain (mendia)", "text": ""}
{"id": "143246", "revid": "44278", "url": "https://eu.wikipedia.org/wiki?curid=143246", "title": "Alaitz", "text": "Alaitz edo Bagadigorri Nafarroako mendilerro bat da; Iru\u00f1erritik gertu dauden mendirik altuenak ditu. Elo, Noain Elortzibar, Tebas-Muru Artederreta eta Untzue udalerrien artean banatuta dago.\nTontor horien guztien artean Higa (1.289 m; batzuetan \"Elomendi\" deituta) garaiena dugu. Mendilerro honen izena pertsona-izen gisa ere zabaldu da.\nMendilerroan dagoen Alaitz Untzueko udalerriko herriak ematen dio izena mendilerroari."}
{"id": "143247", "revid": "11782", "url": "https://eu.wikipedia.org/wiki?curid=143247", "title": "Alaitz (mendia)", "text": ""}
{"id": "143251", "revid": "11782", "url": "https://eu.wikipedia.org/wiki?curid=143251", "title": "Alaizko mendilerroa", "text": ""}
{"id": "143252", "revid": "11782", "url": "https://eu.wikipedia.org/wiki?curid=143252", "title": "Alaizko mendizerra", "text": ""}
{"id": "143253", "revid": "23317", "url": "https://eu.wikipedia.org/wiki?curid=143253", "title": "Club Atl\u00e9tico Pe\u00f1arol", "text": "Club Atl\u00e9tico Pe\u00f1arol Uruguaiko futbol talde nagusietakoa da, Nacional de Montevideorekin batera. Hiru aldiz irabazi du Kontinente arteko Futbol Kopa eta bost aldiz Libertadores Kopa.\n1891ean sortu zen Central Uruguay Railway Cricket Club (CURCC) izenarekin eta 1913an gaur egungo Club Atl\u00e9tico Pe\u00f1arol izena hartu zuen. Futbola nagusi den arren beste kirol batzuk ere lantzen ditu, besteak beste areto futbola, saskibaloia, txirrindularitza eta hondartza futbola."}
{"id": "143254", "revid": "65203", "url": "https://eu.wikipedia.org/wiki?curid=143254", "title": "Tretiakov Galeria", "text": "Tretiakov Estatu Galeria (errusieraz \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u0422\u0440\u0435\u0442\u044c\u044f\u043a\u043e\u0432\u0441\u043a\u0430\u044f \u0433\u0430\u043b\u0435\u0440\u0435\u044f, Gosud\u00e1rstvennaya Tret'yak\u00f3vskaya galereya) Errusiako hiriburu den Moskun dagoen arte galeria bat da, munduan dagoen arte eder errusiarren gordailurik garrantzitsuenatzat hartua dena.\nHistoria.\n1856an fundatu zuen Pavel Mikhailovitx Tretiakov merkatari moskutarrak (1832-1898), bere garaikideak ziren artista errusiarren zenbait lan erosi zituena bilduma artistiko bat osatzeko asmoarekin, azkenean arte nazionaleko museo honetan garatu zena. 1892an Tretiakov jada ospetsua zen bere bilduma errusiar nazioari aurkeztu zion.\nMuseoaren arkitektura.\nBere barnean galeria duen eraikinaren fatxada Viktor Vasnetsov margolariak diseinatu zuen, errusiar maitagarri ipuin baten ohiko estiloan. 1902 eta 1904 bitartean eraiki zen Moskuko Kremlinaren hegoaldean. XX. mendean zehar, galeria ondoko zenbait eraikinetara hedatu zen, Jamovnikiko San Nikolasen Eliza barne. Eraikin berri bat, Krymsky Valen dagoena, errusiar arte modernoa iragartzeko erabiltzen da.\nBilduma.\nBilduma 130.000 arte lan baino gehiagoz osatua dago, Andrei Rublioven Vladimirreko Andre Maria Birjina eta \"Hirutasuna\"tik hasi eta Vasili Kandinskiren \"VII. Konposizioa\" eta Kazimir Malevitxen \"Karratu Beltza\" laneraino. 1977an galeriak George Costakisen bildumaren zati oso esanguratsu bat zuen. Gainera, bilduma honetan, Ivan Aivazovski, Ilia Repin, Marc Chagall, Ivan Xixkin, Dmitri Levitski, Mikhail Nesterov, Valentin Serov, Vasili Polenov, Andrei Kolkutin eta Ivan Argunoven garrantzi handiko lanak ere badaude."}
{"id": "143255", "revid": "105290", "url": "https://eu.wikipedia.org/wiki?curid=143255", "title": "Elendilmir", "text": "Elendilmir (quenyaz \"Elendilen bitxia\" esan nahi duena), Tolkienen legendarium ospetsuan agertzen den fikziozko objektu batek jasotzen duen izena da. Bekokian mithrilezko uztai baten bidez eusten zen zuri koloreko bitxi bat zen, Elendil erregeak Arnorreko erregetzaren ikur bezala aukeratu zuena.\nElendilmir \"Elendilen izarra\", \"Dunedainen izarra\" eta \"Iparraldeko izarra\" ere deitua izan zen.\nHistoria.\nElendil hil ondoren, bere seme Isildurrek Gondor erresuma bere iloba Meneldilen ardurapean utzi zuen eta Isildur bera Arnorreko errege bihurtu zen, honela Elendilmir jasoz. Honi buruz esaten denez, Eraztun Bakarrak ematen zuen ikusezintasunak ez zuen Elendilmirren argian inongo eraginik, eta horregatik orkoek Isildurren gudalosteak Zelai Gladioetan eraso zituztenean, erregeak burua txano batekin estali behar izan zuela jazarria zenean ihes egin ahal izateko. Isildur Anduinetik igerian ihes egiten ari zela hila izan zenez, Elendilmir bitxia ibaiaren korronteak eraman zuen eta galdu egin zen.\nRivendeleko urreginek berdin bat egin zuten Valandilentzat, Isildurren semerik gazteena zena, eta bitxi berri honek aurrekoaren botere bera ez zuen arren, Arnor eta Arthedaineko erregeek eta ondoren Iparraldeko Dunedainen Kapitainek eramaten jarraitu zuten Elessar erregearen garairaino. Eraztunaren Gerra amaitu ondoren, Elessar erregeak jatorrizko Elendilmir bitxia Orthanceko dorrean aurkitu zuen, Sarumanek Eraztun Bakarraren bila zebilenean Anduin ibaia miatzen ari zela berreskuratu zuena.\nEguzkiaren Laugarren Aroko 16. urtean Elessar erregeak Sam Gamgee hobbitari bigarren Elendilmir bitxia eman zion eta hura jatorrizkoarekin geratu zen.\nJatorria.\nElendilmir bitxiaren jatorria Eguzkiaren Bigarren Aroaren lehen milurtekoaren amaieran dago, Numenorreko erresuman Erendis erreginak bitxi zuri bat zilarrezko saretxo batean sartu eta bere senar Tar-Aldarioni eman zionean, ordutik aurrera jarrita eraman zuena, honela, errege eta erreginek, koroa baten ordez bekoki gainean bitxi zuri bat eramatearen ohitura abiaraziz."}
{"id": "143256", "revid": "90538", "url": "https://eu.wikipedia.org/wiki?curid=143256", "title": "Metropolitan Life Insurance Company Tower", "text": "Metropolitan Life Insurance Company Tower New York hiriko eraikina da. Napoleon LeBrun &amp; Sons arkitekto taldeak diseinatu zuen eta 1909an eraiki zen, Metropolitan Life Insurance aseguruetxearen egoitza nagusia bertan kokatzeko. Enpresa horren egoitza nagusia 2005era arte egon zen etxe orratz honetan. 213 metro luze, eta 50 solairu dauzka.\n1909tik 1913ra munduko eta Ameriketako Estatu Batuetako eraikinik garaiena izan zen."}
{"id": "143257", "revid": "105290", "url": "https://eu.wikipedia.org/wiki?curid=143257", "title": "Troll (suediar taldea)", "text": "Troll 1980ko hamarkada amaierako pop talde suediarra izan zen. Taldea Suediako Falun herriko Annika Larsson, Helena Caspersson, Erica Bergman, Nina Norberg, Petra Nor\u00e9n Dahl, Jenny Jons eta Monica Blomek osatzen zuten."}
{"id": "143258", "revid": "1519", "url": "https://eu.wikipedia.org/wiki?curid=143258", "title": "Cherrapunji", "text": "Cherrapunji Indiako Meghalaya estatuko herria da. 2001eko erroldaren arabera 10.086 biztanle zituen.\nEzaugarriak.\nMunduko lekurik hezeenetarikoa da eta urtero 10.000mm euri baino gehiago jausten dira (gehienak maiatzetik urrira bitarteko montzoian)."}
{"id": "143259", "revid": "336", "url": "https://eu.wikipedia.org/wiki?curid=143259", "title": "Megawati Sukarnoputri", "text": "Megawati Sukarnoputri (Yogyakarta, 1947ko urtarrilaren 23a) indonesiar politikaria da, Indonesiako presidentea 2001 eta 2004 bitartean. PDI-P alderdiko burua da, eta herrialdeko lehen presidente Sukarnoren alaba. Abdurrahman Wahiden ondorengoa izan zen 2001eko hauteskundeen ondoan; 2004ko hauteskundeak galdu zituen Susilo Bambang Yudhoyonoren aurka."}
{"id": "143261", "revid": "11782", "url": "https://eu.wikipedia.org/wiki?curid=143261", "title": "Elomendi", "text": ""}
{"id": "143262", "revid": "11782", "url": "https://eu.wikipedia.org/wiki?curid=143262", "title": "Higa de Monreal", "text": ""}
{"id": "143263", "revid": "11782", "url": "https://eu.wikipedia.org/wiki?curid=143263", "title": "Eloko Higa", "text": ""}
{"id": "143266", "revid": "44278", "url": "https://eu.wikipedia.org/wiki?curid=143266", "title": "NA-112", "text": "NA-112 edo Los Arcos-Agoncillo errepidea, Nafarroako interes orokorreko errepidea da, NA-1110 nafar errepidearen 56,54 kilometroan hasi eta NA-134 errepidearen 87,04. kilometrora arte doa. Errepideak 13,67 kilometro luze ditu."}
{"id": "143267", "revid": "151076", "url": "https://eu.wikipedia.org/wiki?curid=143267", "title": "1994ko Munduko Futbol Txapelketa", "text": "1994ko Munduko Futbol Txapelketa Ameriketako Estatu Batuetan urte hartako ekainaren 17tik uztailaren 17ra antolatu zuten.\nBrasil txapelduna izan zen, Italia txapeldunorde, Suedia hirugarren eta Bulgaria laugarren gelditu ziren.\nAzken fasea.\nFinal laurdenak.\n 2\n 1\n 2\n 3\n 2\n 1\n 2\n 2 (penaltietan)\nFinalerdiak.\n 2\n 1\n 1\n 0\n3. eta 4. postuak.\n 0\n 4\nFinala.\n 0\n 0 (penaltietan)"}
{"id": "143268", "revid": "44278", "url": "https://eu.wikipedia.org/wiki?curid=143268", "title": "NA-115", "text": "NA-115 edo Tafalla-Azkoien-Rincon de Soto errepidea, Nafarroako interes orokorreko errepidea da, N-121 nafar errepidearen 37,90 kilometroan hasi eta Errioxako mugara arte doa. Errepidea 35,63 kilometro luze da."}
{"id": "143269", "revid": "44278", "url": "https://eu.wikipedia.org/wiki?curid=143269", "title": "NA-120", "text": "NA-120 edo Lizarra-Beasain errepidea, Nafarroako interes orokorreko errepidea da, Lizarra erdigunean hasi eta Gipuzkoako mugara arte doa. Errepidea 46,64 kilometro luze da.\nLizarraga mendatea errepide hontako punturik garaiena da Urbasan kokatua."}
{"id": "143270", "revid": "44278", "url": "https://eu.wikipedia.org/wiki?curid=143270", "title": "NA-122", "text": "NA-122 edo Lizarra-C\u00e1rcar errepidea, Nafarroako interes orokorreko errepidea da, Lizarra udalerriaren erdigunean hasi eta NA-134 errepidearen 56,43. kilometrora arte doa. Errepidea 35,36 kilometro luze da."}
{"id": "143271", "revid": "44278", "url": "https://eu.wikipedia.org/wiki?curid=143271", "title": "NA-123", "text": "NA-123 edo Lodosa-El Villar errepidea, Nafarroako interes orokorreko errepidea da, Lodosan hasi eta Errioxako mugara arte doa. Errepidea 7,14 kilometro luze da."}
{"id": "143272", "revid": "44278", "url": "https://eu.wikipedia.org/wiki?curid=143272", "title": "NA-534", "text": "NA-534 edo Judasen Benta-Oibar-Zarrakaztelu errepidea, Nafarroako interes orokorreko errepidea da, N-240 nafar errepidearen 34,42 kilometroan hasi eta Zarrakaztelura arte doa. Errepidea 39,50 kilometro luze da."}
{"id": "143273", "revid": "336", "url": "https://eu.wikipedia.org/wiki?curid=143273", "title": "1974ko Munduko Futbol Txapelketa", "text": "1974ko Munduko Futbol Txapelketa Alemaniako Errepublika Federalean urte hartako ekainaren 13tik uztailaren 7ra antolatu zuten.\nMendebaldeko Alemania txapelduna izan zen, Herbehereak txapeldunorde, Polonia hirugarren eta Brasil laugarren gelditu ziren.\nAzken fasea.\n3. eta 4. postuak.\n 0\n 1\nFinala.\n 1\n 2"}
{"id": "143274", "revid": "15795", "url": "https://eu.wikipedia.org/wiki?curid=143274", "title": "Fran\u00e7aise des Jeux (txirrindularitza taldea)", "text": ""}
{"id": "143275", "revid": "44278", "url": "https://eu.wikipedia.org/wiki?curid=143275", "title": "NA-125", "text": "NA-125 edo Tutera-Ejea errepidea, Nafarroako interes orokorreko errepidea da, NA-134 nafar errepidearen 5,55 kilometroan hasi eta Zaragozako probintziako mugara arte doa. Errepidea 18,24 kilometro luze da.\n2012ko urriko uholdeak.\n2012ko urriaren 19tik urriaren 21era errepidea moztuta egon zen ordu gutxitan botatako euriak, ibaiak bere bidetik atera eta lubiziak eragin zituelako. Hori dela eta errepidea moztuta egon zen Tutera eta Ejea de los Caballeros bitartean.."}
{"id": "143276", "revid": "44278", "url": "https://eu.wikipedia.org/wiki?curid=143276", "title": "NA-126", "text": "NA-126 edo Tutera-Deustia errepidea, Nafarroako interes orokorreko errepidea da, NA-8703 nafar errepidearen 0,35 kilometroan hasi eta Zaragozako probintziako mugara arte doa. Errepidea 22,93 kilometro luze da.\n2012ko urriko uholdeak.\n2012ko urriaren 19tik urriaren 21era errepidea moztuta egon zen ordu gutxitan botatako euriak, ibaiak bere bidetik atera eta lubiziak eragin zituelako. Hori dela eta errepidea moztuta egon zen Tutera eta Deustia bitartean.."}
{"id": "143277", "revid": "336", "url": "https://eu.wikipedia.org/wiki?curid=143277", "title": "1966ko Munduko Futbol Txapelketa", "text": "1966ko Munduko Futbol Txapelketa Ingalaterraan urte hartako uztailaren 11tik uztailaren 30era antolatu zuten.\nIngalaterra txapelduna izan zen, Mendebaldeko Alemania txapeldunorde, Portugal hirugarren eta SESB laugarren gelditu ziren.\nAzken fasea.\nFinal laurdenak.\n 5\n 3\n 0\n 4\n 2\n 1\n 1\n 0\nFinalerdiak.\n 2\n 1\n 2\n 1\n3. eta 4. postuak.\n 1\n 2\nFinala.\n 4\n 2"}
{"id": "143279", "revid": "44278", "url": "https://eu.wikipedia.org/wiki?curid=143279", "title": "NA-127", "text": "NA-127 edo Zangoza-Sause errepidea, Nafarroako interes orokorreko errepidea da, N-240 nafar errepidearen 40,46 kilometroan hasi eta Zaragozako probintziako mugara arte doa. Errepidea 7,82 kilometro luze da."}
{"id": "143280", "revid": "44278", "url": "https://eu.wikipedia.org/wiki?curid=143280", "title": "NA-128", "text": "NA-128 edo Azkoien-Zarrakaztelu-Zaragozako muga errepidea, Nafarroako interes orokorreko errepidea da. Bi tarte ditu, bata NA-115 nafar errepidearen 21,78 kilometroan hasi eta N-121 errepidearen 55,55 kilometrora arte, eta bestea N-121 errepideko 55,86 kilometrotik Zaragozako probintziako mugara arte. Lehen tarteak 12,12 kilometro ditu eta bigarrenak 28,33 kilometro."}
{"id": "143281", "revid": "44278", "url": "https://eu.wikipedia.org/wiki?curid=143281", "title": "NA-129", "text": "NA-129 edo Acedo-Lodosa errepidea, Nafarroako interes orokorreko errepidea da, NA-132A nafar errepidearen 19,60 kilometroan hasi eta NA-134 errepidearen 70,54 kilometrora arte doa. Errepidea 34,25 kilometro luze da."}
{"id": "143282", "revid": "44278", "url": "https://eu.wikipedia.org/wiki?curid=143282", "title": "NA-132", "text": "NA-132 edo Lizarra-Tafalla-Zangoza errepidea, Nafarroako interes orokorreko errepidea da, NA-1110 nafar errepidearen 40,18 kilometroan hasi eta NA-8603 errepideko 1,69 kilometrora arte doa. Errepidea 74,78 kilometro luze da.\nNafarroa erdialdeko ekialdea eta mendebaldea elkartzen dituen errepidea da."}
{"id": "143283", "revid": "119247", "url": "https://eu.wikipedia.org/wiki?curid=143283", "title": "Egiptoko XVIII. dinastia", "text": "Egiptoko XVIII. dinastia Egipto gutxi gora-behera K.a. 1550 eta K.a. 1295 bitartean gobernatu zuten faraoiek osatzen dute. Hau faraoien Egiptoren handitasun goreneko garaietako bat izan zen, bere lurraldea hedatzea ere lortuz. Historialariek Egiptoko Inperio Berria deitzen duten garaiaren hasiera da.\nHistoria.\nXVIII. dinastia oparoa hamalau edo hamabost errege-erreginek osatzen dute, ia guztiak oso ondo dokumentatuak daudelarik.\nJarraian agertzen diren izenak grezieraz ematen zitzaienak dira, arruntenak, ondoan, euren Tronu izena eta Sa-Ra izenaren tituluen itzulpenak agertzen direlarik, bi titulu horiek faraoi hauek idazkun eta monumentuetan gehien erabili zituztenak direlarik.\nAmosis I.a, Nebpehtyra Ahmose\nIbana generalaren semea eta bateraketaren aitzindaria izan zen Kamoseren anaia, Egiptoren askatzailea izan zen, herrialde honek ia ehun urte inguru baitzeramatzan partzialki hiksoen mende, Asiako herri bat. 25 urtez gobernatu zuen, horietan zehar hiksoek Egipto konkistatu aurretik zegoen sistema berregin ahal izan zuelarik, baita mugak gotorleku ugarirekin babestu ere.\nAmenofis I.a, Dyeserkara Amenhotep\nAurrekoaren semea. Bere erregealdiko 21 urteak bere aitarenen jarraipenezkoak izan ziren. Nubian zenbait kanpaina abiarazi zituen eta aktibitate arkitektoniko garrantzitsu bat izan zuen, honen ondorioz Deir el-Medinako hilobi eraikitzaileen herrixkaren sortzailetzat hartua izan zelarik.\nTutmosis I.a, Aakheperkara Thutmose.\nEz da ezagutzen aurreko erregearekin zuen senidetasun harremana zein zen (seme naturala, suhia, koinatua...) Errege printzesa batekin ezkondu behar izan zen bere tronuratzeari legitimotasuna emateko. 13 eta 15 urte bitarteko erregealdia izan zuen, horietan zehar herrialdea superpotentzia mundial bihurtu zuelarik, Siria-Palestina guztia konkistatuz eta Nilo ibaiaren laugarren urjauzira iritsiz, Nubiara. Erregeen Harana sortu zuen, eta, labur esateko, historiako faraoirik handienetako bat izan zen.\nTutmosis II.a Aakheperenra Thutmose\nAurrekoak bigarren mailako emazte batekin izan zuen semea. Bere tronuratzea bere arrebaordea zen Hatshepsut Errege Emazte Handi bezala adoptatuz legitimatu zen. Zenbat denboraz gobernatu zuen ez da zehatz ezagutzen, baina 3 eta 13 urte bitartean egon daiteke. Herrialdearen gobernua bere Errege Emazte Handiaren eta bere ministroen alde erabat utzi zuen, eta, dirudienez, ez zuen gauza askorik egin, ia ustekabean pasa zelarik.\nHatshepsut, Maatkara Hatshepsut\nAurrekoaren emaztea. Tutmosis I.ak bere errege emazte handiarekin izan zuen alaba zen, eta, beraz, legitimotasuna zuen bakarra. Egiptoko pertsonaiarik erakargarrienetako bat da, bere senarra hiltzean bere burua erregina-faraoi izendatu baitzuen, errege legitimoa zen Tutmosis III.arekin 20 urteko elkargobernaritza bat ezarriz. Eraikitzaile handia izan zen, gizon eraginkorrez inguratzen jakin zuena, baina Amon jainkoaren kleroari botere gehiegi eman zion.\nTutmosis III.a, Menkheperra Thutmose\nTutmosis II.aren eta honen maila txikiagoko errege emazte baten semea. Tronua bere izeba-amaordea zen Hatshepsutekin banatu behar izan zuen bere erregealdiko 54 urtetatik 20tan. Hatshepsut hil ondoren, honen oroitzapen oro ezabatu zuen eta honek eginiko monumentuak usurpatu zituen. Historiara \"Napoleon egiptoarra\" bezala pasa da, Asian eta Afrikan aurrera eraman zituen kanpaina arrakastatsuengatik, sekula jaio zen faraoirik garrantzitsuenean eta gainontzeko herrialdeen ameskaizto bihurtu zutena. Bere erregealdian zehar Egipto bere hedapenaren unerik gailenenera iritsi zen.\nAmenofis II.a, Aakheperura Amenhotep\nAurrekoaren semea. Tutmosis II.aren loriaren bidea jarraitu zuen emaitza bikainekin, baina konkistetan aurrera egiteari uko egin zion, Nubia eta Siria guztiko boterearekin konformatuz. 26 urte inguruko erregealdia izan zuen, denbora horretan Egipto mundu ezagun guztiaren tontorrean eta erdian mantentzea lortu zuelarik.\nTutmosis IV.a, Menkheperura Thutmose\nAurrekoaren semea. Bere erregealdiak iraun zuen 10 urteetan gauzak zeuden bezala mantentzera mugatu zen, Mitanni eta Babiloniarekin bake hitzarmen oso onuratsuak sinatuz. Ez zen egiptoar konkista gehiagorik egongo, eta ereindakoa biltzeko garaia zen. Tutmosis IV.a izan zen Amon jainkoaren apaiz ahalguztidunengandik nabarmenki urruntzen hasi zen lehen erregea, alternatiba bezala eguzkiaren gurtza ezarriz.\nAmenofis III.a, Nebmaatra Amenhotep\nAurrekoaren semea. Argi eta garbi, dinastia guztiko erregerik aberatsena da, baita garai hartako aberatsena ere. Bere aurretik tronuan egon zirenen konkistei esker estatua inoiz ez bezala aberasteaz arduratu zen. Bere erregealdi luzeko 38 urteak eraikuntza aktibitate bizi batean eman zituen, soilik Ramses II.ak gainditu ahal izan zuena. Bere erregealdiaren amaieran oraindik bizirik zegoela jainkotua izan zen eta Atonen gurtza ezartzen da, eguzki diskoa, Amonen aurkari argi bezala, barne gatazkak hasiz.\nAkhenaton, Neferkheperura Amenhotep, Neferkheperura Akhenaton edo Amenhotep IV.a\nAurrekoaren semea. Amenofis IV.a izenarekin koroatu zen, baina bere erregealdiko laugarren urtean izena aldatu zuen. Bere erregealdiak ez dauka parekorik historia guztian, giza zibilizazioaren historia guztian Atonen inguruan erreforma erlijioso bat egin zuelako eta gainontzeko erlijioak neurri handi edo txikiagoan ezabatu zituelako, batez ere Amonena. Hiriburua Tebasetik Tell el-Amarnara aldatu zuen, garai hartan Akhetaton izenarekin ezagutzen zena, berak propio sortu zuena, eta ez zituen kanpo mehatxuak kontutan hartu. Bere erregealdiak iraun zuen 17 urteetan Egiptoren kanpo inperioa eta Siriako jabego guztiak biziki kaltetu ziren hititen konkisten ondorioz.\nNeferneferuaton, Ankhetkheperura Neferneferuaton\nHau, Akhenatonen emaztea izan zen Nefertiti ospetsu eta ederrak hartu zuen izena izan zen, baita Akhenatonen lehen elkargobernariak jaso zuen izena ere. Batzuetan emakume baten izenarekin agertzen denez, Nefertiti elkargobernari mailara goratua izan zela uste izan da, Hatshepsut bezala, Neferneferuaton titulua mantenduz.\nSemenekhkara, Ankhkheperura Semenekhkara\nAkhenatonen azken elkargobernaria izan zen, honen erregealdiko azken urteetan. Ez da ezertxo ere ezagutzen errege misteriotsu honi buruz, eta Nefertiti erreginak hartu zuen beste izen bat baino ez dela pentsatu izan da. Gizona zein emakumea izan, edonola ere Akhenaton hil ondoren, dirudienez, berak bakarrik beste hilabete batzuz gobernatu zuen, denbora horretan berriz ere Amonen apaizekin kontaktuak hasi zirelarik. Akhenatonen ametsa honela amaitu zen.\nTutankamon Nebkheperura Tutankamon\nBaliteke Akhenatonen eta honen bigarren mailako emazte bat zen Kiyaren semea izatea. Gorteko pertsonaia handiek txotxongilo bat bezala erabili zuten errege-haur bat izan zen. Bere erregealdiko 10 urteak oso biziak izan ziren Akhenatonen garai heretikoan galdu zen guztia berreskuratzen saiatu izanaren zentzuan. Tebas berriz hiriburu bihurtu zen, Amon berriz ere panteoiko buru izan zen, monumentu guztiak zaharberritu ziren... Uste baino lehenago hil ondoren, behin betiko amaitu zen Amosis I.aren leinua.\nAy Kheperkheperura Ay\nTutankamonen bisirra, gorteko pertsonaiarik garrantzitsuenetako bat. Nefertitiren aita zen eta Amenofis III.aren emazte nagusia zen Tiy erreginarekin senidetasun harremanen hipotesiak daude. Jada oso edadetua zen tronura iritsi zenean, eta 4 urteko erregealdia baino ez zuen izan, itxuraz, bere aurreko gaztearen jarraipenezkoak izan zirenak. Bere tronuratzea legitimatzeko Errege Emazte Handi bezala Tutankamonen alarguna zen Ankhesenamon erregina hartu zuen, garai hartan bere biloba zena.\nHoremheb Dyeserkheperura Horemheb\nBatzuk Egiptoko XIX. dinastiaren sortzailetzat hartua, jeneral hau Ay faraoiaren alaba eta Nefertitiren ahizpaordea zenarekin ezkondu zen bere tronuratzea legitimatzeko. Bere erregealdiak 27 urte iraun zuen, horietan Akhenaton, Semenekhkara, Tutankamon eta Ayren izenak ezabatzeaz arduratu zelarik, Amenofis III.aren oinordeko bezala azalduz. Gerra ugari izan zituen, eta Palestinaren hegoaldearen zati bat berreskuratu zuen, baina jada ez zen sekula berriz Tutmosis I.a eta III.aren erregealdietan lortutako hedadura berreskuratuko.\nHoremheben oinordekoa Paramesu izeneko bere bisirra izan zen, Ramses I.a izena hartu eta Egiptoko XIX. dinastia sortu zuena.\nXVIII. dinastiako faraoiak.\nManetonen epigonoetatik eta hieroglifo garaikideetatik transkribatutako izenak\nXVIII. dinastiaren kronologia.\nHonako egiptologo hauek estimatutako kronologia:"}
{"id": "143284", "revid": "44278", "url": "https://eu.wikipedia.org/wiki?curid=143284", "title": "NA-132A", "text": "NA-132A edo Lizarra-Gasteiz errepidea, Nafarroako interes orokorreko errepidea da, NA-120 nafar errepidearen 1,05 kilometroan hasi eta Arabako mugara arte doa. Errepidea 27,32 kilometro luze da.\nNA-132 errepidearen jarraipena da."}
{"id": "143285", "revid": "44278", "url": "https://eu.wikipedia.org/wiki?curid=143285", "title": "NA-132B", "text": "NA-132B edo Iguzkitzako saihesbidea, Nafarroako interes orokorreko errepide bat da, Iguzkitzako hirigunearen saihesbidetzat egina. A-12 autobidearen 46,80 kilometroan hasi eta NA-132A errepideko 6,35 kilometrora arte doa. Errepidea 3,46 kilometro luze da."}
{"id": "143286", "revid": "44278", "url": "https://eu.wikipedia.org/wiki?curid=143286", "title": "NA-134", "text": "NA-134 edo Ebroko ardatza, Nafarroako interes orokorreko errepidea da, A-68 nafar errepidearen 98,81 kilometroan hasi eta Errioxako mugara arte doa. Errepidea 98,83 kilometro luze da.\nNafarroako interes orokorreko errepideen artean luzeena da."}
{"id": "143288", "revid": "44278", "url": "https://eu.wikipedia.org/wiki?curid=143288", "title": "NA-137", "text": " \u2014Burgi-Izaba-Frantzia errepidea edo Zigoze-Ereta errepidea\u2014 Nafarroa Garaiko errepide bat da. Errepidea Zigoze eta San Martingo Harria lotzen du, Burgi, Erronkari eta Izaba zehartzen.\nBideberria Nafarroako iparraldean dauden Erronkaribarreko komunikazio-ardatz nagusia da.\nHistoria.\nErronkaribarreko bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak lau extazio ditu errepide horretan. Burgi, Erronkari, Urzainki eta Izaba herriaren ingurunuetan daude kokatuta."}
{"id": "143289", "revid": "44278", "url": "https://eu.wikipedia.org/wiki?curid=143289", "title": "NA-138", "text": " ( lehen) \u2014Iru\u00f1ea-Frantzia Aldudetik edo Zubiri-Aldude errepidea\u2014 Nafarroa Garaiko errepide bat da. Errepidea Zubiri eta Baztan lotzen du, Urtasun eta Eugi zehartzen.\nBideberria Nafarroako iparraldean dauden Esteribar, Erroibar eta Baztan ibarretako komunikazio-ardatz nagusia da.\nHistoria.\n errepideak Iru\u00f1a eta Pekotxeta lotzen zituen Burlata, Atarrabia, Uharte, Zubiri, Lintzoain, Aurizberri, Auritz, Orreaga eta Luzaidetik. errepideak Zubiri eta Eugi eta Urepele arteko muga lotzen zituen, Urtasun eta Eugitik.\nUrte batzuk geroago, nomenklaturak eta ra aldatu ziren, euren ibilbideak mantenduz.\n2004ko irailean, Nafarroako errepideen izenak eguneratu zirenean, terminoaren ordez jarri zen. Era berean, Iru\u00f1a eta Sarriguren arteko zatia izendatu zuten, eta bikoiztu egin zuten. Era berean, Sarriguren eta Olloki arteko zatia Iru\u00f1eko erronda barruan sartu zuten, lehenengo eta ondoren, eta bikoiztu egin zuten.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak bi extazio ditu errepide horretan. Saigots eta Eugi herriaren ingurunuetan daude kokatuta."}
{"id": "143290", "revid": "44278", "url": "https://eu.wikipedia.org/wiki?curid=143290", "title": "NA-140", "text": " \u2014Aurizberri-Izaba errepidea edo Auritz-Izaba errepidea\u2014 Nafarroa Garaiko errepide bat da. Errepidea Aurizberri eta Izaba lotzen du, Garralda, Otsagabia eta Izaba zehartzen.\nBideberria Nafarroako iparraldean dauden Erroibar, Aezkoa, Zaraitzu eta Erronkari ibarretako komunikazio-ardatz nagusia da.\nHistoria.\nErroibar eta Izaba arteko (Aezkoa eta Zaraitzun bidez) bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak lau extazio ditu errepide horretan. Auritz, Aribe, Jaurrieta eta Uztarroze herriaren ingurunuetan daude kokatuta."}
{"id": "143291", "revid": "44278", "url": "https://eu.wikipedia.org/wiki?curid=143291", "title": "NA-150", "text": " \u2014Iru\u00f1a-Agoitz-Irunberri errepidea edo Iru\u00f1a-Agoitz errepidea\u2014 Nafarroa Garaiko errepide bat da. Errepidea Uharte eta Irunberri lotzen du, Egues, Urrotz eta Artieda zehartzen.\nBideberria Nafarroako iparraldean dauden Eguesibar, Lizoainibar, Longida eta Urraulbeitiko komunikazio-ardatz nagusia da.\nHistoria.\nIru\u00f1a eta Irunberri arteko bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak bost extazio ditu errepide horretan. Altzuza, Billabeta, Aos, Arripodas eta Irunberri herriaren ingurunuetan daude kokatuta."}
{"id": "143292", "revid": "44278", "url": "https://eu.wikipedia.org/wiki?curid=143292", "title": "NA-160", "text": "NA-160 edo Tutera-Fitero errepidea, Nafarroako interes orokorreko errepidea da, Tuterako A-68 autobidearen bidegurutzetik, Errioxako mugara arte doa. Errepidea 26,26 kilometro luze da."}
{"id": "143293", "revid": "44278", "url": "https://eu.wikipedia.org/wiki?curid=143293", "title": "NA-161", "text": "NA-161 edo Corella-Rincon de Soto errepidea, Nafarroako interes orokorreko errepidea da, NA-160 nafar errepidearen 18,17 kilometroan hasi eta Errioxako mugara arte doa. Errepidea 8,09 kilometro luze da."}
{"id": "143294", "revid": "44278", "url": "https://eu.wikipedia.org/wiki?curid=143294", "title": "NA-176", "text": " \u2014Garde-Berari errepidea edo Garde-Anso errepidea\u2014 Nafarroa Garaiko errepide bat da. Errepidea Erronkari eta Berari lotzen du, Garde zehartzen.\nBideberria Nafarroako iparraldean dauden Gardeko komunikazio-ardatz nagusia da.\nHistoria.\nGarderako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak estazio bat ditu errepide horretan. Garde herriaren ingurunuetan daude kokatuta."}
{"id": "143295", "revid": "44278", "url": "https://eu.wikipedia.org/wiki?curid=143295", "title": "NA-178", "text": " \u2014Irunberri-Ezkaroze errepidea edo Irunberri-Otsagabia errepidea\u2014 Nafarroa Garaiko errepide bat da. Errepidea Irunberri eta Ezkaroze lotzen du, Nabaskoze, Orontze eta Ezkaroze zehartzen.\nBideberria Nafarroako iparraldean dauden Erromantzatua eta Zaraitzuko komunikazio-ardatz nagusia da.\nHistoria.\nZaraitzuko bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak hiru extazio ditu errepide horretan. Irunberri, Nabaskoze eta Espartza-Zaraitzu herriaren ingurunuetan daude kokatuta."}
{"id": "143296", "revid": "44278", "url": "https://eu.wikipedia.org/wiki?curid=143296", "title": "NA-214", "text": " \u2014Nabaskoze-Burgi errepidea\u2014 Nafarroa Garaiko errepide bat da. Errepidea Nabaskoze eta Burgi lotzen du.\nBideberria Nafarroako iparraldean dauden Zaraitzu eta Erronkaribar arteko komunikazio-ardatz nagusia da, errepidekin.\nHistoria.\nNabaskoze eta Burgi bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:\nTrafikoa.\nNafarroako Gobernuak extazio bat ditu errepide horretan. Nabaskoze herriaren ingurunuetan daude kokatuta."}
{"id": "143297", "revid": "44278", "url": "https://eu.wikipedia.org/wiki?curid=143297", "title": "NA-234", "text": "NA-234 edo Arrizabalaga - Urrotz-Hiria errepidea, Nafarroako interes orokorreko errepidea da, N-121 nafar errepidearen 12,85 kilometroan hasi eta NA-150 errepidearen 13,67 kilometrora arte doa. Errepidea 19,09 kilometro luze da."}
{"id": "143298", "revid": "44278", "url": "https://eu.wikipedia.org/wiki?curid=143298", "title": "NA-411", "text": "NA-411 edo A-15-Ostitz errepidea, Nafarroako interes orokorreko errepidea da, NA-1300 nafar errepidearen 5,51 kilometroan hasi eta N-121-A errepidearen 14,63 kilometrora arte doa. Errepidea 28,54 kilometro luze da."}
{"id": "143299", "revid": "44278", "url": "https://eu.wikipedia.org/wiki?curid=143299", "title": "NA-601", "text": "NA-601 edo Arrizabalaga-Lerin errepidea, Nafarroako interes orokorreko errepidea da, guztira hiru tarte ditu. Lehen tartea N-121 nafar errepidearen 16,43 kilometroan hasi eta NA-1110 errepidearen 13,32 kilometrora arte doa. Bigarren tartea NA-1110 errepidearen 17,81 kilometroan hasi eta NA-132 errepidearen 18,77 kilometrora arte doa. Eta hirugarren tartea NA-132 errepidearen 17,91 kilometrotik NA-122 errepidearen 21,69 kilometrora arte doa.\nErrepidea 40,56 kilometro luze da."}
{"id": "143300", "revid": "201", "url": "https://eu.wikipedia.org/wiki?curid=143300", "title": "Troll (Suediar taldea)", "text": ""}
{"id": "143302", "revid": "201", "url": "https://eu.wikipedia.org/wiki?curid=143302", "title": "Piramide Ukondotua", "text": ""}
{"id": "143303", "revid": "44278", "url": "https://eu.wikipedia.org/wiki?curid=143303", "title": "NA-624", "text": "NA-624 edo Azkoien-Andosilla errepidea, Nafarroako interes orokorreko errepidea da, NA-115 nafar errepidearen 25,00 kilometroan hasi eta NA-122 errepidearen 34,40 kilometrora arte doa. Errepidea 12,06 kilometro luze da."}
{"id": "143304", "revid": "44278", "url": "https://eu.wikipedia.org/wiki?curid=143304", "title": "NA-653", "text": "NA-653 edo Azkoiengo gainak-San Adrian errepidea, Nafarroako interes orokorreko errepidea da, NA-624 nafar errepidearen 6,54 kilometroan hasi eta NA-134 errepidearen 50,74 kilometrora arte doa. Errepidea 4,19 kilometro luze da."}
{"id": "143305", "revid": "23317", "url": "https://eu.wikipedia.org/wiki?curid=143305", "title": "Poloniako futbol selekzio nazionala", "text": "Poloniako futbol selekzio nazionala herrialde europar horren ordezkaria da nazioarteko txapelketetan. 70. hamarkadan izan zituen emaitzarik onenak. UEFA Euro 2012 antolatu du Ukrainarekin batera.\nJokalari aipagarrienak.\n2022ko azaroaren 16an eguneratua."}
{"id": "143306", "revid": "44278", "url": "https://eu.wikipedia.org/wiki?curid=143306", "title": "NA-660", "text": "NA-660 edo Arlasko benta-Cadreita errepidea, Nafarroako interes orokorreko errepidea da, NA-115 nafar errepidearen 18,16 kilometroan hasi eta NA-134 errepidearen 27,64 kilometrora arte doa. Errepidea 18,12 kilometro luze da."}
{"id": "143307", "revid": "44278", "url": "https://eu.wikipedia.org/wiki?curid=143307", "title": "NA-666", "text": "NA-666 edo Allo-Sesma errepidea, Nafarroako interes orokorreko errepidea da, NA-8412 nafar errepidearen 1,12 kilometroan hasi eta NA-129 errepidearen 26,00 kilometrora arte doa. Errepidea 12,28 kilometro luze da."}
{"id": "143308", "revid": "44278", "url": "https://eu.wikipedia.org/wiki?curid=143308", "title": "NA-700", "text": "NA-700 edo Iru\u00f1ea-Lizarra Etxauritik errepidea, Nafarroako interes orokorreko errepidea da. Bi tartetan banatzen da, lehena Iru\u00f1ean hasi eta PA-30 autobideraino doa, eta bigarrena Aratzurin hasi eta NA-120 errepidearen 3,93 kilometrora arte doa.\nErrepidea 39,88 kilometro luze da."}
{"id": "143309", "revid": "44278", "url": "https://eu.wikipedia.org/wiki?curid=143309", "title": "NA-718", "text": "NA-718 edo Lizarra-Olatzagutia errepidea, Nafarroako interes orokorreko errepidea da, NA-132A nafar errepidearen 1,30 kilometroan hasi eta Olatzagutiara arte doa. Errepidea 38,70 kilometro luze da."}
{"id": "143310", "revid": "44278", "url": "https://eu.wikipedia.org/wiki?curid=143310", "title": "NA-743", "text": "NA-743 edo Genevilla-Mara\u00f1on errepidea, Nafarroako interes orokorreko errepidea da, Arabako mugan hasi eta Arabako mugara arte doa. Errepidea 8,89 kilometro luze da."}
{"id": "143311", "revid": "336", "url": "https://eu.wikipedia.org/wiki?curid=143311", "title": "Sobietar Batasuneko historia", "text": "Sobietar Batasuneko historia 1922ko abenduaren hasi zen, Errusiako, Ukrainako, Bielorrusiako eta Transkaukasiako Sobietar Errepublika Sozialistak batu zirelarik. 1991an desegin zen, errepublika batzuek independentzia aldarrikatu zutenean. 1991ko abenduaren 8an Errusia, Bielorrusia eta Ukrainak Estatu Burujabeen Erkidegoa eratu zuten, praktikan Sobietar Batasunaren amaiera izan zena.\nSESBren sorrera.\n1917ko azaroaren 7ko (edo urriaren 24, orduko egutegiaren arabera) iraultzaren ondoren, boltxebikeek gobernua (Herriaren Komisarien Kontseilua) osatu zuten Leninen buruzagitzapean. Garrantzi handiko dekretu zenbait aldarrikatu zuten berehala: bakea ezartzearen aldekoa, lurrari buruzkoa (jabetza handiak deuseztea), langileen kontrola (desjabetzarik gabe), nazionalitateei buruzkoa (herrialdeen berdintasuna eta burujabetza).\n1917ko abendutik 1918ko azarora bitartean, gobernu sobietarraren aginpide berria eratuz joan zen: kontrairaultzaren eta sabotaiaren aurkako Batzordearen (Txeka) eta Armada Gorriaren sorrera; Elizaren eta Estatuaren bereizketa; emakumeen askapen politikoa; tsarrak eta Gobernu Probisionalak hartutako zorrak ez onartzea; Nazio Ekonomiaren Kontseilu Gorenaren sorrera; nazionalizazioen hasiera (bankuak, burdinbide sareak, barneko eta kanpoko merkataritza, industria).\nLehen Mundu Gerratik irteteko, Leninek Brest-Litovskeko Ituna sinatu zuen 1918ko martxoaren 3an, lurralde asko utzi behar izan zituztelarik: Kurlandia, Herrialde Baltikoak, Polonia, Finlandia, Ukraina eta Besarabia. Gerrak eta nahasmenduak deuseztutako industria berreraikitzen hasi orduko, berriro gerraren aurrean aurkitu ziren Aliatuak herrialdean sartu baitziren kontrairaultzaileen Armada Zuriari laguntzeko prest.\nGainera, 1918ko apirilean alemanek, Ukrainan sarturik, beren aldeko gobernua ezarri zuten bertan eta japoniarrak Vladivostokez jabetu ziren. Uztailean, Sobieten V. Kongresuan Errusiako Sobietar Errepublika Sozialista Federalaren (ESESF) lehen konstituzioa onartu zuten. Kinka horretan, \u201cgerra-komunismoa\u201d izeneko neurri multzo gogorra hartu zuten boltxebikeek, hirien mantenua ziurtatu behar zuen nekazaritza produktuen konfiskazioa bereziki. Hiru urteko gerra hura aldi berean izan zen zibila eta kanpoko erasoaren aurkakoa, eta, haren ondorioz, gosetea eta izurriteak izan ziren eta milioika pertsona hil ziren.\nLurraldeak askatu ahala, haiek ESESFean sartuz joan ziren: Ukraina (1920 abendua), Bielorrusia (1921eko urtarrila), Azerbaijan (1920ko iraila), Georgia (1921eko maiatza), Armenia (1921ko abendua); 1922ko abenduan SESB sortu zen. Bestalde, Poloniak bere independentzia berreskuratu zuen eta Lituania, Letonia, Estonia eta Finlandia estatu gisa eratu ziren. Gerraren ondorioz, halaber, lehengo erregimenarekin loturiko milioi inguru pertsonak -aristokratek, funtzionarioek, burgesek- alde egin zuten.\nPolitika ekonomiko berria.\nZazpi urteko gerra etengabearen ondoren, estatuaren ekonomia lur jota zegoen: industria produkzioa \u20131913ko zazpirena\u2013, meategiak eta burdinbide sarea deseginik zeuden eta landetako produkzioa ere asko apaldu zen. Krisi ekonomikoari krisi politikoa gaineratu zitzaion: alde batetik nekazari talde batzuk matxinatzen hasi ziren eta, bestetik, Armada Gorriak zanpatu zuen Kronstadteko marinelen matxinada (1921eko martxoa) boltxebikeen aurkako ezkerreko oposizioaren adierazpena izan zen.\nEgoera horren aurrean, Leninek produkzioa berpiztea helburu zuen politika ekonomiko berria onartarazi zuen Alderdi Komunistaren X. Kongresuan (1921eko martxoa). Politika Ekonomiko Berriak ekimen lerro bikoitza bideratu zuen: kapitalismo pribatuaren itzulera mugatua eta kontrolatua, alde batetik, eta produkzioaren sektore sozialista azkartzea, bestetik. Hala, nekazaritzan erdi mailako ekoizleek eta industrian, berriz, enpresari txikiek bultzada handia izan zuten. 1927rako produkzioa gerra aurreko mailara iritsia zen. 1919an Komintern delakoa eratu zen.\n1924tik Bigarren Mundu Gerra arte.\nLenin 1924an hil zen. Handik aurerra, buruzagien arteko aurkakotasun ideologikoak eta etsaigo pertsonalak agerian geratu ziren. Iosif Stalin Alderdi Komunistaren idazkari nagusia zen 1922tik, eta Leon Trotskiren inguruan haren zuzendaritzaren aurkako taldea eratu zen. Eztabaidagune nagusia iraultzaren hedapena zen: batetik, mendebaldeko Europara zabaldu beharra Trotskiren arabera, eta Stalinek aldarrikatzen zuen \u201csozialismoa herrialde bakarrean\u201d bestetik, iraultza SESBn lehenik sakondu beharra azpimarratzen zuena.\nStalinen jarrera garaiturik, 1927ko azaroan alderditik egotzi zituzten Kamenev, Zinoviev eta Trotski buru zuen ezkerra (Radek, Preobrazhenski, Rakovski). Hala berean, Stalin aukera hartaz baliatu zen eskuineko oposizioa ere alderditik kanpo uzteko (Bukharin, Rikov, Tomski).\nEkonomiari eta gizarteari dagokienez, 1927tik 1939 arteko aldiaren ezaugarriak planifikazioa eta nekazaritzaren kolektibizazioa dira. 1928an indarrean sartu zen lehen bost urteko plana (1928-1933). Industria ekoizpenaren hazkundea izugarria izan zen, industria astunarena gehienbat. 1930ean abiaturik, nekazaritzaren kolektibizazioak ekonomia politiko berriaren garaian aberasturiko nekazarien (kulak) erresistentzia ekarri zuen; haien ekintzei \u2013uztak erretzea, aziendak pozoitzea, komunisten hilketa\u2026\u2013, errepresio izugarria eta ehunka mila kulaken deportazioa jarraitu zitzaizkien. Industriaren garapen azkarrarekin batera, ikatzaren eta burdinaren produkzioa bikoiztu zen, industria kimikoa sortu zen, komunikabide berriak ireki ziren. Stalinek 1933an, bost urteko planaren ondorio gisa, adierazi zuenez,\nBigarren planak (1933-1938) industria arinaren garapena ekarri zuen, nahiz eta lehentasuna betiere industria astunari eman zitzaion. Lehen bi planen arrakastak sobieten aginpidea eta Stalinen omena sendotu zituen sobietarren artean. 1934ko irailean sobieten herrialdea Nazioen Ligan onartua izan zen. Espainiako Gerra Zibilean SESBk errepublikako gobernuari lagundu zion.\nBarnealdeko giroa itxuraz bare zela, 1934ko abenduan Sergei Kirov, Leningradoko idazkaria, hil zuten. Horren ondorioz, alderdiko koadro asko kontzentrazio esparruetara deportatuak izan ziren eta, Moskuko prozesuen ondoren (1936-1938), armadako eta goardia zaharreko lehen mailako buruzagiak fusilatu zituzten: Zinoviev, Kamenev, Piatakov, Radek, Bukharin, Rikov, Tukhatxevski\u2026\n1939ko abuztuan, Alemaniak eta Sobietar Batasunak elkarri ez erasotzeko Molotov-Ribbentrop Ituna sinatu zuten, beraren klausula sekretuek Poloniaren banaketa ezartzen zutela.\nBigarren Mundu Gerra eta gerraondoa.\n1939ko irailaren 1ean naziak Polonian sartu ziren eta Bigarren Mundu Gerra hasi zen. Irailaren 17an sobietarrak Poloniako ekialdean sartu ziren, eta 1940ko uztailean Estonia, Letonia eta Lituaniaz jabetu ziren. Halaber, Finlandiari eraso zioten eta Kareliako istmoa hartu zuten; hori zela-eta, SESB Nazioen Ligatik egotzi zuten.\n1941eko uztailean, Alemaniak Sobietar Batasunari eraso zion. Alemaniako gudarostea hasieran garaile agertu bazen ere (Ukraina, Leningradeko setioa), 1941-1942ko neguan Armada Gorriak kontrerasoa jo eta Mosku salbatu zuen. Hurrengo neguan Stalingradoko setioa desegin zuen. Handik aurrera, herrialde osoa eta Ekialdeko Europa askatu zuen, Berlineraino iritsiz (1945eko maiatzak 8an). Ekialdean, Sakhalin uharteko hegoaldea eta Kuril uhartedia beretu zituzten.\nGerrak ondorio latzak ekarri zituen, hogei milioi sobietar hil baitziren. Laugarren bost urteko planarekin herrialdearen berrerarikitze lanak hasi ziren. 1948rako, gerra aurreko ekonomia maila iritsia zuen, eta 1950etik aurrera munduko bigarren herrialde indartsuena bilakatu zen.\n1945etik 1948ra komunistek aginpidea hartu zuten ekialdeko Europako herrialdeetan. 1949an Txinan ere komunistak garaile irten ziren. Estatu sozialisten barrutia hedatuz joan ahala, mendebaldeko herrialde kapitalistekiko harremanek txarrera jo zuten, eta 1946an Gerra Hotza hasi zen. Garai horretakoak dira, besteak beste: Kominform erakundearen sorrera (1947), Berlingo Blokeoa (1948), Comeconen sorrera (1949), Koreako Gerra (1950). 1948an, Josip Titoren Jugoslaviarekiko harremanak hautsi zituzten.\nStalinen ondorengo garaia.\n1953ko martxoan Stalin hil zen. Nikita Khrustxev, 1953tik Alderdi Komunistako idazkari nagusia, arian-arian nagusituz joan zen Sobietar Batasunaren politikan. Haren eskutik desestalinizazio prozesua abiatu zen. Barne politikaren bide berri horren funtsezko gunea Khruschov-ek Alderdiaren XX. Kongresuaren aurrean (1956ko abendua) irakurritako txostena izan zen. Bertan aurreko gehiegikeriak salatzen zituen. Hala, aurreko aldiko zenbait buruzagik \u2013Molotov, Malenkov, Txepilov, Kaganovitx, Zukov\u2026\u2013, beren karguak utzi behar izan zituzten, eta antzinako kondenatu politikoen izen ona berretsi zen.\nEkonomiaren arloan nekazaritza indartzeko plan ekonomiko berezia ezarri zen (1959-1965) eta deszentralizazioaren aldeko neurri zenbait hartu ziren. Herrialde komunistekiko harremanak molde desberdinekoak izan ziren: Jugoslaviarekin harremanak normaldu baziren ere (1955), Armada Gorria Hungarian sartu zen bertako askatasuna lortzeko ahalegina zapalduz (1956ko urria-azaroa).\n1961ean Txinarekin eta Albaniarekin harremanak eten zituzten, haiek desestalinizazioan urrunegi joan izana salatzen baitzuten. Mendebalarekiko tentsioa areagotu egin zuten gertakari jakin batzuek: Kongoko gerra zibilak (1960), Berlingo harresia eraikitzeak (1961) eta, batez ere, Kubako misilen krisiak (1962).\nOro har, ekialdeko herri demokraziekiko loturak indartu ziren: mendebalak NATO sortu izanari Varsoviako Itunaz erantzun zioten (1955eko maiatza). Hala eta guztiz ere, orduko mendebalarekiko politika \u201cbakezko elkarbizitza\u201d deitua izan zen. 1960 inguruan SESBren egoera ekonomikoa larritu egin zen, bereziki nekazaritzaren alorrean. Horren ondorioz, Krhustxov aginpidetik alboratua izan zen eta herrialdearen gidaritza hiruko baten esku geratu zen: Kosigin, Breznev, Podgorny. Laster Breznev nagusitu zen.\nLehengo orientabideak erabat aldatu ez baziren ere, bost urteko plan berri bat ezarri zen (1965-1970). Ideologiari dagokionez, liberalizazio prozesua moztu zen. Bestalde, barneko nazioen abertzaletasuna berpizten hasi zen (Ukrainan eta Lituanian bereziki). Kanpora begira, mendebaleko herrialdeekiko politika eta merkataritza harremanak garatu ziren. 1972ko maiatzean Estatu Batuek eta Sobietar Batasunak armamentu estrategikoa murrizteko itun partzial bat sinatu zuten. Aldi berean, Hirugarren Munduko zenbait gatazka gunetan (Vietnam, Angola, Etiopia\u2026) zeharka eskuhartu zuen. Txinarekiko harremanak txartuz joan ziren eta gudu gogorrak lehertu ziren bien arteko mugan (Amur ibai aldean). Halaber, Armada Gorria 1968ko abuztuan Txekoslovakian sartu zen bertako liberalizazioa moztearren. Barneko disidenteen aurkako neurriek (deportazioa, psikiatrikoan sartzea) oihartzun handia zuten mendebalean.\nSESBren desegitea.\nBreznev-en ondorengo buruzagiek \u2013I. Andropov (1982-1984), C. Txernenko eta, batez ere, Gorbatxov\u2013 aginpidea beretu bezain laster ekonomia erreformatzeko eta burokraziaren gaitasun eza eta ustelkeria ezabatzeko asmoak agertu zituzten. 1979an Armada Gorriak Afganistango gerran eskuhartu zuen, arabiar herrien erreakzio biziak sortuz.\n1985ean, M. Gorbatxov zuzendaritzarako \u2013Alderdi Komunistako idazkari nagusi eta estatu buruzagi goren\u2013 izendaturik, herrialdearen bilakabidea errotik aldatu zen. Gorbatxovek berregituratze (perestroika) eta gardentasun (glasnost) politikari ekin zion. Desestalinizazioa sakondu zuen, berriz eman zien hiritartasuna 1966-1988 aldian estatuak horretaz gabetutako hiritar guztiei, eta hainbat erreforma egin zizkion konstituzioari (erregimen presidentziala ezarri, alderdien aniztasuna eta alderdi komunistaren nagusitasuna ezabatu, jabetza pribatua).\nNeurri horien guztien ondorioz, 1989ko martxoan legebiltzarrerako hauteskunde irekiak egin ziren, eta erreformatzaileak eta nazionalistak atera ziren garaile. 1987an desarme nuklearrerako lehen ituna sinatu zuten Estatu Batuekin. 1988an Afganistandik atera ziren, Txinarekiko hurbilketa jarraitzen zen bitartean. Barnean, antolamendu ekonomikorik ezak merkatu ekonomia ezartzea helburu zuten erreformak trabatzen zituen. 1991ko martxoaren 15ean alderdiko zenbait kidek antolaturiko estatu kolpea ez zen garaile irten, batez ere B. Ieltsin-ek zuzenduriko erresistentziagatik. Abuztuan bertan Alderdi Komunista desegin zuten. Abenduan SESB desegin zen, Estatu Independenteen Erkidegoa sortu zen eta Gorbatxovek dimititu zuen. Bitartean, SESB osatzen zuten hainbat herrialdek beren burujabetasuna edota independentzia aldarrikatu zuten."}
{"id": "143313", "revid": "105290", "url": "https://eu.wikipedia.org/wiki?curid=143313", "title": "Gauta", "text": "Gautak (, ; ; , ) Suedia hegoaldean bizi zen germaniar jatorriko herria zen. Bere kondairazko erregeetako bat aski ospetsua da: Beowulf, izen bereko anglosaxoierazko poemaren protagonista.\nGaur egungo Suediako G\u00f6taland (\"Gauten lurraldea\") eskualdeari bere izena antzinako herri honi zor dio.\n\"Beowulf\" poema epikoaren itzulpenean, hainbat alditan gautak Danimarkako jutoekin nahasten dira. Hala ere, olerki honek berak lehenbiziko zatian hasieratik bereizten ditu jutoak eta gautak. Azken herrialde hau Beowulf heroiaren sorlekua da; olerkiaren bigarren zatian, herensugearen aurka borrokatzen denean, haien errege gisa agertzen da.\n\"Gautak\", godoak (\"guter\", \"g\u00f6tar\", \"g\u00f6ttar\") eta jutoak (\"juther\", \"jyl (lander)\") izenek duten antz handia hiru herrion jatorri komuna adierazten dute. Etnia hauek Eskandinavian elkarrengandik hurbil bizi izan ziren eta euren hizkuntzak oso hurbilekoak ziren ere, III. eta V. mendeen arteko migrazioak gertatu aurretik."}
{"id": "143315", "revid": "536", "url": "https://eu.wikipedia.org/wiki?curid=143315", "title": "Grendel", "text": "Grendel delakoa 700-1000 urteen artean konposatutako \"Beowulf\" olerki epikoan agertzen diren hiru pertsonaia antagonistetako bat da, besteak Grendelen ama eta herensugea dira.\nOlerkian munstro honen deskribapen gutxi agertzen dira, baina izaki basati bat dela bereziki azpimarratzen da, indar basatia eta garaiera handia duena. Beharbada deabru bat edota erraldoi bat izan zitekeen, olerkian ogro, gizotso edota Kainen semea edo ondorengoa izan zitekeela ere aipatzen da."}
{"id": "143316", "revid": "336", "url": "https://eu.wikipedia.org/wiki?curid=143316", "title": "Kain", "text": "Genesiaren arabera (\"Biblia\" aurreneko liburua) Kain Adam eta Evaren seme zaharrena zen, bai eta Paradisutik at jaio zen lehenbiziko gizasemea ere. Genesiak kontatzen du nola Kainek bere anaia gaztea, Abel, hil zuen eta nola gero Jaungoikoak egindako krimenagatik zigortu zuen ."}
{"id": "143317", "revid": "12788", "url": "https://eu.wikipedia.org/wiki?curid=143317", "title": "Abel", "text": "Bibliaren arabera Abel (hebreeraz \"iragankor\" esan nahi du, baita \"seme\" ere, eta arabieraz \u0647\u0627\u0628\u064a\u0644, \"H\u0101b\u012bl\") Adam eta Evaren bigarren semea izan zen. Haren anaia Kainek erail zuen, honek Abelek egindako opariengatik zuen jainkoaren gogobetetzeaz inbidia baizuen; kontakizunaren arabera, berea gizaseme batek burutu zuen lehendabiziko erailketa izan omen zen."}
{"id": "143318", "revid": "688", "url": "https://eu.wikipedia.org/wiki?curid=143318", "title": "Boyneko gudua", "text": "Boyneko gudua (ingelesaz \"Battle of the Boyne\", eta irlanderaz \"Cath na B\u00f3inne\") Irlandako Jakobiten matxinadaren barnean 1690eko uztailaren 1an jazotako gudu erabakigarria izan zen.\nBoyneko gudua Jakobiten gudaren esparruan erabakigarri bat izan zen. Gillen III.a Ingalaterrakoak Jakue II.a Ingalaterrakoa eta honen jarraitzaile Jakobitak garaitu zituen. Parlamentu ingelesaren gonbidaketan Guillermo Jacobo II bere tronutik kendu zuten 1688 urtean. Bi erregeak haien armadaren komandante bezala aritu ziren.\ngudua 1690ko uztailaren 1an izan zen. Armada bakoitza Boyne ibaiaren ertz banatan kokatu zen. Gillenen armadak Jakobitarren Armada oso erraz garaitu zuen. Jacobiten armadak gerlari errekrutatu berriak eta gutxi prestatuak zituen. Gudu hau Irlanda eta Britainia Handiaren historiarako oso garrantzizkoa izan zen. Horrez gain gudu hau funtsezkoa izan zen folklorerako, batez ere irlandar protestante eta unionistentzat, urtero garaipen hau ospatu ohi dutelarik.\nBoyneko bataila (irlandarrera Cath na B\u00f3inne) guda erabakigarri bat izan zen Jakobiten gudaren esparruan.\nJacobo II Ingalaterrako erregea eta honen jarraitzaile Jakobitek garaituak izan ziren Guillermo III Ingalaterrakoa, Jacoboren iloba eta honen sustatzaileena. Parlamentu ingelesaren gonbidaketan Guillermo Jacobo II bere tronutik kendu zuten 1688 urtean. Bi erregeak haien armadaren komandante bezala aritu ziren.\nBataila 1690ko uztailaren 1eam izan zen, Droghedan. Drogheda Irlandako ekialdean dagoen herri bat da. Armada bakoitza Boyne ibaiaren alde batean kokatu ziren. Guillermoko armada oso erraz garaitu zuten Jacobiten armadei. Jacobiten armadak gerrari errekrutatu berriak eta gutxi prestatuak eta soldaduak. Bataila hau sinbolikoa izan zen eta Irlandako eta Breta\u00f1a handiko bataila hoberenetako bat izan zen. Horrez gain bataila hau funtsezkoa izan zen folklorerako, Irlandako protestantea."}
{"id": "143325", "revid": "6327", "url": "https://eu.wikipedia.org/wiki?curid=143325", "title": "Mauthausen-Gusenetako kontzentrazio esparru", "text": ""}
{"id": "143326", "revid": "6327", "url": "https://eu.wikipedia.org/wiki?curid=143326", "title": "Mauthausen-Gusengo kontzentrazio esparrua", "text": ""}
{"id": "143327", "revid": "1519", "url": "https://eu.wikipedia.org/wiki?curid=143327", "title": "Paul olagarroa", "text": "Paul olagarroa (2008 - 2010eko urriaren 26a) Alemaniako Oberhausen hiriko Sea Life Centre aquariumeko olagarro arrunta da. Olagarroa askotan erabiltzen dute futbol partidetan emaitzak asmatzeko, gehienetan Alemaniak jokatzen dituen nazioarteko partidak. 2010eko Munduko Futbol Txapelketaz geroztik, nazioarteko oso ezaguna bihurtu zen.\nProzesua.\nOlagarroari ur tanke batean bi kaxa jartzen zaizkio. Kaxa bakoitzak partida jokatzen duen herrialdearen bandera darama eta kaxa bakoitzaren barruan muskuilu bana dago. Olagarroak kaxa aukeratzen du, bietan bat ireki eta barruko muskuilua jaten du. Irekitzen duen kaxako herrialdeak irabazi ohi du.\nPaulen predikzio zuzenak %100 izan ziren 2010eko Munduko Futbol Txapelketan eta %86 guztira."}
{"id": "143328", "revid": "69297", "url": "https://eu.wikipedia.org/wiki?curid=143328", "title": "Geraint Thomas", "text": "Geraint Howell Thomas (Cardiff, Gales, 1986ko maiatzaren 25a) galestar txirrindularia da. Gaur egun Team Sky taldean dabil. 2018ko Frantziako Itzulian, Ezpeletako erlojuaren kontrako proba erabakigarriaren ondoren, Thomas Itzuliko txapeldun sartu zen Parisen, maillot horiaren irabazle."}
{"id": "143335", "revid": "105290", "url": "https://eu.wikipedia.org/wiki?curid=143335", "title": "Faktore erreumatoide", "text": "Faktore erreumatoidea G immunoglobulinari (Ig G) eraso egiten dion autoantigorputza da, zenbait gaixotasun autoimmunetan agertzen dena. Autoantigorputz horrek Ig G-aren Fc zatia kaltetzen du.\nKasu gehienetan faktore erreumatoidea Ig M motako antigorputza da. Ig G erasotzerakoan, Ig G-Ig M konplexu immuneak eratzen dira, erreuma-gaitzak eragiten dituztenak.\nFaktore erreumatoidea artritis erreumatoidea duten gaixoen %80ko odol-plasman agertzen da, eta baita beste patologia batzuk duten gaixoen odol-plasman ere (Sj\u00f6grenen sindromea, lupus eritematosoa, hainbat infekzio kronikotan, etab.).\nFaktore erreumatoideak Ig G-Ig M konplexuak sortarazten ditu, artritis erreumatoidearen kasuan artikulazioetako ehunetan pilatzen direnak. Konplexu horiek konplementua aktibatzen dute, hantura agertuz eta kartilagoaren suntsipena gertatuz.\nFaktore erreumatoidearen bilaketa laborategian Ig Gz estalita dauden latex-partikulen aglutinazioa edo Ig Gz estalita dauden hematien aglutinazioa (\"Waaler-Rose\" froga) ikertuz burutzen da. Froga honek artritis erreumatoidearen diagnostikoan asko lagutzen du."}
{"id": "143337", "revid": "11782", "url": "https://eu.wikipedia.org/wiki?curid=143337", "title": "Kanaky", "text": ""}
{"id": "143338", "revid": "11782", "url": "https://eu.wikipedia.org/wiki?curid=143338", "title": "Kanakia", "text": ""}
{"id": "143340", "revid": "119347", "url": "https://eu.wikipedia.org/wiki?curid=143340", "title": "Henri Theil", "text": "Henri Theil (Amsterdam, 1924ko urriaren 13 \u2013 Jacksonville, Florida, 2000ko abuztuaren 20) herbeheretar ekonomilari eta estatistikari bat izan zen, ezaguna ekonometria arloan egin zituen ekarpenengatik, ezberdintasunaren eta kontzentrazioaren azterketan besteak beste, Theil indizea asmatuz. 2 eta 3 alditako karratu txikienen metodoen asmakuntza ere berari zor zaizkio."}
{"id": "143341", "revid": "10891", "url": "https://eu.wikipedia.org/wiki?curid=143341", "title": "UEFA Euro 1988", "text": "UEFA Euro 1988 Alemaniako Errepublika Federalean antolatu zuten urte hartan, Munich, Gelsenkirchen, Hanburgo, Frankfurt, D\u00fcsseldorf, Hanover, Stuttgart eta Kolonia egoitzak izan zirelarik.\nHerbehereak txapeldunak izan ziren eta Sobietar Batasuna txapeldunordeak.\nEmaitzak.\nLehen fasea.\n\"Ordu guztiak: \"\nEstatistikak.\nSariak.\nUEFA Txapelketako talde ideala"}
{"id": "143350", "revid": "448", "url": "https://eu.wikipedia.org/wiki?curid=143350", "title": "Orotariko Euskal Hiztegi", "text": ""}
{"id": "143352", "revid": "201", "url": "https://eu.wikipedia.org/wiki?curid=143352", "title": "Estrasburgeko Zina", "text": ""}
{"id": "143353", "revid": "119347", "url": "https://eu.wikipedia.org/wiki?curid=143353", "title": "Tabwemasana", "text": "Tabwemasana (1879 m) Vanuatuko mendirik altuena da. Espiritu Santo uhartean dago, Sanma probintzian.\nIzena.\nVanuatuko bi hizkuntza kolonialetan Mount Tabwemasana (ingelesez) eta Mont Tabwemasana (frantsesez, batzuetan \"Mont Tabw\u00e9masana\") ere izendatzen bada ere, toponimoak berak izen generikoa dauka: \"tabwe\" edo \"tawa\" hitzek \"mendia\" esan nahi dute uharteko barnealdeko hizkuntzetan. \"Masana\" hitzak \"bi punta\" esan nahi duelarik, \"bi gailur dituen mendia\" izango genuke Tabwemasana.\nJakingarriak.\nIzenak mendiaren itxura islatzen du; bi tontor ditu, garai batean bakarra osatzen zutenak baina erosioaren eraginez bereizi zirenak. Gailurrei \"mendi arra\" eta \"mendi emea\" deitzen zaie. Tokiko sinesmen baten arabera gauean bi tontorrek batu eta besarkatu egiten dira.\nEspiritu Santo edo Santo uhartearen mendebalde osoa, lurmuturretik (ipar-mendebaldea) Lisbonekora (hego-mendebaldea), zeharkatzen duen mendikatean dago. Menditik izugarrizko ikuspegiak daude; mendebaldean Koral itsasoa ikusten da.\nIgoera.\n1970eko hamarkada arte Novokula herria mendiaren magalean kokatzen zen, 1100 metrotan; kostaldetik oihan trinkoan zehar egin beharreko harako bidaiak egun oso bat irauten zuen. Baina hamarkada horren amaieran kolonialismoak eta talde kristauen proselitismoak bultzatuta barnealdeko herriak, hustu eta biztanleak kostaldean bilarazi zituzten; Novokula ere 1978an berkokatu egin zuten eta Kerepua izeneko herria sortu zen isasertzean. Harrezkero bertatik ateratzen dira mendirako espedizioak; 2006an turismo proiektu baten bultzadaz bungalow batzuk eraiki ziren eta bertan har daiteke ostatua.\nOso bisitari gutxik zapaltzen dute mendia, urte gehienetan sei baino gutxiagok. Arrazoi nagusiak mendiaren kokapen isolatua eta igotzeko zailtasun teknikoak. Kerepuara heltzeko uharteko hiriburua den Luganvilletik (hego-ekialdean) errepidez Tasirikira (hego-mendebaldean) joan eta itsasontzi bat hartu behar da. Kerepuatik ibai baten ibilbidea gorantz segitzen da harana utzi arte (2,5 ordu); hortik kanpalekura beste hainbeste eta tontorreraino beste 5-6 ordu behar dira, Novokula zaharretik pasatuta. Gidariak beharrezkoak dira, bidea galtzea erraza delako eta gogorra delako. Espedizioak 3-5 egun iraun dezake, haietako bi eta erdi ibiltzekoak.\nHara hurbiltzeko aldirik onena sasoi lehorra da, ekainetik irailera."}
{"id": "143354", "revid": "11782", "url": "https://eu.wikipedia.org/wiki?curid=143354", "title": "Mount Tabwemasana", "text": ""}
{"id": "143355", "revid": "11782", "url": "https://eu.wikipedia.org/wiki?curid=143355", "title": "Mont Tabwemasana", "text": ""}
{"id": "143356", "revid": "90204", "url": "https://eu.wikipedia.org/wiki?curid=143356", "title": "Amosis I.a", "text": "Nebpehtyra Ahmose edo Ahmose Egiptoko Inperio Berriaren garaia abiarazi zuen XVIII. dinastiaren abiarazlea izan zen, Ahmose I.a bezala edo Manetonek Eusebio Zesareakoaren arabera Jurgi Sintzeloren bertsioan deitu zuen bezala Amosis I.a bezala ezagunagoa den arren. K.a. 1550etik K.a. 1525 arte gobernatu zuen. Bere tronu eta jaiotza izenak Neb-pehty-Ra Ah-mose ziren.\nTebaseko errege etxeko kidea zen, Egiptoko XVII. dinastiako azkenaurreko faraoia izan zen Taa II.aren semea eta dinastia honetako azken faraoia izan zen Kamoseren anaia. Bere aitaren edo aitonaren erregealdietako uneren batean Tebas hiksoen aurka altxatu zen, Behe Egipto gobernatzen zutenak.\nAmosisek zazpi urte baino ez zituenean bere aita oso bortizki hil zen, beharbada gerra batean, eta hamar urte baino ez zituen bere anaia, hiru urte inguruko erregealdi labur baten ondoren arrazoi ezezagunengatik hil zenean. Amosisek hartu zuen tronua bere anaia hil ondoren, eta bere koroatzearen ondoren Neb-pehty-Ra bezala ezagutua izan zen.\nBere erregealdian zehar, Amosisek Behe Egiptoren konkista amaitu zuen, hiksoak Niloren deltatik ere kanporatu zituelarik, Tebaseko gobernua Egipto guztian zehar berrezarriz. Egiptoar boterea Kanaanen eta Nubian ere berrezarri zuen. Ondoren herrialdeko administrazioa berrantolatu zuen, harrobiak, meatzeak eta merkataritza bideak berrireki zituen, Egiptoko Inperio Ertainaren garaitik sekula gehiago egin ez ziren mota bateko eraikuntza proiektu masiboak hasiz. Amosisen erregealdiak Inperio Berriaren oinarriak jarri zituen, non egiptoar botera bere punturik gailenenera iritsi zen.\nBere erregealdiaren datak.\nAmosisen erregealdia modu ezberdinean datatua izan da egile ezberdinen arabera: K.a. 1570-K.a. 1546, K.a. 1560-K.a. 1537 edo K.a. 1551-K.a. 1527. Manetonek Amosisen erregealdiak 25 urte eta 4 hilabete iraun zuela dio, eta datu hau bere erregealdiaren 22. urtea aipatzen duen idazkun batek babesten du, Turako harrobietan aurkitua izan zena. Bere momiaren azterketa medikuak gutxi gora-behera 35 urte zituela hil zela dio, datu honek ere bere erregealdiak 25 urte iraun zuela babesten duelarik, tronura 10 urte zituenean iritsi zela kontutan hartuz gero. David Rohl historialariak Amosisen erregealdirako data alternatibo batzuk iradoki ditu (K.a. 1194-K.a. 1170), baina bere ondorioak egiptologo gehienek arbuiatzen dituzte.\nKanpaina militarrak.\nHiksoen errege zen Apepi Aauserraren eta Tebaseko errege lokalen arteko gatazka jada hasi zen Taa II.aren erregealdiko uneren batean, eta Amosisen erregealdian amaituko zen, 30 urteko gerra intermitente baten ondoren. Litekeena da Taa II.a bera hiksoen aurkako guduan hil izana, bere momian aurkitutako zauri ugariek adierazten dutenez. Bere oinordekoa izan zen Kamosek (ziuraski Amosisen anaia nagusia zena) gerra jarraitu zuela ezagutzen da, hiksoen hiriburua zen Avaris (egungo Tell el-Daba) inguratzen zuten lurraldeak eraso eta arpilatu baitzituen. Kamosek, XVII. dinastiako azken erregetzat hartzen dena, Taa II.ak baino arrakasta gehiago izan zuen gerran eta hiksoei atzera eragin ahal izan zien: hegoaldean Elefantina berreskuratu zuen eta Menfis eta Niloren delta guztia askatu ahal izan zuen, Avaris bera izan ezik, hiksoen azken gotorlekua zena. Argi dago Kamoseren erregealdia laburra izan zela, soilik bere erregealdiko hirugarren urteko datuak erregistratuak baitaude, baita bere oinordekoa Amosis izan zela ere. Apepi ere, hiksoen erregea zena, beharbada garai hartan hilko zen. Erregistro historikoetan aurkitutako bi Apepi izen bi errege ezberdinenak diren ala errege berarentzako izen ezberdinak diren dioen eztabaida dago. Errege ezberdinak balira, uste denez, Apepi Aauserra Kamoseren garai beretsuan hilko zen gutxi gora-behera, eta bere oinordekoa Apepi Aqenienre izango zela.\nKamoseren heriotza goiztiarraren ondorioz Amosis oraindik haur bat zela tronuratu zen, eta, beraz, Amosisen ama zen Ahhotepek erregeorde lanak egin zituen Amosis adin nagusitasunera iritsi zen arte. Boterean egon zen bitartean bere errege tituluei buruzko deskribapen batzuen arabera, eta \"Egiptoren zaintzailea\" titulu orokorra eta ohorezkoa kontutan hartuz, dirudienez tebastar boterearen oinarria sendotu zuen Amosisek kontrola hartu aurreko urteetan. Avarisen aurkako setioak hor jarraitu zuen denbora guzti horretan, eta Ahhotepek gobernari eta gudalosteen komandante buruzagi bezala izan zuen eraginkortasuna bere seme Amosisek saritu zuen egiptoar sari militar gorena emanez, gerra luze horretan erregina benetako heroi bat bezala adieraziko zuten urrezko hiru euli. Apepi Aqenienre benetan Apepi Aauserraren oinordekoa izan bazen, orduan, Ahhotepen erregeordetzaren garaian deltan harrapatuta geratu zela uste da, izen hori Bubastisetik hegoalderako monumentu edo objektu bakar batean ere ez baita agertzen.\nTebasen independentzia.\nAmosisek hiksoen mende zegoen lurraldea zen Behe Egiptoren konkista hiksoen errege zen Khamudyren erregealdiko hamaikagarren urte inguruan hasi zuen, baina gertakizun horiek ze ordenatan gertatu ziren ez da zehatz ezagutzen eta horri buruzko eztabaida dago.\nHiksoen hiriburuaren konkistan zehar eta honen setioa baino lehenago gertatu ziren gertakariak aztertzea biziki zaila da, dagoen informazio guztia Ahmesen Papiroa edo Rhind Papiroaren atzealdean dagoen izaera militarreko iruzkin labur bezain baliotsu batetik baitator, eguneroko forma duten ohar labur batzuetan datzana, horietako batek honako hau dioelarik:\nBeste garai batean erregealdiko urtearen aipamenak Amosisen erregealdiari erreferentzia egiten ziola onartu bazen ere, gaur egun datu horrek Amosisen aurkaria zen Khamudyren erregealdiari erreferentzia egiten diola uste da, dokumentuak Amosisi \"Hegoaldeko Printzea\" izeneko beheragoko tituluarekin erreferentzia egiten baitio, eta ez errege edo faraoi bezala, bere mendeko batek hala deituko baitzuen.\nAnthony Spalingerrek, Kim Ryholtek 1997an argitaratu zuen The Political Situation in Egypt during the Second Intermediate Period, c.1800-1550 BC liburua aztertuz Ryholtek testuaren erdialdeko zatia itzultzen denean \"ajeteko hilabetea, 23. eguna. Hark, Hegoaldekoak, Tyaru erasotzen du\" esan nahi duela nabarmentzen du. Spalingerrek, Ryholten itzulpena zalantzan jarri nahi ez duena, liburuaren bere azterketan honako hau galdetzen du:\nRhind Papiroak Amosisek Delta eraso zuenean erabili zuen estrategiaren zati bat ere adierazten du. Amosis Deltan Heliopolis hiri sakratutik uztailean sartu zen, eta ondoren deltaren ekialdeko zatira mugitu zen urrian Tyaru hiria hartzeko Horusen Bidean zegoen mugako gotorlekurik handiena, bide hau Behe Egiptoren eta Kanaanen arteko komunikabiderik garrantzitsuena zelarik. Honela, hiksoak Avarisen harrapatuta mantentzen zituen, bere mugimenduan saihestu zuen hiria, hiriaren blokeo bat planeatzen ari zela adierazten duena, hiksoen hiriburua hauen Siria eta Palestinako euren aliatuengandik lor ahal izango zituzten laguntza eta hornigaietatik isolatuz.\nKanpainako ondorengo gertakariak deskribatzen diren erregistroak gerran parte hartu zuen soldadu baten hilobian aurkitu ziren, eta, bitxia bada ere, faraoiaren izen bera zuena, Ahmose, Abanaren semea. Erregistro hauen arabera, Amosisek hiksoen hiriburua zen Avariseko gotorlekuaren aurka huts egin zuten hiru eraso zuzenduko zituen. Honetaz, gain, Amosisek hegoaldera itzuli behar izan zuen barne altxamendu bat desegiteko, altxamendu honi Ahhotep erreginak berak ere aurre egiterik izan ez zuelarik.\nAvaris konkistatu gabe mantenduko zen egiptoar erregearen laugarren erasoaldia arte. Une horretan hiksoek ekialderago ihes egin behar izan zuten. Khamudy oraindik errege zutela, hiksoak Sharuheneko gotorlekuan babestu ziren, Gazatik gertu, baina Amosisek bere garaipena hiksoak toki honetatik ere kanporatuz biribilduko zuen.\nKalkuluen arabera, Amosisek Avaris, beranduen ere, bere erregealdiko 18. edo 19. urtean konkistatu zuen. Datu hauek Turako harrobian aurkitutako grafito batetik ebazten dira, non harrobia Amosisen erregealdiko 22. urtean berrirekitzeko \"Kanaaneko idiak\" erabili zirela aipatzen den. Abereak, ziuraski, Amosisek Sharuhen setiatu ondoren, Avaris erori ondoren gertatu zena, inportatuak izango zirela, honek Khamudyren erregealdia, beranduen ere, Amosisen erregealdiko 25 urteetako 18. edo 19.ean amaitu zela esan nahi du.\nKanpainak atzerrian.\nHiksoak kanporatu ondoren, eta lehen aldiz ehun urte baino gehiagoren ondoren, Egipto guztia hiriburu bakar batetik zuzenduta zegoen. Amosisek, Egipto guztiko gobernaria zena, hiriburua Tebasen ezarri zuen, altxamenduaren aitzindaria izan zena. Egiptoko XVIII. dinastiaren eta Egiptoko Inperio Berriaren sortzailetzat hartua, faraoiak herrialdeko sistema ekonomiko eta finantzario ahuldua berrindartzeko lana zuen bere aurrean, baita beste herrialde batzuekin harreman komertzialak ezartzea eta hiksoek eta gerrak berak suntsitutako tenplu eta eraikin ofizialak berreraikitzea. Amosis Egiptoren bateratzearen alde egin zutenez ere ez zen ahaztu: Ahhotep erreginari emandako sari eta ohoreez gain, Tebaseko altxamenduaren alde egin zuten tokiko printzeak ere oso eskuzabalki sarituak izan ziren.\nHala ere, Amosisek ez zuen nahikoa izan hiksoak kanporatzea eta hauek Asian zehar barreiatuta ikustearekin. Urte batzuk lehenago jada amaitua zen Egiptoko XV. dinastia (hiksoena) Kanaaneko eta Nubiako erresumekin aliatua egon zela gogoratuz, gerran hasi zen toki hauetan gobernariei hiksoen esperientzia errepikatzea eragozteko, eta, bide batez, euren antzinako lagunak mendekatzeko. Hiksoak garaitu ondoren, Amosisek Sirian eta Nubian hasi zituen kanpainak. Horietako batean, bere erregealdiko hogeitabigarren urtean egina, Djahy hirira iritsi zen, Mediterraneo ekialdean, eta baliteke baita ere Eufrates ibairaino ere, hau egin zuen faraoitzat Amosisen oinordekoa izan zen Tutmosis I.a hartzen den arren. Amosis bai heldu zen, gutxienez, Kedem herriraino (Biblosetik gertu zegoela uste dena), bere emaztea izan zen Ahmose-Nefertariren hilobian aurkitutako ostrakon baten arabera. Kanpaina zehatz honi buruzko xehetasunak urriak dira, orain arte lortutako informazioaren zatirik handiena Ahmose soldaduaren hilobitik baitator, eta hau garai hartan aritu zen egiptoar armadan, eta beraz ez zuen lurrez eginiko espedizio honetan parte hartu. Hala ere, Kanaan hegoaldean eginiko ikerketa arkeologikoen arabera, K.a. XVI. mendean gertatu zena Amosisek eta bere lehen oinordekoek inguru hura hiksoen boterearekin amaitzeko euren hiriak suntsituz eraso zutela da, Kanaan konkistatzeko asmorik gabe. Interpretazio hau garai horretan toki asko suntsituak izanagatik ebazten da, eta ez dago berreraikuntza saiakerarik erregistratuta. Hau ez litzateke batere logikoa izango faraoiaren asmoa lurraldea konkistatu eta ondoren bertakoei zergak exijitzea izan balitz."}
{"id": "143357", "revid": "2135", "url": "https://eu.wikipedia.org/wiki?curid=143357", "title": "Egiptoko XVIII dinastia", "text": ""}
{"id": "143358", "revid": "105290", "url": "https://eu.wikipedia.org/wiki?curid=143358", "title": "Cwm y Glo", "text": "Cwm y Glo Galesko ipar-mendebaldeko Gwynedd eskualdean dagoen herri txiki bat da. Caernarfon hiritik 4 mila ekialderantz dago, Llanberis eta Llanrug udalerrien artean."}
{"id": "143359", "revid": "119347", "url": "https://eu.wikipedia.org/wiki?curid=143359", "title": "Deiniolen", "text": "Deiniolen Galesko ipar-mendebaldeko Gwynedd eskualdean dagoen herri txiki bat da. Caernarfon hiritik 7 mila ekialderantz dago- Bertatik, estalitako zerua duten egunetan Caernafon ikus liteke, aldiz, oskarbi dagoenean Anglesey uhartean dagoen Holyhead Mountain mendia eta haratago Irlandako Wicklow mendiak ere ikus daitezke."}
{"id": "143369", "revid": "119347", "url": "https://eu.wikipedia.org/wiki?curid=143369", "title": "Anna Giordano", "text": "Anna Giordano (Messina, Sizilia, Italia, 1965) ekologista bat da, Naturaren Aldeko Mundu Funtsak Sizilian duen taldeko buruetako bat. Goldman saria irabazi zuen 1988an, eta ezaguna da hegaztien alde egiten duen lanagatik eta Messinako itsasarteaz gaindi egiten ari diren zubiaren aurka borrokatzeagatik, zubi horrek ingurumenean eragingo dituen kalteak direla eta.\nHegaztien Babeserako Italiako Ligako (Lega Italiana Protezioni Uccelli) kide egin zen sei urte zituela. 1981ean, isileko ehiztariek zementuzko bunkerretatik tiroka 17 hegazti nola botatzen zituzten ikusi ondoren, isileko ehiztarien kontrako borrokari ekin zion. Harrapari migratzaileak ehizatzea tradiziotzat zuen eta emakumeari toki agerikoenak ukatzen zizkion gizarte sexista hartan, Giordanok ez zuen langintza samurra izan. Poliziari, basozainei eta tokiko agintariei dei egiten zien legez kanpoko hilketa haiek geraraz zitzaten, baina ez zioten kasurik egiten. Hala ere, lan horri eutsi zion, eta mundu osoko gazteentzako kanpamentuak antolatu zituen, udaberriro, hegazti migrariei behatzeko eta ikusten zituzten isileko ehiztarien berri poliziari emateko.\nEhiztariek mehatxuekin eta indarkeriarekin erantzun zioten. 1986an, su bonba batekin eraso zioten haren autoari, eta Giordano ozta-ozta atera zen onik. Geroago, etxean sartu zitzaizkion, eta postaz belatz bat bidali zioten hilik, mehatxu mezu batekin. Gainera, Giordano eta harekin batera hegazti migrariei behatzen ari zitzaizkien gazte talde bat eskopetekin tirokatu zituzten. Azkenean, Sizilian legea betearazteko ardura zutenek beren lanari ekin zioten, eta Giordanori hain agerikoa zen isileko ehiza gerarazteko lanean laguntzen hasi zitzaizkion."}
{"id": "143370", "revid": "119347", "url": "https://eu.wikipedia.org/wiki?curid=143370", "title": "Flysch", "text": "Flyscha arroka sedimentario sekuentzia bat da, ozeano sakoneko orogenian garatu dena. Geruza gogorrak (kareharria, arbela edo hareharria) eta bigunak (margak eta buztinak) tartekatzen dira eta tolesdura geologikoak direla-eta geruzok bertikalak edo zeiharrak dira. Egoera ez-horizontal honek higadura errazten du, geruza ugari agerian utziz. Higadura itsasoak egiten badu marearteko zabalgunea era daiteke.\n\"Flysch\" hitza Bernhard Studer suitzar geologoak erabili zuen lehen aldiz 1827an, Alpeetako hareharri eta arbel geruza sekuentzia izendatzeko. Hitza alemanezko \"fliessen\" hitzetik dator (\"isuri\"), ibaien isuriak sortzen zituela uste baitzuen.\nDeba eta Zumaia arteko flyscha.\nEuskal kostaldean sarritan ageri da flysch egitura, baina Gipuzkoako Deba eta Zumaia artean da ikusgarrien. Gainera, Zumaiako flyscha (Itzurun) nazioarteko erreferentzia geologikoa da, Kretazeoaren eta Tertziarioaren arteko muga (K-T muga) eta Paleozenoaren eta Eozenoaren artekoa (P-E muga) argi azaltzen baitira."}
{"id": "143374", "revid": "56334", "url": "https://eu.wikipedia.org/wiki?curid=143374", "title": "Jan Tinbergen", "text": "Jan Tinbergen (Haga, 1903ko apirilaren 12 \u2013 \"ibidem\", 1994ko ekainaren 9) herbeheretar ekonomialari eta estatistikari bat izan zen, Ekonomiako Nobel Saria 1969 urtean jaso zuena. Ekonometrian egin zuen lan batik bat, herrialde zenbaitetako eredu makroekonomikoak osatuz. Bakezale amorratua ere izan zen, kontzientzia eragozlea gaztetan eta \"Economists for Peace and Security\" izeneko bakearen aldeko elkartearen abiarazlea."}
{"id": "143377", "revid": "20653", "url": "https://eu.wikipedia.org/wiki?curid=143377", "title": "Institute of Mathematical Statistics", "text": "Institute of Mathematical Statistics, labur IMS, \"Estatistika Matematikoko Institutua\" euskaraz, nazioarteko erakunde profesional eta akademikoa da, estatistika eta probabilitatearen ikerketa eta aplikazioen zabalkuntza helburu dituena. 1935 urtean sortu zen, Harry C. Carver matematikariaren eskutik. Institutuak estatistikari buruzko aldizkari zenbait kudeatu, estatistikarien biltzarrak antolatu eta sariak banatzen ditu, Carver domina esaterako."}
{"id": "143379", "revid": "448", "url": "https://eu.wikipedia.org/wiki?curid=143379", "title": "Fabrika Haundie", "text": ""}
{"id": "143380", "revid": "119347", "url": "https://eu.wikipedia.org/wiki?curid=143380", "title": "Kolimako autobidea", "text": "Kolimako autopista (errusieraz: \u0424\u0435\u0434\u0435\u0440\u0430\u043b\u044c\u043d\u0430\u044f \u0430\u0432\u0442\u043e\u043c\u043e\u0431\u0438\u043b\u044c\u043d\u0430\u044f \u0434\u043e\u0440\u043e\u0433\u0430 \u00ab\u041a\u043e\u043b\u044b\u043c\u0430\u00bb, \"autoentzako Kolyma autopista federala\"), Hezurrren errepidea ezizenaz ere oso ezaguna, M56 kodearekin adierazten da, eta Errusiako lurrik sortaldekoenak zeharkatzen ditu. Magadan eta Yakutsk hiriak lotzen ditu, eta 2.032 kilometro luze da.\nEstalinismoaren garaiko Sobietar Batasunean eraiki zen, eta hura eraikitzeko lanetan aunitz jende hil zen."}
{"id": "143384", "revid": "6327", "url": "https://eu.wikipedia.org/wiki?curid=143384", "title": "Urroz de Santesteban", "text": ""}
{"id": "143386", "revid": "23317", "url": "https://eu.wikipedia.org/wiki?curid=143386", "title": "Las Llanas Udal Zelaia", "text": "Las Llanas Udal Zelaia, Sestao herriko udal futbol zelaia da. 1923an eraikia, zutikako eta eseritako 8.905 ikusle gutxi-gorabehera hartzeko tokia du. Bertan, desagerturiko Sestao Sport Club futbol talde historikoa jokatu zuen eta egun Sestao River Club eta San Pedro Kirol Elkartearen ohiko futbol zelaia da.\nHistoria.\nLas Llanas futbol zelaia 1923ko irailaren 9an ireki zen Sestao Sport Club eta Kaiku Kirol Elkartearen arteko partida jokatzeko (Kaiku garai hartan Sestao Sport Club-en eskumendekoa zen, baina, geroago, arraun elkarte independente bilakatu zen). XX. mendearen erdira arte familia sestaoar batek zuen zelaiaren jabetza, baina River eta aipatu familiaren arteko zenbait arazo zirela tarte, udalak, garai hartan herriko talde bakarra zen Sestao Sport Clubaren alde egin eta 1956an desjabetu zuen, Las Llanas udal-estadioa bihurtuz. Egungo jabea Sestaoko Udala bada ere, bi aldeen arteko hitzarmenaren ondorioz Sestao River Club taldeak zaindu behar du estadioa eta, honenbestez, lehentasunezko jabea bilakatu da herriko futbol talde zamarra orlegi-belazduna.\nEzaugarriak.\nEstadioak bi sarrera ditu; lehenengoak tribuna nagusian sartzea ahalbidetzen du eta bigarrenak aldiz hiru harmailetarako sarbidea da. Tribuna nagusia Sestao herriaren eta River-aren kolore orlegi eta beltzeko jesarlekuak ditu eta erabat estalita dago. Harzolazko hiru harmailetatik bik, mendebalde eta eguzkialdean kokaturikoak hain justu ere, estaldura bakoak badira ere, hiruretan ikusle gehien hartzeko ahalmena daukan harmaila guztiz estalita dago. Palkoa, frontoirako sarbidea, bi taberna, prentsa-aretoa, markagailua eta lau argi-dorre dauzka. Sartaldean zenbait pinu eta lertxun hostotsu daude landatuta. Elbarrituentzako egokituta dago."}
{"id": "143387", "revid": "11782", "url": "https://eu.wikipedia.org/wiki?curid=143387", "title": "Tiebas-Muru Artederreta", "text": ""}
{"id": "143390", "revid": "11782", "url": "https://eu.wikipedia.org/wiki?curid=143390", "title": "Tiebas", "text": ""}
{"id": "143391", "revid": "336", "url": "https://eu.wikipedia.org/wiki?curid=143391", "title": "Patrick Kluivert", "text": "Patrick Stephan Kluivert (Amsterdam, Herbehereak, 1976ko uztailaren 1a - ) futbolari ohia eta entrenatzailea da.\nAita futbolaria izan zen ere bai eta Surinamen jaio zen, ama aldiz Cura\u00e7aon. Hainbat futbol taldetan jokatu zuen aurrelari moduan, profesional sasoiaren aurretik Ajaxen beheko taldeetan ibili ostean, eta guztira 460 partida eta horietan 200 gol sartu zituen.\nBestela, Herbehereetako futbol selekzio nazionalarekin 79 partida jokatu eta 40 gol sartu zituen (1994-2004), zenbaki horiekin izanda selekzio horren golegilerik nagusia historia osoan."}
{"id": "143392", "revid": "336", "url": "https://eu.wikipedia.org/wiki?curid=143392", "title": "Edwin van der Sar", "text": "Edwin van der Sar (Voorhout, Hego Holanda, 1970eko urriaren 29a -) futbolari herbeheretarra da.\nBereziki haren herrialdeko txapelketan jokatu zuen, beti ere atezain moduan, baina Italiako ligan ibili izan da eta gaur egun Ingalaterrakoan badabil.\nBestela, Herbehereetako futbol selekzio nazionalarekin 130 partida jokatu zuen (1995-2008), zenbaki horiekin izanda selekzio horretan aldi gehienez jokatu duen pertsona historia osoan."}
{"id": "143398", "revid": "77706", "url": "https://eu.wikipedia.org/wiki?curid=143398", "title": "Jose Tomas Uru\u00f1uela", "text": "Jose Tomas Uru\u00f1uela Fernandez de Larrea (Gasteiz, Araba, 1891ko uztailaren 28a - Donostia, Gipuzkoa, 1963ko uztailaren 3a) musikagilea, musikologoa eta dantzako maisua izan zen.\n1926an, haren konposizioak argitaratzen hasi ziren, euskarazko partiturekin (Zuberoako \"Maitia, nun zira\" kanta herrikoiari egin zion harmonizazioa, esaterako); eta, beste batzuk, melodia tradizionaletan oinarrituak (\"Ahotserako eta pianorako arabar abestiak\"). 1937an, matxinatu faxistek Bilbo hartu zutenean, Parisa ihes egin zuen. Espainiako Gerra Zibilak iraun zuen bitartean Eresoinka kultura enbaxadan parte hartu zuen. 1942an, Donostiara aldatu zen, eta han hil zen 1963an."}
{"id": "143399", "revid": "448", "url": "https://eu.wikipedia.org/wiki?curid=143399", "title": "Arabar", "text": ""}
{"id": "143400", "revid": "90799", "url": "https://eu.wikipedia.org/wiki?curid=143400", "title": "Kudeaketa", "text": "Kudeaketa erakunde batean prozesu bat burutu edo emaitza bat lortzeko egiten diren gobernu-ekintzen multzoa da. Zehatzago, kudeaketa erakunde bateko plangintza zehaztu, plangintzako helburuetarako beharrezko antolakuntza egin, erakundeko eragileen zuzendaritza eta helburuen kontrola egiten dituen funtzioa da. Nazioartean, ingelesezko \"management\" terminoa ere erabiltzen da, kudeaketa eta administrazio kontzeptuak bateratzen dituena. Kudeaketa eta administrazio kontzeptuak, batzuetan, sinonimo moduan erabiltzen badira ere , kontzeptu bereizitzat hartzen dituzte zenbaitek: kudeaketak erakundeak ikuspuntu global eta estrategiko batetik garatzen ditu, eta administrazioak erakundearen kontserbazioarekin eta mantenimenduarekin du zerikusia. Bereizketa hau onartuz, kudeaketa goi-zuzendaritzari, kargu adieran, dagokion zeregina da, eta administrazioa kudeaketaren azpiko mailan kokatzen da zuzendaritzatik ezarritako politikak eta programak gauzatzeko erabakiak hartuz.\nErakunde handiek, oro har, hiru kudeatzaile-maila hierarkiko dituzte piramide-egitura batean:\nErakunde txikiagotan, kudeatzaileak esparru askoz zabalagoa izan dezake, eta hainbat rol bete ditzake, edo normalean erakunde handi batean ikusi ohi diren rol guztiak ere bete ditzake.\nGizarte zientzialariek kudeaketa diziplina akademiko gisa ikasten dute, hala nola gizarte-antolaketa, antolakuntza-egokitzapena eta antolakuntza-lidergo arloak ikertzen.\nDefinizioak.\nKudeaketa definizioari eta esparruari buruzko iritziak honako hauek dira:\nEsparru teorikoa.\nKudeaketan, enpresaren arrakastari laguntzeko, enpresa baten giza kapitalaren misioa, helburua, prozedurak, arauak eta manipulazioa identifikatzean datza. Akademikoek banakako, antolakuntza eta erakundeen arteko harremanen kudeaketan zentratu dira. Komunikazio eraginkor honek zera dakar: Enpresa-ingurune batek (mekanismo fisiko edo mekaniko baten aldean) giza motibazioa dakar, eta nolabaiteko aurrerapen edo sistemaren emaitza arrakastatsua suposatzen du. Horrela, kudeaketa ez da mekanismo baten manipulazioa (makina edo programa automatizatua), ez animalien artzaintza, eta legezko edo legez kanpoko enpresa edo ingurune batean gerta daiteke. Norbanakoaren ikuspegitik, kudeaketa ez da enpresaren ikuspuntutik soilik ikusi behar, kudeaketa ezinbesteko funtzioa baita norberaren bizitza eta harremanak hobetzeko. Kudeaketa, beraz, nonahi dago eta aplikazio-eskaintza zabalagoa du. Komunikazioa eta ahalegin positiboa dira horren bi alderdi nagusi, bai enpresaren bidez, bai bilakaera independentearen bidez. Planak, neurketak, motibaziorako tresna psikologikoak, helburuak eta neurri ekonomikoak (irabaziak, etab.) beharrezko osagaiak izan daitezke, edo ez, kudeaketa egon dadin. Hasieran, kudeaketa funtzionalki ikusten da, hala nola kantitatea neurtzea, planak doitzea eta helburuak betetzea, baina planifikazioa egiten ez den egoeretan ere aplikatzen da. Ikuspegi horretatik, Henri Fayol-ek (1841\u20131925) dio kudeaketak bost funtzio dituela:\nBeste pentsamolde batean, Mary Parker Follett-ek (1868\u20131933) kudeaketa ustez 'pertsonen bidez gauzak egiteko artea' gisa definitu zuen. Kudeaketa filosofia gisa deskribatu zuen.\nKritikariek, ordea, definizio hau baliagarria baina estuegi ikusten dute. \u00abKudeaketa da kudeatzaileek egiten dutena\u00bb esaldia oso zabala da; kudeaketa zirkulartasunik gabe definitzeko zailtasuna iradokitzen du, definizioen izaera aldakorra eta zuzendaritza-praktiken lotura zuzendaritza-koadro baten edo klase baten existentziarekin.\nPentsamendu-ohitura batek kudeaketa enpresen administrazioaren baliokidetzat hartzen du, eta, beraz, merkataritzaz kanpoko tokietako kudeaketa baztertzen du, adibidez, ongintzako erakundeetan eta sektore publikoan. Orokorrean, erakunde bakoitzak bere lana, pertsonak, prozesuak, teknologia eta abar \"kudeatu\" behar ditu eraginkortasuna maximizatzeko. Hala ere, jende askok kudeaketa irakasten duten unibertsitate-sailei \"enpresa-eskola\" deitzen die. Horrelako erakunde batzuek (esaterako, Harvard Business Schoolek) izen hori erabiltzen dute, eta beste batzuek (esaterako, Yale School of Management) \"kudeaketa\" termino zabalagoa erabiltzen dute.\nIngelesez hitz egiten dutenek \"kudeaketa\" edo \"administrazio\" terminoa ere erabil dezakete erakunde bateko zuzendariak deskribatzen dituen hitz kolektibo gisa, adibidez, korporazio batena. Historikoki, terminoaren erabilera hori, askotan, kontrastatu egiten zen eskulan terminoarekin kudeatzen ari zirenei erreferentzia eginez."}
{"id": "143401", "revid": "336", "url": "https://eu.wikipedia.org/wiki?curid=143401", "title": "Administrazio", "text": "Erakundeetan, administrazioa edo arduralaritza zuzendaritzak bere kudeaketa-jardueran jarritako helburuak lortzeko eta emandako bitartekoak modu eraginkorrenean erabiliz, erakundeko pertsonak, baliabide eta sistemak koordinatu, helburuak lortzeko hartu behar diren erabaki zehatzak hartu eta abiarazi egiten dituen funtzioa edo jarduera da. Horrela, kudekaeta erabaki estrategikoetaz arduratzen den bitarteaz, administrazioa eguneroko zereginetaz arduratzen da, zuzendaritzatik ezarritako politikak eta programak martxan jarriz. Horrela, administrazioaren funtzioa exekutiboa da batik bat, kudeaketan ezarritako irizpideak aplikatuz."}
{"id": "143402", "revid": "1545", "url": "https://eu.wikipedia.org/wiki?curid=143402", "title": "Administrazio publiko", "text": "Administrazio publikoa edo herri-administrazioa gobernuen politikak modu exekutiboan betetzen dituzten erakundeen multzoa da. Gobernuek zuzenean kontrolatutako erakundeak eta pertsonalitate juridiko berezia duen beste edozein entitate sartzen da administrazio publikoaren baitan. Edozein esparru geografikotako erakundeak (nazionalak, tokikoak, nazioartekoak) izan daitezke administrazio publikokoak.\nHerritarrak eta botere politikoa harremanetan jartzen ditu administrazio publikoak, eta botere legegileak eta botere judizialak ezarritakoak herritarrei helarazten dizkie.\nAdministrazio publikoak zerbitzu publikoak ematen ditu, funtzionarioen bitartez gehienetan, baina baita beste mota batzuetako langileen bidez ere, eta zenbaitetan, kontratatutako enpresa pribatuetako langileen bidez. Gobernu bakoitzak bere eskumenen arabera eskaintzen ditu zerbitzu horiek, eta oro har, ia beti zerbitzu publikotzat hartzen dira oinarrizko hezkuntza (eskola publikoak), osasuna, gizarte babesa, azpiegiturak, polizia, ingurumenaren babesa eta beste zenbait esparrutako zerbitzuak."}
{"id": "143403", "revid": "17", "url": "https://eu.wikipedia.org/wiki?curid=143403", "title": "Herri arduralaritza", "text": ""}
{"id": "143404", "revid": "119347", "url": "https://eu.wikipedia.org/wiki?curid=143404", "title": "Gaskoiniako Landak", "text": "Gaskoiniako Landak (okzitanieraz \"las Lanas de Gasconha\", frantsesez \"Landes de Gascogne\") Okzitaniako eskualde natural bat da, Gaskoinian dagoena. Okupatzen duen lur eremuak triangelu baten itxura hartzen du eta Frantziako hiru departamendutan banatuta dago: Gironda, Landak (gehiena baina ez osorik) eta Lot-eta-Garona.\nEzaugarri orokorrak.\nEskualdea oro har oso laua den goi-ordoki sedimentario inklinatu baten gaineko hondarrezko lurzoruek osatuta dago. Lau izate horrek eta bere urak erraz itsasoratzea ekiditen duen kostaldeko duna-lerroak hezegune bihurtu zuten, beti ere XVIII. mendearen amaieran hasi eta XIX. mendean zehar saneamendu-lanak, dunen finkapena eta pinuen landaketa garatu baino lehen.\n\"Chanca\" edo trikimakoen laguntzaz hezeguneen gainean ibiltzen ziren artzain landestarren irudia desagertu eta XIX. mendearen erdialdean Okzitania eta frantses estatu osoko basorik handiena agertu zen: Gaskoiniako Landetako basoa, Solac (Medoc, Gironda), Nerac (Labrit, Lot-eta-Garona) eta \u00d2ssag\u00f2r (Maremna, Landak) arteko \"Landetako triangeluan\" hedatua. Lan horiekin guztiekin eskualdeak berebiziko itxuraldaketa pairatu zuen eta aurreko milaka urteko ekonomia eta kultura zokoan utzi zituen; nekazaritza eta abeltzaintza tradizionalek erretxinaren erauzketaren industriari utzi zioten lekua. Gaur egun erretxinaren ustiapena oso mugatuta badago ere, egurgintza sektoreak -Akitaniako aberastasun iturri nagusietakoa- garrantzi handia du, nazioarteko konkurrentziak eta garapen teknologikoek eraginda gorabeherak izan dituen arren. Nekazaritza industriala garatzeko saiakerek porrot egin zuten 1960ko hamarkadan artoa sartu arte.\nTurismoaren garapenarekin kostaldeak garrantzia hartu du; XIX. mendearen erdialdean hasita, trena 1841ean La T\u00e8sta de Bugera (Arcaishon aldea) eta geroago Baiona eta La Canaura (Medoc) heltzeak bultzada eman zion eta gaur egun udarako lanpostuak sortzeko elementu gakoa da.\nKokapena.\nGaskoiniako Landetako triangeluaren ertzak hauek dira:\nTurismo guneak.\nTurismoa butzatzeko \"C\u00f4te d'Argent\" (\"Zilarrezko kostaldea\") izena hartu duen itsasaldeko herri nagusiak:\nLandetako basoa.\nLandetako basoak milioi bat hektarea ditu. Pinuek 200.000 ha besterik ez zituzten okupatzen duna eta lautadetan zuhaitz mota hori masiboki landatu zen arte. Gaur egun itsas pinuak baso honetako zuhaitzen % 80 dira; beste % 20 haritz, zumar, ezki, gaztainondo, haltz, ereinotz, gurbitz, aranondo, sagarrondo, gereziondoak eta abar dira.\nAskotan monotonotzat joa, Landetako basoak paisaia aniztasun handia du. Iparraldean Bordele aldeko ardogintza ustiategien hurbiltasunak pinu, ardantza eta landestar estiloko etxeez betetako paisaia eskaintzen digute. Hegoaldean pinuek Shal\u00f2ssako muino berdeei uzten diete lekua. Kostaldean barnealdekoekin zerikusi handirik ez duen baso mota bat aurki daiteke; gurbitz, arte eta artelatzek pinuek profitatzen ez duten argia partekatzen dute. Azkenik, basoaren bihotzean dauden errekasto batzuek eta \u00c8ira ibaiak oso bestelako baso-mota bat eratzen dute.\nGeologia.\nAkitaniako arro sedimentarioko kareharrizko substratu tertziarioak mugimendu tektonikoen eragina pairatu zuen; horien ondorioz Tertziarioan Biscarr\u00f2ssa inguruan zabalgune bat sortu zen plataforma atlantikoan.\nMiozenoaren amaieran ozeanotik zetozen sedimentuak eta Pirinioetatik etorritako arroka detritikoak pilatu ziren. Ondoren suertatutako bilakaerarekin \"Landetako hondarrak\" deitu direnak sortu ziren:\nHistoria.\nNekazaritza eta abeltzaintza historikoa.\nXIX. mendearen erdialdean Landetako biztanleek lurzoruetako kalitate eskasari aurre egin behar zioten; lautada itzeletan zingira osasungaitz ugari zeuden. \"Airial\" izeneko auzo txikietan barreiatuta bizi ziren, beren elikaduraren oinarria ziren zekale eta artatxikia landatzen zituzten eta lurrak emankorrago bihurtzeko zioaz ardiak hazten zituzten. Aldi horretan sortu zen trikimakoen gainean ibiltzen zen Landetako artzainaren irudia, zingiretako oteen gainetik mugitzeko tresna aproposa zelako.\nBug eskualdeko \"Captal\" edo jauntxoen ekimenaz Nicolas Br\u00e9montier lehen eta Fran\u00e7ois Jules Hilaire Chambrelentek geroago kostaldeko duna mugikorrak finkatzeko lanari ekin zioten; \"landaren\" drainatze-sistema hobetzeko betidanik zeuden \"crasta\" izeneko ubideak hobetu eta ugaritu egin ziren. Ordura arteko nekazaritza saiakera guztiek (arroz, kakahuete, tabakoa...sartzeko) porrot egin zuten, hondarrez betetako lurzoruek ez baitzuten bat ere laguntzen. Malaria izurriek hainbeste lagun hil zituzten. Egoera horretan pinua zen baldintza horiei eutsi ahal zion ia bakarra. Lan horiek 1857ko ekainaren 19ko legearekin arautu ziren; Gaskoiniako Landetako udalerri guztiei beren lurraldeetan itsas pinuak landatzeko betebeharra ezarri zien. Hortik aurrera eskualdearen itxura guztiz aldatu zen eta pinua errege bihurtu zen.\nLan olde honen bi interpretazio egiten dira; ofizialena Napoleon III.aren mitologian oinarritzen da: aurrerapena, modernitatea eta oparotasun ekonomikoak ekarri zizkioten oso txiroa zen eskualdeari. Badira, ordea, horrekiko kritika egiten dutenak; bizitzeko latza zen lekua zela ukatu gabe, XIX. mendea baino lehenagoko \"landa\" multzo natural eta kultura oso aberatsa zela azpimarra daiteke. Napoleon III.aren motibazioak industria, nekazaritza handia eta turismoarekin lotuta zeuden baina ez hainbeste tokiko nekazarien beharrekin; paradoxikoki kasu askotan hauek beren lurren pribatizazioa (edo estatuak konfiskatzea) ikusi zuten.\nErretxinaren erauzketa.\nErretxinaren erauzketa milaka urtetan zehar praktikatu da Gaskoiniako Landetan. Lehen \"gemaire\" edo erretxina ustiatzaileek galipotaren moduko zerbait egiten zuten groago Europako basorik handiena bilakatu zen horretan, itsasontzietako istinkatze lanetarako. Kostaldetik hurbil aurkitzen ziren, La Canau, La T\u00e8sta de Bug, Arcaishon, Biscarr\u00f2ssa edo \u00d2ssag\u00f2rren. Artzaintzan aritzeko molde zaharren desagerpena eta pinuen landaketa masiboekin erretxina ateratzeko prozedura baso osoan zehar hedatu zen eta eskualdeko aktibitate industrial adierazgarriena bihurtu zen; hala izan zen 1950eko hamarkada arte. Bildutako erretxina distilatu eta gero industriarako baliagarriak ziren bi osagai lortzen ziren: kolofonia (%70) eta trementina (%20). Hondakinak industria kimikora bideratzen ziren.\nErretxinaren erauzketa 1980ko hamarkadan desagertu zen lanbide gisa; gaur egun basoaren ustiapenari dagokionez papergintza da protagonista nagusia.\nDunen finkapena.\nGaskoiniako kostaldeko duna mugikorrak finkatu zituzten arte haizeak sarritan hondar kopuru handiak barnealdeko lurretara eramaten zituen. Horren ondorioz hainbeste herri lekualdatu edota berreraiki behar izan zituzten. Dunen finkapenean aintzindari gisa Bug eskualdeko \"captal\" edo jauntxoak ziren Ruat familiako kideak aipa daitezke; XVIII. mendearen amaieran saiakerak egin zituzten La T\u00e8sta de Bugen.\nLan horiek kostalde osora zabaldu ziren Guillaume Desbiey, Charlevoix de Villiers baroia, Chambrelent edo Br\u00e9montier bezalakoen ekimenagatik. Frantses estatuak XIX. mendean bere gain hartu zuen kostaldeko zerrenda finkatua eraikitzearen ardura: 1876an dagoeneko 88.000 ha finkatuta zeuden. XX. mendean ONF erakunde publikoak ziurtatu zituen dunen kudeaketa eta zaintza.\nLurralde baten zatiketa.\nGaskoiniako Landetako eremuan ere, estatu ia osoan bezala, Frantziako Iraultzaren osteko banaketa administratiboak ez zituen lurralde honek dituen berezko ezaugarriak eta batasuna kontuan hartu.\n\"Landak\" izena eman zitzaion departamenduak Gaskoiniako Landetako zati bat baino ez du hartzen eta aldi berean landetakoak ez diren eskualde batzuk bere baitan sarrarazi zituzten: Shal\u00f2ssa, Tursan eta Marsan. Landetako basoa, beste aldetik, Lot-eta-Garonaraino heltzen da, hegoaldean Aturrin amaitzen da eta iparraldetik Solacen (Medoc, Gironda). Beraz, Landetako basoa, lotura historiko, geologiko, biologiko, linguistiko eta kulturalek batutako eskualde naturala, hiru departamendutan banatuta geratu zen: Gironda, Landak eta Lot-eta-Garona.\nFrantziako iraultzaren eraginez departamenduak sortu zirenean ez ziren inolaz ere kontuan hartu banaketa hauekin ados ez zeuden batzuen iritziak; geometrian aditua zen Simon A\u00een\u00e9k historia luzearen herentzia errespetatuko zuen departamendu homogeneo bat sortu nahi izan zuen, \u00c8ira ibaiaren izena eramango zukeeena; hiriburua \"Lug\u00f4ville\" izen berria izango zuen Lugos izatea proposatu zuen. \"Landes\" izena desegokitzat jo eta \"Adour\" ustez hobea proposatu zuenik ere egon zen.\nIraultzaren eraginez, beraz, lurralde hori zatikatu eta ezkontza bitxi bat suertatu zen, Shal\u00f2ssako muinoak eta landetako basamortua protanista izan zirena. \u00ab \" Laster batean landestar eta ez landestarren arteko banaketa-lerroa ez zen pasatu betidanik pasatzen zen lekutik, lautada eta muinoen artean, hondar beltza eta \"glevaren\" artean; departamenduetako mapetako lerroetan kokatu zen. Aturritik hegoalderako nekazariak landestar bihurtzen ziren bitartean, Salas edo Sent Sefrianekoak Girondar zurbilak bilakatu ziren\" . \u00bb.\n\"Par\u00e7an\" edo eskualdeak.\nOkzitania osoan bezala, lurraldearen ohiko banaketaren oinarrizko unitatea, frantses administrazioak gutxitan onartzen duena, \"pa\u00eds\" edo \"par\u00e7an\" (eskualdea) da. Gaskoiniako Landetako lur-eremu handia ere \"pa\u00eds\" askotan banatuta dago. \"Par\u00e7an\" hauek guztiek elkarren arteko lotura historiko eta geografikoak ez ezik beste batzuk ere badituzte:\n1790eko martxoaren 4an departamendua sortu zenean lurralde hau banatuta geratu zenetik ondorio latzak izan ditu: Landetako tradizioek desagertzen joateko joera bizi izan dute eta kanpoko askok \"landak\" izen hori daraman departamenduarekin identifikatzen dute sarri askotan.\nAzken hamarkadetan Gironda departamenduari dagokion aldean bultzatu diren ekimen kultural nagusiak kostaldeko turismoarekin lotu dira eta onenera Medoc aldeko ardogintzarekin. Hala ere, azken urteotan apurka-apurka Girondako landetako kultura-ondasuna gero eta gehiago agertzen ari da turismo-gida eta mapetan.\nGaskoiniako Landetako \"pa\u00eds\" edo \"par\u00e7an\":\nGaskoiniako Landetako eskualde-parke naturala.\nParke natural hau (frantsesez \"parc naturel r\u00e9gional des Landes de Gascogne\") 1976an sortu eta Gironda zein Landetako 41 udalerri hartzen ditu bere baitan. Bere egitekoak: ondarea zaintzea, aktibitate ekonomikoen garapen orekatua eta bisitari nahiz lekuko biztanleengan ingurumenarekiko kontzientzia hartzea. Lurraldea sakonago ezagutzeko helburua duen turismoa ere bultzatzen du, horretarako propio antolatutako ekipamenduen sarearekin.\nParkearen etxea Belin e Beliet udalerrian dago, Girondan.\nHizkuntza eta kultura.\nBi dira hitz egiten diren hizkuntzak:\nBadira hainbeste hitz, denak eskualde hauetako gaskoieran bain erabiltzen ez direnak, lurralde honetan garatu diren aktibitateekin zerikusia dutenak; haietako batzuk hauexek dira:"}
{"id": "143405", "revid": "880", "url": "https://eu.wikipedia.org/wiki?curid=143405", "title": "Mendi-Marzana", "text": ""}
{"id": "143406", "revid": "59723", "url": "https://eu.wikipedia.org/wiki?curid=143406", "title": "Biscarrosse", "text": "Biscarrosse () Frantziako hego-mendebaldeko kostaldeko hiria da, Landetako departamenduaren iparraldean eta Akitania Berriako eskualdean. Cazaux eta Sanguinet eta Biscarrosse eta Parentis urmaelen artean dago.\nUdalerriak 12.209 biztanle zituen 2007an. XV. mendeko eliza, XVI. mendeko gaztelua eta bainu-etxe ospetsua ditu.\nEtimologia.\n1000. urtera arte Gaskoinian euskaraz eta gaskoineraz hitz egiten zen eta gaur egun bertako toponimian euskararen arrasto ugari daude. Biscarrosse izena euskarazko \"bizkar\" hitzetik dator eta toponimoa euskaraz Bizkarrotze da. Huescako Biscarru\u00e9s herriak antzeko toponimia du.\nAdministrazioa.\nOndorengo taulan Biscarrosseko alkateak ageri dikra, 1983 urtetik aurrera."}
{"id": "143408", "revid": "46380", "url": "https://eu.wikipedia.org/wiki?curid=143408", "title": "Henri Fayol", "text": "Henri Fayol (Istanbul, 1841eko uztailaren 29 \u2013 Paris, 1925eko azaroaren 19) frantses meategi-ingeniari bat izan zen, kudeaketa eta administrazioari buruzko teoria zientifiko bat osatu zuena, fayolismo izendatzen dena, meategietan bere bizitzan zehar egindako behaketetan oinarrituz. Ezagunak dira bere 14 kudeaketa-printzipioak, kudeatzailearen ezaugarri, ekintza eta tresna zenbaitekin osatzen direnak.\nBizitza.\nBere aita Andr\u00e9 Fayol izan zen, eraikin-ingeniari bat. Istanbulen lantegi berri bateko lanak zuzentzen ari zela jaio zen Henri Fayol, bere aita eraikitzen ari zen lantegitik oso gertu, Istanbuleko periferian. Frantzia hegoaldeko La Voulte-sur-Rh\u00f4ne herrian egin zituen bere lehenengo ikasketak, bertatik gertu zegoen Valence hirian eskola politeknikoan sartu zen. 1960 urtean, 19 urterekin, Saint-Etienneko Meategi-eskolan gradutatu eta urte horretan bertan hasi zen lanean meategi batean. 34 urterekin, 1875 urtean, Ad\u00e9lade C\u00e9leste Marie Saul\u00e9rekin ezkondu zen. Ordurako meategiko zuzendaria zen. 1888 urtean, konpainiako zuzendari izendatu zuten."}
{"id": "143411", "revid": "1636888", "url": "https://eu.wikipedia.org/wiki?curid=143411", "title": "Villajoyosa", "text": ""}
{"id": "143412", "revid": "512", "url": "https://eu.wikipedia.org/wiki?curid=143412", "title": "El Puig", "text": "El Puig edo el Puig de Santa Maria Valentziako Erkidegoko udalerria da, Horta Nord eskualdean eta Valentziako probintzian kokatua.\n2011ko urtarrilaren 1eko erroldaren arabera 9.097 biztanle zituen."}
{"id": "143414", "revid": "11782", "url": "https://eu.wikipedia.org/wiki?curid=143414", "title": "Arcaishon", "text": ""}
{"id": "143416", "revid": "512", "url": "https://eu.wikipedia.org/wiki?curid=143416", "title": "Goierriko gipuzkera", "text": "Goierriko gipuzkera gipuzkeraren azpieuskalki bat da, Gipuzkoako hego-ekialdeko Goierri eskualdean (Urola Garaia ere barne dela) egiten dena. Goierri, tradizioz, oso gune euskalduna izan da, nahiz eta XX. mendearen bigarren erdian eskualdeko industriaguneek \u2014batez ere Beasain, Ordizia, Lazkao, Legazpi eta Zumarraga udalerriek\u2014 erdaldun kopuru handia jaso izan. Migrazio hartan, kopuru txikiagoan bada ere, Goierri barruko eta beste euskalki edo azpieuskalki batzuetako euskaldunak ere bildu ziren industriagune horietara.\nErdialdeko euskararen barruan, Goierriko hizkera nortasun handikoa da. Hasteko, homogeneo samarra da Goierri osokoa. Mendebaleko euskararen ezaugarri zenbait iritsi dira bertara (batez ere sartaldeko ertzean dauden Zegama, Segura eta, bereziki, Legazpira), eta, ostera, Gipuzkoako gainerako hizkeretan zabaldu diren ezaugarrietako asko ez dira Goierrin hedatu. Azken gertakari bi hauek Urolaldeko hizkeretan ere nabari dira, baina Goierrin, gainera, Araban behiala mintzo zen euskararekiko lotura ere sumatzen da.\nGoierriko gipuzkera egiten den eremua.\nGoierri osoko udalerrietan mintzatzen da, bai eta Urola Garaia eskualdeko Ezkio-Itsaso eta Legazpi udalerrietan ere. Urretxu eta Zumarragako euskara azpieuskalkien artekoa da, bai Goierriko hizkeraren eta bai Urolaldeko hizkeraren ezaugarriak ditu.\nGoierriko azpieuskalkiko udalerrien zerrenda.\nAltzaga, Arama, Ataun, Beasain, Ezkio-Itsaso, Gabiria, Gaintza, Idiazabal, Itsasondo, Lazkao, Legazpi, Legorreta, Mutiloa, Olaberria, Ordizia, Ormaiztegi, Segura, Zaldibia, Zegama eta Zerain.\nBeste azpieuskalkiekiko lotura egiten duten udalerriak.\nUdalerri hauetan egiten den euskarak baditu Goierriko hizkeraren ezaugarriak, eta beste azpieuskalkiren batenak ere.\nGoierriko gipuzkeraren mugen auzia.\nHala, bada, bi mugatan ondoko azpieuskalkiekiko lotura eremuak ditu Goierriko hizkerak. Ipar-mendebaldean, Zumarraga eta Urretxu udalerrietako euskarak bai Goierriko hizkerakoak eta bai Urolaldekoak dira, bi azpieuskalkietako ezaugarriak dituztelako; horretan adostasun zabala dago euskalarien artean.\nBeterriko azpieuskalkiarekiko mugak, berriz, ez daude oso argi. Gaur egun euskalkien azterketan itzal handiena duen Koldo Zuazo euskalariaren ustez, ekialdetik, Goierriko eta Tolosaldeko hizkeren arteko lotura Ikaztegieta eta Abaltzisketa udalerrietan dago:\nHalere, bertakoen euskararen ezagulea denarentzat badaude, jada Goierriko hizkera mintzatzen ez dutelako adierazgarriak. Adibidez, Abaltzisketa eta Ikaztegietan eta iparraldera jada Beterriko hizkeraren \"in du\", \"dakat\" edo \"hemendikan\" bezalako aldaerak erabiltzen dira, Goierriko hizkerako \"in do\", \"dauket\" edo \"hemendio\" ez bezala. Eta Zumarraga eta Urretxun Mendebaldeko euskaraz eta Azkoitia eta Azpeitian hain ohikoa den \"ipini\" aditza erabiltzen dute, Goierriko hizkeran batere erabiltzen ez dena, \"jarri\" baizik. Berez eskualde hauetakoak ez diren euskaldunentzat ia nabarmenkaitzak diren ezberdintasun txikiak izan arren, eskualde hauetako euskaldunek beren artean zein hizkera mintzatzen duten eta nongoak diren jakiteko adina adierazgarriak badira.\nHala ere, giputz euskarako azpieuskalkien banaketa iparralde/hegoalde artekoa ere badela adierazi du:\nKoldo Zuazok giputz euskararen hegoaldeko aldaeratzat izendatzen duen horri, hain zuzen ere, \u00abGoierriko gipuzkera\u00bb esan izan diote Luis Luziano Bonaparteren sailkapenari jarraitu diotenek. Beraz, gaur egungo euskal dialektologiaren ikuspegitik ere, bada arrazoirik Goierriko gipuzkeraren ipar-ekialdeko mugak Pedro Irizarren mapan dauden tokian jartzeko, hau da, Alegia, Altzo eta Bedaio ere barne hartuta.\nAzpitaldeak.\nGoierriko hizkeraren barnean ere azpitaldeak daude:\nTokian tokiko edo herri bakoitzeko hizkera bereziak ere badira: Zaldibiako hizkera, Ataungo hizkera, Idiazabalgo hizkera, Zegamako hizkera, eta abar.\nGoierriko Beasain, Ordizia, Lazkao eta Legazpi udalerri jendetsuetan mintzatzen den euskarak, oro har, ez ditu Goierriko berezitasunak herri txikietan bezain ondo gorde, hasieran aipatu dugun migrazio horrek euskaldun berriak ugaritzea eta beste euskal hizkera batzuen ezaugarriak gehitzea ekarri baitu. Dena dela, udalerri jendetsu horietan ere, baserri giroko auzoetako hizkerek Goierriko berezitasunak izaten dituzte.\nBerezitasunak.\nGipuzkerako ezaugarriez gainera, Goierriko gipuzkerak baditu hainbat bereizgarri. Hego Euskal Herriko euskalkietan gertatu ohi denez, Goierriko zaharren artean edota herri hizkera lagunartekoan, gaztelaniatiko mailegu gordin samarrak erabili ohi dira: \"notizik\" ('albisteak'), \"binagrea\" ('ozpina'), \"barkue\" ('itsasontzia')... Gaztelania, hizkuntzen estatusaren hierarkian, euskararen oso gainetik zegoen garaiaren isla da. Gazteek, euskara batuan alfabetatuak baitira, ez dituzte hainbeste erabiltzen mailegu gordinok; ordainetan, zaharren etorria eta esamolde aberastasuna falta dituzte maiz."}
{"id": "143417", "revid": "11782", "url": "https://eu.wikipedia.org/wiki?curid=143417", "title": "Morcens", "text": ""}
{"id": "143418", "revid": "11782", "url": "https://eu.wikipedia.org/wiki?curid=143418", "title": "Biscarr\u00f2ssa", "text": ""}
{"id": "143419", "revid": "11782", "url": "https://eu.wikipedia.org/wiki?curid=143419", "title": "Mamisan", "text": ""}
{"id": "143420", "revid": "11782", "url": "https://eu.wikipedia.org/wiki?curid=143420", "title": "Cap Berton", "text": ""}
{"id": "143421", "revid": "11782", "url": "https://eu.wikipedia.org/wiki?curid=143421", "title": "Piss\u00f2s", "text": ""}
{"id": "143422", "revid": "119347", "url": "https://eu.wikipedia.org/wiki?curid=143422", "title": "Eraikuntzaren Kode Teknikoa (Espainia)", "text": "Eraikuntzaren Kode Teknikoa (aurrerantzean EKT) araudi eta eremu legala da, Espainiako eraikinen kalitatea, euren atondurak barne, bermatze aldera bete beharreko eskakizun basikoak arautzen dituena. Eskakizun basiko hauek segurtasuna eta bizigarritasuna dute oinarri. 1999an argitaratutako Espainiako Eraikuntzaren Antolamenduaren 38/1999 Legean (gazteleraz \"Ley de Ordenaci\u00f3n de la Edificaci\u00f3n\" edota \"LOE\"), jada, eskakizunon beharra adierazten zen, gerora garatu beharreko kode tekniko bati egokituz eskakizunon xehetasunak garatzea Testua katalanera itzulia badago ere, momentuz ez dago euskarazko bertsiorik.\nDokumentuen egitura.\nEKTak, oso modu orokorrean, bi zati nagusi ditu:\nOinarrizko eskakizunak.\nOinarrizko eskakizunek, esan bezala, segurtasuna eta bizigarritasuna dute helburu, eta xede bakoitzak hiru DB-tan garatzen da EKTean:"}
{"id": "143423", "revid": "336", "url": "https://eu.wikipedia.org/wiki?curid=143423", "title": "Henry Mintzberg", "text": "Henry Mintzberg (Montreal, 1939ko irailaren 2 - ) kanadar irakasle bat da, ezaguna erakundeetako kudeaketa eta antolakuntza aztertu eta horien hobekuntzarako teoriak eta ereduak taxutzeagatik. Antolaketaren ikuspuntu hierarkikoa gainditu eta erakundeen eskema berria proposatu zuen, erakundeeetan sei atal bereiziz: gailur estrategikoa, lerro hierarkikoa, eragiketa-zentroa, teknoestruktura, logistika eta ideologia. Lanaren zatiketaz gainera, koordinazioa garrantzitsutzat jotzen du, horretarako sei arlo hauek bereiziz: koordinazio informala, ikuskatze zuzena, lan-prozesuen estandarizazioa, emaitzen estandarizazioa, arauen estandarizazio eta kualifikazio eta prestakuntzaren estandarizazioa."}
{"id": "143424", "revid": "15795", "url": "https://eu.wikipedia.org/wiki?curid=143424", "title": "Lurralde-antolakuntza", "text": ""}
{"id": "143426", "revid": "119347", "url": "https://eu.wikipedia.org/wiki?curid=143426", "title": "Iparraldeko goi nafarrera", "text": "Iparraldeko goi nafarrera goi nafarreraren azpieuskalki bat da, Nafarroa Garaiko ipar-ekialdean egiten dena. Gipuzkoako ipar-mendebaldeko euskalkia ere bazen XX. menderaino, baina orduz geroztik inguru horretan euskal hiztun zaharrenen artean baizik ez da gordetzen: horko euskaldun gehienek \u2014batez ere gazteek\u2014 gipuzkera egiten dute.\nEremua.\nIparraldeko goi-nafarrera mintzatzen den eremuak eskualde eta udalerri hauek barne hartzen ditu:\nHiztegi erkatua.\nHona hemen hitz zerrenda labur bat"}
{"id": "143430", "revid": "880", "url": "https://eu.wikipedia.org/wiki?curid=143430", "title": "UEMA", "text": ""}
{"id": "143431", "revid": "201", "url": "https://eu.wikipedia.org/wiki?curid=143431", "title": "Li\u00e8ge", "text": ""}
{"id": "143433", "revid": "119347", "url": "https://eu.wikipedia.org/wiki?curid=143433", "title": "Jos\u00e9 Bergam\u00edn", "text": "Jos\u00e9 Bergam\u00edn Guti\u00e9rrez (Madril, 1895eko abenduaren 30a - Hondarribia, 1983ko abuztuaren 28a) Espainiako idazle, saiogile, poeta eta dramaturgoa izan zen. Katolizismoaren eta komunismoaren jarraitzaile, jarrera biak batzen saiatu zen. Euskal Herriarekin lotura handia izan zuen; hil aurreko azken urtean Donostian bizi izan zen eta bere nahia jarraituz Hondarribiko hilerrian dago lurperatua. Urte horietan, Herri Batasunaren inguruan ibili zen, zenbait mitinetan parte hartuz, eta \"Egin\" egunkarian idatzi zuen."}
{"id": "143434", "revid": "1484", "url": "https://eu.wikipedia.org/wiki?curid=143434", "title": "Yucat\u00e1n penintsula", "text": "Yucat\u00e1n penintsula, Mexikoko hego-ekialdean, Karibe itsasoa eta Mexikoko golkoa banatzen dituen lur eremua da. Penintsula hau Tehuantepec istmoaren ipar-ekialdean dago, Erdialdeko Amerikaren eta Ipar Amerikaren arteko mugan.\nLur eremu honen barnean daude Mexikoko Yucat\u00e1n, Campeche eta Quintana Roo estatuak, Belizeren iparraldea eta Guatemalako El Pet\u00e9n departamenduaren iparraldea.\nGeologia.\nPenintsula 300 km luze eta 250 km zabal da gutxi gorabehera. Koralezko uharriek kostaldea babesten dute ekialdean, eta mangladi eta padurek ipar eta mendebaldean. Eskualdea kareharrizko ordoki zabalak eratzen du, 50 metroak nekez igaroz. Puntu garaienak \"sierrita de Tical\" da, hegoaldean, 200 metro baino ez dituena.\nKareharrizko ordoki honek ibaiak sortzea galarazi du, urak arroka hautsi eta maila freatikoraino azpiratzen baita. Horrela, urak leize eta pasabide ugari sortu ditu, eta \"zenote\" izeneko putzu egiturak.\nChicxulub kraterra, 180 kilometroko diametroa duena, 10 km zabal omen zen meteorito baten talkak sortu zuen orain dela 65 bat milioi urte (-65 Ma), 90.000 km/h-ko abiaduran eroria. Talka hau eta bere ondorioak dinosauroen desagertzearen arrazoietako bat izan daiteke, K-T mugarekin bat egiten dutenez."}
{"id": "143439", "revid": "59723", "url": "https://eu.wikipedia.org/wiki?curid=143439", "title": "Fordismo", "text": "Fordismoa enpresak garatzeko modu bat da. Henry Ford enpresaburuak garatu zuen eta haren oinarria lanaren antolakuntza zientifikoa edo lanaren zatiketa da. Fordismoak taylorismoa modu intentsiboan baliatzen du: ekoizpen-katea erabiltzen du, produktu homogeneoa lortzeko, produktuaren ekoizpen-kostuak murriztea lortzen du eta, horrekin, merkatuan produktu merkeak eskaini ahal izatea lortzen du. Horren ondorioz, produktuaren eskaria handitu eta enpresa hazi egiten dira. Hazkunde horri esker, enpresak eskala-ekonomiak lortzen ditu; hau da, kostuak gehiago murriztea eta hazkunde-prozesua azkartzea.\nFordismoa Ford T automobil modeloaren ekoizpen eta merkaturatzean erabili zen lehen aldiz: automobilaren ekoizpena eragiketa zehatz anitzetan zatitu zen langile asko zituen lantegi batean. Horrela, automobila Estatu Batuetako klase ertainen esku jarri zen prezio merkean. Guztira, modelo horren 16 milioitik gora automobil ekoitzi ziren.\nFordismoaren jatorria eta garapena.\nFordismoa XX. mendean sortu zen espezializazioa bultzatzeko, eta industriaren eraldaketa eta kostuen murrizketa sustatu zituen. Taylorismoarekiko aldeak kuantitatiboak dira kualitatiboak baino, biak langileen lan-denboren estandarizazioan eta kontrolean oinarritutako estrategiak baitira. Hala ere, fordismoa izan zen estrategia horiek bere adierazpen gorenera eraman zituena. Izan ere, merkatua hedatzeko estrategia bat garatu zuen eta, horren ondorioz, kopuruak handitzea eta estandarizazio maximoa lortu zuen. Hau dela eta, masa-ekoizpena lortu zen lehen aldiz, masa-kontsumo handia eskatzen zuena. Horregatik hedatzen da, nahitaez, merkatua; izan ere, unitate-bolumen handiagoa (Muntaketa-katearen mihiztatze-teknologiaren ondorioz) eta kostu txikia duenez (lanaren produktibitatea handitu delako, lanaldi garbia luzatu delako eta \"kapitalaren zikloa\" murriztu delako ekoizpenaren hasieraren eta azken salmentaren artean), ekoitzitakoak gainditu egiten du elitearen kontsumo-ahalmena, tradizionalki elite hori baitzen teknologia-kontsumitzaile bakarra ordura arte.Bilakaera izugarri horren ondorioz, industrializazioaren proletariotza baino estatus handiagoa duen langile espezializatu bat agertu zen, eta amerikar ereduko klase ertaina ere sortu zen, \"American way\"aren arketipo bihurtu zena. Sistemak langile-klasearen ekoizpen-denboraren kontrola baztertu egiten zuen. Era berean gertatzen zen langileek, lan-indarra izateaz gain, euren lana modu autonomoan egiteko ezagutzak zituztenean; horrela, kapitalista produkzio denboretatik kanpo geratzen zen.\nLanaren monopolio hori hausteko fordismoa (taylorismoaren aurreko laguntzaz) iritsi zen, langileak monopolio hori galtzera eta, ondorioz, produkzio-denboren kontrola galtzera daramaten ezaugarriak dituen lan alienatzaile baten bidez. Gainera, langile klase berri horren aurretik, langile batzuk sindikalizatuta zeuden. Elkartzeko modu hori Estatu Batuetara iritsi zen Europako lehen etorkin oldea dela eta, artisauen lanari eta langileen gremioei oso lotuta.\nKateko ekoizpena salgaien ekoizpenari gehitzearen ideiak masaren kultura edo masa ertaineko ideia moduan laburbil daitezkeen eraldaketa sozial eta kulturalak adierazi zuen. Prototipo gisa, serieko automobilen sorkuntzaz hitz egin daiteke, kapitalaren erdialdeko estimulu eta kode kultural berriak sortzen dituen kontsumoaren klasearteko hedapenaz.\nOhartarazi behar da, halaber, keynesianismoaren eskema ekonomikoaren pean heldutako ereduak (ongizate-estatura dakarrenak) mendeko klaseen protagonismo historikoa sustatzen duela eta kapitala gizarte- eta klase-kontsiderazioetara lotzen duela. Horrek guztiak eragina izan zuen benetako sozialismoen gorakadan eta liberalismo kapitalistaren hedapen globalaren beldurrean.\nElementu nagusiak.\nLaburbilduz, honako hauek dira eredu fordistaren elementu nagusiak:\nFordismoa literaturan.\nAldous Huxleyk bere \"Bai mundu berria\" lanean fordismoa satirizatzen du, muntaketa-kate batean \"in vitro\" ernalketa eta klonazioaren bidez haurrak ekoiztea aipatzen baitu. Fikziozko obra hori F.o. (Ford ondoren) girotzen da eta bertan pertsonaiek Henry Ford erreferente espiritual gisa hartzen dute. Obran \"Ford\" hitza \"Jainko\" hitzaren adieran erabiltzen da.\nCharles Chaplinen 1936ko \"Garai modernoak\" filmak barregarri uzten du fordismoaren kontzeptua. Hor, pertsonaia nagusiak azkoin bat estutzen lan egiten du, hala ere, bere lana guztiz espezializatua denez, bakarrik azkoinaren biraren zati bat baino ez du estutu behar, gainerako langileek estutzen amaitu ahal izateko. Horren ondorioz, lan egiteko modu alienagarri horrek pertsonaia arazo fisikoetara eta erotasunera darama.\nKeynesianismoarekin lotura.\nKeynesianismoak fordismoa akordio sozialetarantz bideratu zuen, historikoki dezimatuak eta esklabizatuak izan diren biztanleen bizi-kalitatean maila handiagoa ahalbidetzeko. Horretarako, Estatuak zenbait mekanismo sortu zituen eta aktiboki esku hartu zuen ekonomian, zergen bidez jasotako irabazien zati bat birbanatuz. Hala ere, taldekatu gabeko langileek baztertuta jarraitzen dute, batez ere herrialde azpigaratuetan. Latinoamerikan prozesu hauhori I.S.I. (\"\", \"Inportazioen Ordezkapenagatiko Industrializazioa\") izenarekin ezagutu zen eta azpikontinentea bere izaera periferikotik irtetea lortu zuen proiektu industriala izan zen. Prozesu hori nolabaiteko arrakastarekin garatu zuten herrialdeak Argentina, Brasil, Kolonbia, Txile eta Mexiko izan ziren. Sistema ekonomiko keynestarrak eta sistema produktibo fordistak 70eko hamarkadan akidura estruktural baten berri eman zutenean, ekoizpen industrialaren ikuspegiak eredu japoniarrera (toyotismora) biratzen hasi ziren. Eredu horri esker, industria japoniarra azpigarapenetik munduko potentziaren kategoriara eraman ahal izan zen zenbait hamarkadatan. 1973ko petrolioaren merkatuaren mundu-krisiak ongizate-ereduak behera egin zuela ohartarazi zuen, eta hori zortzi urte geroago gauzatu zen mundu osoan, 80ko hamarkadaren hasieran AEBek eta Erresuma Batuak bultzatutako proiektu liberal globalarekin."}
{"id": "143440", "revid": "646", "url": "https://eu.wikipedia.org/wiki?curid=143440", "title": "Giza antigeno leukozitario", "text": "Giza antigeno leukozitarioa (HLA laburtuta, ingelesetik \"Human leukocyte antigen\") antigeno-multzo bat da, gizakiaren zelula mintzetan dagoena, bai ehunen zeluletan, bai odoleko leukozitoetan. Erantzun immunearen erregulazioan parte hartzen du, berezkoa eta kanpokoa bereizten laguntzen baitio immunitate-sistemari. Histokonpatibilitate konplexu nagusiak kodetzen du.\nEhunen zeluletan dauden antigeno hauek oso zeregin garrantzitsua jokatzen dute ehunen edo organoen transplanteetan, errefusaren erantzuleak baitira. Izan ere, transplante batek arrakasta izan dezan, ezinbestekoa da emailearen eta hartzailearen HLA sistema ahalik eta berdinenak izatea, hots, zelulen mintzetan dauden antigenoek ezberdintasun gutxi izatea. Zenbait transplantetan (hezur-muinarenean, esaterako) garrantzi handikoa da egon beharreko antzekotasun hori, eta transplantea burutu aurretik HLAren bateragarritasun-ikerketa egiten da.\nHLA motak.\nBiokimikoki, HLA antigenoak bi kate dituzten glikoproteinak dira, mintz zelularrean ainguraturik daudenak. Konposatu hauek bi motakoak dira (I motakoak eta II motakoak hain zuzen), eta ezberdinak, bai morfologiaz, bai funtzioz. I motako molekulak pisu ezberdineko bi kate peptidikoz osaturik daude, eta nukleodun zelula guztien gainazalean daude. II motako molekulak, berriz, pisu berdintsuko bi kate peptidikoz osatuak dira, eta B linfozitoetan, makrofagoetan eta zelula dendritikoetan daude.\nI motako antigenoak HLA-A, HLA-B eta HLA-C dira, eta II motakoak HLA-DP, HLA-DQ eta HLA-DR. Azpimota bakoitzak antigeno ezberdinak ditu: adibidez, HLA-Bk 500 antigeno inguru ditu (HLA-B5, HLA-B7, HLA-B8, HLA-B27, etab.), gizabanako batek horietako bi izanik (bata, aitarengandik jasota eta bestea amarengandik). Era berean, HLA-Ak 300 antigeno inguru eduki dezake. Hori dela eta, HLA antigenoen balizko 10.000 konbinazio baino gehiago daude, konbinazio bakoitzak berezko formula antigenikoa osatuz (adibidez: HLA-A3 eta HLA-A10, HLA-B5 eta HLA-B27, HLA-Cw1 eta HLA-Cw5, HLA-DP1 eta HLA-DP3, etab.). Aniztasun handi honek transplanteen errefusa azaltzen du, oso zaila baita formula antigeniko bera duten zelulak topatzea bi ehun desberdinetan (biki monozigotikoen kasuan izan ezik). Horregatik, organoen transplanteetan ehunetan dauden HLA antigenoek anti-HLA antigorputzen ekoizpena eragiten dute organoaren hartzailearengan.\nFuntzioak.\nHLA molekulei esker, gizabanakoaren zelula immuneak propioa eta arrotza bereizteko gai dira. Hau da, norberaren zelula immuneek propiotzat hartzen dituzte gorputzaren gainerako zelulak, azken hauek mintzean dauzkaten HLA antigenoak propiotzat hartzen dituztelako. Beraz, nortasun agiri bailiren jokatzen dute HLA antigenoek. Garrantzi handiko zenbait funtziotan hartzen dute parte, hala nola immunitate-sistemaren zelulen arteko elkarrekintzetan, zelula arrotzen deuseztapenean eta zelula propio infektatu edo alteratuen suntsipenean.\nSubstantzia arrotz bat gorputzera sartzen denean, immunitate-sistemaren zelulek ezagutu egiten dute HLA-II antigenoen bitartez, substantzia horren aurkako erantzun koordinatua burutuz. Zelula antigeno-aurkezleak beren gain hartzen dute antigeno arrotza eta, azalean duten HLA-II antigenoarekin batera, T linfozito laguntzaileei (Th) aurkezten diete; hauek efektu desberdinak eragingo dituzte substantzia arrotza suntsitzeko. Era berean, zelula immuneek, T linfozito zitotoxikoek zehazki esan, HLA-I antigenoen laguntzaz ezagutzen dituzte zelula propio infektatuak (infekzio birikoak) edo alteratuak (minbizia). Ondoren, deuseztatzeari ekiten diote.\nGenetika.\nHLA molekulak kodetzen dituzten geneak histokonpatibilitate konplexu nagusi (MHC, ingelesetik \"major histocompatibility complex\") izeneko gene-konplexu batean kokatzen dira. Gizakiengan, konplexu honi HLA sistema deritzo, izena oso egokia ez izan arren (zelula mintzetan dauden antigenoekin nahastu daitekeelako). MHC edo HLA sistema gizakiaren 6. kromosoman dago, bere beso motzean, eta bere DNAk 3,6 Mpb ditu. HLA antigenoen aniztasuna oso handia denez, antigeno horiek kodetzen dituzten geneak ere asko dira. Hori dela eta, HLA sistema polimorfikoa da oso (ez dago gizakian HLA sistema bezain polimorfikoa den sistema genetikorik).\nGaixotasun autoimmuneak pairatzen dituzten gaixo askok hainbat alelo berezi dituzte bere HLA sistema genetikoan. Esaterako, espondilitis ankilopoietikoa duten gaixoen %95-k HLA-B27 positiboak dira, antigeno hori eta bere genea kodetzen duenaren frekuentzia %10 baino gutxiagokoa izanik populazio gehienetan. HLA-DR3 eta HLA-DR4 antigenoak eta geneak 1. motako diabetes eta artritis erreumatoidea duten gaixoengan ugariagoak dira, era berean. Esklerosi anizkoitza eta HLA-DR15aren arteko lotura ere agerian jarri da. Sj\u00f6grenen sindromea, lupus eritematosoa, gaixotasun zeliakoa eta miastenis gravis HLA sistemaren alelo bereziak dituzten beste gaitz autoimmuneak dira."}
{"id": "143442", "revid": "646", "url": "https://eu.wikipedia.org/wiki?curid=143442", "title": "HLA", "text": ""}
{"id": "143447", "revid": "336", "url": "https://eu.wikipedia.org/wiki?curid=143447", "title": "Alelo", "text": "Aleloak gene baten aldaerak dira. Bizidun diploideetan, aleloak kromosoma homologoetako leku berean (locus) kokatzen dira, eta karaktere bakoitza alelo pare batek kontrolatzen du. Alelo bikote honetako bat aitarengandik dator, eta bestea amarengandik.\nEsaterako, ilarraren haziaren kolorea kontrolatzen duen geneak bi alelo ditu: batek berde kolorea eragiten du, eta besteak kolore horia. Horrela, bi alelo horiekin (a1 eta a2) hiru konbinazio mota izan daitezke:\nBestalde, fenotipoan agertzen den emaitzaren arabera honako sailkapen hau egin daiteke:\nAlelo azpirakorra letra xehez (a, adibidez) idatzi ohi da, eta alelo gainartzailea, aldiz, letra larriz (A, esaterako).\nAdibide bat jartzearren, ilarraren haziaren kolorea mugatzen duen geneak bi alelo ditu: batek hori kolorea eragiten du (A), eta besteak berdea (a). Kolore horia mugatzen duen aleloa (A) gainartzailea da, eta kolore berdea mugatzen duena (a) azpirakorra. Hortaz:"}
{"id": "143449", "revid": "448", "url": "https://eu.wikipedia.org/wiki?curid=143449", "title": "Inausketa", "text": "Inausketa landare baten zati bat moztea da, gehienetan adarrak baina batzuetan ere kimuak edo sustraiak.\nHelburua izan daiteke landareari nahi dugun itxura ematea (eraketako inausketa), fruitu gehiago ematea (ekoizpen inausketa) edo hostoen dentsitatea arintzea (hostaila murrizteko inausketa).\nZergatikoak.\nKontuz eta behar bezala eginda, inausketak fruitu errendimendua areagotu dezake. Hori dela-eta, nekazaritza-praktika arrunta da. Basogintzan enbor zuzenak eta adabegi gutxikoak lortzeko egiten da. Hiri-ingurunean, adarrak erortzeko arriskua prebenitzen da alde batetik, eta, bestetik, zuhaitzen tamaina kontrolatzen da, haien kokapenak erabat garatzen uzten ez duerman.\nMaiz, lorezaintzan, inausketa erabiltzen da zuhaitzetan edo zuhaixketan forma artifizialak lortzeko. Maiztasun egokiarekin ondo gauzatuta eta errepikatuta, landareen apaingarri-balioa handitu daiteke. Honen inguruan sortutako arteari \"topiaria\" (edo \"arte topiarioa\") deitzen zaio, batez ere Pizkundean garatu zena, eta oraindik bizirik dirauena heskaiak inaustean.\nHala ere, askotan modu desegokian egiten da (mutilazioak, adibidez ekoizpen helburu gabeko lepatze gehiegizkoak), zura usteltzeko arrisku areagotuz, zuhaitzen bizitza laburtzen dutenak eta adarrak hausteko arriskua areagotzen dutenak. Bestalde, zuhaitzaren mozketa erradikalegiak sarritan arriskuan jartzen du zuhaitzaren biziraupena bera.\nInausketa motak.\nLandareak mozteko teknika desberdinak daude, moztutako zatiaren edo helburuaren araberakoak:\nBeste mota batzuk ere badira:\nTresnak.\nHauek dira inausteko tresna nagusiak:"}
{"id": "143450", "revid": "6950", "url": "https://eu.wikipedia.org/wiki?curid=143450", "title": "Lepatze", "text": "Zuhaitza lepatzea adaburua edo erdiko adarra moztea da, lepogainetik albo adarrak haz daitezen. Lepatzea egin zaien zuhaitzei zuhaitz motz edo zuhaitz lepatu deritze Basoak ustiatzeko modu hau oso hedaturik egon zen Euskal Herrian eta Europa osoan; eta kaleetan egiten da gaur egun ere, baina ez zuhaitzak ustiatzeko, baizik eta zuhaitzei forma emateko.\nGoi nafarrerako zenbait hizkeratan, ekintzari \"mugarratzea\" edo \"mugarraketa\" ere esaten zaio \u2014lagunarteko ahoskeran, \"moarratzea\" edo \"moarraketa\"\u2014; eta zuhaitz lepatuari, \"zuhaitz mugarroa\", \"zuhaitz mugarra\" edo \"zuhaitz mugarratua\" ere.\nHelburuak.\nKaleetan, zuhaitzak lepatzen dira eraikuntzetako leihoetara hurbiltzea galaraztearren, zuhaitzen itzala areagotzearren, edo adarren biomasa arintzearren.\nBasoan, gehienbat bi mozkin hauetako bat nahi izaten da zuhaitza lepatzean: aziendentzako bazka (esate baterako, lizar hostoa) edo zura. Lehenbiziko helburu horretarako, adar berriak 2-6 urtetik behin mozten ziren. Helburua zura zenean, berriz, 8-15 urtetik behin lepatzen ziren.\nBasoetan, gaur egun, galdu samartuta dago zuhaitzak lepatzeko ohitura, baina ahaleginak egiten dira berreskuratzeko. Izan ere, zuhaitzak lepatzeak badu abantaila bat: zuhaitza lehenago zahartzen da. Eta zuhaitz zaharrak, enbor lodiaz gain, zuhaitz gazteetan oso kasu gutxitan ikusten diren ezaugarriak ere baditu: hildako zura adaburuan, ur bideak enborrean... Horrela, bizilekua ematen zaie zuhaitz zaharren beharra duten espezieei (adibidez, koleoptero saproxilikoei), baso zaharrak honen bakanak ditugun Euskal Herri honetan. Zuhaitz motzekin, Euskal Herrian nagusi ditugun baso gazteen bioaniztasuna handitzen da, beraz.\nLepatutako espezieak.\nEuskal Herrian gehien lepatu izan den zuhaitza pagoa da, baina baita beste hainbat espezie ere, hala nola haritz kanduduna, haritz kandugabea, erkametza, artea, lizarra, makala, sahatsa, gaztainondoa, haltza. Gaur egun, kaleetan egiten zaie zuhaitzei lepatzea (bereziki, sasiakaziei eta alboei), zuhaitzak eraikuntzetako leihoetara hurbil ez daitezen, zuhaitzen itzala handiagoa izan dadin, edo adarren biomasa arinagoa izan dadin.\nEuropan zehar, basoko zuhaitzez gain, soro eta bide ertzetako zuhaitz bakanduak ere lepatu izan dira, batez ere xarma, haritza, lizarra, zumarra, makala eta sahatsa.\nHistoria, Euskal Herrian.\nErdi Arora arte basogintzak ez zuen halako garrantzirik izan Euskal Herrian; baina, XIII. mendetik aurrera, zur eskaria areagotzen hasi zen, batez ere eraikuntzan, burdingintzan eta ontzigintzan erabiltzeko. Denboraren joan-etorrian, batez ere burdingintzak eta ontzigintzak hartu zuten garrantziagatik, basoak gogor ustiatzen hasi ziren. Zuhaitzak zorutik bertatik mozten zituzten; eta, urte batzuetan berriro ere kimu berriak sortzen zirenez, erabiltzeko moduko egurra lortzen zuten: txaradiak zeritzen.\nKudeaketa modu hark arazo nagusi bat zuen: kimu berriak ez jateko inguruan itxiturak egiten ziren, eta horrek liskar ugari sortu zituen zura ustiatu nahi zutenen eta abeltzaintza bultzatu nahi zutenen artean. Ondorioz, zuhaitzak kudeatzeko modu berria sortu zen: zuhaitz motzak. 2-3 metroko altueran mozten ziren, eta, kimu berriak altuera horretatik gora garatzen zirenez, abeltzainek animaliak mendian utz zitzaketen eta, aldi berean, zura ustiatu zitekeen. Modu hartan jarduera askori bidea ematen zitzaienez, zuhaitzak kudeatzeko era hura herri askotara hedatu zen. Hori dela eta, zuhaitz motzek osaturiko baso ugari ikus ditzakegu gure mendietan egun.\nPago lepatuak.\nEuskal Herriko pagadi ugari ustiatzeko, pagoak lepatzeko ohitura izan da. Ohitura hori bereziki hedatua izan da Gipuzkoan, pago motzez osatutako baso osoak baitaude; europar espezialista asko harritu egiten dira ikusirik Gipuzkoako mendietan barrena hedatzen diren ale zahar motzen kopurua. Lepatzea egin zaien pago horiei \"pago motzak\" edo \"lepatuak\" deritze. Lepatu gabe badira, \"pago tantai\" edo \"pagolizar\" deritze. Pago motzean, adarrak aldamenetara irteten zaion zatia \"pago-burua\" da.\nPago motzak 2-3 metroko enbor lodia dute eta lepogainetik ateratzen diren zenbait adar luze. Adarrak 10-15 urtetik behin lepatzen ziren, ontzigintzan erabiltzeko edo egur ikatza egiteko."}
{"id": "143452", "revid": "11782", "url": "https://eu.wikipedia.org/wiki?curid=143452", "title": "Midoza", "text": ""}
{"id": "143453", "revid": "11782", "url": "https://eu.wikipedia.org/wiki?curid=143453", "title": "Soston", "text": ""}
{"id": "143455", "revid": "17", "url": "https://eu.wikipedia.org/wiki?curid=143455", "title": "Atez ateko bilketa", "text": ""}
{"id": "143456", "revid": "11782", "url": "https://eu.wikipedia.org/wiki?curid=143456", "title": "Landes de Gascogne", "text": ""}
{"id": "143457", "revid": "56334", "url": "https://eu.wikipedia.org/wiki?curid=143457", "title": "I\u00f1igo Chaurreau", "text": "I\u00f1igo Chaurreau Bernardez (Pasaia, Gipuzkoa, Euskal Herria, 1973ko apirilaren 14an) euskal txirrindulari ohia da. Mikel Astarloza txirrindulari profesionalaren lehengusua da. Euskaltel-Euskadi taldea Frantziako Tourrera joan zen lehenengo urtean bera izan zen taldeko hoberena, hamabigarren amaituta.\nItzuli handiak eta Munduko txirrindularitza txapelketa.\nBere kirol ibilbidean zehar 13 itzuli handi (Frantziako Tour, Italiako Giro eta Espainiako Vuelta) eta Munduko Txirrindularitza Txapelketa bat korritu ditu eta ondorengo markak lortu zituen:"}
{"id": "143458", "revid": "1638363", "url": "https://eu.wikipedia.org/wiki?curid=143458", "title": "\u00cd\u00f1igo Chaurreau", "text": ""}
{"id": "143459", "revid": "105290", "url": "https://eu.wikipedia.org/wiki?curid=143459", "title": "Hiri independente", "text": "Hiri independente bat bestelako udal gobernu entitate baten parte hartzen ez duen hiria da.\nHiri independenteak ez dira hiri-estatuekin nahastu behar (adibidez, Singapur). Hiri-estatuak subirauak dira.\nErabilera AEBetan.\nAmeriketako Estatu Batuetan hiri independente bat konderririk ez duen hiria da. AEBetako historian konderriak udal gobernuan garrantzi izugarria izan dute. Hiri independenteak ez dira hiri-konderriekin nahastu behar; Denver esaterako."}
{"id": "143460", "revid": "119347", "url": "https://eu.wikipedia.org/wiki?curid=143460", "title": "Mendieder", "text": "Mendieder Nafarroako ipar-mendabaldean dagoen mendia da. 1.071 metroko garaiera du eta Malerreka eta Bortziri eskualdeen artean kokatzen da.\nMendiederren inguruan Loitzate, Ekaitza eta Mendaur mendiak kokatzen dira, azken mendi hau eta Mendiederren artean Bustitzeko lepoa dagoelarik. Mendieder mendia igotzeko ohiko ibilbideak Arantza edo Iturengo Aurtitz auzotik abiatzen direnak dira, bi hauek Bustitzeko lepoan elkartzen direlarik."}
{"id": "143463", "revid": "6327", "url": "https://eu.wikipedia.org/wiki?curid=143463", "title": "Plzen eskualdea", "text": ""}
{"id": "143464", "revid": "1982", "url": "https://eu.wikipedia.org/wiki?curid=143464", "title": "Bohemia Erdialdeko eskualdea", "text": ""}
{"id": "143465", "revid": "1982", "url": "https://eu.wikipedia.org/wiki?curid=143465", "title": "Bohemia Hegoaldeko eskualdea", "text": ""}
{"id": "143467", "revid": "1340", "url": "https://eu.wikipedia.org/wiki?curid=143467", "title": "Karlosen Zubia", "text": ""}
{"id": "143468", "revid": "119247", "url": "https://eu.wikipedia.org/wiki?curid=143468", "title": "Homozigoto", "text": "Bizidun diploideetan, organismo bat homozigotoa da gene batekiko gene horren bi alelo berdinak dituenean. Hots, homozigotoak gene bereko bi alelo berdinak ditu.\nHomozigotoari ere arraza purukoa deritzo.\nEsaterako, ilarraren haziaren kolorea mugatzen duen geneak bi alelo ditu: batek hori kolorea eragiten du (A), eta besteak kolore berdea (a). Alelo gainartzailea A da (horrek esan nahi du heterozigoto guztiak -\"Aa\"- horia izango dutela fenotipoa).\n\"AA\" organismoa homozigoto gainartzailea izanen da, eta \"aa\" homozigoto azpirakorra."}
{"id": "143469", "revid": "119247", "url": "https://eu.wikipedia.org/wiki?curid=143469", "title": "Heterozigoto", "text": "Bizidun diploideetan, organismo bat heterozigotoa da gene batekiko gene horren bi alelo desberdinak dituenean. Hots, heterozigotoak gene bereko bi alelo desberdinak ditu.\nHeterozigotoari ere hibridoa deritzo.\nAleloak gainartzaileak ala azpirakorrak izan daitezke. Bi horietako zein den jakiteko, heterozigotoari so egin behar zaio: alelo gainartzailea da heterozigotoaren fenotipoan agertzen dena.\nEsaterako, ilarraren haziaren kolorea mugatzen duen geneak bi alelo ditu: batek hori kolorea eragiten du (A), eta besteak kolore berdea (a). Alelo gainartzailea A da, heterozigoto guztiak (\"Aa\" genotipo dutenak) fenotipo horia dutelako."}
{"id": "143471", "revid": "12654", "url": "https://eu.wikipedia.org/wiki?curid=143471", "title": "Gelotj\u00e1vri aintzira", "text": ""}
{"id": "143473", "revid": "103793", "url": "https://eu.wikipedia.org/wiki?curid=143473", "title": "Eguzki (elkartea)", "text": "Eguzki edo Euskadiko Antinuklear eta Ekologistak Euskal Herriko elkarte ekologista bat da, 1987ko ekainaren 27an eta 28an sortua. Bere burua definitzeko, nortasun ezaugarri hauek nabarmentzen ditu:"}
{"id": "143476", "revid": "201", "url": "https://eu.wikipedia.org/wiki?curid=143476", "title": "Homozigotiko", "text": ""}
{"id": "143477", "revid": "201", "url": "https://eu.wikipedia.org/wiki?curid=143477", "title": "Heterozigotiko", "text": ""}
{"id": "143478", "revid": "512", "url": "https://eu.wikipedia.org/wiki?curid=143478", "title": "Itoizko Koordinakundea", "text": "Itoizko Koordinakundea Euskal Herriko elkarte ekologista bat da, 1985ean sortua. Izan ere, urte hartan Itoizko urtegiaren proiektua plazaratu zen, eta urtegiaren inguruko herritarrek proiektu horren kontra egiteko sortu zuten Koordinakundea.\nItoizko Koordinakundeak borroka luzea egin zuen epaitegietan, eta behin baino gehiagotan aldeko epaiak jaso zituen, baina urtegia egin zen. Itoizko Koordinakundea gutxi azaldu da azken urteetan; hala ere, Koordinakundeko kide Patxi Gorraizen hitzetan, adi daude: \u00abArriskuei buruzko datu berriak agertzen diren bakoitzean agertuko da Koordinakundea, egia ezkutatzen duten bakoitzean\u00bb. Halaxe, Koordinakundeak 2008an salatu zuenez, Itoizko larrialdi planak ez du inor ebakuatzeko balio."}
{"id": "143479", "revid": "119347", "url": "https://eu.wikipedia.org/wiki?curid=143479", "title": "Munduko Natura Funtsa", "text": "Munduko Natura Funtsa edo Naturarentzako Mundu Funtsa ( edo \"WWF\") nazioarteko gobernuz kanpoko erakunde bat da, ingurumenaren kontserbazioari, ikerlanei eta oneratzeari buruzko gaietan lanean diharduena. Lehen, Basa Bizitzaren Mundu Funtsa () zuen izena, eta horixe du oraindik ere izen ofiziala Ameriketako Estatu Batuetan eta Kanadan. Munduko erakunde kontserbazionista beregain handiena da, bost milioi bazkide baino gehiago baititu mundu osoan. Munduko 90 estatutan lan egiten du, kontserbaziorako eta ingurumenerako 1300 bat proiektu aurrera eramateko.\nIrabazteko asmorik gabeko erakundea izaki, bere diru sarreren %\u00a060 inguru lortzen ditu gizabanakoen dohaintzetatik. Diru sarreren %\u00a045 datozkio Ameriketako Estatu Batuetatik, Erresuma Batutik eta Herbehereetatik."}
{"id": "143483", "revid": "58701", "url": "https://eu.wikipedia.org/wiki?curid=143483", "title": "Chicxulub kraterra", "text": "Chicxulub kraterra(t\u0283\u02bcik\u0283ulu\u0253) antzinako talka-kraterra da. 180 km-ko diametroa du, eta ezagutzen den Lurreko talka-krater handiena da. Yucatan Penintsulako plataforma kontinentalean asteroide baten talka eman zen. Gutxienez 10 km-ko zabalera zuen talka egin zuen asteroideak.\nArroken adinak eta isotopo-analisiak erakusten dutenez, talka Kretazeoaren amaieran izan zen, duela 65 milioi urte inguru (-65Ma). Lurrean gertatutako suntsipen masibo nagusietako bat eragin zuen, eta dinosauroen desagerpenarekin lotzen dena. Hala ere, zientzalari batzuen arabera talka ez da desagerpenaren arrazoi bakarra, edo garai bertsuan izandako talketako bat baino ez da Chicxulub.\nGlen Penfield geofisikariak kraterra aurkitu zuen 1970eko hamarkadan petrolio bila zebilela. Hala ere, hasieran Penfieldek ez zekien egitura geologiko hau krater bat zenik. Gerora, Alan Hildebranden laguntzarekin, talka-egitura bat zela iradokitzen zuten frogak aurkitu zituen: talka-kuartzoa, grabitate-anomalia bat eta tektita inguruetan.\n2010eko martxoan, 33 erakundeko nazioarteko 41 adituk 20 urteko ikerketa-lanak eta frogak aztertu zituzten, paleontologia, geokimika, klimatologia, geofisika eta sedimentologia arloetan. Lantaldeak ebatzi zuen Chicxulub talkak K-T muga garaiko espezie-galeraren prozesua piztu zuela, dinosaureoena barne.\nKokapen geografikoa.\nKraterra Yucat\u00e1n penintsularen azpian lurperatuta dago, Mexikon. Erdigunea Yucat\u00e1n estatuko Chicxulub herritik hurbil dago, eta hortik datorkio izena. Talka itsasoan gertatu zen, karbonatozko plataforma kontinental batean. Bertan, sedimentazioa gertatu da, eta 1000 metroko sedimentuz estalita dago.\nGeologia.\nTupa-kareharrizko geruzak ageri dira kratoiaren gainean, 1000 metroko lodiera dutenak, arroka horietan egindako datazioak Paleozeno garaian kokatzen dute horien adina. Beherago, 500 metroko lodierako andesita-osaeradun beirak eta bretxak daude. Arroka igneo horiek talkaren egituran aurkitu ziren; bestalde, talken ondorioz sortu ohi diren Feldespato eta augita elementuak ageri dira, baita talkaren ondoriozko coesita ere. Egituraren barnean eta 600-1100 metroko sakoneran, K-T muga dago, ohikoa den 500 metroko sakoneraren azpitik eta talka-egituratik bost kilometrora. Kraterraren inguruan, Zenozoikoaren ur-arro baten seinale diren dolinak daude. Arro horretako lurpeko urek kareharriak disolbatu, eta gaur egun ikusgai diren lur azpiko leizeak eta dolinak sortu zituzten. Egindako ikerketek erakutsi dute Haiti herrialdean aurki daitezkeen tektiten jatorria krater honetan dagoela.\nBertako arrokak konposizio kimiko ezohikoa duten arroka igneoak dira. Horien konposizioa talkak eragindako urtzearen ondorioz sortutakoa da. Chicxulub azpian dauden arroka igneoek Iridio kantitate handia dute, eta horren adina 65 Mu-ko da, Kretazeo/Tertziario muga edo K/T mugarena bezala.\nMeteorito-talkek sortutako egiturek metamorfismo-gradu handiko kuartzoa eta esferulak dituzte beraien baitan askotan. Beira hori talkaren ondorioz urtutako eta hozte azkarraren ondorioz eratutako esfera txikiak dira. Denboraren poderioz, esferula horiek buztin bihurtuko dira desintegrazioaren ondorioz.\nIpar Amerika osoan zehar, K/T mugako buztinek beirazko esferulak dituzte, eta buztinen gainean, iridiozko geruza fin bat ageri da kuartzoa ere duena. Froga horiek guztiak ikusita, meteoritoa Ipar Amerikan edo bertatik gertu erori zela ondoriozta daiteke.\nTalka-krater askok tektitak dituzte, besteak beste, kuartzoa eta esferulak. Tektitak beira-ale handiagoak dira, eta ezohiko forma eta ehundura dute. Talkaren ondoriozko zipriztinak dira, eta arroka urtzen den heinean, hozten joaten dira airerekiko kontaktuan jartzen direnean.\nMeteoritoaren ezaugarriak.\n10 km baino gehiagoko diametroa zuen asteroide batek Yukatan Penintsularen kontinente-plataformaren kontra talka egin zuen, eta 1000 gPa-eko konpresioa eragin zuen. Konpresioak 150 km-ko diametroa duen kraterra eragin zuen. Kraterrak protuberantzia bat du, errebote elastikoaren edo/eta kolapso grabitatorioaren ondorioz sortutakoa. Horrenbestez, talka jasan zuen arrokan aldaketa mineralogikoak eragin zituen, talka-metamorfismo deritzon prozesuan. Talkaren potentzia mekanikoa eta termikoa, gaur egun aurki daitezkeen bonba atomiko eta nuklear guztiena baino ehun aldiz handiagoa zen. Izan ere, eremuan eragindako beroak lurruntzea eta arroken urtzea eragin zituen, eta hamarka kilometroko diametroa duen eremuan, meteoritoaren morfologiako hutsunea utzi. Jausitako material zati batzuk zatikatu eta atmosferara igorri ziren, eta beste zati batzuk, aldiz, kraterraren barnean bretxa moduan zementatuta geratu ziren.\nTalkaren eraginak.\nTalkaren ostean, meteoritoa desegin zenean, lurrazalaren zatiak, ur-lurruna eta aerosol sulfatodunak aireratu ziren. Errautsezko eta kuartzo-kristalezko laino bat eratu zen, hasieran 100-200 kilometroko diametrokoa, eguratseko goi-geruzetara iritsi eta planeta osoa inguratu zuena. Lainoko partikulak Lurrera erortzen hasi ziren, jaurti ziren energiarekin. Eguratsa 7.000-40.000 kilometro orduko abiaduran zeharkatu zuten, milioika izar iheskorren antzera, eta airearen tenperatura ehunka gradu handitu zen.\nGainera, inpaktuaren ondorioz, olatu bortitzak sortu ziren itsasoan eta lurrikara globalak ere gertatu ziren. Bestalde, badirudi jarduera bolkaniko bizia piztu zela, agian talkak mantua pitzatu zuelako. Sufre oxido kantitate handiak ihes egin zuten lurbarnetik, euri azido bihurtu eta itsasoko animalia ugariren heriotza eragin zuten. Fauna eta flora ere kaltetu ziren.\nLandareriaren kaltetzea.\nTalkaren ondorioz askatutako partikula beroak lurrean pausatu ziren apurka, eta errauts-geruza sortu zen. Errauts bero horiek landaredia erre edo larri kaltetu zuten Lurraren zatirik handienean. Gainera, partikula-lainoak eguzki-argia sartzea galarazi zuen hein handi batean, eta landareen fotosintesia eten. Landareak laster hil ziren.\nItsas paleoinguruneko faunaren aldaketa.\nKretazeoan existitzen ziren foraminifero planktonikoak bat-batean desagertu ziren; Tertziarioko sedimentuetan jada ez dira ageri. Horien ordez, foraminiferoen elkarte desberdina dago, morfologia sinpleagoa eta tamaina txikiagoa dutenak. Horiekin batera, ur-zutabeko moluskuak ere desagertu ziren, horien artean, ammoniteak, belemniteak edota errudistak. Beraz, K/T mugarekin lot daitezkeen desagerpenak dira.\nDinosauroen desagerpena.\nDinosauroak Triasikoan garatu ziren, eta Jurasiko eta Kretazeo garaietan gailendu ziren. Dinosauroen dibertsitatea handia zen oso, lehorreko espeziak (tiranosauroak, trizeratopsak\u2026), urtarrak (iktiosauroak, plesiosauroak\u2026) eta hegan egiten zutenak ere (pterosauroak) bazeuden. Tertziarioan, ordea, ez dago dinosauroen arrastorik. Hortaz, K/T mugarekin lot daiteke desagerpena.\nTeoria.\n1980ko hamarkadan egindako azterketa geologikoetan ohartu ziren estratu batzuetan zentimetro batzuetako geruza fin eta beltza ageri zela,Kretazeoko eta Tertziarioko geruzen arteko mugan (K-T muga). K/T mugari dagozkion geruzetan, iridio metala kantitate handitan azaltzen da, bai ozeano azpian dauden geruzetan, bai lehorreko geruzetan ere. Ozeano Barean eta Karibe itsasoan, iridioa ageri da buztin-geruzan; Europan, kontinente-plataformako metaketetan, eta Ipar Amerikan, eta Kanadatik Mexiko Berrira, deltetan eta uholdeek eragindako ikatz-sekuentzietan ikus daiteke iridioa. Datazioa zehatza da, geruza hau Lurreko 100 leku baino gehiagotan aurkitu baita. Itsasoko sedimentuetan, Goi Kretazeoko mikrofosilen ondorengo geruzan kokatuta dago eta geruza horretan ageri diren mikrofosilak Behe Zenozoikokoak dira, Paleozenokoak, hain zuzen ere.\nIridioa muga honetako arroketan bakarrik aurkitzen da, eta oso fina den geruzan metatu zen. Ozeano-hondoko sedimentazio-geruzetan iridioa kantitate mikroskopikoetan azaltzen da, baina K/T mugarekin lotzen badugu, kantitate hori handia da. Izan ere, iridioa ezohikoa da Lur planetan, baina ugaria zenbait meteoritotan. Horrela, garai hartan meteorito bat Lurrera erori zela aldarrikatzen zuen teoria azaldu zen.\nGarai berean, zientzialariak \"negu nuklear\" kontzeptua garatzen hasi ziren, hau da, urte asko iraungo lukeen mundu mailako negualdia, ehunka arma nuklearrek sortua, milioika hauts tonek gau artifiziala eta tenperaturen hoztea eragingo bailituzkete. Kontzeptu horri jarraiki, \"talka-negu\" kontzeptua garatu zuten, ondorio bertsukoak baina meteorito baten talkak sortua.\nLuis Walter Alvarez fisikari estatubatuarrak, bere seme Walter Alvarez geologoak, Frank Asaro kimikari nuklearrak eta Helen Michael paleontologoak hipotesi berri bat proposatu zuten. Teoria horren arabera, meteorito honen talkak Kretazeoaren amaieran, duela 65 milioi urte, dinosauroen eta beste animalia lehortar zein itsastarren espezie ugariren galera eragin zuen. Gainera, eurite azidoa agertu bide zen beste efektuen gainean, itsas organismoen maskorra disolbatzea eragin bide zuena (foraminiferoena, nanoplankton kalkareoena, etab.)."}
{"id": "143484", "revid": "98220", "url": "https://eu.wikipedia.org/wiki?curid=143484", "title": "Corrib ibaia", "text": "Corrib ibaia (irlanderaz \"Abhainn na Gaillimhe\" edo \"Gaillimh\") Irlandako mendebaldean kokatzen den ibaia da, Galwayko konderrian hain zuzen ere. Ibai honetan Irlandako ia gehienetan bezala izokinaren arrantzan jardun liteke. Bere iturburua Corrib aintziran dago eta ahoa berrizGalway hiria zeharkatu ostean Galwayko badian, hortaz bere urak Ozeano Atlantikoan isurtzen ditu. Ibaiak aintzira eta itsasoaren artean 6 kilometro luzerako ibilbidea besterik ez du, hortaz Europa osoko ibairik laburrena dela esan liteke.\nBada ibaiaren izen zuzenena Galway ibaia dela defendatzen duenik (irlanderazko \"Gaillimh\" izenetik eratorria). Horregatik irlanderaz batzuetan An Ghaillimh (\"Galway\") deitzen da, baina baita \"Abhainn na Coiribe\" ere.\nKondairaren arabera ibai honen izenaren zergatia \"Gailleamh\" zenarengatik darama, hau ibai honetan bertan itotako buruzagi baten alaba omen zen. Uste denez, \"Gaillimh\" hitzak \"Harritsu\" esan nahi du, \"ibai harritsuaren\" zentzuan. Zuzena ez den beste kondaira baten arabera, Galway hiriak izena \"Gallaibh\" (\"Atzerritarrak\") hitzetik hartuko luke, hots, \"atzerritarren hiria\", halere egiazki \"Gaillimh\" izena lehenbizi ibaiari eta ondoren hiriari ezarri zitzaion. Galway hiriaren kokalekuak jatorriz \"D\u00fan Bhun na Gaillimhe\" izena zuen, hau da, \"Galwayren (ibaia) amaierako hiria\". Ibaiak hiriari izena eman zion, eta 1570 urtetik aurrera Galwayko konderriari izena eman zion.\nLough Corrib jatorrizko irlanderazko \"Loch Coirib\" aintziraren ingelesera itzulitako izena da."}
{"id": "143486", "revid": "12654", "url": "https://eu.wikipedia.org/wiki?curid=143486", "title": "Sotkaj\u00e4rvi aintzira", "text": ""}
{"id": "143487", "revid": "12654", "url": "https://eu.wikipedia.org/wiki?curid=143487", "title": "Sotkajarvi", "text": ""}
{"id": "143488", "revid": "105290", "url": "https://eu.wikipedia.org/wiki?curid=143488", "title": "Claddagh", "text": "Claddagh (irlanderaz An Cladach, euskaraz \"Hondartza Harritsua\" esan nahi du), Irlandako Galway hiriaren erdigunetik hurbil kokatzen den gune bat da, bertan Corrib ibaiak bere urak Galway badian isurtzen ditu. Gune hau Galway hirian dagoen Espainiar Arkuarekin aurrez-aurre dago, bien artean Corrib ibaiak muga ezartzen duelarik.\nJatorriz, arrantzale herrixka bat zen, euren biztanleak nagusiki jarduera horren bidez bizia ateratzen zutelarik, eta XX. mendearen hasiera arte berezko nortasun sendoa zuen irlandera hiztunen kokalekua izan zen. XIX. mendean zehar Claddaghek bisitari eta idazle ugariren bisitak erakartzen zituen, halere 1930eko hamarkadan bertako usadiozko arrantzale etxolak erautsi eta gaur egungo etxebizitzak eraiki ziren. 1990eko hamarkadan Galway hiria dezente handitu eta zabaldu zenez, gaur egun Claddagh Galway hiriko auzo edo gunetzat hartu ohi da.\nCladdagh munduan zehar eta batez ere Irlanda osoan ospetsua baldin bada, bere izena daraman Claddagh eraztunarengatik da."}
{"id": "143489", "revid": "512", "url": "https://eu.wikipedia.org/wiki?curid=143489", "title": "Espainiar Arkua", "text": "Espainiar Arkua (ingelesez \"Spanish Arch\" eta irlanderaz \"An P\u00f3irse Sp\u00e1inneach\") Irlandako Galway hiria inguratzen zuen antzinako harresiaren zutik dirauen zatia da. Corrib ibaia Galwayko badian itsasoratzen den bokalearen ezkerraldean dago, hain zuzen ere, eskuineko ertzean dagoen Claddagh auzoaren parean.\nZinema.\nBertan, 1957ko John Fordek zuzendutako \"The Rising of the Moon\" (\"Ilargiaren Irteera\") filmaren azkeneko eszena filmatu eta girotu zen."}
{"id": "143490", "revid": "7162", "url": "https://eu.wikipedia.org/wiki?curid=143490", "title": "Spanish Arch", "text": ""}
{"id": "143491", "revid": "26894", "url": "https://eu.wikipedia.org/wiki?curid=143491", "title": "Ness aintzira", "text": ""}
{"id": "143492", "revid": "98220", "url": "https://eu.wikipedia.org/wiki?curid=143492", "title": "Corrib aintzira", "text": "Corrib (ingelesez \"Lough Corrib\" eta irlanderaz \"Loch Coirib\" edo soilik \"An Choirib\") Irlandako mendebaldean dagoen Connacht probintziako aintzira bat da. Iturburuak Cregg ibaia, River ibaia eta Black ibaia ditu, eta hustubidea Corrib ibaia du. Azken horrek Galway hiriko Claddagh gunean bere urak Galway badiara usten ditu.\nLoch Coirib izena jatorrizko Loch nOirbsean izenaren okerreko izendapena da, era berean izen hau Orbsen Mac Alloid itsasgizonaren (Manann\u00e1n Mac Lir bezala ere ezaguna zen, \"Itsasoaren Semea\", honek Man Uharteari ere izena eman ziolarik) izenetik dator.\n1867an Sir William Wilde jaunak, Oscar Wilden aita, aintzira honi buruzko liburu bat idatzi zuen."}
{"id": "143493", "revid": "7162", "url": "https://eu.wikipedia.org/wiki?curid=143493", "title": "Lough Corrib", "text": ""}
{"id": "143494", "revid": "98220", "url": "https://eu.wikipedia.org/wiki?curid=143494", "title": "Killarneyko aintzirak", "text": "Killarneyko aintzirak (ingelesez \"Lakes of Killarney\", irlanderaz \"Loch L\u00e9in\") Irlandako hego-mendebaldean dagoen Kerryko konderrian dauden aintzira multzo bat dira. Killarney Parke Nazionalaren barnean kokatzen dira, Killarney udalerritik oso hurbil. Hiru aintzira dira guztira, Leane aintzira, Muckross aintzira eta Upper aintzira. Ingurua menditsua da, eta bertan dago Irlandako mendirik garaiena den Carrauntoohil mendia (1.039m).\nLeane aintzira.\nHiruretan handiena da, 19\u00a0km\u00b2-ko azalera dauka. Irlanderazko \"Loch L\u00e9in\" izenak \"ikasbidearen aintzira\" esan nahi du, ziurrenik Inisfallengo uhartean zegoen monasterioari egingo dio erreferentzia. Aintziratik Laune ibaia ateratzen da Dingle badiarantz.\nInguruan dituen eraikinen artean aipagarriena Ross gaztelua da. Bestalde, hiru aintziren artean beheren dagoena izanik Killarney herria ere bertan dauka.\nIbilbideak markaturik daude oinez edo bizikletaz ibilaldiak egiteko. Txalupak ere aloka daitezke.\nMuckross aintzira.\n\"Middle lake\" ere esaten zaio, beste bi aintziren artean baitago. Muckross izena Muckross abade-etxeak ematen dio. Owengarriff ibaiak 18 metrotako saltoa egiten du aintziran sartu aurretik. Urjauziaren izena \"Torc waterfall\" da. Dinis uharteak banatzen du Lane aintziratik.\nGoiko aintzira.\nIngelesez \"Upper lake\", izenak dioen bezala altuen dagoen aintzira da, hiruretan txikiena ere bai. Long Range ibaiak elkartzen du Muckross aintzirarekin."}
{"id": "143495", "revid": "7162", "url": "https://eu.wikipedia.org/wiki?curid=143495", "title": "Killarneyko lakuak", "text": ""}
{"id": "143496", "revid": "7162", "url": "https://eu.wikipedia.org/wiki?curid=143496", "title": "Lakes of Killarney", "text": ""}
{"id": "143497", "revid": "336", "url": "https://eu.wikipedia.org/wiki?curid=143497", "title": "Unicaja", "text": "Unicaja (Monte de Piedad y Caja de Ahorros de Ronda, C\u00e1diz, Almer\u00eda, M\u00e1laga, Antequera y Ja\u00e9n), Andaluziako M\u00e1laga hirian egoitza duen aurrezki kutxa da. 1991ean sortu zen Andaluziako bost kutxek bat egitean.\nHistoria.\n1991eko bat egitea.\n1991eko martxoaren 18ko bat egitean ondoko aurrezki kutxak batu ziren:\n2010eko Caja Ja\u00e9n-en erosketa.\n2010eko urtarrilaren 1ean Caja Provincial de Ahorros de Jaen erosi zuen. 2011ko martxoan aurrezki kutxa malagarrak Caja Espiga (Gaztela-Leongo aurrezki kutxa nagusien elkartzearen ondorioz sortua), erosteko negoziazioak hasi zituen, Espainiako Bankuak hala gomendatuta. Elkartze honek Caja Espigak dituen kapital arazoak konpondu nahi ditu, horretarako egoera hobean dagoen aurrezki kutxa batekin batzera behartuz."}
{"id": "143498", "revid": "59723", "url": "https://eu.wikipedia.org/wiki?curid=143498", "title": "La Orquesta Mondrag\u00f3n", "text": "La Orquesta Mondrag\u00f3n 1976an Donostian sorturiko musika taldea zen, burua eta kide ezagunena Javier Gurrutxaga zuena.\nIzena.\nIzena Arrasate udalerriaren gaztelaniazko izenetik datorkio. Gipuzkoan gaztelaniaz eta herri hizkeran norbait \"Arrasatera bidaltzea\" (\"mandarte a Mondrag\u00f3n\") automatikoki eroa edo txoratua dagoela esatea baita, udalerri honetan Santa Ageda bainutegia eta eroetxea baitago (1897an Canovas del Castillo espainiar politikaria hil zuten lekua).\nIbilbidea.\nEuskal Herrian fusio musika eta antzerkia nahastu zituen talde aitzindarietako bat da. Hastapenetan taldeko bi zutabe nagusiak Javier Gurrutxaga (abeslaria, dibertigarria eta eszentrikoa) eta Popotxo Aiestaran ziren (azken hori, bere mimikaren bitartez abesti bakoitza umorezko \"gag\" bilakatzen zuen komikaria)."}
{"id": "143499", "revid": "6327", "url": "https://eu.wikipedia.org/wiki?curid=143499", "title": "Musika Hamabostaldia", "text": ""}
{"id": "143501", "revid": "219", "url": "https://eu.wikipedia.org/wiki?curid=143501", "title": "Berliner Philharmoniker", "text": ""}
{"id": "143505", "revid": "105290", "url": "https://eu.wikipedia.org/wiki?curid=143505", "title": "Donostiako Musika Hamabostaldia", "text": "Donostiako Musika Hamabostaldia edo besterik gabe Musika Hamabostaldia 1939tik Donostian ospatzen den musika klasikoko jaialdia da. Euskal Herriko eta espainiar estatuko musika jaialdirik zaharrena da, bai eta Europa osoko zaharrenetarikoa ere. Urtero antolatzen dute abuztuan, eta egitarauak ehun kontzertu eta ikuskizun baino gehiago eskaini ohi du, Donostiako hainbat tokitan egindakoak. Donostiatik kanpo ere burutzen dituzte hainbat ekitaldi, \"Hamabostaldi Ibiltaria\" delakoan, orain arte Getaria, Hondarribia, Mutriku, Zumaia eta Errenterian besteak beste). Hamabostaldiaren buletina \"La Quincena\" izena dauka eta elebidun argitaratzen dute.\nEgoitzak.\nEgoitzen artean Victoria Eugenia antzokia, Kursaal jauregia, Miramar jauregia, Chillida-Leku, Artzain Onaren katedrala, Santa Maria basilika, San Bizente eta Santa Teresa komentua daude.\nZikloak.\nOrgano, Aintzinako Musika, Musika Garaikidea eta Interprete Gazteen zikloek egitaraua osatzen dute. Hauekin batera, Haurren Eguna, Hamabostaldi Ibiltaria edo Musika Aitzaki eta beste jarduera batzuk ere aipatzekoak dira.\nOrkestrak.\nBesteak beste, Berlingo Orkestra Filarmonikoa, Londreskoa, Clevelandekoa, La Scalakoa, San Petersburgokoa, Bavierako Irratiarena, Txekiakoa, Frantziako Orkestra Nazionala, Espaniakoa eta Euskadikoak bertan parte hartu dute musikaldiaren historian zehar.\nHalaber, Ata\u00falfo Argenta, Colin Davis, M\u00fcnch, Neumann, Rafael Fr\u00fchbeck de Burgos, Muti, Mehta edo Maazel zuzendariak aipatzekoak dira.\nBallet.\nNew York City Ballet, Tokyo Ballet, London Festival Ballet, Lausanako B\u00e9jart Ballet edo La Scalakoa Hamabostaldian egon izan dira beste batzuen artean.\nMusikariak eta abeslariak.\nNicanor Zabaleta, Arthur Rubinstein, Henryk Szeryng, Alicia de Larrocha, Maria Jo\u00e3o Pires, Mstislav Rostropovitx edo Christian Zacharias musikariek eta Pl\u00e1cido Domingo, Alfredo Kraus, Luciano Pavarotti, Beniamino Gigli, Jessye Norman, Montserrat Caball\u00e9, Teresa Berganza edo Mirella Freni abeslariek parte hartu izan dute ere bai."}
{"id": "143508", "revid": "119347", "url": "https://eu.wikipedia.org/wiki?curid=143508", "title": "Aakenusj\u00e4rvi", "text": "Aakenusj\u00e4rvi aintzira Kittil\u00e4 udalerri finlandiarrean dagoen aintzira bat da. Muonioko mugatik gertu dago, \u00c4k\u00e4sj\u00e4rvi aintziratik pare bat km-ra eta Pallas-Yll\u00e4stunturi Parke Nazionalaren mugan, Lappi osoko hegazti-espezie ugarienak aurki daitezkeen parke nazionalaren mugan, hain zuzen; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak bezalako hegaztiak aurki daitezke.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nPallas-Yll\u00e4stunturi Parke Nazionaletik datorren Aakenusjoki ibaiak betetzen eta husten du aintzira, gero Ounasjoki ibaitik Botniako Golkoraino iristeko. Gutxi gorabehera, azarotik maiatzera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "143509", "revid": "12654", "url": "https://eu.wikipedia.org/wiki?curid=143509", "title": "Aakenusjarvi", "text": ""}
{"id": "143510", "revid": "119347", "url": "https://eu.wikipedia.org/wiki?curid=143510", "title": "Donostiako Beldurrezko Astea", "text": "Donostiako Beldurrezko Astea (ofizialki Fantasiazko eta Beldurrezko Zinemaren Astea) Donostian urriaren amaiera eta azaroaren hasiera artean burutu ohi den Fantasiazko eta Beldurrezko zinemari buruzko zinemaldia da. 1989an sortu zen eta astebete irauten du. Filmak proiektatzeaz gain beldurrezko edo fantasiazko gaiekin zerikusia duten ekitaldiak burutzen dira.\nZinemaldi hau burutzen den garaian, Gipuzkoako hainbat herritako zinema aretoetan ere beldurrezko filmak proiektatzen dira, hala nola Arrasate, Tolosa eta Beasainen.\nAtalak.\nBeldurrezko Astea atal hauetan banatu ohi da:\n- Ikuslegoaren Saria\n- Nazioarteko Epaimahaiaren Saria"}
{"id": "143511", "revid": "56334", "url": "https://eu.wikipedia.org/wiki?curid=143511", "title": "Jordi Hereu", "text": "Jordi Hereu i Boher (Bartzelona, 1965eko ekainaren 14a) politikari bartzelonarra da eta Bartzelonako alkatea 2006etik 2011ra arte. PSC alderdi sozialistako kide da.\nUdal mailan hainbat kargu izan ditu: zinegotzi izan da hainbat aldiz eta alkate izan aurretik bosgarren alkateorde izan zen."}
{"id": "143512", "revid": "512", "url": "https://eu.wikipedia.org/wiki?curid=143512", "title": "Joan Clos", "text": "Joan Clos i Matheu (Parets del Vall\u00e8s, 1949ko ekainaren 29a) politikari katalana da. Espainiako industria ministro eta Bartzelonako alkate izan da. PSC alderdi sozialistako kide da. Gaur egun, Espainiako enbaxadorea da Turkian eta Azerbaijanen."}
{"id": "143516", "revid": "119347", "url": "https://eu.wikipedia.org/wiki?curid=143516", "title": "Iso Lohij\u00e4rvi (Kittil\u00e4)", "text": "Iso Lohij\u00e4rvi aintzira Kittil\u00e4 udalerri finlandiarrean dagoen aintzira bat da. Muonioko mugatik gertu dago, Kivij\u00e4rvi aintziratik pare bat km-ra eta Pallas-Yll\u00e4stunturi Parke Nazionalaren mugan, Lappi osoko hegazti-espezie ugarienak aurki daitezkeen parke nazionalaren mugan, hain zuzen; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak bezalako hegaztiak aurki daitezke.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nBizilagunak Kivij\u00e4rvi eta Pallasj\u00e4rvi mendebaldean eta Tepasto herria ekialdean dira. Gutxi gorabehera, azarotik maiatzera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "143519", "revid": "512", "url": "https://eu.wikipedia.org/wiki?curid=143519", "title": "Narc\u00eds Serra", "text": "Narc\u00eds Serra i Serra (Bartzelona, 1943ko maiatzaren 30a) politikari eta ekonomista katalana da. Bartzelonako alkatea, Espainiako defentsa ministroa eta Gobernuko presidenteordea izan da, bata bestearen segidan. PSC alderdi sozialistako kide da. Ekonomia zientzietan doktorea da.\nBiografia.\nLege eta hirigintza aholkularitzako bulego bat sortu zuen Miquel Roca i Junyentekin, eta katedra eskuratu zuen Bartzelonako Unibertsitate Autonomoan. 1974. urtean hasi zuen karrera politikoa, Converg\u00e8ncia Socialista de Catalunya alderdian sartu zenean (1976az gero Partit dels Socialistes de Catalunya). 1977an Kataluniako Generalitat edo gobernua berriro indarrean jarri zenean Lurralde Politikako eta Herrilanetako sailburu izendatu zuten eta handik bi urtera, 1979an, Bartzelonako alkate hautatu zuten.\nEspainiako lehenengo agintaldi sozialistaren garaian Defentsa ministro izan zen (1982) eta 1991n gobernuko lehendakariorde kargua eskuratu zuen. 1995ean bertan behera utzi zuen kargu hura, CESID Espainiako inteligentzia zerbitzuek espainiar politikari zenbaiti egindako espioitzarekin ados ez zegoela eta.\nDiputatu sozialista izan zen 1989, 1993, 1996 eta 2000 urteetako legealdietan."}
{"id": "143526", "revid": "6327", "url": "https://eu.wikipedia.org/wiki?curid=143526", "title": "Goierritar hizkera", "text": ""}
{"id": "143527", "revid": "6327", "url": "https://eu.wikipedia.org/wiki?curid=143527", "title": "Goierriko euskara", "text": ""}
{"id": "143529", "revid": "1545", "url": "https://eu.wikipedia.org/wiki?curid=143529", "title": "STAR Si35", "text": "Si 35 subfusila, Bonifacio Echeverr\u00eda S.A. etxeak STAR izenpean eginiko arma familia bateko lehen modeloa da. Produkzioa 1935 urtean hasi zen eta hiru arma klase egin ziren, RU 35 modeloak 300 tiro minutuko su abiada du, TN 35 modeloak 700 tiro minutukoa eta Si 35 modeloak bien artean aukeratzeko palanka bat du. 9 mm luze kalibreko kartutxoak erabiltzen dituzte.\nBlowback bidezko sistema erabiltzen du zikloa osatzeko, palanka bidezko sistema konplikatu bat erabiltzen duelarik. Oso bukaera oneko armak dira bai burdinazko zatian, bai egurrezkoan.\nEspainiako gerra zibilean erabilia izan zen bi aldetako tropengatik, ondoren Guardia Zibilak erabili zuelarik. Britainia handiko eta Estatu batuetako ejertzitorako probetan parte hartu zuen arren Atlantic bertsiopean, beste arma batzuk inposatu ziren produkzio erraztasunagatik."}
{"id": "143530", "revid": "119347", "url": "https://eu.wikipedia.org/wiki?curid=143530", "title": "Joaquin Atxukarro", "text": "Joaquin Atxukarro Arisketa (Bilbo, Bizkaia, 1932ko azaroaren 1a) piano jotzailea da. Sari asko jasotzeaz gainera, kontzertu ugari eskaini ditu mundu guztian zehar. Bakarka eskainitako kontzertuez gainera, munduko orkestra garrantzitsuenekin bakarlari modura jotzen jarraitu du azken urteotan, baita diskoak grabatzen ere. 1990etik eskolak ematen ditu Dallasko (Texas, Ameriketako Estatu Batuak) Hegoaldeko Metodista Unibertsitatean.\n1959an Liverpoolgo nazioarteko lehiaketa irabazi zuen, Ingalaterran, eta horrek munduko ateak zabaldu zizkion. Orduz geroztik 50 herrialde baino gehiagotan eta 200 orkestra baino gehiagorekin jo izan du munduan zehar. Euskal Herrian ere saio ugari eskaini ditu, eta bera izan zuen lagun 2000. urtean Euskadiko Orkestra Sinfonikoak Hego Amerikako hainbat herritan zehar egin zuen aurreneko bira arrakastatsuan. Urte berean, Maurice Ravel konpositorearen lanak biltzen zituen disko bat grabatu zuen Euskadiko Orkestra Sinfonikoarekin batera."}
{"id": "143534", "revid": "119347", "url": "https://eu.wikipedia.org/wiki?curid=143534", "title": "Ganbera-musika", "text": "Ganbera-musika musikari-talde txiki batek jotzeko konposatutako musika da (eskuarki, gehienez hamar kidez osatutako taldeentzat egindakoa hartu ohi da ganbera-musikatzat). Jatorriz, gela edo areto batean jotzeko konposatutako musika zen, eta, beraz, musika erlijiosoari eta antzerkirako musikari kontrajarria.. Jatorrizko motak \"sonata da camera\", \"sonata da chiesa\" (elizarena) eta \"trio sonata\" izan ziren.\nJohann Sebastian Bach izan zen lehenengo maisuetako bat arlo honetan, baina Joseph Haydnek urte batzuk geroago estilo moderna finkatu zuen, 83 hari kuarteto, 45 piano trio eta hainbat hari trioren egilea izan baitzen. Wolfgang Amadeus Mozartek ere ekarpen handia egin zuen garai hartan.\nUrte batzuk geroago Ludwig van Beethovenek aldaketak ekarri zituen, eta XIX. mendean zehar Gaetano Donizetti, Franz Schubert, Felix Mendelssohn, Robert Schumann, Johannes Brahms, Fr\u00e9d\u00e9ric Chopin eta Franz Liszt arlo honetan nabarmendu ziren, besteak beste.\nBestela, Anton\u00edn Dvo\u0159\u00e1k, Piotr Ilitx Txaikovski eta B\u00e9la Bart\u00f3kek uztartu zituzten ganbera-musika nazionalismo politikoarekin.\nGaur egun Kronos Quartet (AEB) edo Alos Quartet (EH) estilo honen adibideak dira."}
{"id": "143535", "revid": "8620959", "url": "https://eu.wikipedia.org/wiki?curid=143535", "title": "Bargotako aztia", "text": "Joanes Bargotakoa edo Bargotako aztia baita ere Bargotako sorgina, kondairaren arabera XVI. mendean Nafarroako Bargota udalerrian bizi zen Joanes izenezko gizon bat zen, aztia zen ospea zuen.\nHaren inguruko kontakizun eta pasarte ugari aipatu ohi dira: deabruarekin adiskidetasuna zuela, zeruan zehar laino baten gainean bere neskamearekin batera hegan egiten zuela eta Madrilgo zezen-plazaren gainean agertzen zela, une berean bi lekutan ikusi zutela, ekaitzak eragiten zituela, Iru\u00f1eko ostatu batean behin baino gehiagotan bere burua kendu eta berrezartzen zuela, akelarretara joaten zela...\nInguru haietan bere ekintza eta lapurretak egin ohi zituen Juan Lobo deituriko bidelapur baten laguna ere ba omen zen.\nDirudienez, familia dirudun batekoa omen zen. Lanbidez Bargotako apaiza zen ikasketadun gizona zen, baina sorginkeria eta magia beltzaren inguruko zaletasuna edo joera ere bazuen, hori dela eta, gai horiei buruzko liburu ugari irakurtzen zituen.\nPedro Olearen filma.\n1990an Pedro Olea zinema zuzendariak gaiaren inguruko filma egin zuen: \"La leyenda del cura de Bargota\" (Bargotako apaizaren kondaira)."}
{"id": "143536", "revid": "336", "url": "https://eu.wikipedia.org/wiki?curid=143536", "title": "Musika erlijioso", "text": "Eliz musika edo musika sakratua orokorrean erlijio-erabilerarako edo Erlijioak eragindakoa da. Kristautasunean, nabarmentzekoa da musika klasikoan hainbat musikagile ezagunek utzitako aportazioa, Johann Sebastian Bach, Wolfgang Amadeus Mozart eta Georg Friedrich H\u00e4ndelena besteak beste.\nBestela, Kantu gregorianoa eta Gospel musika ere arlo honetako motak ditugu.\nMusika klasikoa.\nObra ezagunenen artean, Johann Sebastian Bachek egindako \"San Mateoren pasioa\" (1727?) eta \"Magnificat\" (1733), \"Stabat Mater\" (Pergolesi, 1731), \"Mesias (Haendel)\" (1741), \"Requiem (Mozart)\" (1791), \"Missa Solemnis\" (Beethoven, 1823) eta \"Te Deum\" (Berlioz, 1849) ditugu.\nMeditaziorako musika.\nMeditazioa bideratzeko musika mota zehatz batzuk erabili izan dira erlijioetatik eta espiritualtasunetik oro har. Tradizio kristauan, Erdi Aroa baino lehangotik datorren kantu gregorianoa adibide ona da, melodia errepikakorrek eta ahotsarekin soilik egindakoek monasterioetan otoitza eta meditazioa ahalbidetzen dituztelako. Antzeko tonuan, mundu musulmanean nabarmendu daiteke sufi tradizioa, doinu leun eta zirkularrekin, dervitxeek dantzaren bidez lagundutakoa.\nAzken hamarkada hauetan, New Age musika asko hedatu izan da esparru espiritual honetan.\nGospel.\nAmeriketako Estatu Batuetan, batez ere komunitate afro-amerikarrean eta eliza ebanjelikoetan, loratu zen bereziki 1930eko hamarkadan. Hala ere, hamarkada batzuk geroago nabarmendu ziren Aretha Franklin edo Johnny Cash moduko abeslariak."}
{"id": "143537", "revid": "105290", "url": "https://eu.wikipedia.org/wiki?curid=143537", "title": "Dominantzia (genetika)", "text": "Dominantzia, genetikan, gene baten aleloen arteko erlazioa da, non alelo baten (alelo gainjartzailea) fenotipoaren eraginak locus bereko bigarren aleloaren (alelo azpirakorra) ekarpena maskaratzen duen.\nAlelo gainartzailea fenotipoan beti agertzen dena da, organismoa homozigotoa izan ala heterozigotoa izan.\nAlelo gainartzailea letra larriz (A, adibidez) idatzi ohi da, eta alelo azpirakorra letra xehez (a, esaterako).\nEsate baterako, ilarraren haziaren kolorea kontrolatzen duen geneak bi alelo ditu: batek hori kolorea eragiten du (A), eta besteak berdea (a). Kolore horia eragiten duen aleloa (A) gainartzailea da. Horrek esan nahi du:"}
{"id": "143538", "revid": "6327", "url": "https://eu.wikipedia.org/wiki?curid=143538", "title": "Gainartzaile", "text": ""}
{"id": "143539", "revid": "90204", "url": "https://eu.wikipedia.org/wiki?curid=143539", "title": "Frantziar-kantabriar eskualdea", "text": "Frantziar-kantabriar eskualdea iparraldeko Espainian dagoen Asturias eta hego-ekialdeko Frantzian dagoen Proventza arteko eskualdea izendatzeko arkeologian eta historian erabilitako terminoa da. Barnean egungo Euskal Herria ez ezik hegoaldeko Frantzia eta Bizkaiko Golkoaren ondoan dagoen iparraldeko Espainia ere badaude. Aditu batzuen arabera iparraldeko Katalunia ere eskualdeko zati bat izango litzateke.\nHistoriaurrean eskualdea homogeneotasun kultural handia izan zuen eta litekeena da Goi Paleolitoan zehar Europako eskualderik populatuena izatea.\nArkeologia.\nEskualde honetan ch\u00e2telperroniar, aurignaciar, gravettiar, solutrear, magdaleniar, aziliar eta aziliar ondoko kulturak izan ziren, bata bestearen ondotik. Bakoitzak bere adierazpen kulturalak izan zituen, nabarmenak horma-irudiak izanik. Solutrear, magdaleniar eta aziliar kulturak bertan sortu eta garatu ziren.\nAterpea eta Azken Glaziazioko biztanle-hazkundea.\nDuela 20.000 urte, Paleolitikoaren azken glaziazio aroaren une gorenean zehar eskualdea Europako aterperik nagusien bilakatu zen eta, aroa bukatu zenean, berriro kontinentea birpopulatzeko eginkizuna izan zuen.\nArkeologiaren ikuspegitik, Jean-Pierre Bocquet-Appelek adierazi zuen:\nBerak egindako datu arkeologikoetan oinarritutako simulazio demografikoen arabera, Goi Paleolito osoan zehar alde handiz Europako eskualderik jendetsuena izan zen.\nEskualdeko homogeneotasunaren haustura Neolitoan.\nNeolitoan eskualdeak izandako homogeneotasun kulturala galdu zuen eta bi azpieskualdetan zatitu zen: Mediterraneoa eta Atlantikoa hain zuzen ere. Ekialdean zeramika kardialaren kultura tinko zabaldu zuen, mendebaldea, berriz, gutxi garatutako eskualde (azpineolitiko) bihurtu zen. Azpieskualde atlantikoko herrien artean, euskaldunak eta gaskoiak Mediterranear eta Erdialdeko Europatik zetozen kultura berrietara hurbilenak izan ziren adituen aburu.\nGune nagusiak.\nEskualdean dozenaka gune arkeologiko badaude ere, hona hemen bere ezaugarriak direla eta nagusienak direnak:"}
{"id": "143541", "revid": "105290", "url": "https://eu.wikipedia.org/wiki?curid=143541", "title": "Loitzate", "text": "Loitzate Nafarroako Malerreka, Leitzaldea eta Bortziri eskualdeen artean kokatzen den mendia da. Igotzeko ohiko bideak Iturengo Aurtitz auzoa, Zubieta (2 ord. 45 min.), Arantza (3 ord.) dira."}
{"id": "143542", "revid": "12788", "url": "https://eu.wikipedia.org/wiki?curid=143542", "title": "Zuperrori", "text": "Zuperrori, Zuparrobi edo Zuperri Nafarroa Garaiko mendia da, Malerreka eta Leitzaldea eskualdeen artean kokatzen dena. Bertara igotzeko ohiko ibilbideak Usategieta (1 ord. 45 min.), Eratsun, Ezkurra, Igoa, Beruete eta Leitzatik abiatzen dira. Gailurrean parke eoliko bat dago."}
{"id": "143543", "revid": "1340", "url": "https://eu.wikipedia.org/wiki?curid=143543", "title": "Iparraldeko Goi Nafarrera", "text": ""}
{"id": "143544", "revid": "201", "url": "https://eu.wikipedia.org/wiki?curid=143544", "title": "Fantasiazko eta Beldurrezko Zinemaren Astea", "text": ""}
{"id": "143545", "revid": "201", "url": "https://eu.wikipedia.org/wiki?curid=143545", "title": "Donostiako Fantasiazko eta Beldurrezko Zinemaren astea", "text": ""}
{"id": "143546", "revid": "1712", "url": "https://eu.wikipedia.org/wiki?curid=143546", "title": "Alelo azpirakor", "text": ""}
{"id": "143547", "revid": "6327", "url": "https://eu.wikipedia.org/wiki?curid=143547", "title": "Musika Hambostaldia", "text": ""}
{"id": "143548", "revid": "6327", "url": "https://eu.wikipedia.org/wiki?curid=143548", "title": "Hamabostaldia", "text": ""}
{"id": "143549", "revid": "15795", "url": "https://eu.wikipedia.org/wiki?curid=143549", "title": "Azpirakor", "text": ""}
{"id": "143550", "revid": "201", "url": "https://eu.wikipedia.org/wiki?curid=143550", "title": "Ahmose I.a", "text": ""}
{"id": "143551", "revid": "201", "url": "https://eu.wikipedia.org/wiki?curid=143551", "title": "Ahmosis I.a", "text": ""}
{"id": "143552", "revid": "201", "url": "https://eu.wikipedia.org/wiki?curid=143552", "title": "Ganbera musika", "text": ""}
{"id": "143553", "revid": "1982", "url": "https://eu.wikipedia.org/wiki?curid=143553", "title": "Musika sakro", "text": ""}
{"id": "143554", "revid": "1982", "url": "https://eu.wikipedia.org/wiki?curid=143554", "title": "Musika sakroa", "text": ""}
{"id": "143555", "revid": "1982", "url": "https://eu.wikipedia.org/wiki?curid=143555", "title": "Musika sakratu", "text": ""}
{"id": "143556", "revid": "1982", "url": "https://eu.wikipedia.org/wiki?curid=143556", "title": "Eliza musika", "text": ""}
{"id": "143559", "revid": "1519", "url": "https://eu.wikipedia.org/wiki?curid=143559", "title": "Palau Sant Jordi", "text": "Palau Sant Jordi edo Sant Jordi jauregia Bartzelonako Montju\u00efc mendian dagoen erabilera anitzeko pabiloia da, 1992ko Udako Olinpiar Jokoetarako eraiki zena. Llu\u00eds Companys Olinpiar Estadioaren ondoan kokatzen da, Bartzelonako instalazio olinpikoen gunean. Bertan hainbat kirol ekintza, kontzertu, antzerki, etab. ospatzen dira. Kirol partidetarako 16.670 eserleku ditu eta musika kontzertuetarako 24.000 pertsona inguru sartu daitezke."}
{"id": "143560", "revid": "10891", "url": "https://eu.wikipedia.org/wiki?curid=143560", "title": "Willy van de Kerkhof", "text": "Wilhelmus \"Willy\" Antonius van de Kerkhof (Helmond, Ipar Brabante, 1951ko irailaren 16a-) jokalari ohi herbeheretarra da.\n1974 eta 1978ko Munduko Futbol Txapelketan txapeldunordea izan zen Herbehereetako futbol selekzio nazionalarekin, Johan Cruyff, Johan Neeskens eta Ren\u00e9 anai bikiarekin batera.\nHaren herrialdean egin zuen ibilbide osoa, PSV Eindhoven taldean batik bat.\nJokalariaren ibilbidea.\nGuztira: 511 partida (71 gol)"}
{"id": "143561", "revid": "10891", "url": "https://eu.wikipedia.org/wiki?curid=143561", "title": "Ren\u00e9 van de Kerkhof", "text": "Reinier \"Ren\u00e9\" Lambertus van de Kerkhof (Helmond, Ipar Brabante, 1951ko irailaren 16a-) jokalari ohi herbeheretarra da.\n1974 eta 1978ko Munduko Futbol Txapelketan txapeldunordea izan zen Herbehereetako futbol selekzio nazionalarekin, Johan Cruyff, Johan Neeskens eta Willy anai bikiarekin batera.\nJokalariaren ibilbidea.\nGuztira: 491 partida (133 gol)"}
{"id": "143562", "revid": "56334", "url": "https://eu.wikipedia.org/wiki?curid=143562", "title": "Rob Rensenbrink", "text": "Pieter Robert \"Rob\" Rensenbrink (Amsterdam, 1947ko uztailaren 3a - Oostzaan, 2020ko urtarrilaren 24a) futbol jokalari herbeheretarra izan zen.\n1974 eta 1978ko Munduko Futbol Txapelketan txapeldunordea izan zen Herbehereetako futbol selekzio nazionalarekin, Johan Cruyff, Johan Neeskens eta Willy eta Ren\u00e9 van de Kerkhof anai bikiekin batera.\n1978ko ekainaren 11ko Herbehereak eta Eskoziaren arteko partiduan Munduko Futbol Txapelketako 1000. gola sartu zuen.\nBatez ere Belgikako futbol txapelketan nabarmendu zen, batik bat Anderlecht taldean.\nIbilbidea.\nGuztira: 327 partida (168 gol)"}
{"id": "143564", "revid": "512", "url": "https://eu.wikipedia.org/wiki?curid=143564", "title": "M\u00f6lnlycke", "text": "M\u00f6lnlycke Suediako hego-mendebaldeko udalerria da, V\u00e4stra G\u00f6taland konderrian dagoena, kostaldean.\nHedadura eta biztanleria.\nUdalerriak, guztira, 7.97 kilometro karratuko hedadura du, eta, 14.439 biztanle bizi dira\nbertan.\nHiriburuetarako distantzia.\nKonderriko hiriburura, G\u00f6teborgera dagoen distantzia, 10 kilometrokoa da."}
{"id": "143567", "revid": "119347", "url": "https://eu.wikipedia.org/wiki?curid=143567", "title": "Urolaldeko gipuzkera", "text": "Urolaldeko gipuzkera gipuzkeraren azpieuskalki bat da, Gipuzkoako erdialdean eta mendebaldeko kostaldean mintzatzen dena. Luis Luziano Bonaparteren sailkapenari jarraitu diotenen artean, oro har, \"Beterriko gipuzkera\"tzat ageri da (hemen Beterriko gipuzkeratzat izendatu dugun Tolosaldeko eta Donostialdeko hizkerarekin batera); Pedro Irizarrek (gipuzkeraren) \"Azpeitiko aldaera\"tzat sailkatu zuen; eta Koldo Zuazok \"erdialdeko euskalkiaren sartaldeko azpieuskalki\"tzat sailkatu du (hemen Goierriko gipuzkeratzat izendatu dugunarekin batera).\nMugak.\nNagusiki Urola ibaiaren arroan mintzatzen da: zehazki, Urola Erdian eta Urola Kostan (Orio izan ezik). Urola Garaian, berriz, goreneko aldean (Ezkio-Itsaso eta Legazpi) Goierriko gipuzkera egiten dute; eta, beherenekoan (Urretxu eta Zumarraga), Urolaldeko gipuzkeraren eta Goierrikoaren artekoa den hizkera.\nUrolaldeko hizkeran mintzo diren udalerriak.\nAia, Aizarnazabal, Azkoitia, Azpeitia, Beizama, Deba, Errezil, Getaria, Zarautz, Zestoa eta Zumaia.\nMendebaleko euskararen (bizkaiera) eta erdialdekoaren (gipuzkera) arteko muga, historian.\nAzken mendeotan badirudi Gipuzkoa hegoaldean nahiko egonkorra izan dela muga hori, baina iparraldean aldatuz joan dela, hau da, aldatuz joan dela bizkaieraren sortaldeko azpieuskalkiaren eta Urolaldeko gipuzkeraren arteko muga. Kontuan hartu behar da, dena dela, hizkera biziek izaten dituzten aldaketez gainera, ondorengo euskalari hauetako bakoitzak bere sailkapen irizpideak erabili zituela, eta irizpide horiek gero eta zehatzago eta zientifikoagoak direla oro har.\nAzpeitia eta Azkoitiko euskara.\nHitz bukaeretan, Azpeitian \"-ye\" amaitzen da, eta \"-xe\" Azkoitian:"}
{"id": "143568", "revid": "512", "url": "https://eu.wikipedia.org/wiki?curid=143568", "title": "Beterriko gipuzkera", "text": "Beterriko gipuzkera gipuzkeraren azpieuskalki bat da, Gipuzkoako erdi-ekialdean eta ipar-ekialdean mintzatzen dena.\nBeterri eskualdea Gipuzkoako behealdea da (Goierri eskualdeari kontrajarrita), baina zer eremu hartzen duen ez dago garbi: \"Beterri\" hitza nork erabiltzen duen, aldatu egiten da eremu hori. Euskal dialektologiaren ikuspegitik ere, hainbat erabilera izan ditu. Nagusiak, bi hauek:\nArtikulu honetan, bigarren adiera horretan erabiliko dugu, azpieuskalki honetaz gaur egun dakigunaren arabera sailkapen egokiena delakoan.\nBeterriko gipuzkera egiten den eremua.\nBeterriko hizkera egiten dute Donostialde osoan eta Tolosaldeko erdialde eta iparraldean.\nBeste azpieuskalkiekiko lotura eremuak.\nBi aldetan du halako lotura eremua Beterriko gipuzkerak:\n1. Tolosaldeko hegoaldean dauden udalerriek, esan bezala, Goierriko hizkerarekin loturagune egiten dute, hots, bi azpieuskalkien arteko hizkera egiten da han; euskalari batzuek Beterriko gipuzkeratzat sailkatzen dute, eta beste batzuek Goierriko hizkeratzat (horretarako arrazoien adibide bat: herri horietako euskaran, \"ogia\" hitzaren ahoskera Goierriko hizkerako \"ogie\" da zaharren artean, eta ez Beterriko hizkerako \"ogija\").\n2. Beste lotura eremuan, Errenteria-Irun bitarte horretan, zenbat eta ekialderago, nabarmenagoak dira nafarreraren ezaugarriak (eta, neurri txikiagoan, lapurterarenak ere); zenbat eta mendebalderago, berriz, areago nabari dira gipuzkerarenak. Eremu horretan, XVI. mende arte, lapurteraren eragina izan zen nagusi; XVI. eta XVII. mendeetan, nafarrerak eragin zuen batez ere; XVIII. mendean eta orduz geroztik, ordea, gipuzkeraren eragina izan da nagusi, eta Beterriko gipuzkeraren gero eta ezaugarri gehiago ditu.\nBeste azpieuskalkiekiko lotura egiten duten udalerriak.\nUdalerri hauetan egiten den euskarak baditu Beterriko gipuzkeraren ezaugarriak, eta beste azpieuskalkiren batenak ere.\nHego Euskal Herriko beste euskara aldaeren gainetiko estatusa.\nKoldo Zuazok hainbat lekukotasun aipatuz erakutsi duenez, Beterriko gipuzkera izan da, XVIII. mendetik XX.eraino (biak barne) Hego Euskal Herriko euskaldunen artean eredugarritzat hartu den hizkera, beste euskalki eta azpieuskalkietako hegoaldetar euskaldunek norberaren hizkera gutxiesteraino. Honela laburbiltzen du Zuazok:"}
{"id": "143569", "revid": "448", "url": "https://eu.wikipedia.org/wiki?curid=143569", "title": "Izar iheskor", "text": ""}
{"id": "143570", "revid": "15795", "url": "https://eu.wikipedia.org/wiki?curid=143570", "title": "Izar uxo", "text": ""}
{"id": "143571", "revid": "1545", "url": "https://eu.wikipedia.org/wiki?curid=143571", "title": "Llu\u00eds Companys Olinpiar Estadioa", "text": "Llu\u00eds Companys Olinpiar Estadioa (lehen Montju\u00efceko Olinpiar Estadioa izenaz ezaguna) Bartzelonako estadioa da. 1929 urteko Nazioarteko Erakusketarako eraiki zuten eta ondoren zaharberritua izan zen 1989an, Bartzelonako 1992ko Udako Olinpiar Jokoak ospatzeko. Bartzelonako Montju\u00efc mendian dago, instalazio olinpikoak dauden tokian.\nHasieran estadioak Montju\u00efc izena zuen, baina Llu\u00eds Companys Kataluniako Generalitateko presidente ohiaren izena jarri zitzaion bere omenez, Frankismoaren garaian exekutatua izen zelako Montju\u00efcen. Gaur egun, estadioaren jabea Bartzelonako Udala da."}
{"id": "143572", "revid": "1340", "url": "https://eu.wikipedia.org/wiki?curid=143572", "title": "Montju\u00efceko Olinpiar Estadioa", "text": ""}
{"id": "143574", "revid": "119347", "url": "https://eu.wikipedia.org/wiki?curid=143574", "title": "Vicens Etxea", "text": "Vicens Etxea Bartzelonako eraikin modernista da, Antoni Gaud\u00edren lehen garrantzizko lana 1878 urtean arkitekto ikasketak amaitu ondoren. 1883 eta 1888 urteen artean eraiki zen. Eraikina \"Carolines\" kalek 24. zenbakian dago, Bartzelonako Gr\u00e0cia auzoan.\nSariak.\n1927 urtean Bartzelonako Udalak \"Eraikin Onenaren Saria\" eman zion. Halaber, Vicens Etxea monumentu historiko-artistiko izendatuta dago BOEko 1969ko abuztuaren 20ko Dekretuaren arabera. 2005 urtean UNESCOk Vicens Etxea Gizateriaren Ondare izendatu zuen Gaud\u00edren beste lanekin batera."}
{"id": "143575", "revid": "119347", "url": "https://eu.wikipedia.org/wiki?curid=143575", "title": "Caja Madrid", "text": "Caja Madrid edo Caja de Ahorros y Monte de Piedad de Madrid (Madrilgo Aurrezki Kutxa), izen bereko probintziako aurrezki kutxarik garrantzitsuena da.\nHistoria.\nBankia.\nBankua 2010eko abenduaren 3an sortu zen. Zazpi kutxen bateratzea 4 hilabetetan burutu zen (integrazio agiria 2010eko uztailaren 30ean sinatu baitzen). Bankia, Espainiako zenbait tokitan buru ziren kutxen elkarketaren ondorioz sortzen da.\nHauek dira kutxak, parte-hartzearen arabera:"}
{"id": "143576", "revid": "336", "url": "https://eu.wikipedia.org/wiki?curid=143576", "title": "La Caixa", "text": "La Caixa edo Caixa d'Estalvis i Pensions de Barcelona (Bartzelonako Aurrezki eta Pentsio Kutxa), izen bereko probintziako aurrezki kutxarik garrantzitsuena da eta Espainiar estatuko handiena.\nGaur egun, CaixaBank bankua osatzen duten aurrezki kutxetako bat da."}
{"id": "143577", "revid": "201", "url": "https://eu.wikipedia.org/wiki?curid=143577", "title": "Zenote", "text": "Zenotea (maierazko \"dzonot\" edo \"ts'onot\" hitzetik, gaztelaniaz \"cenote\") dolina mota bat da, harrizko ertz pikoak eta ur gezaz betea dagoena. Batez ere Yucat\u00e1n penintsulan aurki daitezke, eta Karibeko uharte batzuetan ere bai.\nItxura biribilkarakoak, ingurune karstikoan sortzen dira. Hasieran, lur azpiko leize bat da, euri urak kareharrian eratua. Leizearen tamaina handitu ahala, lurrazaletik hurbildu eta sabaia erori eta kanpotik ikusgai bihurtzen dira. Gehienbat, itsas mailaren beheratzean sortu ziren, Pleistozenoko glaziazioen garaietan.\nEspeleologoek aurkitu dutenez, Yucat\u00e1n penintsulako zenote ugari elkarri lotuta daude, eta itsasoarekin, lur azpiko ur sare konplexua sortzen dute.\nSailkapena.\nHiru zenote mota daude:\nSailkapen horrek zenotearen adinarekin zerikusia du: zaharrak guztiz irekiak dira eta berrietan, sabaiek oraindik zutik diraute.\nCenoteak kultura maian.\nMaiek azpimunduko jainkoekin harremanetan jartzeko bitartekotzat hartzen zituzten zenoteak, aho bat irudikatzen baitzuten. Ur gezako gordailutzat erabiltzeaz gain, gurtza-lekutzat erabiltzen ziren, eta bertara eskaintzak eta giza sakrifizioak jaurtitzen zituzten.\nBabestu beharra.\nJatorrizko herriek ondare natural eta kultural hau premiaz babes dezan eskatu diote Mexikoko Estatuari. Samantha Colli-Sulu Nazio Batuetako aholkulariaren arabera, \u00abduten garrantzi zientifiko, kultural eta espiritualaz gain, familia askorentzat ekonomikoki irauteko aukera dira zenoteak\u00bb. Masa turismoaren aurrean, asko dira ekoturismoari esker, etxoletan ostatua eskainiz, sostengatzen diren kooperatiba maiak. Colli-Suluren ustez, \u00abnaturaren zaintzarekin eta honek sinbolizatzen duen guztiarekin lotura sakona duen antolaketa-modu bat dira\u00bb. Izan ere, argi baitute, \u00abdirua amaigabea da eta basamortu amaigabeak sortzen ditu\u00bb."}
{"id": "143579", "revid": "336", "url": "https://eu.wikipedia.org/wiki?curid=143579", "title": "Caixa Catalunya", "text": "Caixa Catalunya edo Caixa d'Estalvis de Catalunya (Kataluniako Aurrezki Kutxa), Bartzelonan egoitza nagusia duen aurrezki kutxa da.\n2010ean, Caixa Tarragona eta Caixa Manresarekin bat egiteko akordioa sinatu zuten, CAIXACTM izeneko enpresa sortuz. Espainiako Bankuari 1.250 milioi euroko diru-laguntza eskatuko dio aurrezki kutxa berriak."}
{"id": "143580", "revid": "336", "url": "https://eu.wikipedia.org/wiki?curid=143580", "title": "Cajasol", "text": "Cajasol edo Monte de Piedad y Caja de Ahorros San Fernando de Huelva, Jerez y Sevilla, Sevillan egoitza duen aurrezki kutxa da.\n2007an sortu zen El Monte de Piedad (Huelva eta Sevillako aurrezki kutxa) eta Caja San Fernando (Sevilla eta Jerezko aurrezki kutxaren batzearen ondorioz sortua) aurrezki kutxen fusioarekin sortu zen.\nCajasol dorrea.\nCajasol dorrea Andaluziako Sevilla hirian eraikitzen ari diren etxe orratza da. Dorrean Cajasol aurrezki-kutxaren egoitza nagusia ezarriko da. Egiturak 180,5 metro eta 40 solairu izango ditu, eta lanak amaitzean Andaluziako eraikinik garaiena izango da.\nC\u00e9sar Pelli arkitektoak diseinatua da."}
{"id": "143581", "revid": "119347", "url": "https://eu.wikipedia.org/wiki?curid=143581", "title": "Bancaixa", "text": "Bancaixa edo Caixa d'estalvis de Val\u00e8ncia, Castell\u00f3 i Alacant (Valentzia, Castell\u00f3 eta Alacanteko Aurrezki Kutxa), Valentziar Erkidegoko aurrezki kutxarik garrantzitsuena da.\nValentzia, Castell\u00f3 eta Alacant-eko Aurrezki kutxa, Bancaja merkatal izena duena (), Kreditu Erakundea da eta gizarte-ongintza izaera du; haren helburua interes orokorra lortzen laguntzea da, bere jarduera esparruan, ekonomia eta gizarte garapena bultzatzearen bidez.\nBancaja Valentziako Erkidegoko finantza erakunde garrantzitsuena da, Espainiako seigarren finantza taldeko entitate nagusia da eta hirugarrena espainiar estatuko aurrezki kutxa sektorean (aktibo totalean neurtua). Garatze gaitasun handikoa da.\nErakundearen Estatutuak egina daude uztailak 23ko Valentziako Gobernuaren 1/1997 Legegintza-Dekretuaren arabera.\nBerorren egoitza soziala Castell\u00f3 de la Plana-n kokatzen da, Caballeros kalearen bigarren zenbakian.\nEspainiako Bankuaren gainbegiratzearen menpe dago eta Generalitat Valenciana-ren protektoratuaren babesa du. Bere iraupena mugagabea da eta Valentziako Aurrezki Kutxen Federazioan nahiz Aurrezki Kutxen Konfederazio Espainiarrean barnesarturik dago.\nHaren IFK zenbakia G-46002804 da eta Castell\u00f3-ko Merkatal Erregistroan inskribaturik dago (532 Liburukia, Sekzio Orokorreko 99 Liburua, CS-2749 Orrian; Espainiako Bankuaren esku dagoen Administrazio erregistro berezian 49 zenbakiaz; baita Comunitat Valenciana-ko Aurrezki Kutxen Erregistroan ere.\nHistoria.\nBancaja taldearen jatorria 1878an kokatu behar da; urte hartan, \"Real Sociedad Econ\u00f3mica de Amigos del Pa\u00eds de Valencia\" delakoak Valentziako Aurrezki Kutxa sortu zuen, gerora talde osoaren oinarri izango zena, hain zuzen.\nBankia.\nBankua 2010eko abenduaren 3an sortu zen. Zazpi kutxen bateratzea 4 hilabetetan burutu zen (integrazio agiria 2010eko uztailaren 30ean sinatu baitzen). Bankia, Espainiako zenbait tokitan buru ziren kutxen elkarketaren ondorioz sortzen da.\nHauek dira kutxak, parte-hartzearen arabera:\nBancaja taldea.\nBancaja taldea finantza eta zerbitzu erakundeez osatua dago. Hauexek dira erakundeok:"}
{"id": "143582", "revid": "4380", "url": "https://eu.wikipedia.org/wiki?curid=143582", "title": "Bancaja", "text": ""}
{"id": "143583", "revid": "336", "url": "https://eu.wikipedia.org/wiki?curid=143583", "title": "Charles Aznavour", "text": "Charles Aznavour (Paris, Frantzia, 1924ko maiatzaren 22a \u2013 Mouri\u00e8s, 2018ko urriaren 1a), jatorri armeniarreko abeslari frantsesa izan zen. Bere jaiotza izena \"Shahnourh Varinag Aznavourian\" (\u0547\u0561\u0570\u0576\u0578\u0582\u0580 \u054e\u0561\u0572\u056b\u0576\u0561\u056f \u0531\u0566\u0576\u0561\u057e\u0578\u0582\u0580\u0575\u0561\u0576) zen.\n2008ko abenduan armeniar nazionalitatea eskuratu zuen Armeniako enbaxadore izendatua izan ondoren..\nCharles Aznavourrek, 70 urteko ibilbide artistikoan, mila berrehun abesti baino gehiago konposatu zituen eta zortzi hizkuntza desberdinetan kantatu izan zuen. Guztira, 180 milioi diskotik gora saldu ditu mundu osoan zehar. \nBizitza.\nCharles Aznavour n artisten familia batean jaio zen, Parisko 6. barrutiko Monsieur-le-Prince kalean. Aita, Micha Aznavourian, Akhaltsikh\u00e9-n, Georgian jaiotako armeniarra zen. Ama, Knar Baghdassarian, Turkiako armeniar merkatari familia batekoa zen. Ospitale erlijiosoko emaginak Shahnourh edo Chahnour izena ahoskatzeko zailtasunak zituenez, umeari Charles izena jartzea erabaki zuen. ."}
{"id": "143587", "revid": "15795", "url": "https://eu.wikipedia.org/wiki?curid=143587", "title": "Euskal artisten zerrenda", "text": ""}
{"id": "143589", "revid": "336", "url": "https://eu.wikipedia.org/wiki?curid=143589", "title": "Gloria Stuart", "text": "Gloria Stuart edo Gloria Freddy Jackson (Santa Monica, Kalifornia, Ameriketako Estatu Batuetako, 1910eko uztailaren 4a - Los Angeles, Kalifornia, Ameriketako Estatu Batuetako, 2010eko irailaren 26a), Ameriketako Estatu Batuetako aktorea da. 1930eko hamarkadan hasi zen lanean eta dozenaka filmetan agertu zen. Horrez gain, telebistarako ere hainbat film egin ditu. 1997an \"Titanic\" filmaren \"Rose DeWitt Bukater\" pertsonaia antzeztean nazioarteko fama eskuratu zuen eta Oscar sarietarako nominazioa jaso.\n2010eko uztailaren 4an 100 urte bete zituen.\nBiografia laburra.\n1910ean jaio zen Kaliforniako Santa Monica hirian. Haren gurasoak Frank Stewart eta Alice Deicrick Stewart izan ziren. Neba bat izan zuen, Thomas izenekoa, 1912an Meningitisak jota hila. Aita auto istripu batean hil zen 1919 eta ama Fred Finch izeneko gizonarekin ezkondu.\n1927an institutuko ikasketak amaitu eta Kaliforniako Berkeley Unibertsitatean ikasten hasi zen, baina handik gutxira ikasketak utzi eta Blair Gordon Newell eskultorearekin ezkondu zen. Urte gutxiren buruan banandu eta Arthur Sheekmanekin ezkondu zen 1934an.\n2010eko irailaren 26an hil zen."}
{"id": "143592", "revid": "109565", "url": "https://eu.wikipedia.org/wiki?curid=143592", "title": "Bakardadearen baseliza (Atauri)", "text": "Bakardearen baseliza Atauri herri arabarran dagoen baseliza erromanikoa da, Arraia-Maeztu izeneko udalerrian.\nBakardadearem Baseliza eraikuntza erromaniko txikia da. Erdi Aroan zuen egituratik abside erdizirkulurra baino ez da mantendu. Baselizaren nabea geroago eraikia izan zen. Absideak XIII. mende hasierako bi leihate dauzka."}
{"id": "143593", "revid": "10891", "url": "https://eu.wikipedia.org/wiki?curid=143593", "title": "Bakardadearen baseliza", "text": "Bakardadearen baseliza hainbat baselizaren izena da:"}
{"id": "143594", "revid": "1640542", "url": "https://eu.wikipedia.org/wiki?curid=143594", "title": "Erdi aroa", "text": ""}
{"id": "143595", "revid": "23317", "url": "https://eu.wikipedia.org/wiki?curid=143595", "title": "Sporting Clube de Portugal", "text": "Sporting Clube de Portugal edo Sporting de Portugal Portugalgo futbol talderik onenetakoa da, \"hiru handien\" artean baitago. Hiruen artean apalena bera den arren Portugalen txapelketa ugari irabazi ditu eta honetaz gain Europako Errekopa bat ere badu.\nHistoria.\n1906an sortu zenean taldeak futbolaz gain hainbat kiroletan hartzen zuen parte, tenisean, cricketean, gimnasian eta belar-hockeyan, besteak beste. XX mendean taldeko atletek hainbat urrezko domina eskuratu dituzte Olinpiar Jokoetan.\nUrrezko aroa: 40-60 hamarkadak.\nHamarkada hauetan Portugalgo talde handia bihurtu zen. 12 liga eta 6 kopa irabazteaz gain Latindar Kopako finalera ere iritsi zen, baina FC Barcelonak 2-1 irabazi zion partida. Bolada bikain sari gorena 1964ean jaso zuen Europako Errekopa irabaztean, momentuz nazioarte mailako titulu bakarra. MTK Budapest FC talde hungariarra gainditu zuen finalean, kanpoan 3-3 berdindu ondoren etxea 1-0 irabazita. Ordurako Lisboako beste taldea zen SL Benficaren itzalean zegoen, honek Europako bi Kopa lortu baitzituen 60. hamarkadaren hasieran. 1968an UEFA Intertoto Kopa irabazi zuen.\nXXI mendea.\n80 eta 90. hamarkadetan Portugalgo hainbat txapelketa irabazi arren \"hiru handien\" artean apalena izan zen. 2000 urtean Penintsulako Kopa irabaziz hasi zuen mende berria eta 2005ean UEFA Kopako finalera iritsi zen baina CSKA Mosku taldeak 3-1 garaitu zuen. Portugalgo azken tituluak 2002ko liga eta 2019ko Kopa ditu.\nEuskal taldeen aurkako partidak.\nHauek dira Europako txapelketa ofizialetan Sportingek euskal taldeen aurka jokatu dituen partidak:"}
{"id": "143596", "revid": "119347", "url": "https://eu.wikipedia.org/wiki?curid=143596", "title": "Ordokietako bisonte", "text": "Ordokietako bisontea, Bison bison bison da bere izen zientifikoa, (beste sinomino bat Bison bison montanae da), Amerikako bisontearen bi azpiespezienetariko bat da. Bestea Basoko bisontea da, (Bison bison bison).\nOrdokietako bisontea Basoko bisontea baino askoz ugariagoa da, eta orohar Amerikako bisonteaz hitz egiten denean, bisonte honetaz ari da.\nZenbait adituen arabera, Ordokietako bisonteak bi azpiespezie ditu aldi berean. Iparraldeko ekotipoa Bison bison montanae litzateke, eta beste mota ezberdin bat berriz hegoaldekoa. Iritzi hau, hala ere, ez dago arrunt onartuta.\nOrdokietako bisonteak Alaskan.\nKolono zuriek burututako Amerikako bisonteen hilketa handiak eta gero, Ordokietako bisontea bere lehengo habitataren zenbait gunez gain, Alaskan ere sartu omen zuten. Hau da iparralderago egindako Ordokietako bisontearen bersarketa. Alaskako \"Game Commision\" delakoak burutu zuen 1928. urtean Delta Junction delako eskualdean. Handik beste zenbait parajetara zabaldu zituzten bisonteak ondorengo urtetan, hala nola Farewell eta Chitina.\nHala ere Delta Junction samalda da egun handiena, eta 20. mendetik bertako animaliak kontrolpean ehizatzen dira. Hango ehiztariek asko estimatzen dituzte ehunka libra haragia eskaintzen dute abere hauek. Beste aldetik bisonteak bertan aritzeak nekazaritzaren garapena zeharo baldintzatu du eskualde hartan."}
{"id": "143598", "revid": "880", "url": "https://eu.wikipedia.org/wiki?curid=143598", "title": "Santa Cruz Tenerifeko probintzia", "text": ""}
{"id": "143599", "revid": "3591", "url": "https://eu.wikipedia.org/wiki?curid=143599", "title": "Bison bison bison", "text": ""}
{"id": "143601", "revid": "336", "url": "https://eu.wikipedia.org/wiki?curid=143601", "title": "Portugalgo futbol liga", "text": "Portugalgo futbol liga herrialde horretako liga nagusia da, gaur egun hiru maila handitan banatuta: Lehen Maila edo \"Primeira Liga\", Bigarren Maila edo \"Liga da Honra\" (lehenago \"Segunda Divis\u00e3o\") eta Hirugarren Maila edo \"Segunda Divis\u00e3o Portuguesa\" (lehenago \"Segunda Divis\u00e3o B\"). Europako rankinean 5. postuan dago 2012ko datuen arabera.\nHerrialdeko hiru talde nagusien artean txapelketa gehien-gehienak bereganatu diztuzte historian zehar, SL Benfica, FC Porto eta Sporting Clube de Portugalen artean alegia.\n1935ean lehenengo edizioa jokatu zuten, urte hartatik 1938 arte txapelketa esperimentala edo \"ez ofiziala\" zen arren."}
{"id": "143610", "revid": "119347", "url": "https://eu.wikipedia.org/wiki?curid=143610", "title": "Ezkurra (ibaia)", "text": "Ezkurra Nafarroako Malerreka eskualdean dagoen ibaia da. Iturburua Ezkurra udalerriko lurretan du, hain zuzen ere, Ezkurra mendatean. Ondoren Eratsunetik pasatzerakoan Basakaitz errekaren urak jasotzen ditu, Saldiasko lurrak zeharkatzerakoan Urtzuriko errekarenak eta aurrerago Lotzabian (Beintza-Labaien), Zubieta (Txitxiluko erreka jasoz), Ituren, Elgorriaga eta Doneztebetik pasatzen da. Azken udalerri honetan Ezpelurarekin elkartzen da eta 300 metro aurrerago Baztan eskualdetik datorren Bidasoarekin. Ezkurra ibaira bost erreka isurtzen dira ezkerraldetik, eta lau eskuinaldetik."}
{"id": "143611", "revid": "2241", "url": "https://eu.wikipedia.org/wiki?curid=143611", "title": "Ezkurra (argipena)", "text": "Ezkurra hau izan daiteke:"}
{"id": "143612", "revid": "119347", "url": "https://eu.wikipedia.org/wiki?curid=143612", "title": "Aldaia", "text": "Aldaia Gasteizko auzo bat da, 2000. urteko Gasteizko Hiri Antolamenduko Plan Nagusian Zabalgana deitu zen hiri-hedapenaren baitan kokatua. Hiriaren mendebaldean dago. Iparraldean Elejalde dauka, hegoaldean Mariturri, ekialdean Zabalgana eta mendebaldean Zabalganeko parkea."}
{"id": "143613", "revid": "7744174", "url": "https://eu.wikipedia.org/wiki?curid=143613", "title": "Zabalgana", "text": "Zabalgana Gasteizko auzoa da. 2000. urteko Gasteizko Hiri Antolamenduko Plan Nagusian Zabalgana deitu zen hiri-hedapenaren baitan kokatutako auzoa da. Hiriaren mendebaldean dago eta bi sektorez osaturik dago: Ipar Zabalgana eta Hego Zabalgana.\nIparraldean Borinbizkarra auzoa dauka, hegoaldean Armentia, ekialdean Ariznabarra eta mendebaldean Mariturri eta Aldaia auzoak.\nAuzoaren erditik Ehari (edo Perretxin) erreka izandakoaren ubidea igarotzen da. Gaur egun ubideak ez darama ur handirik, errekaren ur gehienak estolderia-sistemaren bidez bideratzen baitira Zadorra ibairaino. Zarauna errekak ere auzoaren mendebaldea zeharkatzen du, Perretxin errekarekin bat egin arte."}
{"id": "143614", "revid": "105290", "url": "https://eu.wikipedia.org/wiki?curid=143614", "title": "Salburua", "text": "Salburua Gasteizko ekialdean XXI. mendearen hasieran eraikitako auzoetako bat da, 2000. urteko Gasteizko Hiri Antolamenduko Plan Nagusian Salburua deitu zen hiri-hedapenaren barrukoa. Plan Nagusi horretan zehaztutako auzo berrien artetik eraikitako lehena izan zen.\nAuzoa Joan Karlos I.aren hiribideak osatzen duen ardatzaren inguruan eraikita dago. Mendebaldean Arantzabela eta Aranbizkarra auzoak ditu, hegoaldean Santo Tomas eta Ibaialde auzoak, eta iparralde eta ekialdetik Salburuko parkea osatzen duten hezeguneekin egiten du muga.\nSalburuko hezegunea.\nBizitegi-auzo bat izateaz gain, Salburua hainbat urmaelez osatutako hezegune garrantzitsu bat da ere, aipatutako auzoaren ipar-ekialdean dagoena. Hauetako urmael nagusiak Arkautikoa eta Beto\u00f1ukoa dira. Hauen artean Durantzarreko urmaela dago. Espazio honi Salburuko parkea deritzo, eta Gasteizko Eraztun Berdearen atal garrantzitsua da.\nSalburuko parkeak hainbat behatoki dauzka hegaztiak behatzeko. Urmael hauek Euskal Herriko hezegune kontinental baliotsuenetako bat osatzen dute."}
{"id": "143616", "revid": "12788", "url": "https://eu.wikipedia.org/wiki?curid=143616", "title": "Hegoaldeko goi nafarrera", "text": "Hegoaldeko goi nafarrera nafarrera euskalkiaren zati-euskalki bat da, Nafarroa Garaiko erdialdeko berezko euskara. Pirinioetako mendebaldeko ibarrak hartzen zituen (Esteribar, Erroibar eta Artzibar), Pirinioaurrea eta Iru\u00f1erria osoaz gain. Bere mugak Lizarerriko Gesalatz eta Sakanako Arakil ibarretara ere iristen ziren.\nHistorikoki herrialdeko euskalkirik hedatuen eta mintzatuena izan da, azaleraz ere eremu zabalena zuena zelarik. Gaur egun, halere, galzorian dago, transmisiorako bide naturalak eten baitira, hau dela eta, bere 3 azken hiztunak Erroibar ibarrean bizi dira (Lintzoainen eta Zilbetin). Bere garaian Iru\u00f1ea hiriburuan mintzatzen zen azpieuskalkia zen. Gainera, antzinako literatur tradizioa handia izan du.\nEuskalki horren ordez euskara batua erabili da, XX. mendean belaunaldien arteko etena gertatu baitzen euskararen transmisioan, eta horrek eten egin zuen euskalki horren belaunaldien arteko transmisioa. Mendearen amaieran hizkuntza berpiztu zenean, euskara batua hedatu zen ia erabat, eta bertako euskara pertsona zaharrenen ahotan bakarrik utzi zen.\nHistoria.\nSantxo Eltsoren \"Doctrina Christiana\" izan omen zen hegoaldeko goi nafarreran idatzitako lehen lana. Odietar apaiz horrek idatzi zuen eta, testua oraindik aurkitu ez den arren, obra horri egotzitako zenbait pasarte gorde dira. Egileak Iru\u00f1eko euskaraz idazten zuela adierazi zuen: \"Iru\u00f1ean hitz egiten den hartan idazten dut, Erresuma honetako hiriburua delako, eta Nafarroa osoan hedatuena eta hobekien ulertzen dena delako\".\nHandik gutxira, Juan Beriain utergarrak idatzitako \"Tratado de como se debe oyr missa, escrito en romance y bascuence\" (1621) agertu zen, gaur egun arte gorde ez dena. Haren esaldi ospetsua da \"Munduan ez dago bere hizkuntza maite ez duen naziorik, eta eskoletan irakasten ez duen herririk. Beraz, taxuzkoa da guk euskara estimatzea\".\nBertze autore aipagarri bat Joakin Lizarraga da, Elkanoko apaiza. Hark hainbat sermoi eta otoitz-liburu idatzi zituen, eta hori ezinbesteko materiala izan zen Iru\u00f1errian hitz egindako hizkuntza-barietate hobea ezagutzeko. Era berean, hainbat sermoi, administrazio-dokumentu eta bestelako dokumentu idatzi dira, Aro Modernoan zati-euskalki hori idatziz aztertzeko.\n1869an, Luis Luziano Bonapartek euskararen euskalkien sailkapena egin zuen, eta euskalkietako bat hegoaldeko goi nafarrera zen. Pedro Irizarren kalkuluen arabera, 1860 eta 1870 artean 24 500 hegoaldeko goi nafarrerazko euskaldun inguru egongo ziren Nafarroa Garaian.\n1904an, \"Iru\u00f1eko gotzaindegiko Elizaren Gida eta langileen egoeraren arabera, 1904ko irailaren 1ean\", zati-euskalki hau hitz egiten den lurraldearen erdarizazioaren lekuko da, bereziki hegoaldeko zonaldeak, Orbaibar edo Izarbeibar kasu, non herri erdaldunak hasten diren.\nAingeru Irigaraien 1935eko datuek, biztanleriaren datuekin konbinatuta, adierazten dute urte horretan 3 900 hegoaldeko goi nafarrerazko euskaldun izango zirela.\n1930eko hamarkadan, Nafarroako hegoaldeko zati-euskalkiak bere nagusitasuna galdu zuen gaztelaniaren mesedetan, asmo politikoko (Frankismoa) eta izaera ekonomikoko hainbat inguruabar sozialengatik, gaztelaniaren aurrerabidea errazten zutenak. Borondatezko berezko hizkuntzaren galera hori euskaraz hitz egiteko debekuarekin batera gertatu zen. Hala, 1937an erabat debekatu zen bide publikoan euskaraz hitz egitea. Hurrengo urtean, euskara erregistroetatik kanpo uzten da, eta horren atzetik daude auzitegiak, saltokiak, eskritura publikoak, aldizkariak, eskolak, irratiak... Horrela, herri landatarrenetan, edo batzuetan ezta hori ere, euskara familiartera bakarrik baztertuta geratu zen.\nOndorioz, 1970ean bertze zenbaketa bat egin ondoren, Nafarroa Garaiko 600 euskaldun hegoaldeko goi nafarrera mintzo ziren.\n250 urtetik hona jasaten ari zen euskalduntze-ezaren prozesua 2000ko hamarkadan iritsi zen bere punturik kritikoenera, eta Nafarroa Garaian hegoaldeko goi nafarreraren kontserbazio-egoera kritikoa izan zen. 2007an apenas gelditzen zen Erroibarko euskara garbia eman zezakeen euskaldun zaharrik: Lintzoaingo Gabriel Soto, Uretako Santiago Agorreta eta Zilbetiko Luis eta Agustin Iribarren aita-semeak baino ez, segur aski. Horietatik, Santiago Agorreta 2013an hil zen, eta hiztun kopuru osoa 3tan utzi zuen; gaur egun, denak dira 50 urtetik gorakoak.\nZorionez, hegoaldeko goi nafarreraren gainbehera ez dator bat Nafarroa Garaiko euskararen gainbeherarekin; izan ere, joera positiboa da. Euskara batuaren eta ikastolen inplementazioari esker, XX. mendearen amaieran euskal kulturaren berpiztearekin batera, eta iparraldeko goi nafarrera, lapurtera edo nafar-lapurtera bezalako euskalkien kontserbazioarekin batera, herrialdean euskararen ezagutzak gora egin du berriro ere, eta 2012an hiru gaztetik bat euskalduna da.\nSailkapena.\nEuskalki hau hiru azpieuskalki ezberdinetan banatzen da, aldi berean hizkerak eta aldaerak dituztenak:\nSartaldeko azpieuskalkia.\nAzpieuskalki honetan sartzen diren hizkerek, \"izan\" aditzaren erabilera konparatuz, nahiz eta desberdintasunekin batera, \"-r-\"ren galera dute zu \"zara\" eta gu \"gara\" abestietan eta horren ordez \"-d-\" hizkiaz ordezkatzea kasu batzuetan, oro har iparralderago dauden hizkeretan. Gainera, zuek \"zarete\" atalean, tarteko -\"r-\" hitza desagertu egiten da, \"-aa-\" bokal bikoitza utziz (batzuetan \"-ea-\" bihurtzen da) edo bi silabak bat eginez (\"ara\" &gt; \"aa\" &gt; \"a\"). Aipatzekoa da, halaber, \"-e-\"ren erabilera haiek \"dere\" -(haiek dira) kasuan. Iraganean, zu, gu eta zuek pertsonetako \"-n\"- ez dira /\u0272/ (\"\u00f1\") bezala ahoskatzen, /n/ (\"n\") bezala baizik.\nSortaldeko azpieuskalkia.\nAzpieuskalki honetan sartzen diren hizkerek, \"izan\" aditzaren erabilera konparatuz, nahiz eta ezberdintasunekin batera, \"-r-\"ren kontserbazioa dute zu \"zara\" eta gu \"gara\" abestietan eta -\"l\"-ren erabilera haiek \"dire\" (haiek dira) abestietan. Gainera, iraganean, zu, gu eta zuek pertsonetako \"-n\"- ez dira /\u0272/ (\"\u00f1\") bezala ahoskatzen, sartaldeko azpieuskalkian bezala, /n/ (\"n\") bezala baizik.\nIzarbeibarko azpieuskalkia.\nIzarbeibarrera hizkera ez da inongo azpieuskalkitan sartzen, ez sortaldekoa ez sartaldekoa, eta azpieuskalki independente bat mantentzen da, nahiz eta beti hegoaldeko goi nafarreraren barruan egon. Sailkapen horretara eraman duten aldeak \"izan\" aditzean ikus daitezke. Orainaldia gainerako azpieuskalkien antzekoa den bitartean, zuek \"zarate\" (zuek zarete) forman, sartaldekoa bezalakoa, eta zu \"zare\" (zu zara) forman, sortaldekoa bezalakoa, lehenaldiak bere berezitasunak ditu, eta horien artean ni \"niza\" (ni nintzen) nabarmentzen da.\nAzpieuskalki hau ere berezia da, bere barruan hizkera ezberdinik ez duelako, baizik eta etengabe bat osatzen duelako. Hala ere, kontuan hartzen badugu azpieuskalki horren azkartasun azkarra, beste bien aldean, eta Luis Luziano Bonapartek 1863an aztertu zuenean zuen egoera kaskarra, pentsa genezake informazio faltagatik gertatzen dela, eta informazio gehiago izanez gero, hizkerak eta aldaerak ere identifika zitezkeela.\nIru\u00f1eko azpieuskalkia.\nIru\u00f1ean hitz egiten den euskararen berezitasuna hizkera anitzen artean dago (Zizurkoa, Oltzakoa, Olaibarrera, Eguesibarrera, Artzibarrera...), eta horri gehitu behar zaio hiria Nafarroako Erresumako hiriburu dela; horrek esan nahi du, alde batetik, hizkuntza erromantzeak sartu behar direla gizarteko goi mailetan, eta, bestetik, dialekto ugari elkartu behar direla. Beraz, Iru\u00f1eko euskarari buruz gramatika aldetik gutxi dakigu, eta gainera, gaur egun euskara batuak ordezkatu du.\nHiztegia.\nHemen, hegoaldeko goi nafarreraren hitz partikular batzuk alderatu daitezke, bai iparraldeko zati-euskalki hurbilarekin, bai euskara batuarekin.\nHiztunak.\n\"Morfolog\u00eda auxiliar del verbo vasco\" lanean, Pedro Irizarrek Luis Luziano Bonapartek jasotako zati-euskalki honetako hiztunei buruzko datuak eta berak, Koldo Artolak eta Aingeru Irigaraik aurkitutakoak azaltzen ditu. Hona hemen emaitzak:\nZati-euskalki honek, gainerako euskalkiekin alderatuta (Erronkaribarrera izan ezik), bilakaera negatibo oso nabarmena izan du. Euskal Herriko beste eskualde batzuetan, Lapurdin edo Amikuzen, esaterako, bilakaera positiboa da, baina kasu honetan bilakaera erabat negatiboa da, eta XXI. mendearen hasieran erabat desagertu zen.\nXehetasunez aztertuz gero, hegoaldeko hizkerak (1870ean gainbehera prozesuan zeudenak) lehenengo desapalizatzen dituztenak direla ikus daiteke. Horrela, 1935eko erroldarako, Zizur, Izarbeibar eta Eguesibarko hizkerak mapatik ezabatu dira jada. Gainerako hizkerak, iparraldekoak izan ezik (Erroibar, Esteribar eta Auritz), nabarmen murriztu dira hiztunen kopuruan, eta 1970eko erroldara zaurituak iritsiko dira. 1936ko gerraren eta diktaduraren aurretik osasun onargarria zuten hizkerak (iparraldekoak) berehala parekatzen dira gainerako hizkerekin. Horietako bakar batek ere ez ditu 300 hiztun baino gehiago, eta horietako bik bakarrik dituzte 100 hiztun baino gehiago.\nXXI. mendea igarota, 2007ko erroldak zati-euskalkiaren azken irudi bizia erakusten du, zati-euskalki osoko 4 hiztun bakarrik baitaude, Erroibarren dauden 4ak. Kopuru hori 3ra jaitsiko da 2015ean, guztiak 50 urtetik gorakoak.\nKonparaketa.\nHona hemen testu bera, lehenik hegoaldeko goi nafarreraz idatzia, eta gero euskara batuaz:\nTestigantzak.\nXVII. mendeko obra batzuek, hala nola Juan Beriainen lanek, herri-perpausak dituzte, hala nola \"Gure Aita\":\n\"Aita gurea, zeruetan zaudena, santifika bedi zure izena, etorri bedi zure Erre\u00f1ua, guregana egin bedi zure borondatea, zeruan bezala lurrean ere gure egun orosko ogia eman drazaguzu egun, eta barka drazkiguzu gure zorrak, guk barkazen dizkiotegun bezala geuren zordunei, eta ezkaizazula utzi tentazioan erortera aitzetik libra gaizazu gaizetik, Ala dela.\"\nGainera, duela gutxi, Euskal Herriko hainbat tokitako euskaldun zaharrak elkarrizketatu zituen Euskal Herriko Ahotsak proiektuak, haien euskara moduak ezagutzeko. Hau da hegoaldeko goi nafarreraren azken testigantza bizietako bat. Hona hemen horietako batzuk:"}
{"id": "143618", "revid": "105290", "url": "https://eu.wikipedia.org/wiki?curid=143618", "title": "Borinbizkarra", "text": "Borinbizkarra Gasteizko auzoa da. 2000. urteko Gasteizko Hiri Antolamenduko Plan Nagusian Zabalgana deitu zen hiri-hedapenaren baitan kokatutako auzoa da. Urbanizazio-lanak 2006. eta 2009. urtean egin ziren, eta lehen etxebizitzak 2009. urtean bertan hasi ziren eraikitzen.\nIparraldean Sansomendi auzoa dauka, hegoaldean Zabalgana, ekialdean San Martin eta mendebaldean Ehari herria."}
{"id": "143620", "revid": "119347", "url": "https://eu.wikipedia.org/wiki?curid=143620", "title": "Elejalde", "text": "Elejalde Gasteizko auzoa da. 2000. urteko Gasteizko Hiri Antolamenduko Plan Nagusian Zabalgana deitu zen hiri-hedapenaren baitan kokatutako auzoa da. Urbanizazio-lanak 2006. eta 2009. urtean egin ziren, baina 2008an hasitako krisialdi ekonomikoaren ondorioz 2010. urtean hasi gabe zegoen etxebizitzen eraikuntza.\nIparraldean Ehari herria dauka, hegoaldean Aldaia auzoa, ekialdean Borinbizkarra eta mendebaldean Jundizko industrialdearen pabilioiak."}
{"id": "143621", "revid": "1712", "url": "https://eu.wikipedia.org/wiki?curid=143621", "title": "Ipar Zabalgana", "text": ""}
{"id": "143622", "revid": "1712", "url": "https://eu.wikipedia.org/wiki?curid=143622", "title": "Hego Zabalgana", "text": ""}
{"id": "143623", "revid": "105290", "url": "https://eu.wikipedia.org/wiki?curid=143623", "title": "Arkaiate", "text": "Arkaiate Gasteizko ekialdean XXI. mendearen hasieran eraikitako auzoetako bat da, 2000. urteko Gasteizko Hiri Antolamenduko Plan Nagusian Salburua deitu zen hiri-hedapenaren barrukoa. Arkaia herriaren iparraldean dago, eta hiriaren ekialdeko muga osatzen du gaur egun. Urbanizazio-lanak 2006. eta 2009. urtean burutu ziren, baina etxebizitzak eraikitzeko lanak 2011. urte arte ez ziren hasi, gehienbat 2008an hasitako krisialdi ekonomikoaren ondorioz.\nArkaiatek mendebaldean Ibaialde auzoarekin egiten du muga, iparraldean Elorriaga eta Arkauti herriekin, eta ekialde eta hegoaldean nekazaritza-lurrekin. Hegoaldean Arkaia herria dago."}
{"id": "143624", "revid": "119347", "url": "https://eu.wikipedia.org/wiki?curid=143624", "title": "Larrein", "text": "Larrein Gasteizko ekialdean XXI. mendearen hasieran eraikitako auzoetako bat da, 2000. urteko Gasteizko Hiri Antolamenduko Plan Orokorrean Salburua deitu zen hiri-hedapenaren barrukoa.\nMugakide ditu mendebaldean Izarra, iparraldean Ibaialde eta hegoaldean Olaran auzoa eraiki nahi den gunea, gaur egun Errekaleor auzoak betetzen duena; ekialdean, berriz, Las Neveras muinoa, nekazaritza-lurrak eta Arkaia herria ditu.\nAuzoaren urbanizazio-lanak 2007. urtean hasi ziren, eta 2010. urtean burutu. Lehen etxebizitza-blokeak 2010. urtean hasi ziren altxatzen.\nXXI. mendearen hasierako Atzeraldi Handiaren ondorioz, etxebizitzen eraikuntza gelditu egin zen, eta 2010eko hamarkada osoan bloke isolatu gutxi batzuk besterik ez ziren eraiki auzo osoan."}
{"id": "143625", "revid": "105290", "url": "https://eu.wikipedia.org/wiki?curid=143625", "title": "Dinas Dinlle", "text": "Dinas Dinlle Galesko ipar-mendebaldeko Gwynedd eskualdean dagoen herri txiki bat da."}
{"id": "143626", "revid": "119347", "url": "https://eu.wikipedia.org/wiki?curid=143626", "title": "Olaran (Gasteiz)", "text": "Olaran Gasteizko 2000. urteko Hiri Antolamenduko Plan Orokorrean aurreikusitako auzoetako bat da, Salburua deitu zen hiri-hedapenaren barrukoa. Hala ere, 2017. urtean urbanizazio-lanak hasi gabe zeuden, Atzeraldi Handiak atzeratu egin baitzituen auzoaren sorrera.\nHiriaren hego-ekialdeko mugan dago. Auzoa lehenagotik existitzen zen Errekaleor auzoaren inguruan eraiki nahi da, eta bertan dauden etxebizitza zaharrak eraitsi eta berriak egitea ekarriko du. Bere mendebaldean Oreitiasolo industrialdea dago, iparraldean Izarra eta Larrein auzoak, hegoaldean Olaranbe eta Zubigarai guneak eta ekialdean Las Neveras muinoa."}
{"id": "143627", "revid": "105290", "url": "https://eu.wikipedia.org/wiki?curid=143627", "title": "Dinas Mawddwy", "text": "Dinas Mawddwy Galesko ipar-mendebaldeko Gwynedd eskualdean dagoen udalerria da."}
{"id": "143628", "revid": "105290", "url": "https://eu.wikipedia.org/wiki?curid=143628", "title": "Dinas (Gwynedd)", "text": "Dinas Galesko ipar-mendebaldeko Gwynedd eskualdean dagoen baserri giroko herria da. Bontnewydd eta Caernarfon udalerrietatik hurbil dago."}
{"id": "143629", "revid": "105290", "url": "https://eu.wikipedia.org/wiki?curid=143629", "title": "Dinorwig", "text": "Dinorwig Galesko ipar-mendebaldeko Gwynedd eskualdean dagoen herri txiki bat da. Llanberis udalerritik hurbil dago. Llyn Padarn lakuaren gain kokatzen da."}
{"id": "143630", "revid": "105290", "url": "https://eu.wikipedia.org/wiki?curid=143630", "title": "Dolmelinllyn", "text": "Dolbenmaen Galesko ipar-mendebaldeko Gwynedd eskualdean dagoen herri txiki bat da."}
{"id": "143631", "revid": "105290", "url": "https://eu.wikipedia.org/wiki?curid=143631", "title": "Efailnewydd", "text": "Efailnewydd Galesko ipar-mendebaldeko Gwynedd eskualdean dagoen herri txiki bat da. Pwllheli udalerritik Nefyn norabidean 2 kilometro ipar-mendebalderantz dago."}
{"id": "143632", "revid": "105290", "url": "https://eu.wikipedia.org/wiki?curid=143632", "title": "Edern (Gwynedd)", "text": "Edern, bertakoek \"Edeyrn\" deitua, Galesko ipar-mendebaldeko Gwynedd eskualdean dagoen herri eta parrokia txikia da. Ll\u0177n penintsulan kokatzen da. 1939an udalerri gisa desegin eta Nefyn udalerriaren zati izatera iragan zen."}
{"id": "143633", "revid": "1340", "url": "https://eu.wikipedia.org/wiki?curid=143633", "title": "Dinas, Gwynedd", "text": ""}
{"id": "143634", "revid": "1340", "url": "https://eu.wikipedia.org/wiki?curid=143634", "title": "Edern, Gwynedd", "text": ""}
{"id": "143635", "revid": "105290", "url": "https://eu.wikipedia.org/wiki?curid=143635", "title": "Fairbourne", "text": "Fairbourne Galesko ipar-mendebaldeko Gwynedd eskualdean dagoen kostaldeko udalerria da."}
{"id": "143636", "revid": "1545", "url": "https://eu.wikipedia.org/wiki?curid=143636", "title": "Vladimirreko Andre Maria Birjina", "text": "Vladimirreko Andre Maria Birjina () XII. mende hasierako ikono bat da, Errusiako beneratuenetako eta ospetsuenetako bat. 1930etik Moskuko Tretiakov Galerian kontserbatua dago.\n1131n, ikonoa Bizantziar Inperioko hiriburua zen Konstantinoplatik Kievera eraman zuten. 1155ean Andrei Bogolubski printzeak Vladimirrera eraman zuen, Errusia ipar-ekialdeko hiriburua zena, bere izena herri honegatik jasotzen duelarik, non denbora askoan kontserbatua izan zen. Errusiarrek tartariarrak garaitu ondoren (garaipen hau Andre Maria Birjinaren laguntzarekin lortua izan zela uste izan zutena) eta Moskoviaren agerpenarekin ikonoa Moskuko Kremlineko Jasokundearen Katedralean jarri zuten.\nAntzinakoenak diren margo geruzak nagusiki Andre Maria Birjinaren eta haurraren aurpegietan kontserbatu ziren. Gainontzeko ia guztia XIII. mendetik XVI. mendera arteko ondorengo margoa da.\nIkonoa tauletan margotua dago margo mineral eta begetal oso sendoarekin, arrautza gorringotan disolbatua (tenplea). Mariaren eta Haurraren irudiak inguruaren lerro leunaren bidez lotuta daude. Amaren aurpegia, maitekorra eta serioa aldi berean, fintasun eta xamurtasun harrigarriz margotua dago, eta kolore aldaketak ia nabariezinak dira. Bere begi handiak nabarmentzen dira, bere semearen patuagatik egonezin eta pena sakonez betea.\n\"Vladimirreko Andre Maria Birjina\"ren irudia oso ezaguna izan zen Antzinako Errusian. Errusiar maisuek lan ugari sortu zituzten Haurra bere amaren masailera fereka xamurrean estutzen den ikono hau oinarri hartuta (errusiar ikonografian Andre Maria Birjina aurkezteko modu honek \"Xamurtasuna\" edo Eleusa izena darama).\nVladimirreko Andre Maria Birjina Errusian oso beneratua izan zen, non \"Errusiako Ama\" ezizena eman zitzaion, eta bere aurrean, herrialdearen babesle bezala, koroatzen ziren tsarrak eta sagaratzen aitalehenak.\nLehen esan bezala, 1930etik aurrera Moskuko Tretiakov Galerian kontserbatua dago."}
{"id": "143639", "revid": "105290", "url": "https://eu.wikipedia.org/wiki?curid=143639", "title": "Bigarren motako Stirling zenbaki", "text": "Konbinatorian, bigarren motako Stirling zenbakia \"n\" elementuko multzo bat \"k\" azpimultzotan zatitzeko era kopurua da. Honela izendatu eta kalkulatzen da:\n&lt;math&gt;S(n,k)=\\left\\"}
{"id": "143640", "revid": "58701", "url": "https://eu.wikipedia.org/wiki?curid=143640", "title": "Mapfre dorrea", "text": "Mapfre dorrea Kataluniako Bartzelona hiriko Sant Mart\u00ed barrutian dagoen etxe orratza da. Kataluniako eraikinik garaienetarikoa da, 154 metroko garaierarekin eta Espainiako eraikin baten ganeko heliporturik altuena. Mapfre aseguru-etxearena da eraikina."}
{"id": "143641", "revid": "103793", "url": "https://eu.wikipedia.org/wiki?curid=143641", "title": "Bartzelonako tranbia", "text": "Bartzelonako tranbia (TRAM estilitzatua; katalanez: Tramvia de Barcelona) Katalan Herrietako Bartzelona hiriburuan eta beste udalerrietan dagoen tranbia sare bat da. Sareak 6 linea ditu, Tramvia Metropolit\u00e0 enpresaren kudetutakoa.\nTranbia 2004ko apirilaren 3an inauguratu zen, Francesc Maci\u00e0 eta Llevant-Les Planes geltokien artean, eta 2008n linea inauguratu ziren.\n56 geltokietatik, 16n hiru edo baino gehiago lineak gelditu eta 16n Bartzelonako metroarekin lotura dago.\nHistoria.\n1987an Garraioaren Erakunde Metropolitarra (EMT) sortu zen, avinguda Diagonal - Baix Llobregat korridorea estaliko zuen lurrazaleko tranbia edo metro arineko linea bat martxan jartzeko aukera aztertzen hasi zena. Tranbia berriz sartzeari buruzko hainbat azterlan eta proiektu egin ziren, eta, azkenik, 1997an, proiektua Bartzelonako Eskualde Agentziari eskatu zitzaion avinguda Diagonal - Baix Llobregat korridorean idazteko.\nAutoritat del Transport Metropolit\u00e0 (Garraio Metropolitarraren Agintaritza; ATM) 1997an sortu zen, eta proiektuaren zuzendaritzan eta jarraipenean sartu zen. Handik gutxira, Kataluniako Generalitateak eta EMTk ATMren esku utzi zituzten tranbia-sistema planifikatzeko, antolatzeko eta emateko eskumenak eta betebeharrak. ATMk Alstom eta CC buru zituen partzuergoari esleitu zizkion avinguda Diagonal - Baix Llobregat (Trambaix) tranbia eraikitzeko lanak, 2000. urtean.\nSant Mart\u00ed - Bes\u00f2s (Trambes\u00f2s) korridoreari dagokionez, tranbia berriz sartzeko proiektuaren zati izan zen, baina data desberdinetan erabaki zen. Korridore horren lehen azterketak 1989an egin ziren, eta 2001eko maiatzean ATMk 2001-2010ko Azpiegituren Plan Zuzentzailean sartu zuen Bes\u00f2sko tranbiaren eraikuntza, 170 milioi euro inguruko kostuarekin.\n2002ko urtarrilean ATMk Sant Mart\u00ed - Bes\u00f2s korridorearen proiektua onartu zuen, eta eraikuntza eta ustiapena Tramvia Metropolit\u00e0 S. A. (TramMet) enpresari esleitu zitzaion, Baix Llobregateko tranbiaren esleipenduna ere izan zena.\nLehen proposamenak.\n1991n Trambaix hiru adarretan Sant Feliu de Llobregat, Sant Joan Desp\u00ed eta Sant Boi de Llobregatera iristea aurreikusten zen, Francesc Maci\u00e0tik abiatuta. Ondoren, beste trazatu posible batzuk aurkeztu ziren: bat 1997an, bigarrena 1998an eta azkena TramMet enpresak 2001ean. Bartzelonako Unibertsitateak alegazio bat egin zuen, Unibertsitate Eremuan geldialdi bat egin zelako, eta azkenean onartu egin zen. Eta 2002an, ATMk udaletan jakinarazi zuen Sant Feliun beste fase bat egiteko asmoa zuela, baina alkateak uko egin zion fase horri.\nEraikuntzako lehen fasearen trazatua, azkenik, gaur egungoa izan zen, hiru ibilbidetan antolatua: Francesc Maci\u00e0 eta Bon Viatge; Francesc Maci\u00e0 eta Sant Mart\u00ed de l'Erm (orain Llevant-Les Planes); eta Francesc Maci\u00e0 eta Sant Feliu | Consell Comarcal.\n2003ko ekainean, Felip Puig Lurralde Politika eta Herri Lan sailburuak aurreratu zuen Baix Llobregateko tranbia martxan jarri ondoren, bigarren fase bat planteatuko zela iparralderantz Quatre Camins eta hegoalderantz Hospital de Bellvitgeraino.\nTrambes\u00f2sen hasierako ibilbidea bi adarretan banatzen zen: Ciutadella parketik Gorgeraino eta San Adri\u00e0 geltokiraino, bata Gran Via de les Corts Catalanestik eta bestea avinguda Diagonaldik.\nHain zuzen ere, ez ziren toki beretik abiatzen, batek Iparraldeko geltokira abiatu behar baitzuen, eta besteak Wellington kaletik (Ciutadellako geltokia). Azkenik, Iparraldeko geltokiaren adarra ez zen egin, eta lerro hau, Gl\u00f2riesra hasiko zen. Joan Carsi TramMeteko zuzendari teknikoaren arabera, \"adar honen eraikuntza geldiarazteko erabakia politikoa izan zen, ez teknikoa, [Bartzelonako] Udalak hartu zuena, eta ez enpresak ez Metropoliko Garraio Agintaritzak ez dute inolako erantzukizunik\".\nBi sareen batasuna.\n2005eko apirilean, Trambaix eta Trambes\u00f2s abian jarri eta urtebetera, Lurralde Politika eta Herri Lan sailburu Joaquim Nadalek iragarri zuen Baix Llobregateko tranbia eta Bes\u00f2sko tranbia avinguda Diagonalaren bidez lotzeko azterlan bat egiten ari zirela. Sant Adri\u00e0 de Bes\u00f2sko udalak, Vernedako bizilagunek eta Garraio Publikoa Sustatzeko Elkarteak (LPP) ikerketa babestu zuten.\nHirurehun pertsona inguruk manifestazioa egin zuten Gr\u00e0ciako lorategietara, urte bereko irailean Trambaix eta Trambes\u00f2s lotzeko. Deialdia Langile Komisioak sindikatuak antolatu zuen txirrindularien kolektiboekin, Bartzelona Andarekin eta LPPrekin batera.\nUrrian bi azterlan aurkeztu ziren, Diagonalek tranbiak lotzeari buruzkoak. Alde batetik, tranbia ustiatzen duen TramMet enpresak lotura bideragarria zela zioen bat aurkeztu zuen. Beste alde batetik, LPPak eskatutako azterlan bat aurkeztu zen, non Diagonaletik igarotzen ziren autobusen okupazioa, abiadura eta erregulartasuna baloratzen ziren.\nTramMeten azterlanean, tranbia avinguda Diagonaldik lotzen zen, Francesc Maci\u00e0 eta Gl\u00f2ries artean, trafikoa aldatu gabe eta 18 km/h-ko abiadura komertzialarekin (Trambaix eta Trambes\u00f2s zerbitzuen antzekoa). Trammeten arabera, 5 kilometro inguruko batasunarekin bakarrik bikoiztu daiteke bidaiari kopurua. LZPren ikerketaren arabera, ustiapenaren kostua autobusarena baino txikiagoa izango litzateke tranbian, eta urtean 9 milioi euro aurreztea ahalbidetuko luke.\nBartzelonako Udalak, ordea, tranbia sartzeak zirkulazio sistema aldatzera behartuko zuela adierazi zuen, semaforoei denbora gehiago ematera behartuko zuela eta trafiko handiko beste bide batzuk kaltetuko zituela; defendatzaileek, aldiz, defendatu egiten zuten, gainera, etorbidea birmoldatzeko aukera emango zuelako. Urte amaieran Bartzelonako Udalak avinguda Diagonalaren konexioa baztertu zuen. Orduan, Jordi Hereu Bartzelonako alkateak (PSC) adierazi zuen Udala ez zela aldekoa, tranbiak 18 km/h-ra sartzeak Eixampleko trafikoa oztopatuko zuelako. Hala ere, batasuna 2001-2010 aldirako Azpiegituren Plan Zuzentzailean (PDI) agertzen zen, nahiz eta ez zen zehaztu nola. Udalak ez zuen baztertzen tunel baten bidez egitea, baina nahiago zuen edukiera handiagoko beste garraio bat eraikitzea.\n2006. urtearen amaieran, Kataluniako Garraio Azpiegituren Planean tranbien sarea zabaltzeko azterlana sartu zen.\nJordi Hereuk (PSC), garai hartan Bartzelonako alkatea zenak, 2008an Jordi Portabellaren (ERC) proposamena onartu zuen, hau da, Diagonaleko tranbiaren proiektua herri-kontsultaren menpe jartzea, alkatearen arabera loteslea ez dena. Horretarako, Diagonal Proiektuaren Bulegoa jarriko litzateke martxan, Diagonal eraberritzeko lehen proiektua egiteko eta Francesc Maci\u00e0 eta Gl\u00f2ries arteko etorbidea antolatzeko proposamena egiteko.\nParte-hartzea erroldaren % 11,38koa izan zen, non boto-emaileen % 79,84k (erroldaren % 9,08k) C aukeraren alde egin zuen (\"aurreko bien burua\"). CiUk aukera hori defendatzen zuen, eta PPk, berriz, ez bozkatzeko edo irtenbide horren alde egiteko deia egin zuen. A aukera, PSCk eta ICVk defendatua, bi tranbiak bulebar bihurtutako Diagonal baten bidez, ibilgailuen trafikoa eta erdiguneko tranbia elkartzean zetzan. Hautesleen % 11,88k onartu zuten aukera hori. Azkenik, B aukerak tranbiak ere lotu nahi zituen, baina Diagonal rambla bat eginez, non trafikoa alboetara bilduko zen. Aukera horrek ez zuen inongo alderdiren babesik eta boto gutxien jaso zituen alderdia izan zen ( % 8,28).\nTrambaix.\nTrambaix tranbiaren sareak Baix Llobregat eta Bartzelona lotzen dituen zatian jasotzen duen izena da. Batez beste 60 000 bidaiari garraiatzen ditu lanegun bakoitzean. 2004ko apirilaren 3an ireki zen.\nGuztira , eta izeneko hiru ibilbide ditu, Bartzelonako Francesc Maci\u00e0 geltokian hasi eta L'Hospitalet de Llobregat, Esplugues de Llobregat, Cornell\u00e0 de Llobregat, Sant Joan Desp\u00ed, Sant Just Desvern eta Sant Feliu de Llobregat aldera doazenak. Sareak 15,1 kilometroko luzera du bide bikoitzean, 1 435 mm-ko zabalera, 29 geltokiarekin.\nEnergia elektrikoz hornitzeko, lineak korronte zuzeneko 750 volteko tentsioa ematen duten sei batxo-zentral elektriko ditu. Ukipen-haria 150 mm karratuko sekzioa da, eta hari eusteko metalezko makilak jarri dira.\nTranbia erreserbatutako plataforma batetik doa, beste bide batzuekiko bidegurutzeetan izan ezik, baita erregulazio semaforiko batetik ere, eta horrek 20 km/h-ko abiadura komertziala gaindi lezake. Gaur egun, zerbitzu guztien batez besteko abiadura komertziala 18 km/h-koa da, hiriko autobusen 12 km/h-koa, eta Bartzelonako metroarena 29 km/h-koa baino txikiagoa.\nTrambes\u00f2s.\nTrambes\u00f2s tranbiaren sareak Sant Adri\u00e0 de Bes\u00f2s, Badalona eta Bartzelona lotzen dituen zatian jasotzen duen izena da. Batez beste 25 000 bidaiari garraiatzen ditu lanegun bakoitzean. 2004ko maiatzaren 8an ireki zen.\nGuztira , eta izeneko hiru ibilbide ditu, Bartzelonako Gl\u00f2ries geltokian hasi eta Badalona eta Sant Adri\u00e0 de Bes\u00f2s aldera doazenak. Sareak 14,1 kilometroko luzera du bide bikoitzean, 1 435 mm-ko zabalera, 27 geltokiarekin.\nEnergia elektrikoz hornitzeko, lineak korronte zuzeneko 750 volteko tentsioa ematen duten sei batxo-zentral elektriko ditu. Ukipen-haria 150 mm karratuko sekzioa da, eta hari eusteko metalezko makilak jarri dira.\nTranbia erreserbatutako plataforma batetik doa, beste bide batzuekiko bidegurutzeetan izan ezik, baita erregulazio semaforiko batetik ere, eta horrek 20 km/h-ko abiadura komertziala gaindi lezake. Gaur egun, zerbitzu guztien batez besteko abiadura komertziala 18 km/h-koa da, hiriko autobusen 12 km/h-koa, eta Bartzelonako metroarena 29 km/h-koa baino txikiagoa.\nAzpiegitura.\nMaiztasuna.\nTranbiak goizeko 5etatik gaueko 12etara bitartean ibiltzen dira, ostiraletan, larunbatetan eta jaiegunen bezperetan izan ezik, horietan goizaldeko 2ak arte luzatzen baita.\nUrtarrilaren 1ean (urte amaiera) eta ekainaren 24an (Donibane jaia) etenik gabeko zerbitzua dago gau osoan zehar.\nKatenaria.\nPlataformaren trazaduraren distantzia, guztira, 29,2 kilometrokoa da; gehienak bide bikoitzekoak dira, eta gainerako ibilgailuetatik bereizita daude, elkarguneetatik izan ezik. Trenbideak zabalera estandarrekoak edo nazioartekoak dira (1 435 mm) eta soropila duen lur gainean daude eta, beste sekzio batzuetan, asfaltoan.\nBide bakarreko 3 zati baino ez daude: lineko Sant Joan Desp\u00ed tartea, Bon Viatge eta Llevant-Les Planes artean; lineako sekzioa, Montesa eta Rambla de Sant Just artean; eta, azkenik, Kale Nagusiaren trazadura, La Farinera eta Can Jaumandreu artean.\nKatenariak korronte zuzeneko 750 volteko elektrizitatea ematen du. Ibilbidearen zatirik handienean kaleko farolak aprobetxatzen dira eusteko.\nGeltokiak.\nGaur egun 56 geltoki daude. Ia guztiek 60 metroko luzera eta 35 zentimetroko altuera duten nasak dituzte. Nasen konfigurazioa aldatu egiten da kale-atalaren arabera. 34 geltoki daude, bi alboko nasa dituztenak; 15 geltokiak nasa bakarra dute erdiko uharte moduan, eta 5 geltokiak alboetako nasa bat dute, oinezkoen erdiko rambla batekin.\nBi salbuespen daude: Ernest Lluchko geltokia, 3 trenbidekoa, 3 alboko nasa dituena; eta Llevant-Les Planesko geltokia, bide bakarrekoa, 1. alboko nasa duena. Lehenengo bideko 2. bideko nasak eta bigarreneko nasa bakarrak 30 metroko luzera dute.\nTranbiaren geltokiek izaera diskretuko diseinu komuna dute, eta beirazkoak eta material metalikozkoak dira. Bi sarbide dituzte, mutur bakoitzean bana, mugikortasun urriko pertsonentzat erabat egokituta. Markesinak Antoni Rosell\u00f3 i Rafael Caceresek diseinatu ditu. Geldialdi bakoitzak itxarote-denborari buruzko pantaila bat, ibilbideari eta lineen ordutegiei buruzko informazio panel bat eta txartelak saltzeko makina bat ditu.\nSemaforoak.\nAzpiegitura tranbiaren igarobidean olatu berdea aplikatzeko diseinatuta dago, eta tranbiak 20 km/h-ko abiadura ertainetik gora zirkulatzea ahalbidetu behar du. Premisa hau betetzen den atal bakarra, baina, Sant Feliu de Llobregat eta Sant Just Desvern arteko adarrera da. Tranbia Laure\u00e0 Mir\u00f3tik Espluguesera eta Diagonaletik Poblenoura igarotzean 18 km/h-ko abiadura komertziala erregistratu zen. Abiadura komertzial baxuena dagoen tokia Diagonal da, Les Corts barrutian, non abiadura 16 kilometro orduko abiaduraraino jaisten den.\nSemaforoen arteko koordinazioa udalen esku dago, ez baitute lehentasun hori ahalik eta gehien hartu tranbientzat, denentzat eta operadorearen eta erabiltzaileen eskaerentzat, aurreikusitako abiadura komertzialera iritsi ahal izateko.\nIbilgailuak.\nGaur egun 41 trenak daude, 23 Trambaixekoak eta 18 Trambes\u00f2sekoak. Erabilitako modeloa Alstomgo Citadis 302 bat da, 32 metro eta 2,65 metroko altuera duena.\nCitadis Alstom enpresaren eredu estandarizatu bat da, eta ustiategi bakoitzaren beharren araberako ukituak egiten zaizkio. Sistema horrek eraikuntza zatitu eta osagaien aldaketak gehiago errazten ditu\nHonako hauek osatzen dute:\nModuluen araberako konfigurazioak eskarira egokitzeko aukera ematen du. 5 modulurekin zirkulatu ohi dute, baina 7ra arte luza daitezke, beharrezkoa izanez gero. Konposizio bikoitzean ere zirkulatu dezakete.\nBidaiariak.\n2019an, Bartzelonako tranbiak bidaiarien errekorra hautsi zuen seigarren urtez jarraian, eta 30 milioi erabiltzailera hurbildu zen, aurreko urtean baino % 2,36 gehiago. Laneguneko batez bestekoa 100 000 bidaiaritik gorakoa da\nGeltokirik erabiliena Francesc Maci\u00e0 da, orduko 6 800 erabiltzailerekin lanegunetan, ondoren l'Illa (orduko 4 500 erabiltzaile) eta Gl\u00f2ries (orduko 4 100 erabiltzaile).\nEtorkizuna.\nTrambaix eta Trambes\u00f2s sareak avinguda Diagonal bidez konektatuko dira. Halaber, tarte horietan honako hauek egingo dira:\nGainera, hedadura gehiago daude, baina gaur egun aztertzen ari dira:"}
{"id": "143642", "revid": "103793", "url": "https://eu.wikipedia.org/wiki?curid=143642", "title": "Trambes\u00f2s", "text": ""}
{"id": "143643", "revid": "103793", "url": "https://eu.wikipedia.org/wiki?curid=143643", "title": "Trambaix", "text": ""}
{"id": "143645", "revid": "119347", "url": "https://eu.wikipedia.org/wiki?curid=143645", "title": "Ciutadella parkea", "text": "Ciutadella parkea (katalanez \"Parc de la Ciutadella\") Bartzelonako hiriko parke bakarra izan zen urte askoz. Hiriko zitadela zaharraren lur-eremuetan eraiki zen (hortik datorkio izena), Parisko Luxenburgo parkearen irudi eta antzera eraiki zuten.\nHiriko Ciutat Vella barrutian kokatzen da, Frantziako geltokiak, Garaipenaren Arkuak eta Hiri Olinpikoak osatzen duten triangeluan. Parkeak 10 sarbide ditu eta 17,42 hektareako azalera du, zooa kontuan izan gabe.\nParkean hiriko armategi zaharra dago, gaur egun Kataluniako Parlamentuaren egoitza dena. Bestalde, parke honetan Tres Dragons gaztelua eta Bartzelonako Parke Zoologikoa daude."}
{"id": "143647", "revid": "448", "url": "https://eu.wikipedia.org/wiki?curid=143647", "title": "Goierriko hizkera", "text": ""}
{"id": "143648", "revid": "448", "url": "https://eu.wikipedia.org/wiki?curid=143648", "title": "Beterriko hizkera", "text": ""}
{"id": "143649", "revid": "448", "url": "https://eu.wikipedia.org/wiki?curid=143649", "title": "Urolaldeko hizkera", "text": ""}
{"id": "143650", "revid": "6327", "url": "https://eu.wikipedia.org/wiki?curid=143650", "title": "Goi nafarrera", "text": ""}
{"id": "143651", "revid": "6327", "url": "https://eu.wikipedia.org/wiki?curid=143651", "title": "Goinafarrera", "text": ""}
{"id": "143652", "revid": "512", "url": "https://eu.wikipedia.org/wiki?curid=143652", "title": "Agust\u00edn Ubieto", "text": "Agust\u00edn Ubieto Arteta (Castej\u00f3n, 1938ko otsaila -) bereziki Erdi Aroa ikertu duen historialaria da. Nafarroan jaioa, aragoitartzat jotzen da bertan aspalditik bizi delako. Bera bezala historialaria den Antonio Ubieto Artetaren anaia eta jarraitzailea da.\nEkimen zientifikoak.\nLan arlo batzuetan munta handiko ekarpenak egin ditu: irakaskuntza unibertsitarioa bai Gizarte Zientzietan bai didaktikan, ikerketa lanak eta hanbat libururen argitalpena.\nAragoiko Eskola Kontseiluko eta Zaragozako Unibertsitateko Hezkuntza Zientzietako Institutuko zuzendaria izan zen 1998tik 2001era eta unibertsitate bereko erretoreordea ere bai.\nGizarte Zientzien Didaktika irakaslea da aipatu unibertsitatean.\nErreferentzialak izan diren ikerketa-jardunaldi batzuetako koordinatzailea izan da:\nHorrek guztiak castejondarra Aragoiko atzoko eta gaurko egoeraren errealitate globalaren jakitunik handienetakoa bihurtzen du; bereziki \"Aragoiko muga historikoak\" gaia hoberen azal dezakeenetakoa da.\nBestelako ekimenak.\nReal Zaragoza futbol taldeko administrazio-kontseiluko kidea eta bere adarra den Universidad de Zaragoza Real Zaragoza C taldeko presidentea izan zen."}
{"id": "143654", "revid": "105290", "url": "https://eu.wikipedia.org/wiki?curid=143654", "title": "Friog", "text": "Friog Galesko ipar-mendebaldeko Gwynedd eskualdean dagoen herrixka da. Fairbourne udalerriaren alboan eta hegoaldean dago."}
{"id": "143655", "revid": "105290", "url": "https://eu.wikipedia.org/wiki?curid=143655", "title": "Frongoch", "text": "Frongoch (galeseraz \"Fron-goch\") Galesko ipar-mendebaldeko Gwynedd eskualdearen ekialdean dagoen udalerria da.\nHistoria.\nGarai betan udalerri honetan Frongocheko barneratze zelaia kokatzen zen, bertan Lehen Mundu Gerran zehar gerra preso alemaniarrak barneratuak egon ziren, aldiz, 1916an Dublin hirian jazo zen Pazkoko Irlandar Matxinadan parte hartu zuten 1.600 irlandar preso politiko barneratuak egon ziren, horien artean \u00c9amon de Valera, Arthur Griffith eta Michael Collins."}
{"id": "143657", "revid": "1545", "url": "https://eu.wikipedia.org/wiki?curid=143657", "title": "Frongocheko barneratze esparrua", "text": "Frongocheko barneratze esparrua Galesko Gwynedd eskualdeko Merionethshire konderriko Frongoch udalerrian dagoen kontzentrazio-esparrua edo barneratze esparrua izan zen. Lehen Mundu Gerran zehar gerra preso alemaniarrak barneratuak egon ziren, aldiz, 1916an Dublin hirian jazo zen 1916ko Irlandar Matxinadan parte hartu zuten 1.600 irlandar preso politiko barneratuak egon ziren, horien artean \u00c9amon de Valera, Arthur Griffith eta Michael Collins.\nGarai hartan irlanderaz \"Ollscoil na r\u00e9abhl\u00f3ide\" (irlanderaz \"Iraultzaren Unibertsitatea\") edota \"Sinn F\u00e9inen Unibertsitatea\", bertan Michael Collinsek gerora Irlandar Independentzia Gerran erabiliko ziren gerrilla taktikak irakasten hasi baitzen."}
{"id": "143661", "revid": "69297", "url": "https://eu.wikipedia.org/wiki?curid=143661", "title": "Egaibar", "text": "Egaibar (gazteleraz \"Valdega\") Lizarrako merindadearen barruan dagoen azpieskualdea da, zazpi udalerri txikik osatutakoa eta denen artean Murieta populatuena dena. Bere izenak ongi dioen bezala ibar hau Ega ibaiak zeharkatzen du.\nUda aldean \"Egaibarreko eguna\" ospatzen dute, urtez urte herrien artean antolatze lanak txandakatuz.\nMugakideak.\nIparraldean Lokizko mendilerroa, hegoaldean Los Arcos eta Villamayor de Monjard\u00edn, ekialdean Iguzkitza eta Metauten eta mendebaldean Mendaza, Piedramillera eta Sorlada udalerriak mugakide ditu.\nUdalerriak.\nEgaibar honako udalerri hauek osatzen dute:"}
{"id": "143666", "revid": "336", "url": "https://eu.wikipedia.org/wiki?curid=143666", "title": "Transports Metropolitans de Barcelona", "text": "Transports Metropolitans de Barcelona (TMB) Bartzelonako garraio publikoa kudeatzen dute udal enpresen elkarte komuna da: \"Ferrocarril Metropolit\u00e0 de Barcelona S.A.\" (FMB) metro-sarea kudeatzen duena; eta \"Transports de Barcelona S.A.\" autobusen kudeaketaz arduratzen dena. Bi enpresak egitura independenteak dituzte, baina TMBek lerrro estrategiko nagusiak arautzen ditu.\nPrezioak.\nGarraio publiko sareko prezioen taula ikus daiteke jarraian."}
{"id": "143667", "revid": "1340", "url": "https://eu.wikipedia.org/wiki?curid=143667", "title": "TMB", "text": ""}
{"id": "143669", "revid": "105290", "url": "https://eu.wikipedia.org/wiki?curid=143669", "title": "Montju\u00efceko gaztelua", "text": "Montju\u00efceko gaztelua (katalanez \"Castell de Montju\u00efc\") Kataluniako Bartzelona hiriburuko Montju\u00efc mendiaren punturik garaienean kokatzen den gotorleku militarra da, Espainiako Gerra Zibilaren ondoren museo militarra bilakatu zen.\nHistoria.\n1940eko urriaren 15ean Kataluniako Generalitateko presidentea zen Llu\u00eds Companys zena gaztelu honetako Santa Eul\u00e0lia lubanarroan fusilatu zuten. Begiak zapi batez estaltzerik nahi ez, eta \"Assassineu un home honrat. Per Catalunya!\" (\"Gizon zintzo bat hiltzen ari zarete. Kataluniaren alde!\") oihukatzen hil zen."}
{"id": "143671", "revid": "12654", "url": "https://eu.wikipedia.org/wiki?curid=143671", "title": "Akaslompolo", "text": ""}
{"id": "143672", "revid": "512", "url": "https://eu.wikipedia.org/wiki?curid=143672", "title": "Mendelen legeak", "text": "Mendelen legeak (orokorrean mendeliar genetika gisa ezagutzen direnak) organismo gurasoek euren ondorengoei herentzia genetikoa nola transmititzen dieten azaltzeko oinarrizko arauen multzoa dira. Genetikaren oinarria dira. Legeak Gregor Mendelek, austriar agustindar monje batek, landareen arteko gurutzamenduei buruz egindako lanetik eratortzen dira, 1865 eta 1866an argitaratua, denbora luzez ezezaguna izan zen, 1900. urtean berraurkitu zen arte.\nZientziaren historian mugarri da mendeliar herentzia biologiaren bilakaerari dagokionez, eta fisikaren arloan Newtonen legeek izan zuten inpaktuarekin aldera daiteke. Balorazio honen oinarria ulertzeko, jakin behar da Mendel izan zela lehena herentziaren teoria berri bat zehaztasun osoz formulatzen, \"Mendelen legeak\" deitutakoan adierazia, herentziaren teoria ez oso zorrotzari odol nahasketa bidez aurre egiten ziona. Teoria horrek genetika modernoaren oinarrizko nozioak ekarri zizkien ikerketa biologikoei.\nHerentzia izaki bizidunetan.\nZuhaitz genealogikoa.\nBeste edozein espezialitate medikotan bezala, genetikan garrantzi handia hartzen du gaixo dagoen gizabanakoaren eta haren senideen galdeketak, baina, horrez gain, ezinbestekoa da eragindako gizabanakoen eta ustez osasuntsuak direnen arteko senidetasun-loturak ezartzea. Horregatik, zuhaitz genealogiko edo \"pedigree\" erabiltzen da. Honen bidez, nazioartean ezagunak diren sinboloen bidez deskribatzen dira familia baten osaera, gizabanako osasuntsu eta gaixoak, baita ere abortuen kopurua, hildakoak eta abar ere.\nHerentzia gainartzaileak.\nEzaugarri (edo gaixotasun) jakin bat sortzen duen genea gurasoetako bakar batean egonda ere ondorengoan agertzen denean, gainartzaile deitzen zaio, eta jariatzen den leinuetan zuhaitz genealogiko bat erakusten da, non, erregela gisa, hainbat banakok adierazten duten eta kaltetuek ere guraso kaltetu bat duten. Hala ere, aldeak daude genea autosoma batean edo X kromosoma batean dagoen.\nHerentzia autosomiko gainartzailean honako egitate hauek betetzen dira:\nKasu horretan, kaltetutako banakoek heterozigotikoak izaten dira, eta % 50eko probabilitatea dago ugalketa-ahalegin bakoitzean ondorengoak gaixotasuna izateko, sexua edozein izanda ere.\nX kromosomari lotutako herentzia gainartzailean, genea gainartzailea izan arren, X kromosoman badago, zuhaitz genealogikoak desberdintasun batzuk erakusten ditu gainartzailea den herentzia autosomikoarekin alderatuta:\nHerentzia errezesiboak.\nAfekzioa eragiten duen genea errezesiboa denean, normalean, kaltetuen kopurua askoz txikiagoa da eta bikote baten ondorengoetara mugatzen da, baina nabariagoa da transmisioan dagoen aldea, mutazioaren arabera, autosoma batean edo X kromosoman kokatuta dagoen.\nHerentzia autosomiko errezesiboan deigarria da aurrekaririk ez duten bi familien ondorengoak kaltetuta egotea. Hau gertatzen da, indibiduo honen bi guraso heterozigotikoak direnean mutaziorako, eta hau, errezesiboa izateagatik, ez da adierazten, gainartzailea den alelo normal bat existitzen delako, baina, Mendelen legeen arabera, haurdunaldi bakoitzean % 25 dago, bi gurasoek alelo mutatua transmititzeko, gizabanako berriaren sexua alde batera utziz. Eskuarki ezkontza baten ondorengotzan agertzen denez, bere patroia horizontala dela esaten da. Aipatu beharreko beste alderdi bat da, odol-ahaidetasuna dagoenean, handitu egiten dela horrelako gaixotasunak agertzeko probabilitatea, bi gurasoek partekatzen baitute beren genomaren zati bat, beren arteko ahaidetasun-mailarekiko proportzionala.\nX kromosomari lotutako herentzia errezesiboan argi dago kaltetutako gizabanako guztiak sexu maskulinokoak direla; hori justifikatzen da, emakumeak bi X dituelako eta gene errezesibo delako, alelo gainartzaile arruntak haren adierazpena eragozten duelako, eta gizon hemizigotikoak, mutazioa badu, adierazi egingo duelako. Halaber, ikusi da kaltetutako bi gizonen artean emakume bat dagoela, mutazioa duena. Mutazioa daraman gurasoaren sexuaren araberakoa izango da kaltetutako ondorengotza izateko probabilitatea:\nHistoria.\nNahasketa bidezko herentziaren teoriak esaten du karaktereak gurasoetatik seme-alabetara transmititzen direla gorputzeko jariakinen bidez, eta behin nahastuz gero, ezin direla banandu. Beraz, ondorengoek gurasoen karaktereen nahasketa izango diren karaktereak izango dituzte. Teoria hau, pangenesi deitua, lore gorrien eta lore zurien gurutzaketak lore arrosen landareak sortzen dituela bezalako gertaeretan oinarritzen zen. Pangenesia, Anaxagorasek eta Demokritok defendatu zuten, baita, aldaketa batzuekin, Charles Darwinek ere.\nMendelek Charles Darwinen \"Espezieen jatorriaz\" liburuaren kopia pertsonal bat zuen, eta honetan oinarritu zen. 1856 eta 1863 artean Gregor Mendelek Pisum sativum (ilarra) espezieko 28.000 landare inguru landu eta probatu zituen. Bere esperimentuek bi ondoriotara eraman zuten, gerora Mendelen Legeak izango zirenak. Ondorioak \"landareen hibridazioari buruzko esperimentuak\" izeneko artikuluan deskribatzen dira (honen alemanezko jatorrizko bertsioa \"Versuche \u00fcber Pflanzenhybriden\" deitzen da),1865eko otsailak 8an eta martxoak 8an Brnoko Historia Naturaleko Elkartean irakurri zena eta ondoren 1866an argitaratua.\nMendelek Karl Wilhelm von N\u00e4geli botanikari suitzarrari bidali zion bere lana, garai hartako autoritate handienetako bat zena biologia arloan. Berak aholkatu zion Hieracium generoko espezie batzuetan esperimentuak egiteko. Mendelek, ezin izan zituen bere emaitzak erreplikatu, eta bera hil ondoren, 1903an Hieraciumetan partenogenesi mota berezi bat gertatzen zela aurkitu baitzen, espero ziren mendeliar proportzioetan desbideratzeak eraginez. Hieraciumekin egindako esperimentutik, Mendelek ziuraski, bere legeak espezie mota jakin batzuei bakarrik aplika zitezkeela pentsatu zuen, eta ondorioz, zientziatik aldendu eta monje zen monasterioaren administrazioan aritu zen. 1884an hil zen, mundu zientifikotik erabat baztertuta.\n1900ean Mendelen lana Europako hiru zientzialarik berraurkitu zuten, Hugo de Vries holandarrak, Carl Correns alemaniarrak eta Erich von Tschermak austriarrak. Bakoitza bere aldetik egin zuen berraurkikuntza, eta Mendelen lanak ezagutu gabe, bere ondorio beretara iritsi ziren. De Vries izan zen legeei buruz argitaratu zuen lehena, eta Corrensek, bere artikulua irakurri eta argitaratutako bibliografian bilatu ondoren, Mendelen artikulu ahaztua aurkitu zuen. Hau ikusita, Mendelek aurreratu egin zela eta De Vriesen lana ez zela originala adierazi zuen. Egia da, faktoreak partikula fisikoak zirelaren ideia ez zen XX. mendearen hasierara arte ezarri. Litekeena da Mendelek herentzia-faktoreak filosofia neoaristotelikoaren arabera interpretatzea, ezaugarri errezesiboak potentzialtasun gisa interpretatuz eta dominanteak eguneratze gisa.\nEuropan William Bateson izan zen 1900ean Mendelen legeen ezagutza bultzatu zuena. Baratzezaintza Elkartean hitzaldi bat eman zuenean, Mendelen lanaren berri izan zuen Hugo de Vriesen lanaren bidez, eta honi esker, esperimentatzen aritu zenaren berrespena aurkitu zuen. Berak eman zituen Ingalaterran Mendelen ikerketen lehen berriak. 1902an \"Herentziaren oinarri mendeliarrak\" argitaratu zuen, Mendelen hibridazioari buruzko jatorrizko lanen itzulpenarekin batera. Gainera, \"Genetika\", \"Gene\" eta \"alelo\" bezalako terminoak zientzia biologikoko emaitza hauek deskribatzeko erabili zituen lehena izan zen.\n1902an, Theodor Boveri eta Walter Sutton zientzialariak, modu independentean lan eginez, ondorio berera iritsi ziren, eta mendeliar printzipioentzako oinarri biologiko bat proposatu zuten, \"herentziaren teoria kromosomikoa\" deitua. Teoria honek geneak kromosometan aurkitzen direla dio. Gene batek okupatutako toki kromosomikoari locus deitu zitzaion (\"loci\" esaten zaio, zenbait genek okupatutako kromosomaren tokiari erreferentzia egiten bazaio). Biak ohartu ziren mendeliar faktoreen (aleloen) segregazioa bat zetorrela kromosomen segregazioarekin zatiketa meiotikoan zehar, hau da, kromosomen eta geneen arteko paralelismoa zegoela.\nOndoren, biologo eta estatistikarien lan batzuek, Ronald Fisherren \"The Correlation between Relatives on the Supposition of Mendelian Inheritance\" lana adibidez, Mendelek egindako esperimentuek espezie guztietan globaltasuna zutela erakutsi zuten, naturaren adibide zehatzak erakutsiz. Bereizketa ekitatiboaren printzipioak (Mendelen 2. legea) eta herentziaren transmisio independentea (Mendelen 3. legea) gurutzaketa genetikoen gurasoaren behaketatik eratortzen dira. Hala ere, Mendelek ez zituen fenomeno horiek eragiten zituzten prozesu biologikoak ezagutzen.\nHorrela, Mendelen legeek meiosian zehar izandako portaera kromosomikoa islatzen dutela esan daiteke: lehenengo legeak meiosiaren II anafasean zehar kontrako poloetara egindako kromosoma homologoen ausazko migrazioari erantzuten dio, eta bigarren legeak, berriz, kromosoma homologoen ausazko segregazioari, meiosiaren I anafasean.\nSaiakuntzak.\nMendelek ilarrekin egindako saiakuntzak 1865ean eta 1866ean argitaratu zituen. \"Pisum Sativum\" espeziea organismo eredu bezala aukeratzeak abantaila ugari ekarri zizkion: merkea izatea, azkar haztea, ondorengo asko izateko ahalmen handia, espezie beraren barnean erraz identifika daitezkeen ezaugarriak dituzten barietate ezberdinak (kolorea, forma eta tamaina, besteak beste)...\n\"Pisum sativum\" landare autogama da, hau da, autoernaltzen da. Mendelek hau saihesten saiatu zen, hauek irenduz(anterak kenduz). Horrela, soilik nahi ziren barietateak gurutzatu zituen. Loreak ere isolatu zituen, loraldian kontrolatu gabeko polen hibridoak babesteko. Kontrol esperimentu bat egin zuen, bi belaunalditan zehar gurutzaketak eginez autoernalketa bidez, karaktere bakoitzerako lerro garbiak lortzeko.\nMendelek gurutzatze mota berdina erabili zuen bere saiakuntza guztietan. Bi barietate edo lerro puru desberdin gurutzatu zituen karaktere bat edo gehiago direla eta. Emaitza gisa, lehen belaunaldi filiala (F1) lortu zuen, non hibridoen uniformetasun fenotipikoa ikusi zuen. Ondoren, F1 hibridoen autoernalketak, bigarren belaunaldi filiala (F2) lortzen zuen, eta horrela hurrenez hurren. Elkarrekiko gurutzaketak ere egin zituen, hau da, guraso landareen fenotipoak txandakatzen zituen:\n\u2640P1 x \u2642P2\n\u2640P2 x \u2642P1\nSaiakuntzak hau frogatu zuten:\nLegeak.\nMendelen hiru legeak indibiduo baten karaktere fisikoak (fenotipoak) nolakok izango diren azaldu eta aurresaten dituzte. \"(Ondorengoei) karaktereen transmisioa azaltzeko legeak\" bezala deskribatu dira askotan. Karaktereen transmisioaren ikuspegitik begiratuta, ez genuke Mendelen lehen legea (uniformetasunaren legea) kontuan hartu behar. Oso hedatuta dagoen akatsa da, pentsatzea Mendelek bere saiakuntzetan ikusi zuen hibridoen egonkortasuna transmisio-lege bat dela, baina gainartzaletasuna ez du zerikusirik transmisioarekin, genotipoaren adierazpenarekin baizik. Honen ondorioz, batzuetan mendeliar \"ohar\" hau ez da Mendelen legetzat hartzen. Horrela, Mendelen hiru legek azaltzen dituzte bi banakoren ondorengotzaren ezaugarriak, baina bi baino ez dira transmisioko mendeliar legeak: karaktere independenteen bereizketari buruzko legea (2. legea, uniformetasunari buruzko legea kontuan hartzen ez bada, 1. lege gisa deskribatzen dena) eta karaktereen herentzia independenteari buruzko legea (3. legea, batzuetan 2. lege gisa deskribatzen dena).\nMendelen lehenengo legea: lehen belaunaldi filialeko hibridoen uniformetasunaren printzipioa.\nEsaten du, bi linea puru gurutzatzen badira karaktere zehatz baterako, lehen belaunaldiko ondorengo guztiak berdinak izango direla beraien artean, fenotipo eta genotipoaz hitz egitean, eta guraso baten fenotipo berdina izango dute(genotipo gainartzailearena), gurutzamenduaren norabidea kontuan hartu gabe. Letra maiuskulekin jarrita gainartzaileak (A=horia) eta minuskulekin errezesiboak (a=berdea), horrela izango litzateke: AA x aa= Aa, Aa, Aa, Aa. Hau da, ezaugarri bakoitzarentzat faktore batzuk daude, gametoak eratzen direnean banandu egiten direnak eta ernalketa gertatzen denean berriz elkartzen direnak.\nMendelen bigarren legea: bereizketaren printzipioa.\nLege honek esaten du, gametoen sorkuntza bitartean, bikote bakoitzeko alelo batek aldentzen dela bestetik, filial gametoaren osaera genetikoa zehazteko. Oso ohikoa da hibridazioaren posibilitateak irudikatzea Punnetten koadroaren bitartez.\nMendelek lege hau lortu zuen indibiduo heterozigotikoen barietate ezberdinak gurutzatzean (diploideak eta barietate aleliko bereko bi aldaerekin: Aa), honekin, bere saiakuntzetan, ikusi zuen ilar hori asko eta berde gutziago lortzen zituela (3/4 horiak ziren eta 1/4 berde), hau da, Aa x Aa=AA, Aa, Aa, aa.\nGaur egungo interpretazioaren arabera, bi aleloak, ezaugarri bakoitzerako kodifikatzen dutenak, aldendutak dira gametoen eraketan banaketa meiotiko batean. Honek esan nahi du, gameto bakoitzak alelo bakarra izango duela gen bakoitzerako. Hau baimentzen die gurasoei aleloak konbinatzea ondorengoan, birkonbinazio genetikoa lortzeko.\nEzaugarri bakoitzerako, organismo batek bi alelo heredatzen ditu, hau da, guraso bakoitzetik bat. Honek esa nahi du, zelula somatikoetan alelo bat aitarengandik datorrela eta bestea amarengandik. Hauek heterozigotikoak edo homozigotikoak izan daitezke.\nMendelek esan zuen: \"Orain argi da hibridoek bataren edo bestearen ezaugarri bereizgarridun haziak sortzen dituztela, eta haietatik erdiek garatzen dutela izaera hibridoa, beste erdia egonkor mantentzen den bitartean eta azken horiek ezaugarri gainartzaile eta errezesiboak kopuru berean jasotzen dituztelarik.\"\nMendelen hirugarren legea: aleloen transmisio askearen legea.\nMendelek, ezaugarri ezberdinak, forma askean heredatuak direla ondorioztatu zuen, ez dago euren artean erlaziorik, eta, beraz, ezaugarri baten herentzia-patroiak ez du beste baten herentzia-patroian eraginik izango. Soilik lotuta ez dauden geneetan betetzen da (hau da, kromosoma ezberdinetan daudenak) edo kromosoma berean daudenak baino oso urrun. Kasu honetan, ondorengotza proportzioak jarraitzen dituzte. Letrekin irudikatuz, bi ezaugarriko gurasoetatik AALL eta aall (non letra bakoitzak ezaugarri bat eta maiuskulaz edo minuskulaz nagusitasuna adierazten duen), arraza garbien gurutzaketagatik (1. Legea), bi ezaugarriri aplikatuta, honako gameto hauek aterako lirateke: AL x al = AL, Al, aL, al.\nGameto hauek gurutzatzean hau lortzen da: AALL, AALl, AAlL, AAll, AaLL, AaLl, AalL, Aall, aALL, aALl, aAlL, aAll, aaLL, aaLl, aalL, aall.\nKonklusio bezala, 9 \"A\" eta \"L\" gainartzailekin daude, 3 \"a\" eta \"L\", 3 \"A\" eta \"l\", eta 1 gene errezesiboekin, hau da, \"aall\".\nMendelek esan zuen: \"Beraz, zalantzarik ez da frogetan kontuan harturiko karaktere guztiei aplika dakiekeela hibridoen desendentziaren printzipioa, zeinetan oinarrizko karaktere ezberdin ugari konbinatzen baitira, konbinazio sorta baten aldagaiak barne hartzen baititu eta hau karaktere diferentzialen bikote bakoitzaren garapen serieen elkartea baita.\"\nMendeliar herentziaren patroiak.\nMendelek bi motatako faktoreak(geneak) deskribatu zituen, ondorengotzan duten adierazpen fenotipikoaren arabera, gainartzaileak eta errezesiboak, baina organismo dioikoietan kontuan hartu behar den beste faktore bat dago, eta da, sexu femeninoko indibiduoak bi X kromosoma dituztela(XX) eta maskulinoak kromosoma Y bat eta X bat dutela(XY), eta beraz, lau modu geratzen dira, eta hauen araberakoa izango da mutazio baten transmisioa:\nMendeliar bereizketak aldatzen dituzten fenomenoak.\nSexuari lotutako herentzia.\nKromosoma sexual bikoteari lotutako herentzia da. X kromosomak gene ugari eramaten ditu, aldiz, Y kromosomak bakar batzuk darama eta gehienak maskulinitatearekin lotutak daude. X kromosoma bi sexuetarako komuna da, baina bakarrik maskulinoa Y kromosoma dauka.\nSexuak eragindako eta sexura mugatutako herentziak.\nSexura mugatutako herentzietan gene-mutazioak kromosoma autosomikoekin konprometituta egon daitezke, eta kromosoma horien adierazpena ugal-aparatu maskulino edo femeninoko organoetan baino ez da gertatzen. Adibide bat, zeharkako septum baginal akatsa da, herentzia autosomiko errezesibokoa, edo 5 \u03b1 erreduktasaren urritasuna, testosterona dihidrotestosterona bihurtzen duena, kanpoko genital maskulinoen bereizketan eragiten duena, eta, beraz, haren gabeziak genital femeninoak simulatzen ditu haurra jaiotzen denean.\nMutazio batek sexuarengandik eraginda egon dezake, arrak eta emeak bereizten dituen metabolismo endokrinoaren eraginez. Adibidez, gizakiengan, burusoiltasuna autosomiko gainartzaile gisa adierazten den gene baten ondorioa da; hala ere, gene horren segregazioa dagoen familia batean, gizonek bakarrik dute burusoiltasuna, eta emakumeek menopausiaren ondoren izango dute ilerik eskasena. Beste adibide bat glukokortikoideen metabolismoan esku hartzen duen 21 hidroxilasa entzimaren urritasuna izan daiteke. Entzima hori ez dagoenean, glukokortikoideen sintesia testosterona eratzera bideratzen da, eta hormona hori konprometituta dago gizonaren kanpo-genitalen enbriogenesian; beraz, fetu eme baten garapenean ezohiko presentzia izateak genital femeninoen maskulinizazioa eragiten du, eta feto maskulino baten kasuan, berriz, ezaugarri maskulinoen garapena soilik areagotzen du. Horrelako anormaltasun batek, jaioberriaren genitalen azterketan oinarritutako neskato batengan mutiko batengan baino diagnostiko kliniko azkarragoa susmatzea ahalbidetuko du.\nY kromosomaren egitura genikoa.\nX kromosoma bakarra dutenez, sexu maskulinoko banakoei ezin zaie \"homozigoto\" edo \"heterozigoto\" terminoak aplikatu kromosoma horretan kokatuta dauden eta Y kromosoman ez dauden geneei. Izaera gainartzailea edo errezesiboa adierazten duten geneak izanda ere, X kromosoman kokatuta badaude, gizonek beti adieraziko dute eta hura daraman gizabanakoari homozigoto deitzen zaio.\nAurrekotik ondorioztatzen da, emeek kromosoma sexual mota bakarra dutenez, X, bere gametoak beti izango dute 22+X dotazio kromosomikoa, eta maskulinoek, berriz, X bat eraman dezakete, banako femenino bat sortuz (XX), edo Y bat eta, beraz, banako maskulino bat sortuz (XY). Horregatik esaten da emakumeak homogametikoak direla (haien gameto guztiek osaera bera dute) eta gizonak heterogametikoak direla (22+x eta 22+Y gametoak dituzte).\nX kromosomaren dosi-genikoa konpentsatzeko sistema.\nIntsektuetan, \"Drosophila\" espeziean ikusi den bezala, dosien konpentsatzaile gisa jarduten duen gene baten existentzia aurkitu zen, dosi bakarrean dagoenean (arretan gertatzen den bezala), X kromosomaren geneen adierazpena aktibatzen du. Ugaztunetan ez da aurkitu funtzio baliokideko generik.\nLionizazioa.\nX kromosomen lionizazioa edo inaktibazioa gertatzen da, Y kromosomak ez bezala, X kromosomak produktu garrantzitsuak kodifikatzen dituzten gene aktiboen kopuru handia duelako, koagulazioaren VIII faktorea bezalakoak. Pentsa liteke, beraz, emeek bi X badituzte kromosoma horretan dauden geneen produktu edo entzima bikoitza izan behar dutela sexu maskulinoko banakoekin konparatuz, baina hori ez da horrela gertatzen.\nUgaztunetan ikusi da sexu femeninoko zelula somatikoetan (44+XX) bi X kromosometako bakar bat dela aktiboa. Bestea ez dago aktibo, eta interfasekan dauden zeluletan agertzen da, kolore handiko gorputz trinko bat bezala, nukleoaren periferian inaktibatzen dena eta bilgarri nuklearrari atxikitzen zaiona, eta Barr gorputza izena jasotzen duena. X kromosomaren inaktibazioa morula egoeran gertatzen da, fertilizazioaren ondorengo hirugarren egunaren inguruan, eta enbrioia sortuko duten barne zelulen masan osatzen da, enbrioia garatuko den lehen astearen amaieran. Inaktibatuko den X kromosomaren hautaketa, normalean ausazkoa den fenomeno bat da, ernalketa gertatzen denean X kromosoma bakoitzak amaren eta aitaren jatorria duela kontuan hartuta, zelula batzuetan amaren X (Xm) inaktibatuko da eta beste batzuetan aitaren X (Xp). X kromosometako bat inaktibatzen denean, ondorengo zelulek X kromosoma inaktibo bera mantenduko dute eta klon zelularra (Xm) edo (Xp) aktibo bat sortuko da. Hau da, inaktibazioaren hasieran, ausaz gertatzen da; lehenik, bi X horietako edozein inaktibatzen da ausaz, dela amarengandik dela aitarengandik oinordetutakoa; baina, behin gertatutakoan, X kromosoma bera mantentzen da, klonaren lehen zelulan inaktibatu zena, eta hortik eratortzen diren zelulek, hazkuntza- eta garapen-prozesuan zehar, aurrerantzean X kromosoma bera inaktibatuta mantenduko dute.\nX kromosomaren inaktibazioa (desaktibazioa) XIST geneak zehazten du. Gene hau lehentasunezko metilazio-mekanismo baten bidez funtzionatzen duen inaktibazioaren transkripzio espezifikoan sartuta dago. Horrek esan nahi du, genoma femeninoaren X kromosometan egitura-alteraziorik ez badago, inaktibazioa ausaz gertatu behar dela, baina X kromosometako baten funtzioan konpromiso handia duen alterazioren bat balego, aktibazio hori ez litzateke guztiz ausazkoa izango. XIST genearen \"locusa\" Xq13.3an dago.\nXren inaktibazioak ondorio genetikoak eta klinikoak eragiten ditu:\nGene edo mutazio espezifiko baten penetrantzia.\nPenetrantzia, banakoen-populazio baten barruan guztiaren edo ezerraren adierazpen zehaztua aipatzeko erabiltzen den hitza da. Mutazioa banako eramaileen edo heterozigotikoen % 100 baino gutxiagotan adierazten bada, mutazioak penetrantzia txikia duela esaten da, eta familian aztertzen den izaera edo gaixotasunerako itxuraz \"osasuntsua\" den gizabanako horrek bere ondorengoei transmititu diezaiekeela mutazioa, eta horiek akatsa adieraz dezaketela. Dirudienez, mutazio horren eta genomaren beste gene batzuen arteko erlazioaren efektua da penetrantzia murriztua, zeinekin zeluletako batean elkarreragiten ari baita.\nGene edo mutazio espezifiko baten adierazkortasuna.\nAdierazkortasuna fenotipoan agertzen den zorroztasun-maila adierazteko erabiltzen da. Termino klinikoetan, grabitatearen sinonimoa da. Gene baten adierazpena, geneak genomarekin duen harremanaren araberakoa da, baina baita genoma-giroa harremanaren araberakoa. Mailaketa fenotipiko hauei erreferentzia egiteko genearen edo mutazioaren adierazkortasun aldakorra terminoa erabiltzen da.\nGene edo mutazio espezifiko baten efektu pleiotropikoa.\nGene baten pleiotropia edo efektu pleiotropikoa terminoarekin, mutazio soil baten bidez azal daitezkeen organo edo sistema desberdinetako adierazpen fenotipiko guztiak aipatzen dira. Adibide klasiko bat Marfan sindromea da. Haren mutazioak FBN1 geneari eragiten dio, fibrilina proteina kodetzen duena. Proteina hori ehun konektiboan dago, eta sindromearen ezaugarri diren adierazpen eskeletikoak, okularrak eta kardiobaskularrak azaltzen ditu.\nHeterogeneotasun genetikoa.\nTermino hau fenotipoan antzeko adierazpena sortzen duten kromosoma ezberdinetan kokatutako geneen mutazioei (heterogeneotasun ez-alelikoa) eta gene bereko hainbat gunetan eragina duten mutazioei (heterogeneotasun alelikoa) aplikatzen zaie. Kategoria honek izugarri zailtzen du jatorri genetikoko garapenaren aldaeren azterketa etiologikoa, eta garapenaren dibertsitate genetikoaren iturri zabal eta funtsezkoa da.\nAdierazpen gainartzailea duten mutazio berriak.\nGenotipo heterozigotiko batean gainartzaile gisa adierazten den \"novo\" mutazio bat gertatzen denean, mutazioaren eragina ez duten gurasoek, mutazioa duen ondorengo bat izan dezakete. Familia-aurrekaririk ez izateak, genearen sarkortasun murriztua eta adierazkortasunaren gutxieneko aldaketak bezalako fenomenoak baztertu ondoren, zaildu egiten du \"novo\" mutazioa planteatzea, literaturan akatsa edo gaixotasuna lehenago jakinarazi ez denean, herentzia-mota espezifiko batekin.\nHilgarritasun-efektua genotipo espezifiko batean.\nMutazio batzuk hain modu larrian adierazten dira, genotipo espezifiko batean hilgarritasuna eragiten dutela. Adibide bat izan liteke gainartzaile gisa adierazten den mutazio baten dosi bikoitz baten efektua edo genotipo hemizigotiko baten efektua, \"pigmenti inkontinentzian\" gertatzen den bezala, X kromosomari lotutako giza gaixotasun gainartzailea.\nOndorioak eta iruzkinak.\nOso hedatuta dagoen akatsa da pentsatzea Mendelek bere esperimentuetan behatu zuen hibridoen uniformetasuna transmisio-legea dela, gainartzailetasuna ez baitu zerikusirik transmisioarekin, genotipoaren adierazpenarekin baizik. Beraz, mendeliar ohar hau ez da legetzat hartzen. Mendeliar transmisio-legeak, beraz, bi dira: karaktere independenteen bereizketa-legea (1. legea) eta karaktere independenteen jaraunspen independentearen legea (2. legea).\nWikipediaren webgunean zehar, gertaera hau ikus daiteke, adibidez, ingeles, frantziar eta portugaldar bertsioetan Mendelen legeak bi direla uste dute. Aldiz, katalana, alemana eta italiarra bezalako beste bertsio batzuetan Unitatearen legea Mendelen lehen legetzat hartzen jarraitzen dute, hertsiki karaktereen transmisiorako legea izan gabe."}
{"id": "143674", "revid": "23317", "url": "https://eu.wikipedia.org/wiki?curid=143674", "title": "CF Os Belenenses", "text": "Clube de Futebol Os Belenenses edo CF Os Belenenses Portugalgo futbol taldea da, herrialdeko hiru handien atzean palmaresik onena daukana. Belem (Lisboa) auzokoa da jatorriz kluba.\nXX mendearen hasierako urteetan izan zituen emaitzik onenak. Portugal mailako azken titulua 1989ko Kopa du."}
{"id": "143675", "revid": "1491", "url": "https://eu.wikipedia.org/wiki?curid=143675", "title": "Mixel Berhokoirigoin", "text": "Mixel Berhokoirigoin (Gamarte, 1952ko abuztuaren 16a - \"ibidem\", 2021eko maiatzaren 7a) Ipar Euskal Herriko laborari militantea izan zen. ELB sindikatuaren sortzaile eta erreferentzia nagusietakoa eta 2005ean sortu zenetik Euskal Herriko Laborantza Ganberako presidentea izan zen.\nBere arloan zuen eraginagatik Ipar Euskal Herriko pertsonarik inportanteenen artean aipatzen dute sarritan. \"Euskal Herriko Jos\u00e9 Bov\u00e9\" deitu izan diote, bai bere ohorerako bai bere kontra aritzeko.\nBakegileak taldeko kidea zen eta 2016ko Luhusoko ETAren armagabetze-ekintzan parte hartu zuen. Euskal presoen aferan, Frantziako Gobernuarekiko harremanetan sartu ziren artekari nagusienetako bat izan zen.\nLaboraria.\nGamarte jaioterriko Uhartia baserrian esne-ekoizpenean aritu izan da 30 urte baino gehiago. Gurasoen segida hartu zuen, laborari. Orduan hasi zen xendra berrietatik pasatzen: laborantza eskolan sartu zen, amak akuilaturik. Hazparnen (Lapurdi) egon zen, eta han izan zuen lehen esperientzia militantea.\nLaborarien egoera izugarrizko tristea zen bera gaztea zenean, krisi sakon bat 1955tik 1965a arte iraun baitzuen. Ainitz sortze bazen, baina ez zen enplegurik. Orduan, tokiko jendeak lekutu behar zuen. Neskak joaten ziren neskato (sehi) hirietara, bereziki Bordelera eta Parisera, mutikoak aldiz, saldoka, Kaliforniara artzain bezala. Herrian gelditzen zirenak ez ziren hobeki, etxean gelditzen zirenetan anitz geratu ziren donado. Hainbat baserri hustuta zeuden, adibidez, E\u00f1aut Etxamendik kontatzen zuen Bithiri\u00f1an 1967an, 14 etxaldeetan mutil zahar bat bazen, segidarik gabe. Etxamendik egoera negargarri hura kantatu zuen Bidez bide abestian. \n1968ko maiatza ikasketetan zela ezagutu zuen. Urte hartan, greba eguna egin zuten ikasleek, eta ordezkaritza bat osatu irakasleekin negoziatzeko.\nNekazaritzako ikasketak egin zituen Berhokoirioinek. Ipar Euskal Herriko beste militante batzuen gisara, MRJC Euskaldun Gazterian jaso zuen bere formakuntza politikoaren zati handi bat Gamarteko laborariak. ELBko eledunik ezagunena izateaz gain Conf\u00e9d\u00e9ration Paysanneko idazkari nagusia ere izan zen.\nUhartia etxaldearen lanak I\u00f1aki bere semearekin konpartitzen zituen. Esnekiez gain kiwai edo \"Siberiako kiwien\" landaketa eta Done Jakue bidearekin lotutako zerbitzu alternatiboak ere bultzatzen zituen.\nEuskal Herriko Laborarien Batasunaren sortzaileetako bat (ELB).\nIpar Euskal Herriko laborari txikien aldeko lanean aspalditik konprometitu zen; FDSEA sindikatu nagusi ofizialak zeraman ildoarekin ados ez zeuden beste laborari batzuekin batera 1982an Euskal Herriko Laborarien Batasuna sortu zuten (ELB). Harrezkero sindikatu berriarekin alde batetik nekazaritza-eredu oldarkorraren kontra borrokatu nahi zuten, garapen iraunkorraren alde jo eta bestetik Ipar Euskal Herria onartuko zuen arloko egitura bat sortzearen aldeko jarduna bultzatu dute.\nELB sorturik ere, Berhokoirigoinek argi omen zuen laborantza ganbera ezinbestekoa zela Ipar Euskal Herriarentzat eta garapen instituzionalarentzat. ELA sindikatuak eta Manu Robles Arangiz fundazioak laguntza ekarri zuten proiektu hura aitzinera eramateko. Alta, oztopo anitz izan zituzten: orduko prefetak laborantza ganbera ilegalizatzeko mehatxua egin baitzion. Baina, hor ere, aitzina segitu zuen Berhokoirigoinek EHLG sortu arte. Auzitan pasatu zen, eta, gerora, zuritu zuten. Jean Rene Etxegarai Euskal Hirigune Elkargoko lehendakaria izango zena zuten abokatu. Etxegarairen ustez: \u00abHaren kontrako karguen gainetik aitzina segitu zuen, buruan izanez EHLGk Ipar Euskal Herriko paisaia instituzionalean ukanen zuen lekua\u00bb.\nLaborantza Ganberarako hauteskundeetan behin baino gehiagotan ELBko zerrendaburua izan zen eta hauteskunde deialdi bakoitzean boto kopurua handituz joan zen: 2001ean estreinakoz Ipar Euskal Herriko lehen sindikatua bilakatu zen (1.936 boto, % 51,16; departamenduan % 24) FDSEAren aurretik (1.714, % 45,30). Botoa eman zutenak % 68 izan ziren Ipar Euskal Herrian eta % 53 Bearnon.\n2007an ere ELBren zerrendaburua izan zen \"Bihar ere laborari\" lelopean; ordurako gamartearra EHLGren presidentea zen.\nEuskal Herriko Laborantza Ganberako presidentea (EHLG).\n2005ean sortu zenetik Euskal Herriko Laborantza Ganberako presidentea izanik, Berhokoirigoin izan da erakunde honen kontra frantses estatuak (departamenduko prefeta urte berean jarritako kexuari segituz) bultzatu zuen salaketa judizialaren protagonista nagusia.\n2008ko irailean Baionako prokuradoreak auzipetzea erabaki zuen. 2009ko martxoan lehen aldiz errugabetuta atera zen eta 2010eko otsailean bigarren epaiketa batetik behin betiko errugabe.\nBatera-ko kide eta bozeramailea.\nLaborantzari buruzko borrokan ez ezik, politikoan ere engaiatu zen Berhokoirigoin garai hartan. Batera-ko kide izan zen urte luzez, eta euskal departamentuaren eskariari lotuta aritu zen, baina 2010eko hamarkadan, departamentua lortzeko ezintasun trabatuaren aurrean, lurralde elkargo bat sortzeko proposamena eta prozesua ere bertatik bertara ezagutu zituen. 2012ko irailean Batera-ko bozeramaile gisa, azaldu zuen lurraldea egituratze aukera hura zela, eta baliatu behar zela, lurralde-antolaketaren trena huts egiten bazuten, historiatik at geldituko zirela. Ordurako departamendua zaharkitua zen eta Ipar Euskal Herriak gaindituta zuen eredu hori, eskumen gehiago behar zituela, azaltzen zuten orduan. Euskal Hirigune Elkargoa sortuko zen geroztik horrela 2017an, Ipar Euskal Herri osoaren lehen instituzioa.\nArtikuluak eta hitzaldiak.\nArtikuluak.\nArtikuluak oso esparru ideologiko zabaleko prentsa orokorrean edota espezifikoan idatzi zituen. Laborantzaz, ekologiaz, eta ekonomiaz idatzi zituen hiru artikulu hauek aipagarriak dira:\nKontakizunak.\nArlo literarioan ere idatzi zuen, esaterako \"Gaztain-xiloa\" kontakizun laburra Ibinagabeitia Proiektuan, Maiatz aldizkariak argitaratua.\nHitzaldiak.\nLaborantzaz, ekologiaz, soziologiaz, eta gizarte mugimenduez hainbat hitzaldi eman ditu, besteak beste hauek Udako Euskal Unibertsitatean:\nAntzerkilaria.\n70eko hamarkadan Lakarran eta Ainhize-Monjolosen Hiruak Bat elkartea sortu zuen Berhokoirigoinek beste hainbatekin batera, gazteak interesatzeko hainbat antzerki sortuz. Ar\u00f1o Oxandabaratz, harekin antzerkian aritu zenaren arabera: \u00abUsu rol nagusia zuen, ona baitzen biziki\u00bb. Matalazena egin zuen behin.\n2019ko agorrilean ikusgarri bat egin zuten bere parte hartzearekin. Herria biziarazteko dinamikan onartu zuen. Jendeak ez zuen bere alde hori ezagutzen.\nBakegileak eta 2017ko armagabetzea.\nBakegileak (edo Bakearen artisauak) Ipar Euskal Herriko gizarte zibileko ekintzailez eta sindikalistaz osatutako talde bat da, 2017an ETAren armagabetzea lortzearren aurreko urtetik hasita bitartekaritza lanak egin zituena, Espainiako eta Frantziako Gobernuen jarreraren aurrean. Kideak oso ezagunak ziren Ipar Euskal Herrian, bakearen aldeko mugimenduetan parte hartzen baitzuten, eta ez zuten ETArekin eta Gobernu horiekin inolako loturarik. Mixel Berhokoirigoin-ekin batera beste hauek izan ziren hasierako erreferentziazko pertsonak:\n2011ko urriaren 20an ETAk borroka armatuari amaiera ematea erabaki zuen. ETAk prozesu ordenatu, egiaztagarri eta segurtatu baten bidez armagabetzeko borondatea agertu zuen. Bost urtetan zehar zenbait urrats egin zituen ETAk: armagabetzeari ekin zion 2014ko otsailean, nazioarteko batzorde bati arma kopuru txiki bat emanez; 2014ko martxoan armategien zigilatzeari hasiera eman ziola iragarri zuen; eta bere egitura militarrak deseginda zituela adierazi zuen 2014ko uztailean; beti ere aldebakartasunean, gobernuekiko inolako harremanik izan gabe. Espainiako eta Frantziako gobernuek ez zuten armagabetzearen prozesuan parte hartu nahi izaten. ETAk armagabetzeko propio izendatutako egiturak desegin zituzten gobernu horiek eta haien arduradunak behin eta berriz atxilotu zituzten gobernu biek; armategiak bildu eta zigilatzeko mugimenduak oztopatuz; edo are armen lehenengo entrega egiaztatu zuten nazioarteko begiraleak epaitegietara eramanez erantzun zieten ETAren mugimenduei bost urte horietan.\nEHLGk hamar urte bete zituenean utzi zuen Berhokoirigoinek presidentetza. 2015eko hondarra zen, eta ordurako Euskal Herrian gatazkaren konponbide prozesuan aldaketa sakonak gertatzen ari ziren. ETAren desegitea trabatuta zegoen, eta haren armategiaren zati bat desegiteko ekintza herritar bat eratu zen: Luhusoko taldea.\nHarremanetan jarri ziren ETArekin, eta beren burua eskaini armagabetze prozesua aurrera eramateko. Hartu eman horien ondorioz, ETAk \u201cjendarte zibilaren esku\u201d utzi zuen armagabetzea. Luhuso herrian ETAren armak suntsitzeko prestatu zuten tailerra. Baina, 2016ko abenduaren 16an, Poliziak atxilotu zituen. Aske utzi zituzten aurki, eta \"Bakearen artisau\" izendatu zituzten atxilotuak orduan, jendartean babes handia lortuta. Atxilotu eta berehala, elkartasun mezuek ez zuten etenik izan, eta asko ziren Frantziako eta Espainiako gobernuek emandako hasierako bertsioa gezurtatu zutenak. Izan ere, ETAren aurkako kolpe gisa aurkeztu zuten polizia-operazioa bi herrialde horietako Barne Ministerioek eta zenbait kazetak. Baina bost atxilotuek utzitako frogek beste panorama bat azalarazi zuten; atxilotuek, gizarte zibileko kide gisa, atxiloketak gertatu baino lehenago prest agertuak baitziren idatziz ETAren armagabetze prozesua aurrera eramaten laguntzeko. NEB Nazioarteko Egiaztatze Batzordeak gainbegiratu behar zuen prozesua, eta armak suntsitzen zituztela berretsi. Horren erakusle zen atxilotuetako hiruren eta ETAren arteko korrespondentzia. Gutun horietan irakur zitekeen ETAren armagabetzeko borondatea, eta Luhusoko operazioan atxilotuena, bide horretan laguntzeko. Izan ere burutzen ari ziren ekintzak haien atxiloketa ekar zezakeelakoan prest utziak zituzten zenbat dokumentu, poliziak esku hartuz gero argitaratuak izan zitezen. Baionan 4000 lagun inguru elkartu ziren operazio poliziala salatzeko eta \u00abbakegileei\u00bb (izen hori hasi zen erabiltzen egun haietan) elkartasuna adierazteko. Akitania eskualdeko osoko bilkuran, berriz, zazpi hautetsik atxilotuen aldeko ohar bat irakurri zuten, eta Alain Rousset Akitaniako Kontseiluko presidenteak ere bat egin zuen. Eta ardura hartu zuen deklarazio ofizial hori Frantziako lehen ministroari eta Justizia ministroari igortzeko. Andde Sainte-Marie, Mathieu Berge, Alice Leiziaguezahar, Emilie Dutoya, Michel Veunac, Frederic Espagnac eta Sandrine Dervillek izan ziren adierazpenaren zazpi sinatzaileak.\nArmagabetzea lortzeko hasitako bidea amaitzea lortu zuten gero, 2017ko apirilaren 8an egiaztatu ahal izan zen bezala: ETAk armak utzi zituen. Libre geratu zirenean, eta gizarteko babes handiagoarekin, berriro ekin zioten armagabetze-prozesuari, nahiz eta haien aurkako akusazioak (erakunde armatu batekin harremanak izatea eta armak eduki eta garraiatzea) epaitegietan indarrean jarraitu. 2016ko abenduaren 23an, Ipar Euskal Herriko 600 hautetsik baino gehiagok (eskuindarrak, ezkertiarrak, ekologistak, abertzaleak...) armagabetze prozesuan eta konponbide globalean inplikatzeko eskatu zioten Frantses Gobernuari.\nHandik hiru hilabetera, 2017ko martxoaren 17an, gainerako arma guztiak apirilaren 8an entregatuko zituztela zabaldu zuten \"Le Monde\" egunkariaren bitartez, gizarte zibileko ordezkari horiek antolatuko zuten 2017ko apirilaren 8ko armagabetze-egunean. Egun horretatik aurrera, ETA armarik gabeko erakundea izango zen. Armategietara heltzeko datuak The Guardian egunkarira bidali ziren egun horretan.\nEgun horretan 172 izan ziren bakegintza-ekintzaile moduan aritu zirenak, lekuko gisa parte hartu zuten Frantziako poliziak 8 zulotatik armak jaso zituenean. Izan ere ETAk Bakearen Artisauei armen kokalekua jakinarazi, hauek informazioa Nazioarteko Egiaztatze Batzordearen esku utzi, Batzorde honek kokalekuen berri poliziari eman, eta polizia bertaratu bitartean, 172 begirale hauek arduratu ziren armen kokalekuak zaintzeaz eta poliziaren esku geratzen zirela egiaztatzeaz. Hortaz Berhokoitigoini eta Luhusoko beste atxilotuei bezala armen zaintza egitearen akusazioa jasateko arriskuan egon ziren. Polizia ordea pertsona hauek identifikatzera mugatu zen, eta hurrengo egunetan bederen ez zegoen prozesatuak izango zirelako inolako zantzurik. Lagun horien artean baziren hautetsi zein hautetsi ohiak, sindikalistak, politikariak eta bestelako pertsonak, hala Euskal Herri mailakoak nola Frantzia mailakoak ere.\nBitartean Baionan hainbat ekitaldi antolatu zituzten bake prozesua bultzatzeko. Besteak beste, armagabetzerako Nazioarteko Egiaztatze Batzordeak bere adierazpena aurkeztu zen."}
{"id": "143676", "revid": "82059", "url": "https://eu.wikipedia.org/wiki?curid=143676", "title": "Boavista FC", "text": "Boavista Futebol Clube edo Boavista FC Portugalgo futbol taldea da. Porto hiriko bigarren taldea da, estatu mailako bosgarren indartsuena palmaresari dagokionez.\nHistoria.\n1903an sortutako taldea bada ere 70. hamarkadaren hasieran oraindik talde apala izaten jarraitzen zuen. Jos\u00e9 Maria Pedrotok agintea hartu eta gorakada itzela izan zuen, 1975eko eta 1976ko Kopak irabazi eta 1975-76ko Ligan bigarren gelditu zirelarik. Bigarren garai ona 90. hamarkadan izan zuen, bi kopa, bi superkopa eta 1999ko ligan berriz ere bigarren eginez. Azkenik 2001ean lortu zuten lehenengo aldiz Portugalgo Liga irabaztea.\n2003an Est\u00e1dio do Bessa inauguratu zuten baina honek sekulako diru-zuloa utzi zion taldeari eta Boavistaren gainbehera hasi zen. 2008an bederatzigarren egin bazuen ere, bigarren mailara jeitsiarazi zuten, korrupzio eskandaluarengatik eta urte batzuk lehenago arbitroak mehatxatzeagatik. Hurrengo denboraldian hirugarren mailara jeitsi zuten diru arazoak zirela eta."}
{"id": "143677", "revid": "105290", "url": "https://eu.wikipedia.org/wiki?curid=143677", "title": "Acad\u00e9mica de Coimbra", "text": "Associa\u00e7\u00e3o Acad\u00e9mica de Coimbra \u2013 Organismo Aut\u00f3nomo de Futebol edo Acad\u00e9mica de Coimbra Portugalgo futbol taldea da. Coimbra hirikoa da kluba jatorriz.\nHistoria.\nPortugalgo futbol talderik zaharrena da, 1876an sortu baitzuten Coimbrako Unibertsitateko ikasleek. Hamarkadatan zehar unibertsitateko ikasleek osatu zuten taldea, baina 60. hamarkadan bi aldiz jokatu zuten kopako finala eta behin ligako bigarren postuan gelditu ziren eta emaitza on hauekin animatuta talde profesionala bihurtzea erabaki zuten.\nAurrez bazuten garaipen bat ere, 1939ko Kopa. 2012an Kopa irabazi zuten berriz. 2015-16 denboraldian azken postuan gelditu zen eta maila galdu zuen."}
{"id": "143681", "revid": "23317", "url": "https://eu.wikipedia.org/wiki?curid=143681", "title": "Vit\u00f3ria de Set\u00fabal", "text": "Vit\u00f3ria Futebol Clube edo Vit\u00f3ria de Set\u00fabal Portugalgo futbol taldea da, Set\u00fabal hirikoa.\nGarai onenak 1964 eta 1974 artean izan zituen bi kopa irabazteaz gain liga batean bigarren egin baitzuen."}
{"id": "143682", "revid": "23317", "url": "https://eu.wikipedia.org/wiki?curid=143682", "title": "SC Braga", "text": "Sporting Clube de Braga edo SC Braga Portugalgo futbol taldea da, Braga hirikoa. 1921ean sortu bazen ere garai onenak 90. hamarkadatik aurrera izan ditu. Europan 2008ko UEFA Intertoto Kopa irabazi zuen eta 2010-11n UEFA Europa Leagueko finalista izan zen.\nHistoria.\nSporting Braga 1921ean sortu zen eta izena jartzerako orduan garai hortan Portugalgo talderik onena zen Sporting Clube de Portugalengan fijatu ziren. 40. hamarkadan Jos\u00e9 Antunes Guimar\u00e3es presidenteak negozio kontuegatik Londresera sarritan joan behar izaten zuen eta Arsenalen zaletu bihurtu zenez 1947tik aurrera taldeak haren koloreak hartu zituen.\n1966an bere lehenengo titulua lortu zuen, Portugalgo futbol kopa.\nAzken urteetan talde indartsua bihurtu da Portugalen. 2010an ligan bigarren egin zuen eta 2011ean UEFA Europa Leagueko finalera iritsi zen. FC Portok 1-0 emaitzaz garaitu zuen.\n2015 eta 2016an Ligan laugarren egin du eta Kopako finalak jokatu ditu. Kopako final bietan 2-2 egin ondoren penalti jaurtiketek erabaki zuten titulua, lehenengoa galdu egin zuen eta bigarrena irabazi, 30 urteren ondoren. 2021. urtean Kopa titulu berri bat eskuratu zuen."}
{"id": "143684", "revid": "7162", "url": "https://eu.wikipedia.org/wiki?curid=143684", "title": "Pedralbes jauregia", "text": ""}
{"id": "143686", "revid": "512", "url": "https://eu.wikipedia.org/wiki?curid=143686", "title": "Pedralbes Errege Jauregia", "text": "Pedralbes Errege Jauregia (katalanez \"Palau Reial de Pedralbes\") Kataluniako hiriburua den Bartzelona hiriko Les Corts barrutian dagoen Pedralbes auzoko jauregi bat da.\nHistoria.\n1919 eta 1931 urteen artean Espainiako Errege Familiaren Bartzelonako bisitaldietako egoitza izan zen.\n1937-1938 artean Eusko Jaurlaritzaren egoitza ere izan zen."}
{"id": "143688", "revid": "105290", "url": "https://eu.wikipedia.org/wiki?curid=143688", "title": "Mondego ibaia", "text": "Mondego ibaia Portugalgo bosgarren ibairik handiena da, baina herrialde horretako mugen barruan soilik dagoenen artean luzeena dugu.\nLau urtegi daude bestela Mondegoko ibilbidean, Aguieira, Raiva, Fronhas eta Coimbrakoa.\nIbilbidea.\nSerra da Estrelako mendilerroan sortu ostean, Guardako barrutia zehakatzen du, eta gero Viseu eta Coimbrako barrutien arteko muga natural bihurtzen da, azkenik bigarrenetik igaro eta itsasoratu baino lehen. Bestela, Coimbra da zeharkatzen duen udalerririk garrantzitsuena.\nAzkenik, Figueira da Fozeko udalerriaren ondoan itsasoratzen da."}
{"id": "143699", "revid": "119347", "url": "https://eu.wikipedia.org/wiki?curid=143699", "title": "Usategieta (Ezkurra)", "text": "Usategieta Nafarroa Garaiko mendatea da, Ezkurra eta Leitza udalerrien artean dagoena. 720 metroko garaiera du, eta maiz izaten ditu elur-jasak neguan. Malerreka eta Leitzaldea eskualdeak lotzen ditu. Usategietaren inguruan Urumea ibaia jaiotzen da, Goizuetarantz abiatu baino lehen, eta baita Ezkurra eta Leitzaran ibaiak ere.\nDeskribapena.\nMendate hau NA-170 errepideak zeharkatzen du, bestalde bertan Ezkurra eta Leitza arteko NA-170 errepideak eta Goizueta udalerritik datorren NA-4150 errepideak bat egiten dutelarik. Honenbestez Leitza eta Doneztebe udalerrien, nahiz Malerreka eta Leitzaldea eskualdeen arteko oinarrizko komunikabide garrantzitsua da. Mendate honetara igotzeko, Leitzatik (405 metroko garaiera itsas mailan eta Iru\u00f1etik 46,5 kilometrotara) 4 kilometro igo behar dira, aldiz Ezkurrara jaisteko (itsas mailatik 547 metroko garaieran eta Iru\u00f1etik 57,5 kilometrotara dagoen udalerria) 7 kilometro jaitsi behar dira.\nIngurunea.\nBertatik ateratzen den mendi-bide batetik joanez gero Zuperrori mendiaren gailurrera iritsi daiteke, bestalde Mandoegi eta Irakurri mendiak ere aldamenean ditu. Mendate honetako bi aldeetako igoerak landa paisaia ederraz gozatzeko aukera eskaintzen du. Beharbada bi igoeretatik ezezagunena Ezkurra eta Doneztebe aldekoa delarik, hots, Malerreka aldekoa.\nEzkurra ibaia (Malerreka) eta Leitzaran ibaiaren arteko bi ibarrak mugatzen ditu. Aipatzekoa da, mendate hau pagadi zabal eta handiz inguratuta dagoela. Eskualde osoan haize leku bikaina izatearen ospea du, aldameneko Zuperrori mendiaren gailurrean dauden aire-sorgailuak lekuko."}
{"id": "143700", "revid": "105290", "url": "https://eu.wikipedia.org/wiki?curid=143700", "title": "Irakurri", "text": "Irakurri Nafarroa Garaiko iparraldeko mendi bat da, Malerreka eskualdekoa. Zehazki, Ezkurra mendatearen eta Ezkurra udalerriaren iparraldean dago. 1.142 metroko garaiera du. Ohiko igoera bidea Ezkurra mendatetik abiatzen da (ordubete eta 15 minutuko bidea); hala ere, Ezkurra udalerriaren herrigunetik ateratzen den ibilbide bat ere badago (ordu eta erdikoa)."}
{"id": "143701", "revid": "7162", "url": "https://eu.wikipedia.org/wiki?curid=143701", "title": "Erakurri", "text": ""}
{"id": "143702", "revid": "6327", "url": "https://eu.wikipedia.org/wiki?curid=143702", "title": "Usategieta mendatea", "text": ""}
{"id": "143703", "revid": "98220", "url": "https://eu.wikipedia.org/wiki?curid=143703", "title": "P\u00e1draic \u00d3 Conaire", "text": "P\u00e1draic \u00d3 Conaire (1882ko otsailaren 20a, Galway - 1928ko urriaren 6a, Dublin) irlandar kazetari eta idazlea izan zen, bere lanak nagusiki irlanderaz argitaratu zituelarik. Jaiotzez Connemara eskualdeko zen P\u00e1draig \u00d3g \u00d3 Conaire (P\u00e1draig \"Gaztea\" \u00d3 Conaire) izeneko irlanderazko idazlearengandik ezberdintzeko bere idazlanak Sean-Ph\u00e1draic \u00d3 Conaire (Ph\u00e1draic \u00d3 Conaire \"Zaharra\") ezizenez sinatzen zituen.\nBizitza.\nTom\u00e1s \u00d3 Conaire 1882. urtean Irlandako Galway hirian jaio zen. Bere aita hiriko bi tabernen nagusia zen. Bere ama Kate McDonagh deitzen zen.\nBere negozioek porrot egin ondoren, \u00d3 Conairen aita Ameriketako Estatu Batuetara emigratzera beharturik aurkitu zen, han denbora gutxira hil zelarik. \u00d3 Conairen ama 1893an zendu zen, guzti honen ondorio gisa \u00d3 Conaire eta bere bi anai umezurtzak (Isaac eta Michael) Connemara eskualdeko Ros Muc euren osaba Patrick Conroy zenarekin bizitzera bidaliak izan ziren. Han Turlach Beag herrixkako ikastetxean ikasi zuen, aurretik Galway hiriko Presentation Convent serorategia eta 'The Bish' izeneko ikastetxean heziketa jaso zuelarik. Era berean Rockwell College eta Blackrock College ikastetxeetan ere ikasi zuen.\n1899an Londresera emigratu zuen, han bertako Hezkuntza Sisteman lana aurkitu zuelarik. Garai hartan Gaelic League elkarteko ekintzetan ere buru belarri sartu zen. XX. mendeko Irlanderazko Literatura Berpizkundearen aitzindaria izan zen, honela bada, O'Conaire eta Patrick Pearse mende hartako lehenbiziko hamarkadan zehar egon ziren irlanderazko eleberri laburren idazleen artean garrantzitsuenak bezala jo ohi dira.\nMolly N\u00ed Mhanais zenarekin ezkondu zen, elkarrekin lau seme-alaba izan zituzten: Eileen (born 1905eko otsailaren 22an jaioa), Patrick (1906ko azaroaren 3an jaioa), Kathleen (1909ko otsailaren 24an jaioa), eta Mary Josephine (1911ko uztailaren 28an jaioa eta 1922an hila), azken hau difteria gaisotasunaren ondorioz hil zen.\n1914an \u00d3 Conairek bere familia Londresen utzi ondoren Irlandara itzuli zen. Denbora gehiena Galway hirian bizitu zen, han irlanderaz artikuluak idatziz eta Gaeltacht eremuko udako eskoletan irakatsiz soldata ateratzen zuen, batzuetan Gaelic League erakundeak eskualde hartan ospatzen zituen ekitaldien antolatzailea ere izan zelarik.\n1928an Dublin hirian bisitaldi batean zehar zegoela hil zen, aurretik gorputzean mina zuela aipatua zuelarik. 46 urte zituen.\n1936an Galway hiriko bihotzean kokatzen den Eyre Square plazan dagoen John F. Kennedy Memorial Parkean bere ohorezko estatua bat altxatu zen."}
{"id": "143710", "revid": "6327", "url": "https://eu.wikipedia.org/wiki?curid=143710", "title": "Bidasoa Behere", "text": ""}
{"id": "143713", "revid": "119347", "url": "https://eu.wikipedia.org/wiki?curid=143713", "title": "Conradh na Gaeilge", "text": "Conradh na Gaeilge (, \"CnaG\" hizkiez laburtu ohi da; ) Irlanda eta atzerrian irlandera bultzatu eta sustatzeko helburua duen elkartea da. 1893ko uztailaren 31an Dublin hirian sortu zen, bere kide sortzaileen artean: Douglas Hyde, Eugene O'Growney, Eoin MacNeill, Luke K. Walsh eta beste batzuk ere zeudelarik. Gaelerar Ligak argitaratu zuen lehenbiziko aldizkaria An Claidheamh Soluis (The Sword of Light, \"Argiaren Ezpata\") egunkari elebiduna izan zen, bere argitaratzaile nabarmenena Patrick Pearse izan zelarik."}
{"id": "143714", "revid": "7162", "url": "https://eu.wikipedia.org/wiki?curid=143714", "title": "Gaelic League", "text": ""}
{"id": "143727", "revid": "336", "url": "https://eu.wikipedia.org/wiki?curid=143727", "title": "Francisco Sutil", "text": "Francisco Sutil Tirado, (Jaen, 1984ko abenduaren 21a-) Paco Sutil bezala ere ezaguna, futbolari espainiarra da, Real Sociedad talde gipuzkoarran jokatzen duena.\nIbilbidea.\nJaen talde andaluziarran jokatu ondoren Eibar Kirol Elkartera joan zen. Talde gipuzkoarran 2 urtez egon zen, 2008tik 2010era. Real Sociedad lehenengo mailara itzuli bezain laister Sutil sinatu zuen 2010eko udan."}
{"id": "143729", "revid": "90204", "url": "https://eu.wikipedia.org/wiki?curid=143729", "title": "Xaguxarra", "text": "Xaguxarra euskarazko literatura-aldizkari bat izan zen, Txema Larreak eta Josu Zabaletak 1980an sortu zutena. Donostiako Hordago argitaletxeak plazaratu zuen, liburu itxuran. Sortzezko ipuin eta poemen sinatzaile izan ziren idazle hauek: Txomin Peillen, Andolin Eguzkitza, Joxemari Iturralde eta Joseba Sarrionandia, Pott Bandakoak; eta Susa aldizkaritik ezagunak ziren Josu Landa, I\u00f1aki Uria, Batxiler Zalakain eta Mikel Antza.\n\"Xaguxarra\"-ren bigarren alea (eta azkena) 1981ean kaleratu zen, liburu formatuz hura ere. Jon Miranderi omenaldia egin zioten, bai azaleko argazkiarekin, bai hasierako idazkiekin: Joxe Azurmendiren sarrera, eta Miranderen poema batzuk. Lehen zenbakiko kolaboratzaileez gainera, hauek datoz: Mikel Etxebeste, Imanol Zurutuza, Txepetx eta Paul Meabe."}
{"id": "143730", "revid": "512", "url": "https://eu.wikipedia.org/wiki?curid=143730", "title": "\u00dadar\u00e1s na Gaeltachta", "text": "\u00dadar\u00e1s na Gaeltachta (euskaraz \"Gaeltachteko Agintaritza\"), sarritan \u00danaG laburtzen da, Irlandako Errepublikako Gaeltacht eremuetako (irlandera hiztunen eremuak) ekonomia, gizartea eta kulturaren garapenaren kudeatzaile eta arduraduna den estatu erakundea da.\nErakunde honen helburu nagusia Gaeltacht eremuetako komunitateak indartu eta bultzada ematea da, honela komunitate hauetako kideen bizi kalitatea hobetzea lortuz eta irlandera eremu hauetako hizkuntza nagusia izan dadin mantenduz. \u00danaG erakundea zuzendaritza baten agintaritzapean dago, hau 20 kidez osatua dago, hauetatik 17 kide aurretik zuzenean Gaeltacht eremuetan hautatuak izan dira. Hau Irlandako Errepublikako beste estatu erakunde batzuekin alderatuz gero salbuespen bat da, horietan agintaritzaren kideak gobernuan dagoen alderdiko ministroek hautatzen baitituzte, ondorioz hautatutako kideetako gehienak alderdi politiko jakin bateko kideak izan ohi direlarik.\nJatorriz erakunde hau 1979ko \u00dadar\u00e1s na Gaeltachta Aktaren ondorioz 1980an sortu zen, betiere bere aurrekaria izan zen Gaeltarra \u00c9ireann erakundearen begiradapean, azken hau Gaeltacht Industries Aktaren ondorioz 1957an sortutako erakundea zen.\nGaeltacht eremuetara enpresa eta industriak erakartzeko betebeharra du, eremu hauetako asko Irlandako mendebalde muturrean dauden gainbehera ekonomikoa jasaten duten leku isolatuak baitira. Askotan Europar Batasunak hasi berriak diren bertako enpresei ere diru laguntzak ematen dizkie. Komunitatea hauetako auzolana, elkarlana eta langintza programetan ere buru belarri jardun ohi du.\nGaur egungo \u00dadar\u00e1s na Gaeltachta erakundeko zuzendaria jaiotzez Glencolmcille udalerrikoa den Liam \u00d3 Cuinneag\u00e1in da, era berean udalerri hartako Oideas Gael kulturgunea eta hizkuntza ikastetxearen zuzendaria ere badelarik.\n\u00dadar\u00e1s erakundearen egoitza nagusia Connemara eskualdean dagoen Furbo udalerrian dago, Galwayko konderria. Gainontzeko beste Gaeltacht eskualdeetan ere bere ordezkaritzak badituelarik: Dingle udalerrian, Kerryko konderria; Ballymakeera, Corkeko konderria; Derrybeg, Donegalgo konderria; eta azkenik Belmullet udalerria, Mayoko konderria."}
{"id": "143735", "revid": "105290", "url": "https://eu.wikipedia.org/wiki?curid=143735", "title": "Locus", "text": "Locus (pluralean: \"loci\") gene batek kromosoman duen kokapen zehatz eta finkoa da. Izaki diploideetan, aleloak kromosoma homologoetako locus edo toki berean kokatzen dira beti. Genoma baten locus guztien zerrendak mapa genetikoa osatzen du.\nLocus batean alelo bera duten bizidun diploideak homozigotoak dira, eta alelo desberdinak dituztenak heterozigotoak."}
{"id": "143736", "revid": "201", "url": "https://eu.wikipedia.org/wiki?curid=143736", "title": "Xaguxar", "text": ""}
{"id": "143738", "revid": "82775", "url": "https://eu.wikipedia.org/wiki?curid=143738", "title": "Atzeragurutzaketa", "text": "Genetikan, atzeragurutzaketa organismo bat homozigotoa edo heterozigotoa den jakiteko erabiltzen den proba bat da. Horretarako, aztertu nahi den organismoa (genotipo ezezaguna duena) organismo homozigoto azpirakor batekin gurutzatzen da.\nAdibidez, ilarraren haziaren kolorea zehazten duen geneak bi alelo ditu: batek kolore horia eragiten du (A), eta besteak berdea (a). Kolore horia eragiten duen aleloa (A) gainartzailea da, eta kolore berdea eragiten duena (a) azpirakorra. Horrek esan nahi du:\nDemagun hazi horia duen ilarra dugula. Fenotipoari dagokionez, hazia horia da, baina haren genotipoa ezezaguna zaigu (\"AA\" edo \"Aa\" izan baitaiteke). Genotipoa argitzeko, atzeragurutzaketa egin behar da, homozigoto azpirakorrarekin (\"aa\") gurutzatuz."}
{"id": "143739", "revid": "646", "url": "https://eu.wikipedia.org/wiki?curid=143739", "title": "Atzeragurutzatze", "text": ""}
{"id": "143741", "revid": "119347", "url": "https://eu.wikipedia.org/wiki?curid=143741", "title": "Behi montxina", "text": "Behi montxina \u2014edo, besterik gabe, montxina\u2014 Monta\u00f1esez monchina, Euskal Herriko zein Kantabriako mendietan aspalditik bizi den \"bos taurus\" espeziearen basa-behiaren arraza da. Burgosko iparraldean ere ikus daiteke ere zenbait ale.\nArraza hau Ason-Aguera eskualdea, Enkarterri, Mena Harana eta Aiaraldeko mugen lotunean du jatorria. 250 kiloko pisua eta ilaje gorrixka eta gaztaina-kolorekoa izatea ez ezik bere bihurrikeria ere (mendian basati hezten dituztelako) bere ezaugarri nabarmenak dira.\nBehi hauen izaera dela eta, montxinak bertako zezenketetan eta zezen-joko ezberdinetan erabiliak izan dira.\nKanpotik erakarritako arrazez gain, bertoko haragi-behi arraza bik bere garapena zanpatu dute, ekialdetik Piriniar behiak eta Kantabria aldetik Tudanka behiak. Montxina arrazakoak behi landatar eta basotarrak dira, eta gorputzez ez oso handiak. Itxura orokorra bizkorra, bizia eta harmonikoa dute.\nBehi montxinak gobernatzeko ohikoa izan da billano arrazako zakurrak erabiltzea, horregatik bertako bi arraza hauek oso lotuta agertzen dira.\nIzaera.\nAbelzaintza estentsiboaren bidez hezitako animaliak, basati edo sasibasati bizi dira zuhaiztiak eta bazkalekuak dituzten mendi malkartsuetan. Hortaz bere izaera mendirakoi eta izuti da. Izaera hori hain da nabaria ezen Enkarterriko hizkeran pertsona bat zakarra dela adierazteko \"monchina\" adjetiboa erabiltzen duten.\nNeguan toki ireki, zabal eta eguzkitsuak nahiago dituzte, eta udan inguru ospelak bilatzen dituzte (basoak eta trokak).\nHezigabeko aberea izanik, eraso eta oldartzen da. Hori dela eta, bere eremuan betidanik erabili dituzte herriko jaietako zezenketetan. Enkarterriko hainbat herritako, tartean Turtziozen edo Karrantzan, zezen plazetan zezenak baino montxinak erabili dituzte.\nIzaera honek abeltzaineen gobernatze eta harrapaketa zaildu dituenez, hauek Enkarterriko billano txakur arraza erabili dute.\nEzaugarri morfologikoak.\n1999ko uztailaren 21ean, Eusko Jaurlaritzaren Nekazaritza eta Arrantza sailak montxina behi-arrazari buruzko arau bereziak onartzen zituen agindua argitaratu zuen. Hona hemen aginduak ezarri zituen ezaugarri morfologikoak:\nBurua eta lepoa.\na) Burua: zezenen burua taxu eta neurrikoa da, sendoa, itxura dotorekoa; lepagaina garai samarra da, eta kalpatsak are nabarmenago egiten du berezitasun hori. Emeen burua, berriz, luzeago eta estuagoa da (dolikozefaloa); lepagaina markatuxea da, eta kalpatsa dute, arrena baino urriagoa.\nb) Lepoa: arrena laburra, mardula eta sendoa da, enborrari ondo lotua. Emeena luzeagoa eta meheagoa da.\nGorputz-adarrak.\na) Aurreko gorputz-adarrak:\nb) Atzeko gorputz-adarrak:\nIraute egoera.\nEuskal Herrian azken urteotan arraza honen zentsua era kezkagarrian gutxitzen ari da, Bizkaian animalien kopurua hutsaren hurrengoa izanik. Bere bizirik irautea egoera kritikoan dago, batzuek 90 eme baino ez daudelako esaten dute, besteek berriz, guztira, 308 direla. Hala ere, arraza mantentzeko zenbait ekimen garatu dituzte, adibidez Markinan urriaren bigarren larunbatean burutzen den Euskal Herriko Arrazen Erakusketa.\n \nKantabrian ere plangintza berezi bat abiatu dute arraza babesteko.\nArraza bereziki Burgosko probintzian hedatuta dago. Uste da, danera, 450 abelburu baino ez direla geratzen, eta gainera denak ez dira arraza garbikoak.\nHainbat ekimen garatu dute arraza sustatzeko, esate baterako Villasana de Menako txapelketa morfologikoa."}
{"id": "143742", "revid": "1545", "url": "https://eu.wikipedia.org/wiki?curid=143742", "title": "Montxina", "text": ""}
{"id": "143743", "revid": "1545", "url": "https://eu.wikipedia.org/wiki?curid=143743", "title": "Behi Montxina", "text": ""}
{"id": "143747", "revid": "119347", "url": "https://eu.wikipedia.org/wiki?curid=143747", "title": "The Cranberries", "text": "The Cranberries (euskaraz: \"Ahabiak\") irlandar musika taldea izan zen. 1989an sortu zen Limerick hirian. Sorrera garaiko taldearen lehenbiziko izena \"The Cranberry Saw Us\" (euskaraz: \"Ahabiek ikusten gintuzten\") izan zen; geroago Dolores O'Riordan abeslariak izena aldatu eta laburtu zuen. Nahiz eta rock alternatiboa jotzen duen talde gisa jo izan den, bere musika beste moten artean ere sailka liteke, esate baterako: pop alternatiboa, indie rock, folk rock edota pop rocka."}
{"id": "143752", "revid": "9803", "url": "https://eu.wikipedia.org/wiki?curid=143752", "title": "Kazakhkerazko Wikipedia", "text": ""}
{"id": "143756", "revid": "201", "url": "https://eu.wikipedia.org/wiki?curid=143756", "title": "Gneis", "text": ""}
{"id": "143757", "revid": "512", "url": "https://eu.wikipedia.org/wiki?curid=143757", "title": "Jezte", "text": "Jeztea (edo deiztea) ugaztun emeen errapetik, eskuz edo makinaz, esnea ateratzea da. Gehienean behiak, ardiak, ahuntzak edo asiar bufaloak jezten dira, eta gutxiagotan gameluak, behorrak edo astemeak. Gaur egun, jezteko makinen bidez, esne ugari era automatikoan atera daiteke."}
{"id": "143759", "revid": "336", "url": "https://eu.wikipedia.org/wiki?curid=143759", "title": "Errape", "text": "Errapea ugaztun emeen gorputz atala da, bere baitan esnea jariatzen duten ugatz guruinak dituena. Behiek lau ugatz guruin dituzte, ardi, ahuntz eta behorrek bi eta txakur emeek 8-10."}
{"id": "143760", "revid": "1310", "url": "https://eu.wikipedia.org/wiki?curid=143760", "title": "Basur", "text": ""}
{"id": "143761", "revid": "448", "url": "https://eu.wikipedia.org/wiki?curid=143761", "title": "Moarratze", "text": ""}
{"id": "143762", "revid": "90799", "url": "https://eu.wikipedia.org/wiki?curid=143762", "title": "Nazioarteko Justizia Auzitegia", "text": "Nazioarteko Justizia Auzitegia Nazio Batuen auzitegi gorena da, eta beraren egoitza Hagako Bake Jauregian (Herbehereak) kokatzen da. Organo nagusia da, independentea, eta ez da gobernuen artekoa; beraz, bertako kideek ez dituzte gobernuak ordezkatzen. Beraren aurrean, estatuek bakarrik jardun dezakete alderdi gisa. Nazioarteko Justizia Auzitegia 1946an sortu zen, baina, hori baino lehen, Nazioarteko Justizia Auzitegi Iraunkorra izan zen aitzindari. Auzitegiaren hizkuntza ofizialak ingelesa eta frantsesa dira.\nHistoria.\nNazioarteko Justizia Auzitegia nazioarte mailan gatazkak modu baketsuan konpontzeko prozesu luze baten ondorioa izan da. Hasieran, negoziazioaren eta bitartekaritzaren bidez konpontzen zituzten nazioarteko gatazkak, hala ere, urteak aurrera joan ahala, gatazken aurrean konponbidea zuzenbidean oinarrituta ebatziko zuen organo inpartzial baten beharrizana zegoela konturatu ziren. Konponbidea arbitrajean aurkitu zuten. Arbitrajea Estatu Batuen eta Erresuma Batuaren arteko Jay Tratatuaren ondorioz sortu zen.\nHala ere, urteak aurrera joan ahala, estatuek erabaki zuten gatazkak modu baketsuan konpontzeko auzitegi iraunkor bat edukitzeak prozesua asko arindu eta erraztuko zuela. 1899an eta 1907an, \u201cHagako Bake Konferentziak\u201d antolatu ziren bakeari eta armagabetzeari buruz hitz egiteko, eta auzitegi iraunkor bat sortzeko aukera mahai gainean jarri zen.\nLehenengo konferentzia horretan parte hartu zuten 26 estatuek (horien artean Asiako zenbait herrialdek eta Mexikok parte hartu zuten) nazioarteko gatazkak modu baketsuan konpontzeko hitzarmena sinatu zuten. Horrela sortu zen Arbitrajearen Auzitegi Iraunkorra 1902an. Gaur egun, aktibo jarraitzen du, eta, estatuen arteko gatazkez gain, nazioarteko erakunde edo entitate pribatuen arteko gatazkak ezagutzen ditu. Izenak jardueraren iraunkortasuna aditzera ematen duen arren, ez da organoaren funtzionamendua deskriba zezakeen hitzik egokiena. Auzitegi hau legelarien zerrenda batez osatuta zegoen (estatu kide bakoitzeko gehienez 4 legelari egon zitezkeen), eta, gatazkaren bat zegoenean, alderdiek zerrenda horietatik aukeratzen zituzten arbitraje auzitegi bat sortzeko beharrezkoak ziren legelariak.\nHorrenbestez, Arbitraje Auzitegi Iraunkorra abian jartzeko, funtsezkoa da alderdien onarpena, hauek baitira elementu prozesal eta praktikoak zehaztu behar dituztenak auzitegiak bere ekintzak burutzen hasi baino lehen. Egoera honen aurrean, 1907ko Hagako Bake Konferentzian, gatazkak konpontzeko prozedura judiziala eta neurri hertsatzaileak oinarri zituen auzitegi berri bat sortzeko proposamena egin zen. Alemaniak, Erresuma Batuak eta Estatu Batuek auzitegi iraunkor bat sortzeko proposamen bateratu bat aurkeztu zuten, baina Konferentzian parte hartu zuten estatuak ez ziren gai izan erabaki batera iristeko. Hala ere, bertan adierazi ziren ideiak kontuan hartu ziren Nazioarteko Justizia Auzitegi Iraunkorraren estatutua sortzeko orduan.\nLehen Mundu Gerraren ondoren, magistratu iraunkorrez osatutako auzitegi bat eratzeko proiektua oraindik hainbat estaturen helburuen artean zegoen. 1920an, Nazioen Kontseiluak, Legelarien Batzorde bat sortu zuen, eta talde horrek Nazioarteko Justizia Auzitegiaren estatutua eratu zuen. Hainbat negoziazio egin ondoren, 1921eko irailean, Nazioen Liga osatzen zuten estatu gehienek auzitegi berriaren estatutua onartu, eta berretsi zuten. Estatutua berehala sartu zen indarrean. Auzitegi honek, Arbitraje Auzitegi Iraunkorrak, magistratuak aukeratzeko zeukan arazoa konpondu zuen. Nazioarteko Justizia Auzitegi Iraunkorreko magistratuak, Ligaren Kontseiluak eta Batzar Nagusiak aukeratuko zituzten, bakoitzak bere aldetik, betiere gogoan izanda magistratu horiek munduko sistema juridiko garrantzitsuenak ordezkatu behar zituztela. Nazioarteko Justizia Auzitegia Bakearen Jauregian ezarri zen (Hagan).\nNazioarteko Justizia Auzitegi Iraunkorrak hainbat aurrerapen ekarri zituen. Estatuek, aurretiaz, auzitegiaren jurisdikzioa onartzeko aukera zeukaten, eta, horrela, etorkizunean izan zezaketen gatazken aurrean, auzitegira jo zezaketen konponbide bila. Horrez gain, auzitegia magistratu iraunkorrez osatuta zegoen, eta munduko sistema juridiko desberdinak ordezkatzen zituzten. Arbitraje Auzitegi Iraunkorrarekin alderatuta, Nazioarteko Justizia Auzitegi Iraunkorrak estatutu eta araudi propioaren bidez jarduten zuen; Idazkaritza iraunkor bat zeukan, eta horren helburu nagusia nazioarteko beste erakunde eta gobernuekin harremanetan jartzea zen.\nNazioen Ligak Nazioarteko Justizia Auzitegi Iraunkorra sortu eta finantzatu arren, ez zen azken erakunde horren organo bat, auzitegia organo juridiko independente bat baizik.\nAuzitegiak bere helburua bete zuen, eta, 1922 eta 1940 artean, estatuen arteko 29 gatazka konpondu zituen, 27 iritzi kontsultibo aurkeztu zituen, eta gehienak aplikatuak izan ziren. Horrez gain, hainbat ekarpen egin zituen nazioarteko zuzenbide publikoaren inguruan. Auzitegiaren jarduera bertan behera geratu zen Bigarren Mundu Gerra hasi zelako. Hala ere, auzitegia ez zen behin betiko desegin 1946 arte.\nBigarren Mundu Gerraren ondoren, 1945ean, San Francisco-ko Konferentzia antolatu zen, eta bertan parte hartu zuten estatuek Nazio Batuen Erakundea eta Nazioarteko Justizia Auzitegia sortu zituzten. Hainbat arrazoi zeuden Auzitegia sortzeko: Nazio Batuetan Nazioen Ligan parte hartu ez zuten hainbat estatu berrik parte hartu zuten, eta Nazioarteko Justizia Auzitegi Iraunkorraren ideiak nahiko zaharkituta zeudela uste zuten. Estatu parte hartzaileek Nazioarteko Justizia Auzitegiak nazioarteko ordezkaritza zabalago bat islatzea nahi zuten, ez bakarrik Europa edo zibilizazio nagusien ikuspegia. Hala ere, bi auzitegiek lotura sendoa daukate beren artean, Nazioarteko Justizia Auzitegiaren estatutua eta Nazioarteko Justizia Auzitegi Iraunkorrarena berdinak baitira.\n1946ko apirilean, Nazioarteko Justizia Auzitegi Iraunkorra behin betiko desegin zen, eta Nazioarteko Justizia Auzitegia lehenengo aldiz elkartu zen. Nazioarteko Justizia Auzitegiak aurreko auzitegiaren dokumentu, jurisprudentzia eta ohiturak jaso zituen, eta haren egoitza Bakearen Jauregian ezarri zen (Hagan). Lehenengo batzar horretan, magistratuen presidentea aukeratu zuten, Jos\u00e9 Gustavo Guerrero (El Salvador), Nazioarteko Justizia Auzitegi Iraunkorreko azken presidentea izan zena. Auzitegiko kide guztiak izendatuak izan zirenean, 1946ko apirilaren 18an, lehenengo entzunaldi publikoa gauzatu zuten, eta, 1947ko maiatzean, lehen nazioarteko gatazka ezagutu zuten.\nKideak.\nNazioarteko Justizia Auzitegia Batzar Nagusiak eta Segurtasun Kontseiluak.\n9 urterik behin izendatzen dituzten 15 magistratuk osatzen dute. Bi organo horiek aldi berean bozkatzen dute, eta, aukeratua izateko, beharrezkoa da organo bakoitzean gehiengo osoa izatea; horregatik, askotan, bozketa bat baino gehiago egitea beharrezkoa da.\nAuzitegiaren jarraitutasuna lortzeko helburuarekin, magistratuen heren bat aukeratzen da 3 urtetik behin. Magistratu bat hiltzen bada edo bere postuari uko egiten badio, ahalik eta arinen, ezohiko bozketa bat egiten da magistratu berria izendatzeko. Bozketa horiek New York hirian gauzatzen dira, eta bertan aukeratzen diren magistratuek hurrengo urteko otsailaren 6an hartzen dute kargua. Kontuan izan behar da magistratuak berriz aukeratuak izan daitezkeela.\nAuzitegiaren estatutuan parte hartzen duten estatu guztiek proposatu ditzakete hautagaiak. Proposamena ez dute estatu bakoitzeko gobernuek zuzenean egiten; Arbitraje Auzitegi Iraunkorreko kideen bitartez proposatzen dira hautagaiak. Arbitraje Auzitegi Iraunkorrean parte hartzen ez duten estatuek ere hautagaiak proposatu ditzakete talde bereziak sortuz. Talde bakoitzak gehienez 4 hautagai proposatu ditzake, eta, horietatik, gehienez 2 izan daitezke beren nazionalitatekoak. Beste biak edozein estatutakoak izan daitezke, eta ez da nahitaezkoa estatu horiek Nazioarteko Justizia Auzitegiko parte izatea. Hautagaien izenak Nazio Batuen Idazkari Nagusiari esan behar zaizkio. Hautagaia izateko beharrezkoa da bakoitzak bere herrialdean epaile edo estatuko organo gorenean jardutea edo moral eta ospe altuko legelaria izatea.\nNazioarteko Justizia Auzitegian ezin dira herrialde bereko bi magistratu egon. Gainera, auzitegiak bere osotasunean, mundu mailako zibilizazio eta sistema juridiko nagusiak ordezkatu behar ditu. Praktikan, zibilizazio handien nagusitasuna auzitegiaren banaketan ikus daiteke: 3 magistratu Afrikakoak dira; 2 Hego Amerika eta Karibekoak; 3 Asiakoak; 2 Europa Ekialdekoak, eta 5 Mendebalde Europakoak eta beste estatu batzuetakoak. Banaketa berdina ezarrita dago Nazio Batuen Segurtasun Kontseiluan.\nIzendatuak izaten direnean, magistratuek ezin dute beren jatorrizko lurralde ezta bestelako herrialderik ordezkatu. Auzitegiko kideak magistratu independenteak dira, eta haien lehen funtzioa, entzunaldi publiko batean, beren zereginak modu inpartzial batean burutuko dutela zin egitea da. Auzitegiko kideek ezin dute bestelako lanposturik, funtzio politiko zein administratiborik bete, ezta aholkularitza juridikorik eskaini magistratu diren bitartean.\nFuntzionamendua.\nAuzitegiak bi funtzio betetzen ditu: alde batetik, estatuen arteko gatazka juridikoak konpontzea (auzi-prozedura) eta, bestalde, Nazio Batuen organo edo agentziek aurkeztutako arazo juridikoei buruzko aholkuak igortzea (aholku-prozedura).\nAuzi prozedura.\nEstatuak dira auzi-prozeduran parte har dezaketen bakarrak, hots, Nazio Batuen estatu kideak eta Estatutuen parte diren beste estatuak edo jurisdikzioa onartu dutenak.\nEstatuek ez dituzte ordezkari iraunkorrik izango. Estatuaren Kanpoko Arazoetako Ministroak edota estatu horrek Herbeheretan duen enbaxadoreak auzitegiko idazkariari zuzenduko dizkio komunikazioak. Estatuak, auzitegiaren aurrean, agente baten ordezkaritza izango dute alde diren bakoitzean. Agente hauek abokatuen lan bera beteko dute, eta eskubide berak izango dituzte. Hala ere, kasu honetan nazioarteko harremanak direnez, agenteak ordezkaritza diplomatiko berezi batean egongo balitz bezala jardungo du, eta, horrez gain, estatu subirano bat konprometitzeko eskumena izango du. Idazkariak kasuari buruzko komunikatuak aginduko dizkio, eta, era berean, idazki guztiak sinatuta edo beharrezko ziurtagiriekin bidaliko dizkio. Entzunaldi publikoetan, agenteak gobernuaren izenean aurkeztuko ditu arrazoibideak. Orokorrean, gobernuak egin behar dituen eginbide formal guztiak egiteaz arduratuko da agentea. Agente honek, ko-agente edo agente ordeen laguntza jasotzen du. Dena dela, beti jaso dezake abokatu edo aholkularien laguntza alegazioak eta hauen azalpena prestatzeko. Ez dago inolako baimen berezirik abokatuek Nazioarteko Justizia Auzitegietako prozesuetan parte hartu dezaten; hauek ez dute inolako baldintzarik bete behar. Eskatzen zaien gauza bakarra da gobernu batek izendatzea.\nProzedurak bi eratara has daitezke:\nAuzi prozedurek fase idatzi bat dute, non aldeek alegatuak aurkeztu eta eskualdatzen dituzten. Bertan, egitateak zehaztasunez azaltzen dituzte, eta beren zuzenbidezko oinarriak azaltzen dituzte. Ahozko fasean, agenteak eta aholkulariak auzitegira zuzentzen dira entzunaldi publiko batean. Alegatu idatziak ez dira prentsaren eskuetan jarriko, eta ez dira publiko egingo ahozko fasea zabaldu arte, betiere aldeek ez badute aurkako argudiorik aurkezten.\nBehin ahozko fasea bukatuta, auzitegiko kideek eztabaidatzeko biltzen dira; ondoren, epaia emango dute publikoki. Epaia behin betikoa da, loteslea alde bientzako eta apelaezina. Asko jota, interpretaziorako edo berrikusketarako xede izan daiteke. Epaile batek egin nahiko balu, epaian, iritzia erantsi beharko luke.\nGutuna sinatzerakoan, Nazioa Batuen Estatu Kideak auzitegiko erabakiak betetzera konprometitu dira. Estatu batek adierazten badu beste parteak ez duela auzitegiak emandako epaia bete, orduan, Segurtasun Kontseiluaren aurrean aurkeztu ahal da kasua.\nOrain arteko azalpena prozedura normalaren ingurukoa izan da. Hala ere, ohikoena da aurretiazko salbuespenak aurkeztea auzitegiak epaia ematea ekiditeko. Adibidez, estatu demandatuak adieraz dezake Auzitegiak ez daukala jurisdikziorik epaia emateko. Kasu hauetan, Auzitegiak erabakitzen du. Estatutuak ere aurreikusten ditu zenbait kasu, non estatu demandatua ez den auzitegiaren aurrean agertzen. Baina alde bat epaian ez bertaratzeak ez du prozesua gelditzen. Hala ere, kasu hauetan auzitegiak ziurtatu beharko du eskumena duela gai horren gain epaia emateko.\nAuzitegiak bere funtzioak beteko ditu, baina, alderdiek hala eskatzen badute, \"ad hoc\" ganberak ere eratu ahal izango ditu kasu zehatzak aztertzeko. Estatutuak zehazten duen moduan, Auzitegiak urtero hautatuko du Prozedura-Laburpen Ganbera.\nAuzitegiak aplika ditzakeen zuzenbide iturriak hauek dira: indarrean dauden nazioarteko itunak eta hitzarmenak; nazioarteko ohitura zuzenbidea; zuzenbidearen printzipio orokorrak; baita lehiaketa handiagoko iragarleen erabaki judizialak eta doktrina ere. Horrez gain, aldeak ados jartzen badira, Auzitegiak gai bat \"exequo et bono\" erabaki dezake, adibidez, indarrean dagoen legeriaren inguruko araudira mugatu gabe.\nProzedura bat edozein fasetan amaitzen da, betiere, alderdien adostasuna badago edota aldeek uko egin diotelako. Azken kasu horretan, estatu demandatzaileak Auzitegiari jakinaraz diezaioke ez duela prozesuarekin jarraitu nahi, edo bi aldeek kasua kentzea erabaki dutela deklara dezakete. Kasu horretan, Auzitegiak zerrendatik kenduko ditu.\nAholku prozedura.\nAuzitegiaren aholku prozedura Nazio Batuen sistemako bost organo eta hamasei agentzientzako soilik dago irekita.\nBatzar Nagusiak eta Nazio Batuen Segurtasun Kontseiluak aholkuak eska ditzakete edozein auzi juridikoren inguruan. Nazio Batuetako beste organismo edo agentzia batzuek aholkuak eska ditzakete , betiere aholkuak eskatzeko baimena jaso badute eta soilik egin dezakete beren jardueren esparruan sortzen diren zuzenbideko gaiei dagokienez.\nIritzi aholku eskaera jasotzen duenean, eta gertaeren ezagutza osoa oinarritzat hartuta, Auzitegiak idatzizko eta ahozko izapideak egin ditzake. Teorian, Auzitegiak ezingo ditu prozedura horiek erabili, baina ez ditu inoiz erabat banatu. Eskaera aurkeztu eta egun batzuetara, auzitegiak gaiari buruzko informazioa eman dezaketen estatuen eta nazioarteko erakundeen zerrenda prestatuko du.\nEstatu hauek ez daude auzi-prozeduren alderdien egoera berean: Auzitegiaren aurrean dituzten ordezkariak ez dira agente deitzen, eta prozedura aholku-emailean parte hartzeak ez du auzitegiaren iritzia lotesle bihurtzen haientzako.\nOrokorrean, zerrendan agertzen diren estatuak, normalean, iritzia eskatzen duten erakundearen estatuak dira. Estatuek parte hartzea eska dezakete auzitegiak ez baditu kontsultatzen.\nHala ere, ez da ohikoena Nazioarteko Justizia Auzitegiak baimentzea iritzia eskatu ez duten nazioarteko erakundeek aholkularitza prozeduretan parte hartzea. Nazioarteko gobernuz kanpoko erakundeei dagokienez, Nazioarteko Justizia Auzitegiak informazioa emateko baimena eman zion behin eta erakundeak ez egitea erabaki zuen (Hego Mendebaldeko Afrikako Nazioarteko Egoera Juridikoa). Auzitegiak baztertu egin ditu erakunde pribatuek egindako eskaera guztiak.\nIdatzizko prozedurek iraupen laburragoa dute, baina estatuen arteko auzi judizialetan bezain malguak dira. Parte-hartzaileek idatzizko adierazpenak bidal ditzakete, batzuetan beste parte-hartzaileek idatzitako oharrak jasotzen dituztenak. Iruzkin eta adierazpen hauek isilpeko izaera dute, nahiz eta normalean ahozko prozedurak hasten direnean publiko egiten diren. Hortaz, askotan, estatuak audientzia publikoetan ahozko adierazpenak egitera gonbidatzen dituzte.\nAholku prozedura amaitzen da audientzia publikoan irizpena aurkezten denean. Irizpen hauek, izaeraz, aholku-emaileak dira. Hots, ez dira lotesleak auzitegiko epaiekin gertatzen den moduan. Aholkua eskatu duen organoak askatasuna izango du aholku hori betearazteko edo ez. Hala ere, araudiak aldez aurretik jakinaraz dezake Auzitegiaren aholkua loteslea izan daitekeela (adibidez, Nazio Batuen pribilegioei eta immunitateei buruzko konbentzioak).\nHala ere, Auzitegiaren agintea eta ospea bere aholkuekin lotuta daude, eta, interesatutako organo edo organoak iritzi hori onartzen badu, erabakiak nazioarteko zuzenbidearen bidez onartua izango balitz bezala eragina izango du.\nEtorkizuna.\nGaur egun, auzitegiak lan karga handia du, eta, hori dela eta, hobekuntzak proposatzen hari dira arlo juridikoko hainbat sektoreetatik.\nAlde batetik, Estatu Kideen zenbakia hirukoiztu den arren, magistratu kopurua berdina izaten jarraitu du (15). Beraz, esan dezakegu honek ez duela bermatzen nazioarteko komunitatearen ordezkaritza. Horregatik, askok uste dute magistratu kopurua 20ra igotzea aldaketa egoki bat izango litzatekela. Honek, lanean jarduteko moduan, eragin zuzena izango luke, eta batzuk argudiatzen dute, praktikan, auzitegiaren kalterako izango zela aldaketa.\nBestetik, auzitegiaren ahalmenak handitzearen beharra adierazi dute zenbait adituk. 1945eko Estatutuaren arabera, Estatutu Kideek bakarrik aurkeztu dezakete eztabaida bat auzi-prozedura baten eta Nazio Batuen organoak eta haien organoak soilik parte hartu dezakete aholku prozedura baten. Hala ere, gaur egun, estatuak ez dira nazioarteko panoraman protagonista bakarrak. Hori dela eta, Nazio Batuen Idazkari Orokorrak proposatu du bere organoari aholku prozeduretan parte hartzeko baimena ematea, Nazio Batuen organo nagusien artean hau delako auzitegiari iritziak eskatu ezin dizkion bakarrak.\nJurisdikzioa.\nNBEren Gutunaren 93. artikuluan dioen moduan, NBEko 193 kide guztiak, automatikoki, auzitegiaren estatutuaren alderdiak dira. NBEkoak ez diren kideak ere auzitegiaren estatutuaren alderdi bihur daitezke 93. artikuluko 2. paragrafoaren prozeduraren arabera, Suitzak 1948an eta Nauruk 1988an erabili zutena, biak NBEn sartu aurretik. Estatu bat auzitegiaren estatutuaren alderdia denean, auzitegiaren aurrean dauden kasuetan parte hartzeko eskubidea du. Dena den, estatutuaren alderdi izateak ez dio, automatikoki, auzitegiaren eskumenik ematen alderdi horiek inplikatzen dituzten gatazkei buruz. Jurisdikzio-arazoa NJA kasuen hiru motatan hartzen da kontuan: auzi gatazkatsuak, gorabeherazko jurisdikzioa eta aholku-irizpenak.\nArazo gatazkatsuak.\nKasu gatazkatsuetan (gatazka bat konpondu nahi duten auzi-prozedurak), NJAk epai loteslea ematen du auzitegiaren ebazpenari men egitea adosten duten estatuen artean. Estatu burujbeak soilik izan daitezke alderdi auzi gatazkatsuetan; partikularrak, korporazioak, estatu federal baten osagaiak, GKEak, NBEko organoak eta autodeterminazio taldeak parte hartze zuzenetik kanpo geratzen dira, nahiz eta auzitegiak nazioarteko erakunde publikoen informazioa jaso dezakeen. Hala ere, horrek ez du eragozten estatukoak ez diren interesak prozeduraren gai izatea; adibidez, estatu batek auzi bat jar dezake bere nazionalitate edo korporazio baten izenean, babes diplomatikoari buruzko gaietan, esaterako.\nAuzi gatazkatsuetan, jurisdikzioa auzi erabakigarria izan ohi da auzitegiarentzat. Funtsezko printzipioa da NJAk adostasunaren arabera soilik duela eskumena. 36. artikuluaren arabera, lau arrazoibedetan oinarritzen dira auzitegiaren eskumenak:\nGainera, auzitegiak, isilbidezko adostasunaren arabera (forum prorogatum), eskumena izan dezake. 36. artikuluaren arabera eskumen argirik ez dagoenean, eskumena ezartzen da demandatuak NJAren eskumena esplizituki onartzen badu edo, besterik gabe, gaitasunak alegatzen baditu. Hori, 1949an, Korfuko kanaleko auzian (Erresuma Batua v. Albania) gertatu zen, non auzitegiak erabaki zuen Albaniako gutun bat NJAren jurisdikziora men egiten ziola adierazten zuena nahikoa zela auzitegiari jurisdikzioa emateko.\nJurisdikzio intzidentala.\nEpai irmoa eman arte, auzitegiak eskumena du, gatazka bateko alderdi baten eskubideak babesteko, behin-behineko neurriak agintzeko. Gatazka bateko alderdi batek edo biek behin-behineko neurriak emateko eska diezaiokete NJAri. Mugako gatazkaren kasuan, auziko bi alderdiek, Burkina Fasok eta Malik, eskaera bat aurkeztu zuten epailearen aurrean behin-behineko neurriak adierazteko. Auzitegiaren jurisdikzio intzidentala bere Estatutuko 41. artikulutik dator. Behin betiko epaiaren antzera, auzitegiaren behin-behineko neurrien aginduak lotesleak dira gatazkan dauden estatu alderdientzat. NJAk behin-behineko neurriak adierazteko eskumena du soilik \"prima facie\" jurisdikzioa betetzen bada.\nAholku-iritziak.\nAholku-irizpena Nazio Batuen Erakunde eta erakunde jakin batzuei soilik irekita dagoen epailearen funtzioa da. NBEren Gutunak Batzar Nagusiari edo Segurtasun Kontseiluari ahalmena ematen die edozein auzi juridikori buruzko aholku-irizpena eskatzeko auzitegiari. Batzar Orokorra edo Segurtasun Kontseilua ez den NBEko organoek Batzar Nagusiaren baimena behar dute NJAri aholku-irizpena eskatzeko. NBEko organo horiek beren jardueren esparruan dauden gaiei buruzko aholku-irizpena baino ez dute eskatzen. Eskaera jasotzean, auzitegiak erabakitzen du zein estatuk eta erakundek eman dezaketen informazio baliagarria, eta aukera ematen die idatzizko edo ahozko adierazpenak aurkezteko. Aholku-irizpenak NBEko agentziek auzitegiaren laguntza eska zezaketen bide bat izan zen dagokien agintean egon zitezkeen arazo juridiko konplexuak erabakitzeko.\nPrintzipioz, epaitegiaren aholku-irizpenek izaera kontsultiboa dute soilik, baina eragin handia dute, eta oso errespetatzen dute. Zenbait tresnak edo araudiek aurretiaz eman dezakete aholku-irizpena berariaz loteslea izango dela agentzia edo estatu jakinentzat, baina, berez, ez dira lotesleak auzitegiaren Estatutuaren arabera. Izaera ez lotesle horrek ez du esan nahi aholku-irizpenek eragin juridikorik gabekoak direnik, zeren haietan jasotako arrazoi juridikoak nazioarteko zuzenbideko gai garrantzitsuei buruz auzitegiak dituen iritzi autoritarioak islatzen baitituzte. Horietara iristeko, auzitegiak, funtsean, estatu subiranoek aurkeztutako auzi gatazkatsuetan emandako epai lotesleak arautzen dituzten arau eta prozedura berberak jarraitzen ditu.\nAholku-irizpenaren estatusa eta agintea dator Nazio Batuen Erakundeko organo judizial nagusiaren adierazpen ofizialetik.\nAholku-iritziak, askotan, eztabaidagarriak izan dira egindako galderak eztabaidagarriak direlako edo auzia auzitegiaren aurrean benetan gatazkatsua dena ekartzeko zeharkako modu gisa jorratu delako. Aholku-irizpenen adibideak Nazioarteko Justizia Auzitegiko kasuen zerrenda artikuluan dauden aholku-irizpenak atalean aurki daitezke. Aholku-iritzi ezagun horietako bat Arma Nuklearren auzia da."}
{"id": "143763", "revid": "1340", "url": "https://eu.wikipedia.org/wiki?curid=143763", "title": "Nazioarteko Justizia Gortea", "text": ""}
{"id": "143765", "revid": "448", "url": "https://eu.wikipedia.org/wiki?curid=143765", "title": "Un poco de chocolate", "text": ""}
{"id": "143768", "revid": "448", "url": "https://eu.wikipedia.org/wiki?curid=143768", "title": "Euskal zinema", "text": ""}
{"id": "143769", "revid": "15795", "url": "https://eu.wikipedia.org/wiki?curid=143769", "title": "Euskal zinema zuzendarien zerrenda", "text": ""}
{"id": "143770", "revid": "15795", "url": "https://eu.wikipedia.org/wiki?curid=143770", "title": "Euskal aktoreen zerrenda", "text": ""}
{"id": "143771", "revid": "512", "url": "https://eu.wikipedia.org/wiki?curid=143771", "title": "Eyre Square", "text": "Eyre Square (irlanderaz \"An Fhaiche Mh\u00f3r\", ofizialki \"John F. Kennedy Memorial Park\" izena ere badarama) Irlandako Galwayko konderrian dagoen Galway hiri barneko parke publikoa eta plaza da. Parkea hiriaren erdigunean dago, dendes beteriko Williams Street eta Shop Street kaleen aldamenean.\nEzaugarriak.\nParkea laukizuzena da, Galway hiriko erdiguneko trafiko gehien duten kaleek inguratzen dute, halere 2006 urtetik aurrera bere eskuinaldeko eremua soilik oinezkoentzat da. Bere erdigunean burdinezko eskultura batez apainduriko iturri bat dago. Bestalde, jaiotzez hiri honetakoa zen P\u00e1draic \u00d3 Conaire irlanderazko idazlearen estatua bat ere badago.\nHistoria.\n1965an parkeak \"John F. Kennedy Memorial Park\" izena hartu zuen, irlandar jatorriko John F. Kennedy estatubatuarrak bere erailketa baino ez askoz ere lehenagotik hiri hau bisitatu eta bertan jendaurreko hitzaldia eskaini baitzuen.\n2004ean parke edo plaza honen eraberritze lanei ekin zitzaion, azkenik 2006ko apirilaren 13an berriz ireki zelarik."}
{"id": "143772", "revid": "6327", "url": "https://eu.wikipedia.org/wiki?curid=143772", "title": "La m\u00e1quina de pintar nubes", "text": ""}
{"id": "143775", "revid": "17", "url": "https://eu.wikipedia.org/wiki?curid=143775", "title": "2009ko Eusko Legebiltzarrerako hauteskunde", "text": ""}
{"id": "143778", "revid": "12788", "url": "https://eu.wikipedia.org/wiki?curid=143778", "title": "Soweto", "text": "Soweto (ingelesezko \"South West Townships\" hitzen laburdura, , edo ahoskatua; \"Hego Mendebaldeko Auzuneak\") Hegoafrikako township bat da, Johannesburgetik 15 kilometro hego-mendebaldera dagoena, Gauteng probintzian. Aparteko herri gisa sortu bazen ere, egun Johannesburgeko parte da. \nApartheidaren aurkako borrokaren sinboloetako bat izan zen, 1976ko ekainaren 16an mundu osoan ezagun egin zena, Sowetoko altxaldia gertatu zelarik. \nHistoria.\nSoweto 1930eko hamarkadan sortu zuen Hegoafrikako Gobernuak, Johannesburg hirian bizi ziren herritar beltzak zurientzat erreserbatu nahi zuen hirigunetik kanporatzeko. Beltzengandik erabat bereizirik nahi zuten zuriek, baina haien eskulana ezinbestekoa zuten ekonomiari eusteko; Hego Mendebaldeko Auzuneak konponbidea zekarkien bi nahi kontraesankorrei. \n63 kilometro koadroko eremuan, \"poxpolo kutxa\" izeneko etxeetan, bi milioi biztanle izateraino handitu zen Soweto hurrengo hamarkadetan. Beltzek ez zuten eskubiderik lurren jabe izateko, eta \"bisitari\" estatutua zuten. Hirigunetik kanporaturikoez gain, landatik eta inguruko herrialdeetatik joandako jendearen arragoa bihurtu zen. Leinuen gizarte antolakuntza hautsita, hiri kultura aberats eta bizia zuen 1970eko hamarkadan.\n1976ko ekainaren 16an, auzuneko gertakaririk larriena jazo zen: Sowetoko altxaldia. Poliziak tiroka sakabanatu zuen eskolako ikasleen manifestazio bat. Hildakoak gutxienez 176 izan ziren, eta zaurituak ehunka."}
{"id": "143779", "revid": "48267", "url": "https://eu.wikipedia.org/wiki?curid=143779", "title": "Diaporama", "text": "Diaporama argazki eta audioak uztartuz egiten den muntaia da. Frantzian sortu zuten terminoa 1950eko hamarkadan. Teknologia berriek Internet bidezko diaporamen sorrera ekarri dute."}
{"id": "143780", "revid": "119347", "url": "https://eu.wikipedia.org/wiki?curid=143780", "title": "Canal Nou Dos", "text": "Canal Nou Dos Valentziako Erkidegoko Radiotelevisi\u00f3 Valenciana korporazio publikoaren bigarren kate nagusia izan zen. Katea 1997ko urriaren 9an jaio zen \"Not\u00edcies 9\" izenarekin. Izena \"Punt 2\"-ra aldatzean etapa berri bat hasi zen. Ordura arteko programazio osoa aldatu zuten, kirol, kultur eta entretenimenduzko saioak erantsiz. 2013ko uztailaren 5ean emisioa eten zuen.\nTelebista kate hau valentziera hutsean emititzen zen, bere katekide Canal Nou ez bezala, gaztelania eta valentzieraz emititzen zuena biena artean txandatuz."}
{"id": "143781", "revid": "119347", "url": "https://eu.wikipedia.org/wiki?curid=143781", "title": "Canal Nou 24", "text": "Canal Nou 24 (\"Canal Nou Vint-i-quatre\") Valentziako Erkidegoko Radiotelevisi\u00f3 Valenciana korporazio publikoaren telebista kateetako bat izan zen. Katea 2009ko udaberrian jarri zen martxan eta 2013ko azaroan emititzeari utzi zion.\nKateak nagusiki albisteak emititzen zituen. Ordu erdiro albistegi bat botatzen zen, baina batzuetan elkarrizketak edo bestelako informazio-programak emititzen ziren."}
{"id": "143783", "revid": "336", "url": "https://eu.wikipedia.org/wiki?curid=143783", "title": "Mac Maharaj", "text": "Sathyandranath Ragunanan \"Mac\" Maharaj (Newcastle, Kwa-Zulu Natal, Hegoafrika, 1935eko apirilaren 22a) ANCko hegoafrikar politikaria da, indiar jatorrikoa.\nApartheidaren aurkako borrokan ekintzailea izana, Nelson Mandelarekin harreman estua izatera heldu zen Robben Uharteko kartzelan. Bertan 12 urtez egon zen atxilo. Lehenago 60 egunez torturatu zuten. Ondoren klandestinitatean urteak egin zituen eta bere ardura izan zen erbestean zegoen ANCko buruzagitza Hegoafrikako ekintzaileekin harremanetan jarriko zuen Vula Operazioa asmatzea.\nNelson Mandelaren gobernuko garraio ministro izan zen eta 1999. urtean utzi zuen. Egun Hegoafrikako gobernuarentzat egiten du lan aholkulari gisa."}
{"id": "143784", "revid": "119347", "url": "https://eu.wikipedia.org/wiki?curid=143784", "title": "Brian Currin", "text": "Brian Currin (1950eko irailaren 20a - ) apartheidaren aurka borroka egin zuen abokatu zuri hegoafrikarra da. Bere herriko Bakearen eta Berradiskidetzearen Komisioaren sorreran parte hartu zuen.\nNazioarteko gatazka zenbait konpontzeko bitartekari gisa lan egiten du, eta egun Euskal Herrian ere ari da.\nBiografia.\n1977tik 1987ra abokatu lanean jardun zuen Pretorian, batez ere lanaren eremuan nahiz eskubide zibil eta giza eskubideenean. 1987an Giza Eskubideen Aldeko Abokatuen Elkargo Nazionala sortu zuen eta zortzi urtez bere presidentea izan zen. Azken urteetan gatazketako bitartekaritzan eta transformazio instituzionalean aritu da eta bulegoa Johannesburgon du.\n1994an Nelson Mandela Hegoafrikako presidenteak kartzelen gaineko batzorde baten ardura hartzeko eta horren ondorioz Bakearen eta Berradiskidetzearen Komisioaren sorreran lan egiteko eskatu zion.\nBeste gatazka batzuetan.\nSri Lanka, Ruanda eta Ekialde Hurbilean lan egin izan du, leku horietan bizi dituzten gatazkak konpondu nahian.\nIpar Irlandan Sententzien Berrikuspenen Batzordeko buruetakoa izan da. 2000n Port an D\u00fan\u00e1in (Portadown) hirian urtero eztabaida sutsua sortzen duten ibilaldien gaineko bitartekari neutrala bilakatu zen; Orangeko Ordenak Garbhachaidh (en Garvaghy) gehienbat errepublikarra den auzotik pasatu nahi izateak sortzen duen gatazka gordina izaten da. 2001eko abenduan bere lana utzi zuen, hiriko orangezaleek batzordean parte hartzeari uko egin ziotenean.\nEuskal Herrian.\nIrlandako mugimendu errepublikarrarekin izan dituen harremanek erraztuta Euskal Herrian bizi den gatazkari irtenbide demokratikoak bilatzeko lanetan inplikatu da azken denboretan. 2010eko martxoan Bruselako Adierazpena aurkeztu zuen lagun talde handi eta esanguratsuaren izenean; nazioartean oso ezagunak diren 21 lagunek (haien artean lau Bakearen Nobel Saridun: Frederik de Klerk, Desmond Tutu, John Hume eta Mary Robinson) ETAri su-eten iraunkorra eta egiaztatzeko modukoa eskatzen zioten eta Espainiako Gobernuari tamainako erantzuna.\nHorren ostean ere eragile garrantzitsu askorekin bildu da."}
{"id": "143785", "revid": "1310", "url": "https://eu.wikipedia.org/wiki?curid=143785", "title": "Brian currin", "text": ""}
{"id": "143786", "revid": "201", "url": "https://eu.wikipedia.org/wiki?curid=143786", "title": "Mac maharaj", "text": ""}
{"id": "143787", "revid": "6950", "url": "https://eu.wikipedia.org/wiki?curid=143787", "title": "Jasangarritasun", "text": "Ekologian, jasangarritasuna, iraunkortasuna, eutsigarritasuna edo sostengagarritasuna sistema biologikoak aniztasunez eta produktibo mantentzeko ahalmena da. Bizi luzeko hezegune eta basoak dira sistema biologiko jasangarrien adibide garbia. Definizio orokorragoa hartuta, jasangarritasuna sistemen eta prozesuen irauteko ahalmenari ere esaten zaio. Jasangarritasuna antolatzeko printzipioa berez garapen jasangarria da. Azken horrek lau domeinu lotzen ditu; ekologia, ekonomia, politika eta kultura. Jasangarritasunaren zientzia arduratzen da garapen jasangarria eta ingurumena aztertzeaz.\nDefinizioa.\nJasangarritasun izena \"jasan\" aditzetik eratorria da, \"-garri\" atzizkia gehituaz jasateko ahalmena azaltzeko sortua. Ingelesez sortutako \"sustainability\" kontzeptuaren itzulpen gisa eman zen. Bestalde, jasangarritasun izenarekin batera, iraunkortasun eta sostengagarritasun ere erabiltzen dira kontzeptu horretarako.\n1980ko hamarkadatik gaur egunera, \"jasangarritasun\" kontzeptuaren erabilera giza jasangarritasunera edo Lur planetaren jasangarritasunera mugatuz joan da, eta horren ondorioz jasangarritasuna \"garapen iraunkorra\" kontzeptuaren partetzat erabili ohi da. 1987ko martxoaren 20an, garapen iraunkorra honela definitu zuen Nazio Batuetako Brundtland Batzordeak: \u00abgarapen iraunkorra da etorkizuneko belaunaldiek beren beharrak ase ahal izatea arriskuan jarri gabe egungo beharrak asetzen dituen garapena\u00bb.\nIraunkortasuna lortzeko, funtsezkoa da ulertzea bizi-kalitatea handitzea ez dagoela zuzenean lotuta baliabide naturalen kontsumoa etengabe handitzearekin. Funtsean, ongizate handiagoa lortu nahi da, ingurumena gutxiago degradatuz eta beraz baliabide natural gutxiago erabiliz. Edo, Ekologistak Martxan taldearen leloak dioen bezala: \u00abGutxiago (behar dugu) hobeto bizitzeko\u00bb. Iraunkortasuna ez da soilik ekoeraginkortasunaren kontua, baizik eta funtsean nahikotasun kontua da, nahikoa zer den da kontua. Horrek ingurumen-mugak errespetatzera garamatza.\nBizi-kalitatea handitzearen eta ingurumena degradatzearen arteko bereizketa egiteko, ezinbestekoa da ekoizpen- eta kontsumo-ereduak errotik aldatzea. Aldaketa erradikal horrek alde batera utziko du gure sistema ekonomikoaren oinarri den metaketa indibidualaren etengabeko hazkundearen premisa. Gure sistema ekonomikoa metaketa indibidualen hazkundean oinarrituta dago, norbanakoak, erakundeak, inbertsio-funtsak mozkinen bila ibiltzen dira etengabe. Aberastasuna diruan neurtzen da gehien bat. Sistema ekonomikoa interesak eskatzen dituen maileguetan oinarritzen da. Sistema horrek hazkunde ekonomikoa bilatzen du, dirutan neurtuko den hazkunde ekonomikoa. Logika horretan gehiago begiratzen zaio zenbat haziko den mozkina kontuari, zer ongizate ekarriko duen hazkunde horrek kontuari baino.\nJasangarritasunaren hiru zutarriak.\n2005eko Giza Garapenari buruzko Munduko Goi Bilerak garapen jasangarriaren helburu eta jomugak identifikatu zituzten, esaterako, garapen ekonomikoa, giza garapena eta ingurumenaren babesa. Ikuspuntu hori elipsez osatutako Venn diagrama sinpleez adierazten da: hiru elipseak gainjarriz, hiru zutabeak batera eta sistema baten barne ulertu behar direla azaltzen da.\nHistoria.\nJasangarritasunaren historiak antzinako gizartetik egungo gizartearen menpe dagoen sistema ekologikoa irudikatzen du. Historia, beraz, gizarte mota baten zonaldekako arrakastaz ezaugarritzen da. Nagusiki, krisialdiak jasan dituen eta horiek ebatzi dituzten produkzioaz, jasangarritasunaz batzuetan eta halakorik gabe beste batzuetan. Hala, jasangarritasuna ez da historikoki helburu bat izan, nahigabeko ondorio bat baizik.\nAntzinako zibilizazioetan suaren erabilerak eta jaki zehatz batzuen nahiak landare eta animalien komunitateen bizi naturalak aldatzen zituzten. Duela 8.000-10.000 urte, laborantza komunitateak azaldu ziren, ingurugiroarekiko menpekotasun handiaz, baina jadanik euren bizi sistema sortuz, hau da, iraunkortasun egitura bat sortuz.\nGeroztik, Mendebaldeko industria iraultza XVIII. eta XIX. mendeetan azaldu zen, hazkuntza gradualaren proportzioa izugarri aldatuz. Produkzioa esponentzialki hazi zen eta honekin batera erregaiez lortutako energiaren gastua. Ikatza motorrak eragiteko eta beranduago, elektrizitatea sortzeko botere oinarri bezala erabiltzen hasi zen. Medikuntza sistema berriak eta garatutako tratamendu berriek gizartea gaixotasunetatik babesten zuten. Bide horretan, munduak bere beharrak aski ase zitzakeen, baina ez zen gerora gertatu zitekeenari erreparatzen; jasangarritasunaren oinarria apurtzen hasi zen.\nXX. mende erdialdera, jasangarritasunaren aldeko mugimenduak munduari ezagutarazi zion bazeudela ingurugiroarekin lotutako kostuak, jasotako onura materialei lotuak. Erantzukizunaren ideia pizten zen, nahiz eta askoren gustukoa ez izan. Hala ere, XX. mendean zehar ingurugiroaren arazoek eskala global bat hartu zuten, 1973 eta 1979ko energi krisiak igaro ziren eta garbi geratu zen gizarte globala energia berriztaezinen menpeko bihurtu zela.\nXXI. mendean gizartearen kezka zeharo handitu da giza negutegi efektuaren mehatxua (deforestazio eta fuel erregaien erretzearen ondorioa) nabaritzen hasia baita.\n= Printzipio eta kontzeptuak =\nJasangarritasunaren bilbadura analitikoak hainbat diziplina eta esparru konektatzen ditu, Jasangarritasun Zientzia ere definitu duen arte.\nEskala eta testuingurua.\nJasangarritasuna eskala anitzetan aztertzen da, denboran eta espazioan eta ingurugiroa, gizartea edo antolakuntza ekonomikoa jasotzen ditu."}
{"id": "143788", "revid": "448", "url": "https://eu.wikipedia.org/wiki?curid=143788", "title": "Sostengagarritasun", "text": ""}
{"id": "143789", "revid": "448", "url": "https://eu.wikipedia.org/wiki?curid=143789", "title": "Garapen sostengagarri", "text": ""}
{"id": "143790", "revid": "448", "url": "https://eu.wikipedia.org/wiki?curid=143790", "title": "Garapen iraungarri", "text": ""}
{"id": "143791", "revid": "336", "url": "https://eu.wikipedia.org/wiki?curid=143791", "title": "Hardy-Weinberg-en legea", "text": "Populazioen genetikan, Hardy-Weinberg-en legeak (Hardy-Weinberg oreka legea ere deitua) geneen eta genotipoen frekuentziak populazio batean egonkor mantentzen direla belaunaldiz belaunaldi adierazten du, eragin bereziak egon ezean. Hots, populazioen oreka genetikoa iraunkorra dela, eta mendeliar-herentziak, berez, ez ditu aldaketa ebolutiboak sortzen. G.H. Hardy britainiar matematikariak eta Wilhen Weinberg fisikari alemaniarrak asmatu zuten beren izena daraman legea, 1908. urtean.\nLegea bete dadin populazioan ez dira eragin bereziak egon behar. Esaterako, mutaziorik ez da gertatu behar, hautespen naturalak ez du jardun behar, migraziorik eta jito genetikorik gabeko populazioa izan behar du, gurutzaketa guztiak ausazkoak izan behar dira, etab. Hori, jakina, ez da naturan gertatzen, populazio batek aipatutako eraginak etengabe jasotzen baitu. Hardy-Weinberg-en legea, beraz, populazio teorikoetan bakarrik betetzen da. Populazioen oreka genetikoa apurtzen duten fenomenoak etengabe gertatzen direnez, haien gene-kopurua eta frekuentziak aldatuz doaz, eta ondorioz populazioek eboluzionatu egiten dute.\nOinarria.\nDemagun populazio batean karaktere edo ezaugarri batentzat bi alelo besterik ez daudela locus batean: \"A\" eta \"a\", beraien frekuentziak (hurrenez hurren) \"p\" eta \"q\" izanik. Bi ekuazio hauek egongo dira:\nHardy-Weinberg-en legearen arabera homozigoto gainartzailearen (\"AA\") frekuentzia \"p\"2 da, heterozigotoarena (\"Aa\") 2\"pq\" eta homozigoto azpirakorrarena (\"aa\") \"q\"2 :\nBi heterozigotoen (Aa) gurutzaketa egiten badugu, alelo bakoitzaren frekuentzia jarriz, Hardy-Weinberg-en legeak iragartzen dituen frekuentzia genetikoak agertzen dira:\nAdibidea.\nDemagun populazio batean frekuentzia genotipiko hauek daudela:\nAleloen frekuentziak honako hauek izango dira:\nf(\"A\") = \"p\"2-ren erro karratua, hots, 0,04-ren erro karratua, hots, 0,2 (%20)\nf(\"a\") = \"q\"2-ren erro karratua, hots, 0,64-ren erro karratua, hots, 0,8 (%80)\nGurasoen gametoak eta haien frekuentziak ondorengo taulan agertzen dira:\nAlegia, ondorengo belaunaldian aurreko belaunaldiaren frekuentzia berdinak agertzen dira: 0,04 (AA), 0,32 (Aa) eta 0,64 (aa). Genotipoen frekuentziak egonkor mantentzen dira.\nBi alelo baino gehiago daudenean.\nDemagun hirugarren alelo bat dagoela populazioan (\"r\"). Bi aleloen kasuan formula formula_4 bada, hiru aleloen kasuan polinomioa honako hau izanen da: formula_5.\nOrokorrean, \"n\" aleloak daudenean (A1, ... A\"n\") frekuentziak formula_6 eta formula_7-ren artean egonen dira:\nHomozigotoen frekuentziak hauek izanik:\nEta heterozigotorenak:"}
{"id": "143793", "revid": "105290", "url": "https://eu.wikipedia.org/wiki?curid=143793", "title": "Frantziako errugbi txapelketako 2010-2011 denboraldia", "text": "Frantziako txapelketa edo Top 14 da Frantzia mailan errugbian egiten den kluben arteko lehiaketa nagusia.\nParte hartzaileak.\n14 talde dira, tartean 2 Euskal Herrikoak\nSailkatze fasea.\nSailkapena 26. jardunaldiaren ondotik\nEuskal derbyak.\nBi euskal taldeen arteko derbyak denboraldiko partidu garrantzitsuenetarikoak dira beti.\nFase finala.\nSailkapen faseko lehen 6 taldeen artean erabakitzen da titulua."}
{"id": "143794", "revid": "15795", "url": "https://eu.wikipedia.org/wiki?curid=143794", "title": "Euskal Herriko pertsonarik nagusienen zerrenda", "text": ""}
{"id": "143795", "revid": "119347", "url": "https://eu.wikipedia.org/wiki?curid=143795", "title": "Margarita Telleria", "text": "Margarita Telleria Gurrutxaga (Gabiria, 1905eko ekainaren 29a - Beasain, 2009ko uztailaren 2a) luzaroenik bizi izan diren euskal herritarretako bat da, 104 urte eta hiru egun zituela hil baitzen.\nGabirian jaio arren, urte askoan Beasainen bizi izan zenez, \u00abBeasaingo amona\u00bb deitu zioten \"Diario Vasco\" egunkarian, hil zenean."}
{"id": "143796", "revid": "448", "url": "https://eu.wikipedia.org/wiki?curid=143796", "title": "Margarita Teller\u00eda", "text": ""}
{"id": "143797", "revid": "105290", "url": "https://eu.wikipedia.org/wiki?curid=143797", "title": "Malerrekako hizkera", "text": "Malerrekako hizkera Nafarroa Garaiko iparraldean, Malerreka eskualdean mintzatzen den euskal hizkera da, Iparraldeko goi nafarreraren azpieuskalkia. Malerrekako hizkera, berez, ez da bloke homogeneo bat, udalerriaren arabera inguruetako Leitzaldea, Bortziri eta Baztan eskualdeetako eraginak baititu, eta, bestalde, udalerri bakoitzeko euskarak ere bere tokian tokiko berezko ezaugarriak baititu.\nMotak.\nMalerrekako hizkeran bi multzo bereizten dira. Batean, Ezkurra ibaiaren goi arroan, \"esan\" aditza \"san\" esaten da; bestean, \"esan\" aditza \"erran\" esaten da. Multzo bi horien arteko muga Saldias eta Zubieta artean, eta Saldias eta Beintza-Labaien artean dago.\nErdarakadak.\nMalerrekako hizkeran ere, gainerako euskal hizkeretan bezala, badira erdarakadak:\nZenbakiak.\nOrain dela denbora gutxi arte, zenbakiak adieraztean, jende gehientsuenak zerabilen Nafarroa Garaian eta Iparraldean ohikoa den \"-etan hogei\", hots, zenbaki-sistema hogeitarra (gaur egungo euskaran zabalduena den \"laurogei\", hartara, \"lauretan hogei\" da euskal hizkera horietan). Gaur egun, gipuzkeraren eraginez, zenbaketa modu hori galdu egin da gazte jende gehienaren ahotan, nahiz eta adineko jendeak oraindik erabiltzen duen. Bi molde horiek ditu onartuak euskara batuak, nahiz eta gipuzkerakoa (bizkaierakoa ere badena) gaur egungo euskaran zabalduena den. Adibideak:\nFrantsesez ere kasu hori ematen da:\nEuropako beste hainbat hizkuntzetan ere zenbaki-sistema hogeitarra hau erabili dute: danieraz, galeseraz, bretainieraz, irlanderaz, Eskoziako gaeleraz, albanieraz, georgieraz eta eslovenierazko resiar dialektoan."}
{"id": "143804", "revid": "1340", "url": "https://eu.wikipedia.org/wiki?curid=143804", "title": "Iberdrola Dorrea", "text": ""}
{"id": "143806", "revid": "1340", "url": "https://eu.wikipedia.org/wiki?curid=143806", "title": "Hausjarvi", "text": ""}
{"id": "143807", "revid": "1340", "url": "https://eu.wikipedia.org/wiki?curid=143807", "title": "Lapinjarvi", "text": ""}
{"id": "143808", "revid": "1340", "url": "https://eu.wikipedia.org/wiki?curid=143808", "title": "Myrskyla", "text": ""}
{"id": "143809", "revid": "1340", "url": "https://eu.wikipedia.org/wiki?curid=143809", "title": "Perna", "text": ""}
{"id": "143810", "revid": "1340", "url": "https://eu.wikipedia.org/wiki?curid=143810", "title": "Ruotsinpyhtaa", "text": ""}
{"id": "143811", "revid": "1340", "url": "https://eu.wikipedia.org/wiki?curid=143811", "title": "Ypaja", "text": ""}
{"id": "143816", "revid": "9134789", "url": "https://eu.wikipedia.org/wiki?curid=143816", "title": "Eusko Legebiltzarreko mahaiburu", "text": "Eusko Legebiltzarreko mahaiburu edo lehendakaria erakundeko presidentea da. Egungo mahaiburua Bakartxo Tejeria jeltzalea da.\nHautaketa.\n1979ko Euskal Autonomia Erkidegoko Estatutuaren 27.1 artikuluak Eusko Legebiltzarrak bere mahaia, tartean mahaiburu, hautatutuko zuela dio:\nBaldintza bakarra legebiltzarkidea izatea da.\nEusko Legebiltzarraren Erregelamenduaren 30. artikuluak hautaketa-sistema zehazten du:\nEginkizunak.\nEusko Legebiltzarraren Erregelamenduaren 36. artikuluak bere eginkizunak azaltzen ditu:\nZerrenda.\nHona hemen 1979z geroztik izandako mahaiburuen zerrenda:"}
{"id": "143817", "revid": "1545", "url": "https://eu.wikipedia.org/wiki?curid=143817", "title": "Eusko Legebiltzarreko lehendakari", "text": ""}
{"id": "143823", "revid": "536", "url": "https://eu.wikipedia.org/wiki?curid=143823", "title": "Chuza!", "text": "Chuza! albisteak promozionatzeko galizierazko gizarte-sare bat izan zen. 2006ko otsailaren 20tik 2010eko uztailaren 25era izan zen funtzionamenduan.\nHistoria.\nBerto Y\u00e1\u00f1ez izan zen bere sortzailea, Men\u00e9ameren softwaretik abiatuz."}
{"id": "143824", "revid": "880", "url": "https://eu.wikipedia.org/wiki?curid=143824", "title": "Chuza", "text": ""}
{"id": "143842", "revid": "1340", "url": "https://eu.wikipedia.org/wiki?curid=143842", "title": "Fernando Buesa Blanco", "text": ""}
{"id": "143843", "revid": "119347", "url": "https://eu.wikipedia.org/wiki?curid=143843", "title": "Eusko Jaurlaritzako Hezkuntza, Hizkuntza Politika eta Kultura Saila", "text": "Eusko Jaurlaritzako Hezkuntza, Hizkuntza Politika eta Kultura Saila (gaztelaniaz ere \"Departamento de Educaci\u00f3n, Pol\u00edtica Ling\u00fc\u00edstica y Cultura\"), Euskal Autonomia Erkidegoko hezkuntza arloaz, unibertsitateez, ikerketaz, hizkuntza politikaz eta kulturaz arduratzen den Eusko Jaurlaritzaren saila da. 1978 urtean sortu zen, orduko Eusko Kontseilu Nagusia martxan zela.\n2012an sortu zen Hezkuntza eta Kultura Sailak batu zirenean. Egungo Sailburua Cristina Uriarte independentea da.\nOrdezkaritzak.\nHerrizaingo Sailak honako ordezkaritzak ditu Euskal Autonomia Erkidegoko hiru lurraldeetan:"}
{"id": "143849", "revid": "15030", "url": "https://eu.wikipedia.org/wiki?curid=143849", "title": "Nu Metal", "text": ""}
{"id": "143850", "revid": "448", "url": "https://eu.wikipedia.org/wiki?curid=143850", "title": "Birds Head penintsula", "text": ""}
{"id": "143851", "revid": "448", "url": "https://eu.wikipedia.org/wiki?curid=143851", "title": "Birds Head Plaka", "text": ""}
{"id": "143852", "revid": "448", "url": "https://eu.wikipedia.org/wiki?curid=143852", "title": "Sonda Plaka", "text": ""}
{"id": "143853", "revid": "6327", "url": "https://eu.wikipedia.org/wiki?curid=143853", "title": "Banda Itsasoko Plaka", "text": ""}
{"id": "143854", "revid": "448", "url": "https://eu.wikipedia.org/wiki?curid=143854", "title": "Txori Buru plaka", "text": ""}
{"id": "143856", "revid": "6327", "url": "https://eu.wikipedia.org/wiki?curid=143856", "title": "Sondako uharte nagusiak", "text": ""}
{"id": "143859", "revid": "448", "url": "https://eu.wikipedia.org/wiki?curid=143859", "title": "Manus Plaka", "text": ""}
{"id": "143860", "revid": "448", "url": "https://eu.wikipedia.org/wiki?curid=143860", "title": "Maoke Plaka", "text": ""}
{"id": "143864", "revid": "448", "url": "https://eu.wikipedia.org/wiki?curid=143864", "title": "Niuafo'ou Plaka", "text": ""}
{"id": "143866", "revid": "336", "url": "https://eu.wikipedia.org/wiki?curid=143866", "title": "Duisburg", "text": "Duisburg Alemaniako Ipar Renania-Westfalia estatu federaleko hiria da, Rhin eta Rhur ibaien artean kokatua. 2011eko abenduan 488.005 biztanle zituen.\nEkonomia.\nDuisburgekoa munduko ibai porturik handiena da: 50 km-ko kaiak, 1.000 ha portu eraikuntzetan, eta 54.200.000 tonako sartu-irtena (1985). Hidrokarburoak esportatzen eta mineralak (nikela, kromoa, kobaltoa, wolframa, burdina) inportatzen dira bertatik. 500\u00a0km-ko burdinbideek lotzen dute hiria Ruhr arroarekin, eta Rhin-Herne ubideak Herne herriarekin lotzen du. Duisburg kimika eta metalurgia hiri garrantzitsua da.\nEtimologia.\nXVI mendeko historiagilea zen Johannes Aventinusek jasotako kondaira baten arabera germaniarren asaba zen Tuistok sortu omen zuen hiria K.a. 2395 urte inguruan. Duisburg beraz \"Tuistoren herria\" litzateke. Egia esan ez dago inolako froga historikorik gertaera hau baieztatzen duenik.\nHistoria.\nSorrera.\nErromatarrek \"Castrum Deutonis\" gotorlekua sortu zuten Rhin ibaiaren ibi edo pasabidea kontrolatzeko. Pixkanaka merkatal zentru garrantzitsua bihurtu zen Rhineko garraioaz gain orduko \"Hellweg\" merkatalbide garrantzitsua pasatzen baitziren bertatik. 420 urtean frankoek konkistatu zuten. 883an Normandiarrak bertan izan ziren eta hauek idatzi zuten lehenengo aldiz \"Diuspargum\" hiria.\nErdi Aroa.\nBere kokapen estrategikoagatik berehala lortu zuen hiri aske izan eta Hansa Ligan sartzea. Hala ere 1000 urtearen inguruan Rhin ibaiaren ibilbidea mendebalderantz desbideratu zen eta hiriaren garrantzia jeitsiz joan zen nekazal herri bihurtzeraino.\nAro modernoa.\n1655ean Unibertsitatea sortzeak Duisburgi intelektual fama eman zion, \"Duisburgum Doctum\" ezizena jaso zuelarik. 1666an Brandenburgo-Prusiaren esku gelditu zen hiria.\nXIX mendean industrializazioa iritsi zen Duisburgera. Hasieran tabako eta ehungintza izan ziren jarduera ekonomiko handienak baina laster iritsi ziren burdin eta altzairu konpainiak (Thyssen eta Krupp). Lantegien inguruan auzo erraldoiak sortu ziren langileak hartzeko eta hiriaren biztanleria nabarmen igo zen.\nXX mendea.\nLehen Mundu Gerra bukatzean frantziarrek eta belgikarrek okupatu zuten hiria 1921 eta 1925 artean.\nBigarren Mundu Gerran gogoz bonbakatua izan zen, hainbesteraino ezen historiagile batzuek benetan gogorki bonbakaturiko hiri alemaniar bakarra izan zela esaten duten bonbek berdin kaltetu baitzituzten lantegiak eta etxebizitzak. 299 bonbaketa jasan zituen Duisburgek eta hiriaren %80a erabat suntsituta gelditu zen. 1945ean estatubatuarrek ia trabarik gabe eskuratu zuten hiria. Gerra ostean berreraikuntzari ekin behar izan zitzaion.\nXXI mendea.\n2010an \"Loveparade\" jaialdiko sarraskia gertatu zen. Jendeolde baten ondorioz 21 pertsona hil ziren eta 500 pertsonatik gora zauritu.\nOndasun nabarmenak.\nBonbaketen ondorioz ia ez da eraikin historikorik gelditzen. Hala ere aipagarria da XIII. mendeko eliza gotikoa.\nDemografia.\nDuisburgok ia milioi erdi biztanle ditu eta honek Ipar Renania-Westfaliako hiri handienetakoa bihurtzen du. Inmigrazio tasa handienetakoa duena ere bada izan ere 83.232 turkiar bizi dira bertan, zeinak populazio guztiaren %17a egiten duen. Hauetaz gain Europako beste herrialdeetako 41.617 biztanle ere badaude, batez ere Jugoslavia ohikoak.\nTurkiarren presentzia nabaria da beraz eta aipatzekoa da Duisburgeko Merkez mezkita herrialde ez-musulman batean dagoen munduko mezkitarik handiena dela.\nHiri senidetuak.\nDuisburg ondorengo hiriekin senidetuta dago:"}
{"id": "143878", "revid": "119347", "url": "https://eu.wikipedia.org/wiki?curid=143878", "title": "Love Parade", "text": "Love Parade Alemaniako Berlin hirian 1989an sortu zen dance eta musika elektroniko jaialdia da. Hasieran jende gutxik parte hartu arren, 1990eko hamarkadaren amaieran famatu egin zen eta 1999an milioi eta erdi pertsona inguru aritu ziren dantzan Berlinen.\nBerlinez gain, Alemaniako beste hiritan ere antolatu da, Duisburg, Bochum eta Dortmund. Horrez gain, Zurich, Mexiko Hiria, Viena, Tel Aviv eta munduko hiri askotan ere antolatu izan ziren antzeko jaialdiak.\n2010eko jende pilaketa.\n2010eko uztailaren 24an hemeretzi pertsona hil ziren Alemaniako Duisburg hirian Love Parade musika jaialdia ospatzen ari zela."}
{"id": "143879", "revid": "201", "url": "https://eu.wikipedia.org/wiki?curid=143879", "title": "Trier", "text": ""}
{"id": "143887", "revid": "336", "url": "https://eu.wikipedia.org/wiki?curid=143887", "title": "Rosetta proiektua", "text": "Rosetta Proiektua hizkuntzalari aditu eta jatorrizko hiztunen arteko mundu mailako elkarlana da Rosetta harriaren bertsio garaikidea garatzeko. AEBetako Long Now Fundazioak gidatzen du. Bere helburua ikerketa esanguratsuak egitea eta 1.500 bat hizkuntza hautatuen fitxategien kopiak egitea da. Hizkuntza horietako batzuetan mila hiztun baino gutxiago daude munduan. Munduko hizkuntza batzuk hiltzen ari direla aurreikusten da, kanpoko gobernuen zentralizazioagatik eta globalizazio prozesuengatik, ingelesa eta beste hizkuntza handiek hiztunen artean nagusitzen ari direlako. Asmoa euskarri erabilgarriak sortzea da, hizkuntzalaritza konparatua, ikerketa eta irakaskuntza egiteko. Hizkuntza-lanabes erabilgarriak sortu nahi dira dauden hizkuntzak konparatzeko eta ikertzeko eta agian, etorkizunean, galdutako hizkuntzak berreraikitzeko edo berreskuratzeko.\nProiektua mundu mailako hizkuntza fitxategi erraldoia sortzea da, erabat irekia egiten dizkioten ekarpen guztiei. Jatorrizko Oxford Hiztegi ingelesa sortzeko erabili zen antzeko estrategiaz baliatu nahi dira berrikusketei irekiak egon ahal izateko. Ondorioz, artxibategia beti egongo da jendaurrean ikusgai, sekreturik gabe, eta horretarako hiru euskarri erabiliko dira: interneteko artxibategi erraldoi bat, etengabe artxibo berriak eta berrikusketak onartuz; mikro-grabaketa bat nikel aleaziozko diskoa edo Monelezko diskoa hiru hazbetekoa hau da (7.62 cmkoa) eta 2.000 urteko bizi-itxaropena duena, eta azkenik, erreferentzia liburu monumental bakar bat, euskarri digitalekin-eta.\nAzalpena.\nAurreikusten da katalogatu diren munduko hizkuntzen artean gehienak desagertuko direla mende honetan. Aurreikuspen ezkorrenek munduko hizkuntzen ehuneko laurogeita hamar galtzeko arriskuan daudela diote. Desagertuko diren hainbat hizkuntza ez dute dokumentazio handirik utziko. Hizkuntza horien gainean egindako ikerketa asko, batez ere hizkuntza oso gutxituei buruzkoak, nahiko oharkabean egon dira. Egindako ikerketa horiek askotan norbanakoen esku besterik ez daude, luze irauteko aukera gutxirekin eta finantziazio eskaseko artxibo edo biltegietan.\nMunduko hizkuntza dibertsitatea, kultura ondare baliotsu hori, nolabait gordetzeko AEBetako Long Now Foundazioa artxibategi ireki zabal bat sortzen ari da online, ikertzaileei begira, eta asmoa da oso iraunkorra izango den euskarri fisikoa duen fitxategia ekoiztea, non munduko gutxi-gorabeherako 7.000 hizkuntzetatik hautaturiko 1.500 hizkuntzen berri emango da.\nProiektuaren helburu nagusia:\nArtxibatu nahiko lirateke 1.500 hizkuntzetatik hainbat testu paralelo hautatuko lirateke, testuen erkaketak errazteko, Rosetta Harri hura gogoan.\nProiektua software librearekin garatu nahi da.\nProiektuaren atzetik AEBetako hainbat unibertsitate, fundazio eta liburutegi publiko: Stanford, Yale, Berkeley, AEBetako Kongresuko Liburutegia, eta \"the American Summer Institute of Linguistics\"."}
{"id": "143889", "revid": "105290", "url": "https://eu.wikipedia.org/wiki?curid=143889", "title": "Radwaniya", "text": "Radwaniya Bagdadeko auzoa da. Hiriaren erdigunetik hego-mendebaldera dago, hiriko aireportutik gertu. Auzoko biztanleriaren gehiengoa sunia da.\nAtentatuak.\nHainbat atentatu odoltsu jasan ditu Ameriketako Estatu Batuetako ejerzitoak Irak inbaditu eta Saddam Hussein kaleratu zuenetik. 2010eko uztailaren 18an 43 pertsona hil ziren auzoko leku ezberdinetan lehertutako bonbek eraginda."}
{"id": "143890", "revid": "119347", "url": "https://eu.wikipedia.org/wiki?curid=143890", "title": "Zahedan", "text": "Zahedan (; balutxiz: \u0632\u0627\u06cc\u062f\u0627\u0646) Irango hego-ekialdeko hiria da, Sistan eta Balutxistan probintziaren hiriburua. 2011n 560.725 biztanle zituen\nGeografia.\nIran, Pakistan eta Afganistanen arteko muga hirukoitzatik 41 kilometro hegoaldera dago Zahedan, Teherandik 1.605 kilometrora, 1.352 metroko garaieran.\nKlima.\nZahedanek basamortuko klima beroa dauka, \"BWh\" K\u00f6ppen klima sailkapenaren arabera."}
{"id": "143891", "revid": "119347", "url": "https://eu.wikipedia.org/wiki?curid=143891", "title": "Miguel \u00c1ngel Moratinos", "text": "Miguel \u00c1ngel Moratinos Cuyaub\u00e9 (Madril, Espainia, 1951ko ekainaren 8a - ), politikari eta diplomatiko espainiarra da, PSOE alderdiko kidea eta administrazioan hainbat kargu izan dituena. 2004tik 2010eko urrira Kanpo Arazoetarako Ministroa izan zenJos\u00e9 Luis Rodr\u00edguez Zapateroren gobernuan.\nEzkonduta dago eta hiru seme-alaba dauzka."}
{"id": "143892", "revid": "4380", "url": "https://eu.wikipedia.org/wiki?curid=143892", "title": "Miguel Angel Moratinos", "text": ""}
{"id": "143893", "revid": "119347", "url": "https://eu.wikipedia.org/wiki?curid=143893", "title": "Tibidabo", "text": "Tibidabo Collserola mendizerrako mendia da, 516,6 metro ditu eta Bartzelonako udalerriaren mendebaldean dago. Collserolako mendirik altuena da. Mendian, izen bereko jolasparkea dago eta Bihotz Sakratuaren tenplua (\"Temple Expiatori del Sagrat Cor\")."}
{"id": "143894", "revid": "336", "url": "https://eu.wikipedia.org/wiki?curid=143894", "title": "British Airways", "text": "British Airways (NAZE: BA, NAGE: BAW, eta Callsign: SPEEDBIRD) Erresuma Batuko airelinea internazionala da, bere izen ofizila British Airways plc da.\n1974ko martxoaren 31an sortu zen. 2009an Iberiarekin bat egiteko akordioa sinatu zuten."}
{"id": "143895", "revid": "56334", "url": "https://eu.wikipedia.org/wiki?curid=143895", "title": "Omeiatarren dinastia", "text": "Omeiatarren dinastia () edo omeiatarrak () 661 eta 750 artean Kalifa-herrian eta 756 eta 1031 artean Al-Andaluseko Kordobako Kalifa-herrian agintzen zuen dinastia musulmana izan zen. Garai aurreislamikoan, Umayya ibn Abd Shamsek sortutako tribu Quraysh izan zen. Mahomaren aurkariak izan baziren ere, 632an islamera bihurtu ziren eta hamabi urte geroago, familiakoa zen Uthman hirugarren kalifa ortodoxo bilakatu zen. Lehen Fitnan Muawiyah I.ak garaile atera zen eta bere Kalifa-herria sortu zuten Damaskon."}
{"id": "143909", "revid": "336", "url": "https://eu.wikipedia.org/wiki?curid=143909", "title": "Finnair", "text": "Finnair (NAZE: AY, NAGE: FIN, eta Callsign: SPEEDBIRD) Finlandiako airelinea internazionala da, bere izen ofizila Finnair Oyj da.\n1923ko azaroaren 1ean sortu zen."}
{"id": "143910", "revid": "119347", "url": "https://eu.wikipedia.org/wiki?curid=143910", "title": "Teotihuacan", "text": "Teotihuacan, batzuetan Teotihuac\u00e1n (nahuatlez, \"Te\u014dtihu\u00e1c\u0101n\", \u00abjainkoak sortu ziren lekua\u00bb) Mesoamerikako antzinako hiria izan zen, Mexikoko Haranean kokatua, Mexiko Hiritik 40 kilometro ipar-ekialdera. Gaur egun, kolonaurreko arkeologia gune erraldoia da, Mesoamerikan eraiki ziren egitura piramidal handienetakoak dituena. Piramideez gain, bizitoki multzoak, Hilen Etorbidea eta horma-irudi koloretsu ezagunak ere daude. Arkeologia guneak 83 kilometro koadroko eremua hartzen du, eta UNESCOk Gizateriaren ondare izendatu zuen 1987an.\nHiria K. a. 200 aldean sortu, eta VII-VIII. mendean utzi zen bertan behera. Goren unean, 1. milurtekoaren lehen erdian, Ameriketako hiri handiena eta munduko handienetakoa zen, 200.000 biztanle baino gehiago baitzituen. Hiri horri lotutako zibilizazioari \"Teotihuacano\" edo \"Teotihuacan\" deitzen zaio. Inperio baten erdigunea ote zen eztabaidagai dagoen arren, argi dago eragin handia izan zuela Mesoamerika osoan. Teotihuacanoen presentzia, agian erabateko kontrol ekonomiko eta politikoa ere, Veracruzeko hainbat gunetan eta Maien eskualdean ikus daiteke. Biztanleen etnia ere eztabaidagaia da, besteren artean nahuak, agian otomiak edo totonakak izan baitziren. Zenbait adituren arabera, Teotihuacan estatu multietnikoa izan omen zen.\nHistoria.\nTeotihuacan hiri inguruan sortu zen zibilizazioa maien garaikoa da. Hiria K. a. 500. urte inguruan sortu zen, nahiz eta hainbat mendetan zehar osatu zen erabat, eta eremu berriak erantsi zitzaizkion urteek aurrera egin ahala. Hiri hura hartzen da Mendebaldeko hemisferioko lehen hirigunetzat eta Azteken Inperio aurreko Ameriketako metropoli handientzat. Izan ere, 200.000 biztanle inguruko hiria izan zen garai oparoenean (450-650 aldean), eta 20 kilometro koadrotik gorako eremua hartzen zuen.\nOro har, zibilizazio baketsua izan zela esan daiteke, arma eta gerrari buruzko irudi eta sinbolo gutxi aurkitu baitira. Ez zuten harresiak eraikitzeko ohiturarik, kasu berezietan eta hiriaren hondamena hasi zen garaian izan ezik, eta agintariak printze borrokalariak izan ordez erlijioarekin lotura handiagoa zuten errege-apaizak ziren. Jainko nagusia Tlaloc zen, uraren jainkoa, eta haren mende zeuden izadiko gainerako indarren jainkoak. Teotihuacanen agertu zen lehen aldiz Mexikoko kulturan garrantzi handikoa izan den beste mito baten irudia: Quetzalcoatl edo suge lumaduna.\nAldiak.\nTeotihuacango historian zenbait aldi bereiz daitezke:\nArkitektura.\nHiriaren antolaketa geografikoa mesoamerikar hirigintzaren adibide ona da, kokapena eta eraikinak Unibertsoaren ikuspegiari jarraiki. Hiriaren ardatza 15,5\u00ba lerratuta dago iparraldetik ekialderantz. Teoria baten arabera, Eguzkia angelu berdinarekin igotzen da udako egun berean urtez urte. Biztanleek lerrokadura erabiltzen ei zuten denbora neurtzeko, zenbait erritu egiteko edo landaketak egiteko. Beste teoria baten arabera, Mesoamerikako beste hirien antzera, inguruetako mendi garaienarekin lerrokatua egongo litzateke. Badirudi hau dela Teotihuacanen kasua, nahiz eta lerrokatu zeneko mendia ez dagoen ikusgai, beste mendi batek ezkutatzen baitu.\nTeotihuacango hiriko arkitektura gotorra eta arranditsua da oro har. Hiriaren ardatza Hilen Etorbideak (ipar-hegoalde) eta Ekialdeko Hiribideak (eki-mendebalde) osatzen zuten; haiek eraiki ziren garai bertsukoak dira, orobat, Eguzkiaren tenplua eta beste zenbait eraikin ospetsu. Hilen Etorbidea (gaztelaniaz \"Avenida de los Muertos\", nahuatlezko \"Miccoatli\" izenaren itzulpena) 1.700 metro luze eta 45 metro zabal zen, eta plaza karratu batean amaitzen zen. Plaza horretan Ilargiaren piramidea eraiki zuten. Etorbidean barrena, plataforma txikiagoak badaude. Aztekek hilobiak zirela uste zuten, eta horregatik eman zioten izen hori etorbideari. Adituen ustez, zeremoniak egiteko plataformak ziren, gailurrean tenpluak zituztela. Hilen Etorbidean, Ilargiaren piramidearen ekialdean, gotorlekua eta Eguzkiaren piramidea, harkaitzez inguratua, eraiki zituzten.\nTeotihuacanen, Erdialdeko Amerikako beste kultura batzuetan hezala, garrantzi handiko eraikina izan zen piramidea, baina Teotihuacangoek zenbait ezaugarri berezi dauzkate: piramide garaiak eta aldi berean gotorrak dira, bolumen handikoak (1.300.000 metro kubo Eguzkiaren piramidearen kasuan), eta eskailera ataletan banatua dute, piramidearen gorputz bakoitzean atal bana, eta eskaileraren aurrean, berriz, beste eraikin mailakatu bat dute, plataforma moduko bat. Harri horizontalak laukizuzenak dira eta idazkunak dituzte zizelatuak, baita monumentu txikiagoetan ere.\nEguzkiaren piramidea eraiki bezala utzi zuten, ez zitzaion atal berririk edo estalki berezirik erantsi. Oinarria karratua du ia, aldeko 220 metro ingurukoa. Malda handiko lau atalez osatua da, eta gailurreko plataforma barne harturik 63 metroko garaiera du. Ameriketako bigarren handiena da, Cholulakoaren ondotik. Ilargiaren piramidea, berriz, oinarri laukizuzenekoa da eta 40 metro inguruko garaiera du. Egiturari dagokionez, dena dela, elkarren oso antzekoak dira biak.\nBi piramide nagusiez gainera, monumentu aipagarria da gotorlekua eta bertako tenplu nagusia, Quetzalcoatl jainkoarena, piramide formakoa hau ere. Sei maila ditu eta friso zizelatuz apaindurik dago; inguruan beste hamabost monumentu txikiago zituen. Hilen Etorbidearen albo batean Nekazaritzaren tenplua dago, horma irudi bikainez hornitua. Hasieran piramide txiki bat zen, baina gero terraza bat erantsi zitzaion, mailadi zabal batekin.\nAdministrazio eta erlijio guneez gainera, hainbat auzo zegoen hirian. Auzoetan, bizitokiez gainera, tenpluak eta administrazio eta politikarekin loturiko eraikinak zeuden. Etxebizitzak areto eta gela laukizuzenez osatuak ziren, plaza eta kalexka itxiez bereiziak. Pezozko hormak zituzten, ez zuten leihorik, baina patio txikietara ematen zuten; patioaren erdian ur biltegi moduko bat zegoen. Etxeek gurutze formako oinarria zuten, eta beso bakoitzean gela bana zeukaten, patiora begira. Orain arte ikertu den auzorik handiena Tlamimilolpa multzoa da. 3.500 metro koadrotik gorako eremua hartzen zuen eta 176 gela, 21 patio txiki, 5 plaza handi eta hainbat kalexka zeuden bertan.\nEskultura.\nTeotihuacango multzoko arkitektura bezala, gotorra eta arranditsua da eskultura ere. Dena dela, ez zuten eskultura monumentala landu. Erliebe modura zizelkaturiko buruak (Tlaloc jainkoaren burua, suge lumadunarena, etab.) eta maskarak dira eskultura aipagarrienak.\nMaskarak hileta errituarekin loturik zeuden, adituen ustez, eta oso zurrunak dira, eskultura eta artea oro har bezala, baina batzuek agerian dituzte hildakoaren ezaugarriak. Harri gogorrean egiten zituzten maskarak, serpentina, diorita eta onizean, eta obsidianazko, piritazko, granatezko eta jadezko mosaikoez hornituak dira asko.\nPintura eta zeramika.\nPinturaren alorrean horma irudiak dira adierazpide aipagarriena. Piramideak eta eskulturak kolore distiratsuez margotuak zeuden, nahiz eta gaur arte gorde diren aztarnetan ez diren behar bezala nabarmentzen, ospakizun eremuaren inguruko jauregietan izan ezik. Oinarri gisa karea eta kuartzo hauts oso finezko nahastura bat erabiltzen zuten; gainerako margoak oso nabarmen gelditzen ziren hondo horren gainean. Pinturen gaiari dagokionez, errituei edo mitologiako gaiei buruzkoak dira gehienak: Tlaloc jainkoa, lurren emankortasunagatik eta uragatik eskerrak emateko hari egindako eskaintzak eta otoitzak eta abar.\nTeotihuacango pinturaren erakusgarri nagusia Lurreko Paradisuaren horma irudia da, Tepantitlakoa; hil ondoko bizitzaren adierazpena da, ez du leku jakin bat zehatz-mehatz deskribatzen, eta ez dago espazio errealaren edo leku jakin baten erreferentziarik. Hondoa neutroa da, gorrixka. Irudi guztiak soslaiez daude, eta ez dagokio izaki jakin batzuei, aldiz, Tlalocen erreinura iristeak dakarren zorionaren kontzeptua bakarrik islatzen dute.\nZeramika lanetan aipagarriak dira hiru oin zilindrikoko ontziak eta buztin egosizko irudi txikiak. Ontziak kolore biziko irudi geometrikoez apaintzen zituzten. Irudiak moldez egiten zituzten eta gizakiak edo jainkoen irudiak dira gehienak: hiruki tankerako aurpegia dute eta jantzi, orrazkera eta bitxi dotoreak dituzte."}
{"id": "143911", "revid": "201", "url": "https://eu.wikipedia.org/wiki?curid=143911", "title": "Teotihuac\u00e1n", "text": ""}
{"id": "143913", "revid": "105290", "url": "https://eu.wikipedia.org/wiki?curid=143913", "title": "M\u00fcnster", "text": "M\u00fcnster Alemaniako Ipar Renania-Westfalia estatu federaleko hiri independentea da. Westfaliako iparraldean kokatzen da eta M\u00fcnster eskualdeko hiriburu eta gune kultural nagusia kontsideratzen da.\nGeografia eta klima.\nAa ibaiaren ertzean dago, Ems ibaiarekin bat egiten duen puntutik 15 kilometro hegoaldera. \"M\u00fcnsterl\u00e4nder Kiessandzug\" mendizerrak zeharkatzen du hiria, baina muinorik altuena den \"M\u00fchlenberg\"-ek 96 metrotako garaiera baino ez du. Azalerari dagokionez Alemaniako metropoli eremu handienetakoa da, izan ere etxeak baxuak izateaz gain nekazal eremuak ere hirian txertaturik baitaude. Hiriak 302'89\u00a0km\u00b2-ko azalera badu ere, nekazal eremuek 156'61\u00a0km\u00b2 estaltzen dute, etxeek 57'54\u00a0km\u00b2, basoek 56'69\u00a0km\u00b2, garraiobideek 25'73\u00a0km\u00b2 eta urak 8.91\u00a0km\u00b2.\nEsaera zahar batek dio \"Entweder es regnet oder es l\u00e4uten die Glocken. Und wenn beides zusammen f\u00e4llt, dann ist Sonntag\" (Edo euria egiten du edo kanpaiek jotzen dute. Biak batera gertatzen badira igandea da). Euri asko egitearen fama du, baina batezbestekoa (urteko 758\u00a0mm) Alemania osoaren antzekoa da, hala ere aipatzekoa da egun euritsuak asko izaten direla. Batazbesteko tenperatura 9'4\u00a0\u00b0C da eta neguak suabeak dira, ez baitu normalean elurrik egiten.\nHistoria.\nSorrera eta garapena.\n793 urtean Karlomagnok Frisiako Ludger bidali zuen M\u00fcnsterland kristautzera. Hasieran monasterioa sortu zuen baina inguruak zituen baldintza egokiek herriaren zabalkuntza azkarra ekarri zuten eta 803rako katedrala eraikitzen hasiak ziren. 805ean Ludger bera bihurtu zen M\u00fcnsterreko lehen apezpiku. Katedrala 850an bukatu zuten eta honekin batera liburutegia, eskola eta elizaren administrazio gunea sortu ziren. 1040an Henrike III.a M\u00fcnsterreko lehenengo errege bihurtu zen. Hain garrantzitsua zen hiria 1046rako Henrike III.a Germaniako Erromatar Inperio Santuko enperadore izendatu zutela. Hansa Ligan sartu zen 1441ean.\nM\u00fcnsterreko matxinada.\n1534 eta 1535. urteetan M\u00fcnsterreko matxinada izenaz ezagutzen dena gertatu zen. Anabaptista erradikalek teokrazia komunal bat ezartzeko saiakera egin zuten. Jan Matthysen gidaritzapean txanpona ezeztatu, jabegoa elkarbanatu eta gizakien arteko berdintasuna aldarrikatu zuten, gerora \"kristautasun komunista\" deitu izan dena. Hiria, esku anabaptistetan egon zen 18 hilabetez, 1534ko otsailean udaletxea hartu eta Bernhard Knipperdolling alkate izendatu zenetik, 1535. urtean setio-indarrak hirian sartu ziren arte. Iraultzaile guztiak exekutatu eta hirian zehar eskegi zituzten.\nAro modernoa.\nM\u00fcnster berehala errekuperatu zen eta 1580rako Westfaliako hiri nagusia zen berriz ere. 1648ko urtarrilaren 30ean Espainiako Erresumak eta Herbeheretar Errepublikak bertan eta Osnabr\u00fccken sinatu zuten Westfaliako bakea.\n1780an M\u00fcnsterreko Unibertsitatea (\"Westf\u00e4lische Wilhelms-Universit\u00e4t, WWU\") sortu zen. 1802an Napoleonen gerren ondoren Prusiak konkistatu zuen eta Westfaliako probintziako hiriburu ezarri zuen.\nXX mendea.\nM\u00fcnsterreko apezpikua zen Clemens August Graf von Galen 1940 urtean Nazien aurka sutsuki mintzatu zen. Bigarren Mundu Gerran hiria izugarri gotortu zen arren 1944eko bonbaketek alde zaharraren %91 eta hiri guztiaren %63a suntsitu zuten. 1945ean estatu batuarrek hartu zuten M\u00fcnster. Gerra ondoren britainiarren okupazio eremuan gelditu zen eta 50. hamarkadan hiriaren alde zaharra berreraiki zen.\nEkonomia.\nHiriaren ekonomia unibertsitatean eta estatu administraziotan oinarriturik dago gaur egun. Parke teknologiko aurreratua ere badu, bertan informatika, nanoteknologia eta bioteknologia enpresak daudelarik besteak beste.\nHiri senidetuak.\nDuisburg ondorengo hiriekin senidetuta dago:"}
{"id": "143914", "revid": "1340", "url": "https://eu.wikipedia.org/wiki?curid=143914", "title": "BKA", "text": ""}
{"id": "143916", "revid": "1310", "url": "https://eu.wikipedia.org/wiki?curid=143916", "title": "Halab", "text": ""}
{"id": "143917", "revid": "1310", "url": "https://eu.wikipedia.org/wiki?curid=143917", "title": "Cairo", "text": ""}
{"id": "143918", "revid": "119347", "url": "https://eu.wikipedia.org/wiki?curid=143918", "title": "Rudolf de Rijk", "text": "Rudolf Pieter Gerardus de Rijk (Amsterdam, 1937ko martxoaren 24a - \"ibidem\", 2003ko ekainaren 15a) Herbehereetako hizkuntzalaria izan zen, euskal gramatikan aditua.\nBiografia.\n1972an Massachusetts Institute of Technology ikastetxean eskuratu zuen doktoretza, Kenneth Locke Haleren zuzendaritzapean idatzitako \"Studies in Basque Syntax: Relative Clauses\" tesiarekin. Tesi honek gramatika sortzailearen eskolako hizkuntzalarien arreta erakarri zuen, eta euskara aztertzeari lotu zitzaizkion haietako hainbat.\nUrte gutxi batzuez, irakasle aritu zen Chicagoko Unibertsitatean; eta gero, 2002an erretiratu zen arte, Leidengo Unibertsitatean eman zituen eskolak. \"De Lingua Vasconum: Selected Writings\" bere liburua 1998an argitaratu zen, \"Julio de Urquijo\" euskal filologiako mintegiaren urtekariaren eranskin gisa. Euskaltzaindiak ohorezko euskaltzain izendatu zuen.\n2002ko azaroaren 29an, EHUk ohorezko doktoretza eman zion, \"nazioarteko hizkuntzalarien artean euskalari nagusia\" zela aipatuta. Gainera, De Rijken omenezko liburua argitaratu zuen, 42 adituk idatzitako artikuluekin.\nBere lanik nabarmenena euskara batuaren gramatika deskriptiboa izan zen, 1.400 orrialdekoa: \"Standard Basque: A Progressive Grammar\"."}
{"id": "143920", "revid": "96586", "url": "https://eu.wikipedia.org/wiki?curid=143920", "title": "Antonio Vega", "text": "Antonio Vega Tall\u00e9s (Madril, 1957eko abenduaren 16a - Majadahonda, 2009ko maiatzaren 12a) espainiar abeslari eta musika egilea.\nLeongo Carrizo de la Riberako sendagile traumatologo baten sei seme-alabetako hirugarrena izan zen.\n1978an bere lehengusu Nacho Garc\u00eda Vegarekin Nacha Pop taldea sortu zuen (aurrez, biak Uhu-Helicopter taldean aritu ostean) eta haien lehen diska en 1980an argitaratu zen. Estudioetan 6 diska atera ostean eta zuzeneko bat, taldea banatu egin zen 1988an, arrakasta ondo ezagututa.\nOndoren, bakarkako lanean aritu zen Antonio Vega eta estudioan 5 diska grabatu zituen, zuzeneko bat eta beste musikariekin egindako bilduma bat.\nAntonio Vegaren abestiek kritika eta entzuleen miresmena irabazi zuten eta Espainiako pop musikari garrantzitsuenetako bat bihurtu zen.\nNacha Pop.\nNacha Pop, 1980ko hamarkadako pop musika espainiarreko talde esanguratsuenetako bat da.\nTaldean bi lehengusuek idazten zuten musika: Antonio Vegak eta Nacho Garc\u00eda Vegak. Horien artean Antoniok egindako ezagunenak \"Chica de ayer\", haien lehen disko luzean zetorrena (disko hori, taldearen izena daramana, Rockdelux edo espainiar Rolling Stone aldizkariek maisu lantzat jo izan dute.). Abestiaren bertsio ugari egin dira eta Madrilgo 1980 hamarkadako \"Movida madrile\u00f1a\" mugimenduaren irudietako bat da.\nTaldearen bigarren diskoak \"Buena disposici\u00f3n\" kalitate onari eutsi zion eta abestirik ezagunena \"Atr\u00e1s\" da.\nDRO disko etxearekin etorri ziren \"M\u00e1s n\u00fameros, otras letras\" hirugarren luzea eta \"Una d\u00e9cima de segundo\" mini-LPa. Produktorea Peter Mcnamee izan zen eta soinuan kalitatea hobetu zuen, baita Teo Cardaldarekin batera piano bar erara inprobisatutako \"Una d\u00e9cima de segundo\" abestiaren bertsioan.\nOndoren \"Dibujos animados\" diskoa (\"Cada uno su raz\u00f3n\" eta \"Relojes en la oscuridad\" abestiekin), eta gero \"El momento\", denborarekin ezaguna egin zena \"Lucha de gigantes\" moduko abestiekin.\n1988an banatu ziren eta Madrilen egindako emanaldien bidez agurtu ziren, \"Nacha Pop 80-88\" diskoa agertu zen haietatik agur gisa eta bilduma gisa.\nNacha Pop-en Nachok pop zuzenagoa egiten zuen eta Antoniok, aldiz, istorio poetiko eta pertsonalagoak sortu zituen.\n2007an ekain eta urria bitartean berriro elkartu ziren Espainian zehar emandako kontzertuekin DVD \"La edad de oro del pop espa\u00f1ol\" DVDan parte hartzeko.\nBakarlari.\nAntonio Vegaren bakarlari lana bere aurreko lanen jarraipena izan zen hasieran (azken batean \"Nacha Pop\" taldetik musikari ezagun eta errespetatu gisa atera zen), betiere bere izaera intimozalea landuz.\nBakarlari gisa lehen diskoa 1991n atera zuen:\"No me ir\u00e9 ma\u00f1ana\". Bertan pop erako abestiak (\"Esperando nada\", \"H\u00e1blame a los ojos\" eta \"Lo mejor de nuestra vida\") edo kantautore gisakoak diren \"Tesoros\" eta \"Se dejaba llevar por ti\" (bere heroinazaletasunarekin harremana duena,\n1992an bere abestien bilduma argitaratu zen. Bertan, Nacha Pop taldearen garaiko bere abesti onenak eta bere bakarlari garaiko lehen diskoko abesti ezagunenak ageri ziren. Era berean, Chequile Saraviaren \"Ansiedad\" abestiaren bertsioa zetorren eta bere lan ezagunenetako baten lehen bertsioa: \"El sitio de mi recreo\" (azken abesti honen izena dauka, gainera, diskoak).\n1994an argitaratu zuen hurrengo lana: \"Oc\u00e9ano de sol\". Ingalaterrara joan zen grabatzera Phil Manzanerarekin, Roxy Music taldeko gitarra-jotzaile ohia zen produktorearekin. Antonio ez zen pozik geratu, lana egiteko iritzi desberdinak izan zituztelako eta produktoreak profesionaltasun gutxi agertu baitzuen bere ustez. Diskoko lanik esanguratsuenak: \"Vapor\", \"Palabras\" eta \"El sitio de mi recreo\" abestiaren bertsio landuago bat.\n1995an Joan Manuel Serraten omenez egindako lehen diskoan parte hartu zuen, alegia, \"Serrat... eres \u00fanico Volumen 1\" lanean, \"Romance de Curro \"El Palmo\"\" abestiarekin.\n1997an ere omenezko disko batean parte hartu zuen: \"Tributo a Queen\" diskoan. Bertan, \"D\u00edas que no volver\u00e1n\" grabatu zuen, Queen taldearen \"Innuendo\" (1991) diskoan argitaratutako \"These Are the Days of Our Lives\" abestiaren (Freddie Mercury abeslariak hil baino hilabete gutxi batzuk lehenago grabatua) gaztelaniaz egindako \"cover\" lana eginez grabatu zuen jatorrizkoa).\nLau urtetan ezer argitaratu gabe egon ostean, \"Anatom\u00eda de una ola\" lana atera zuen, aurreko lanak baino akustikoagoa eta lasaiagoa dena. Lan horretako abestirik ezagunenak \u00c1ngel ca\u00eddo\" (Vincent Van Gogh margolariaren omenez egindakoa) eta \"Como la lluvia al sol\" dira. Disko honetan ere, Sonora taldearen \"Agua de r\u00edo\" abestiaren bertsioa zegoen. Talde horretan, Antonioren lagun bi zeuden jotzen: Basilio Mart\u00ed eta Nacho B\u00e9jar.\n2000an Antonio Vegak Enrique Urquijoren, 1999an hil zenaren eta Los Secretos taldeko liderra zenaren, omenez egindako \"A tu lado\" diskoan parte hartu zuen, \"Ag\u00e1rrate a m\u00ed Mar\u00eda\" abestia joz.\n2001ean \"De un lugar perdido\" lan laburra argitaratu zuen, zeinetan abesti aipagarrienak diren: \"Estaciones\", \"Para bien o para mal\" eta \"A trabajos forzados\" (Antonio Galaren poemarekin egina). Gainera, urte horretan, Jarabe de Palorekin \"Completo, incompleto\" lanean jo zuen (\"De vuelta y vuelta\" diskoan).\n2002an bere \"B\u00e1sico\" lana atera zuen, bere abestien bertsio akustikoak eginez eta abesti berriren bat ere sartuz.\n2003 bukaeran Hombres G taldearen omenaldian \"La carretera\" abestu zuen.\n2004an beste artista batzuekin elkarlanen egindako lan bat atera zuen, zeinetan, adibidez, Amaral taldearekin haien \"C\u00f3mo hablar\" abestu zuen, Jarabe de Palorekin Pau Don\u00e9sekin abestu zuen \"Completo incompleto\" edo Elefantes taldearekin \"Que yo no lo sab\u00eda\" abestiaren bertsioa eginez.\nAldi berean, 2004an Pablo Neruda poetaren omenez egindako \"Neruda en el coraz\u00f3n\" lanean parte hartu zuen. Urte horretan bere bikotekidea zen Margarita del R\u00edo hil zen (lan batzuetan ko-autore ere izan zena), eta kolpe gogorra izan zen Antoniorentzat (neumoniaz ospitaleratu zuten handik gutxira eta depresioa izan zuen). Gertaera horren ondoren, 2005ean, bere azken diskoa atera zuen bakarlari moduan bere andrearen omenez izena eman ziona: \"3000 noches con Marga\", \"Angel de Ori\u00f3n\", \"Caminos infinitos\", \"Pasa el oto\u00f1o\" eta lanari izena ematen dion \"3000 noches con Marga\" lan instrumentala.\n2007an Antonio bere lehengusu Nacho Garc\u00eda Vegarekin elkartu zen eta Nacha Pop berpiztu zuten, Espainian zehar arituz jotzen. Urte horretan Espainiako pop sinfonikoaren bilduma gisa egin zen DVDan agertu zen Germ\u00e1n Coppini, Javier Andreu, Jose Mari Granados eta beste musikari batzuekin batera. Gainera, Conchita abeslariari, \"Nada m\u00e1s\" izeneko bere lehen diskoan, \"Ahora qu\u00e9\" abestian lagundu zion.\n2008an \u201cUn Mar al Sur\u201d taldearekin \"Un sue\u00f1o compartido\" diskoa atera zuen, Nikaraguan eskolak sortzeko dirua biltzeko Valentziako \"Escoles de Nicaragua\" proiektuarekin bat eginda.\nBakarlari gisa kontzetuak ematen jarraitu zuen Nacha Popen kontzertuen ondoren eta bere taldekideen artean Basilio Mart\u00ed zegoen, bere musika agentea ere bazena. 2009ko martxoaren 28an bere azken kontzertua eman zuen Bilbon Kafe Antzokian eta egindako azken abestietako bat aurkeztu zuen: \"Antes de haber nacido\"..\n2009ko apirilaren 20an neumonia gogor batekin Madrilgo Hospital Universitario Puerta de Hierro Majadahonda ospitalera eraman zuten. Egun gutxira, maiatzaren 12an hil zen, 51 urterekin, hilabete batzuk lehenago diagnosia egin zioten biriketako minbiziaren ondorioz.\n2009ko abenduaren 7an New Atlantis eta Coral Europa telebista produktorek bere bizitzari buruzko filma egin zuten \"El chico de ayer\" izena duena eta bi zati dituena (bere anaia Carlos Vega, laguntzaile duena)."}
{"id": "143921", "revid": "1310", "url": "https://eu.wikipedia.org/wiki?curid=143921", "title": "Antonio Vega Tall\u00e9s", "text": ""}
{"id": "143923", "revid": "149576", "url": "https://eu.wikipedia.org/wiki?curid=143923", "title": "Herritarrak - Herritarron Alderdia", "text": "Herritarrak - Herritarron Alderdia (C's) (gaztelaniaz izen ofiziala, \"Ciudadanos - Partido de la Ciudadan\u00eda\" eta katalanez \"Ciutadans - Partit de la Ciutadania\") Espainiako alderdi politiko eskuindar, liberal eta espainiar nazionalista da, baita batzuentzat eskuin muturreko alderdia ere.\nAlderdi politikoa \"Ciutadans de Catalunya\" plataformaren ondorioz sortu zuen talde batek 2005eko ekainaren 7an Bartzelonan. Horiek beraiek kontsideratzen zuten Kataluniako hainbat esparruetako nazionalismo katalanaren aurka azaldu ziren.\nErakundeetako ordezkaritza.\nGaur egun, alderdi politiko honek ordezkaritza hau du:\nIdeologia.\nEspainiar ideologia berdintzailea.\n\"Herritarrak\" Espainiako alderdi politiko eskuindar, liberal eta espainiar nazionalista da, baita askorentzat ultraeskuineko edo eskuin muturreko alderdia ere . Alderdi honek era kartsuan babestu du Euskal Autonomia Erkidegoko eta Nafarroako Foru Erkidegoko foru-eskubideak deuseztatzea, haren ustetan, espainiarren artean bereizketa eta desberdintasunak eragiten dituztelako. Alderdi honen berezitasunetako bat Hego Euskal Herriaren eskubide historikoei dien higuina da, izan ere, hegoaldeko bi euskal erkidegoetako itun ekonomikoak deuseztatzearen alde agertu da behin eta berriz.\nHizkuntza politika, gutxiengoen kontra.\nBestalde, hizkuntza-politikari dagokionez, alderdi honek gaztelania sustatzeko gogo bizia duen arren, Espainiako lurraldeetan mintzatzen diren hizkuntzekin ez du jarrera bera. Hizkuntza hauek, haien lurraldeetan ofizialak badira ere, \"Herritarrak\" alderdiak duen ideologiaren arabera, ezin dira gainerako espainiarrentzat muga gisa baliatu, haien aburuz, desberdintasuna sortzen dutelako.\nHala, Galizia, Katalunia eta Euskal Herriko bi erkidegoen estatutuei kontra eginez, eta baita konstituzioari ere, hizkuntza hauen balioa lan munduan gutxitzea proposatzen dute, besteak beste, derrigorrezko irizpide gisa ezabatuz.\nArras aipagarria da alderdi honek duen jarrera hizkuntza gutxituekiko. Euskararen Nazioarteko Egunean, abenduaren 3an, Eusko Legebiltzarrean ordezkaritza duten alderdi guztiek euskararen aldeko eta euskaldun berrien aldeko gutun bat sinatu zuten, euskara sustatzen jarrai zedin.\n\"Herritarrak\" alderdiak, garai horretan Euskal Herri osoan ordezkaritzarik ez zuenak, ez zuen gutun hau sinatu eta gainera, kritikatu egin zuen. Haien aburuz, \"euskara inposatu egiten da eskoletan\" eta \"milaka arabarrei inposatu egin zaie euskara\", horregatik, gutuna ez sinatzea erabaki zuten. Nazionalistak izatea leporatu zaie, eta askotan Espainiako banderak eramaten agertzen dira, espainiar izatearen aldeko oihuak egiten, edo herrialde horretako ereserkia kantatzen, besteak beste.\nBazterketaren diskurtsoa.\n2019ko udaberriko hauteskundeetan eta haien ondoren, Riverak eta Arrimadasek bereziki estu hartu zuten Pedro Sanchez PSOEko hautagai eta, gero, presidentea, zehaztasunik gabeko eta oker ugariz betetako hizkera eta tonu gogorra erabiliz: Arrimadasek, adibidez, hauteskundeen ondoren, PSOEk 100 \"infamiaren itun\" egin zituela adierazi zuen 2019ko ekainean, tartean \"Bildurekin (sic) hitzarmenak egitea\", adibidez, Nafarroan, baina ez zuen horretarako daturik argitu.\nArrimadasek 2019ko maiatzeko hauteskundeen ondoren, alderdiaren zerrendetan independente aurkeztutako Manuel Valls kritiko agertu zen, eta aldendu, alderdiarekin, Voxekin elkar ulertzeagatik eta politikan agertutako jarrera baztertzaileengatik, zehazki, alderdi horretako bozeramaileek Vallsi En Comu Podemi Bartzelonan bozka egiteagatik egindako kritiken ondoren.\nDimisioen sorta batean kokatzen da, halaber, Toni Roldan alderdiko programa ekonomikoko buruzagiarena (urte bereko ekainean); Sanchezi betoa jartzearen eta Voxekin hitzartu eta hainbat tokitan gobernuak osatzearen kontra agertu zen. Urtebete eta erdi lehenago, 2018ko urrian, Carolina Punset eurodiputatuak utzi egin zuen alderdia, zuzendaritzak hartutako linea politikoa ere gogor kritikatuz.\nKataluniako prozesu independentista.\n2017ko urriaren 1eko Kataluniako erreferendumaren ostean, alderdiak bortizki kritikatu zuen Generalitat-aren postura eta Espainiako gobernuari eskatu zion (Espainiako Konstituzioko 155. artikuluari men eginez) hango autonomia bertan behera uzteko."}
{"id": "143924", "revid": "6327", "url": "https://eu.wikipedia.org/wiki?curid=143924", "title": "Ciudadanos - Partido de la Ciudadan\u00eda", "text": ""}
{"id": "143927", "revid": "105290", "url": "https://eu.wikipedia.org/wiki?curid=143927", "title": "Robben uhartea", "text": "Robben uhartea (ingelesez: \"Robben Island\"; afrikaansez: \"Robbeneiland\") Hegoafrikako kostaldetik gertu, Lurmutur Hiritik zazpi kilometro iparraldera dagoen uharte bat da. Antzina kartzelatzat erabilia, gaur egun UNESCOren gizateriaren ondare bat da.\nApartheidaren garaian ehunka preso egon ziren han urte askoan, besteak beste Nelson Mandela eta Jacob Zuma. Gaur egun, garai hura gogoratzen duen museoa dago uhartean."}
{"id": "143928", "revid": "336", "url": "https://eu.wikipedia.org/wiki?curid=143928", "title": "Albert Rivera", "text": "Albert Rivera D\u00edaz (Bartzelona, Katalunia, 1979ko azaroaren 15a - ), abokatu eta politikari katalana da. \"Herritarrak - Herritarron Alderdia\" alderdi politikoa sortu zuen Katalunian 2005ean.\nAita katalana eta ama andaluziarra ditu, hamasei urterekin igeriketa lehiaketa bat irabazi zuen; ondoren zuzenbide ikasketak burutu zituen ESADEn, eta amaitutakoan master bat egin zuen."}
{"id": "143930", "revid": "448", "url": "https://eu.wikipedia.org/wiki?curid=143930", "title": "Giputz euskara", "text": ""}
{"id": "143931", "revid": "58701", "url": "https://eu.wikipedia.org/wiki?curid=143931", "title": "Ant\u00f3n Lamazares", "text": "Ant\u00f3n Lamazares (Lal\u00edn, Galizia, 1954ko urtarrilaren 2a) 1980ko belaunaldiko espainiar margolari bat da, Jos\u00e9 Mar\u00eda Sicilia, Miguel Barcel\u00f3 eta V\u00edctor Mira antzera. Bere lanetan \u2014zurez eta kartoiz eginak\u2014 berezko hizkuntza bat sortzen du, bernizen eta beste material batzuetan esperimentatuz. Haren lana abstraktua da, minimalista deriba batekin bere azkenengo garaian, non arina eta oroimenaren arteko elkarrizketa batzen den, eta sentsualitatearen eta espiritualtasunaren artean ere, onirismoa eta poesia.\nLamazaresen lanak mundu osoko hainbat hiriburutan erakutsi dira, eta Sofia Erregina Museoaren, Gaur Egungo Galiziar Zentroaren edota Madrilgo Gaur Egungo Museoaren fontsetan ageri dira, hala nola beste anitz bilduma pribatu eta fundazioetan.\nBiografia.\nLehenengo urteak: pintura eta poesia.\nLamazares 1954ko Urtarrilaren 2an Maceiran, Lalingo herrixka batean jaio zen, Pontevedran (Galizia); Bere haurtzaroan bizi izandako esperientziek, arrasto ezin ukigabeak izango dute bere sortzaile prozesu irudimentsuan. 1963tik 1969ra Herbon-eko frantziskotar komentu batean, ikasketa nagusiak bete zituen, urte horietan ere, literatur testuak sutsuki irakurri zituen, batez ere klasiko eta grekolatinoak. 1960tik aurrera, poes\u00eda idazten hasiko da eta \u00c1lvaro Cunqueiro idazlea eta Laxeiro eta Manuel Pesqueira margolariekin adiskidetu egiten da, bere lehenengo plastiko erreferenteak bihurtuz.\nBere sortzaile bokazioa pinturara abiatzen da, autodidakta formazioa hautatuz. Era honetan, oso garrantsitzua izango da bere 1972ko europar herri ezberdinetatik egindako bidai luzea, gogoko dituen pintura maisuak zuzenki ikasteko, hau da: Van Gogh, Paul Klee, Rembrandt eta Joan Mir\u00f3, Antoni T\u00e0pies, Manolo Millares, Alberto Giacometti eta Francis Bacon, baita ere, Ozeniako eta Erdi Aroko artea.\nBere itzulera eta gero, Bartzelonan finkatzen da, han eraikuntzan lan egin zuen eta arteko zentruetan ikasten du, bereziki Mares Museoko arte romanikoaren bildumak eta Kataluniako Arte Nazionaleko Museokoak. Gero, Madrilera joaten da, non bere irakasle Laxeirorekin topatzen den eta Carlos Oroza poeta ezagutzen duen, bere adiskidetasuna garrantzi handikoa izango du margolariarentzat: bere lanean, pintura eta poesiaren arteko hartu-emanak etengabeak izango dira.\n1973an, 19 urte zituelarik, bere margoak, erakusketa kolektibo eta indibidualetan erakusten hasten da. 1975ean Itsas-Infanterian sartzen da, Ferrolen. 1975ko irailean, frankismoaren azken fusilamenduaren berri izaten du, Burgosko prozesuaren ondoren, hilarazi zuten errudun bat, bere lagun Humberto Baena da, 25 urte pontevedrarra.\nLamazares depresio sakon batean murgiltzen da eta psikiatriako eremuan sartzen dute; denboradi horretan \"Adibal\" poemarioa idatziko du.\nExpresionismotik eta \"arte povera\" tik \"bifronte\" pinturara.\n1978an Madrilera abiatzen da, non Alfonso Fraile pintoarekin adiskidetzen den, eta baita ere Juana Mord\u00f3 galeristarekin, Santiago Am\u00f3n arte kritikoa eta poetarekin eta azkenik Alberto Portera neurologoaren, artista talde handi baten figura aglutinatzalea dena: idazleak, zinegileak, musikariak eta margolariak, non bere Mataborricosko finka batean asteburuetan biltzen zirenak, eta non Lamazaresek 1979an kanpoan erakusketa bat prestatzen du. 1980ko urteetan lan handia egiten du, baita ere etorkizun handikoa: 30 urte bete baino lehen, Lamazaresen lanak espainiar panoraman leku propioa irabazi du, atzerrian ere. Bere margoetan, figura ludiko eta onirikoak islatzen ditu, espresionista erakoak, kromatismo handikoak eta originaltasun handikoak. Madrilen Juana Mordoren Galerian bere obra erakusten du, Belgikan Elisabeth Franck-en Galerian eta Bartzelonako Sala Gasparren ere. Laster New Yorkera joaten da, non Fulbrighteko beka batekin bi urte pasatzen du, eta bere pintura kontzepzio zehatzago eta materikago batera bihurtzen den, New Yorkeko Bruno Fachettira Galerian ikusgai jarriko du. Bere bizitokia New York eta Salamancaren artean egongo da, eta 1988an Asia Txikia bisitatzen du (Didima tenplua bisitatzeko, H\u00f6lderlin-en \"Hiperion\" en omenaldia eginez) eta Estambul, non eliza bizantziarrak biziki hunkitzen dioten. Bere irudi multzoak bere obretan aditzera ematen du, Miguel Marcos-en Galerian aurkezten dituenak, zurez eginikoak ondoan ezarriz. 1990an atal multzo berri bat prestatzen du, bi aldetik ikusteko gai direnak, \"bifronte\" izena hartzen dutenak.\nPintura eskultorikoa eta formato handikoa.\n1990ean eta 1991ean Parisen finkatzen da, la Cit\u00e9 des Arts-en beka bati esker, eta 1991ean Madrilen lantoki handi bat irekitzen du, non \"Gracias vagabundas eta Desaz\u00f3n de vagabundos\" -en serietan lan egiten duen. Galiziar Zentruaren Gaur Egungo Arteari esker gonbidatua, 1996ko maiatzetik azaro arte Galizian geratuko da eta \"Gracias do lugar\" atala margotuko du: \"Eidos de Rosal\u00eda, Eidos de Bama\". 1997ko ekainetik azarora arte, Santa Baia de Matalobosen, kanpokaldean \"Bes de Santa Baia\" margotzen du. Madrilen 1998an \"Titania e Brao\" atala margotzen du, Gastelako Udari omenaldia dena eta gero \"Pol en Adel\u00e1n\" ekin segitzen du. Arte grafikoarekin lan egiten du, Gustavo Martin Garzoren \"El Canto de la Cabeza\" artista liburuan agertzen diren grabatuak, bost testuekin batera agertzen direnak, edo Egeria Itinerarium-ekin batera agertzen diren litografiak, \"Le Monde Diplomatique\"-n goraipatutak, Frantzian urteko liburua izendatu zuena. A Coru\u00f1an, 2001ean Itsas Geltokian erakusketa handi bat egiten du, \"Un saco de pan duro\" titulupean.\nBere lana, Espaniar Artea programak bere sustapen internazionalerako hautatzen du, (SEACEK) rako, beste espaniar artistekin batera: Saura, Chirino, Hern\u00e1ndez Pijuan, Millares, Serrano, Oteiza edo T\u00e0pies. Lamazares Florentzia eta Asisera joaten da, Errenazimenduko artearen pieza batzuekin eta San Frantziskoko unibertsoarekin murgiltzeko, \"Follente Bemil\" atal berriari eskaintzen diona.\nAbstrakziotik minimalismo poetikora.\nBerlinera joaten da bisitzera, gaur egun han bizi da. Bere aita hil ondoren, \"E fai fr\u00edo no lume (Hace frio en el fuego)\" atala hasten du. Erakusketa handiak egiten ditu Eslovenian, baita ere Hungrian, Budapesteseko Kiskelli Museoan (Elizan).\n Gero, \"Domus Omnia\" atalarekin lan egiten du, eta bere irudiekin artistaren bi liburu batzuetan parte hartzen du, orozako poemekin: \"Deseo sin tr\u00e1mite\" serigrafia batekin eta \"Un sentimiento ingr\u00e1vido recorre el ambiente\" bost litografiekin. 2008an \"Horizonte sin due\u00f1o\" Jordaniako Galeria Nazionalen (Ammanen) erakusten du eta bere lan grafikoaren antolog\u00eda bat Damascoko Cervantesen Institutuan (Sirian), non Taher Riyad poemagileak bere \"Cantos de Lamazares\" -en poemarioa eskaintzen dion.\nNew Yorken 2009an, Queen Sofia Institutuan bere lana erakusten du, eta baita ere, Ourensen (Espainia), Foru Aldundiko Zentro Kulturalean. Vicente Aleixandre-ren oroimenez egindako erakusketa batean parte hartzen du, eta bere ibilbide eta proiekzio internazionalari esker Laxeiro domina jasoko du. Santiago de Compostelan, 2010an Unibertzitateko Elizan bere obra erakutsiko du, baita ere, Tuin, non Zinema Jaialdi Internazionalea (Play Doc), Horizonte sin due\u00f1o filma aurkezten den, Nayra eta Javier Sanz anai-arrebak egindakoa (Rinoceronte Films), pintura, poesia eta naturaren unibertsotik egindako ibilaldia, Ant\u00f3n Lamazaresen begiradapean."}
{"id": "143933", "revid": "105290", "url": "https://eu.wikipedia.org/wiki?curid=143933", "title": "Ingurumen arazo", "text": "Ingurumen arazoak ingurumenean ondorio negatiboak dituzten arazoak dira, gehienetan giza jarduerek sortuak. Espezieen iraungipena, klima aldaketa, kutsadura eta bestelako arazoak biltzen ditu. Ingurumen arazoen irtenbide gisa kudeaketa egoki eta soluzio teknikoak proposatu ohi dira sistema industralistaren aldetik. Ekologista izeneko mugimendutik, berriz, sistema gainditu eta naturaren arteko harreman harmoniatsu bat da beharrezkoa arazo horiek gainditzeko."}
{"id": "143939", "revid": "6950", "url": "https://eu.wikipedia.org/wiki?curid=143939", "title": "Bizizaleak ingurumen dokumentazioko zentroa", "text": "Bizizaleak ingurumen dokumentazioko zentroa Euskal Herriko mugimendu ekologistaren artxibo historikoa da. 1989an abiatu zen, Ekologistak Martxan elkarte ekologistako Bizkaiko batzorde batek bultzaturik, eta Bilboko Udalaren laguntza izan du orduz geroztik. Bilboko Yohn jauregian du egoitza, eta ingurumenaren arloko eta garapen orekatuaren arloko gaietan espezializatua dago.\nBere bilduma herritarren eskura jartzeaz gainera, hainbat jarduera antolatzen du, hala nola Ekoeskola ikastaroa: ingurumen arazoei nola aurre egin azaltzeko hitzaldi eta txangoak.\nGaur egun ere, Ekologistak Martxan talde ekologistaren eskutik lan egiten du. Garai batean dokumentazio zentroaren katalogoa Internetez kontsulta zitekeen."}
{"id": "143943", "revid": "69477", "url": "https://eu.wikipedia.org/wiki?curid=143943", "title": "Herbehereetako hirien zerrenda", "text": ""}
{"id": "143944", "revid": "119347", "url": "https://eu.wikipedia.org/wiki?curid=143944", "title": "Boulogne-Billancourt", "text": "Boulogne-Billancourt Frantziako iparraldean dagoen udalerria da, \u00cele-de-France eskualdean dagoena. Parisko aldirietan dago, hiriburuaren mendebaldean, Paris erdigunetik 8,2 kilometrora. Senako Gainak departamenduko azpiprefektura da.\nHiri senidetuak.\nHauek dira Boulogne-Billancourtekin senidetutako hirien zerrenda:"}
{"id": "143945", "revid": "58701", "url": "https://eu.wikipedia.org/wiki?curid=143945", "title": "Fort-de-France", "text": "Fort-de-France (frantsesez ahoskatua) Frantziar Karibeko itsasoz haraindiko Martinika lurraldeko hiriburua da. Halaber, Karibeko hiririk garrantzitsuenetakoa da. Esportazio nagusiak azukrea, fruta eta kakaoa dira.\nHiria Fort-de-France - Aim\u00e9 C\u00e9saire aireportuak zerbitzatzen du."}
{"id": "143946", "revid": "512", "url": "https://eu.wikipedia.org/wiki?curid=143946", "title": "Courbevoie", "text": "Courbevoie Frantziako iparraldean dagoen udalerria da. Parisko metropoli-eremuan dago, hiriburuaren ipar-mendebaldean. Paris erdigunetik 8,2 kilometrora dago. Europako dentsitate handieneko lekua da."}
{"id": "143947", "revid": "105290", "url": "https://eu.wikipedia.org/wiki?curid=143947", "title": "Apeldoorn", "text": "Apeldoorn Herbehereetako Gelderland probintzia udalerria da, Amsterdametik hego-ekialdera 40 kilometrora dagoena. Hiria herrialdearen erdigunean kokatzen da."}
{"id": "143948", "revid": "105290", "url": "https://eu.wikipedia.org/wiki?curid=143948", "title": "Arlington (Texas)", "text": "Arlington Ameriketako Estatu Batuetako Texas estatuko hiria da, Dallas-Fort Worth-Arlington metropolitar gunea osatzen duena. 2007ko erroldaren arabera hiriak 380.000 biztanle inguru zituen, Texasko 7. hiri handiena eta AEBetako 49.a bihurtuz.\nHiri senidetuak.\nArlington ondorengo hiriarekin senidetuta dago:"}
{"id": "143949", "revid": "105290", "url": "https://eu.wikipedia.org/wiki?curid=143949", "title": "Puente Mayorga", "text": "Puente Mayorga C\u00e1dizko San Roque herriko auzo bat da, Algecirasko badiako ertzetan kokatzen dena. Historian, arrantzaleen herrixka moduan sortu bazen ere, egun eremu industrial baten inguruetan kokatzen da, zentral elektriko eta petrolio birfindegi baten ondoan. Industrialde honek sortutako kutsadurak ingurumen eta osasun arazo larriak sortu izan ditu . 2009ko datuen arabera, 2.071 biztanle zituen.\nHistoria.\nAntzinako erromatarren arrastoak (labeak, kaia, hilobiak) aurkitu dira herrian, auzotik gertu, Guadarranque auzoan hain zuzen, kokatzen den Carteia hiri zaharrarekin lotuak. Puente Mayorga izena 1540 urtean turkiarrak auzoan lehorreratu eta ardo-zahagi ugari lehertu eta inguruetan zeuden txerriak akabatu zituztenean agertzen da. Auzoa zeharkatzen duen \"Arroyo de los Gallegos\" errekako gaineko zubia XVIII. mendekoa da. San Hiszio santuaren izena daraman parrokia dago."}
{"id": "143951", "revid": "12788", "url": "https://eu.wikipedia.org/wiki?curid=143951", "title": "Kaing Guek Eav", "text": "Kaing Guek Eav (, \"Kang Guekaub\" ahoskatua), gerra izena Duch (Kompung Chen, Kompung Thom probintzia, 1942ko azaroaren 17a - Phnom Penh, 2020ko irailaren 2a), kanbodiar politikari komunista, torturatzailea eta gerra kriminala izan zen, Khmer Gorriak taldearen buruzagietako bat. Khmer Gorrien erregimeneko errepresio bortitzaren arduradun nagusietakoa izan zen.\nBizitza.\n1976-1979 bitartean, Phnom Penhgo Tuol Sleng isilpeko galdeketa eta exekuzio zentroko zuzendaria izan zen. Erregimeneko buruzagi garrantzitsuenek bakarrik ezagutzen zuten zentro hau, eta S-21 kodea eman zioten. Kanbodiako Dokumentazio Zentroaren arabera, Khmer Gorrien erregimenak iraun zuen lau urteetan 14.000 pertsona baino gehiago atxilotu eta eraman zituzten, euren familiekin batera, Tuol Sleng kartzelara, torturaren bidez galdekatzeko eta ondoren exekutatzeko. Galdeketa eta exekuzio guztiak Kaing Guek Eaven komandoak egin zituen.\n1999an atxilotu zuten, baina 2007an aurkeztu zituzten haren kontrako akusazioak ofizialki. 2009ko otsailaren 17an, Nazio Batuen Erakundeak bultzatutako Kanputxeako Auzitegietako Ganbera Bereziak haren kontrako epaiketa hasi zuen. Defentsak absoluzioa eskatu zuen, Khmer Gorrien hierarkia gogorraren menpe aritu zela arrazoituta. 2010eko uztailean, 35 urteko espetxe zigorra ezarri zioten, gizateariaren aurkako krimenak, hilketak eta torturak leporaturik. Hala ere, legez kanpo atxilotua egon zela eta Justiziari lagundu diola argudiatuta, epaitegiak 35era jaitsi zuen fiskaltzaren 40 urteko eskaera. 2012an, biziarteko kartzela zigorra eman zioten."}
{"id": "143952", "revid": "1545", "url": "https://eu.wikipedia.org/wiki?curid=143952", "title": "Love Paradeko zorigaitza", "text": "Love Paredeko zorigaitza edo Duisburgeko tragedia 2010eko uztailaren 24ean gertatu zen. 20 pertsona hil ziren ihesaldi batean, Alemaniako Duisburgeko hirian, Love Parade musika elektroniko jaialdian sartzerakoan. Beste 510 pertsona zaurituak izan ziren.\n1,4 milioi pertsona joango zirela azaldu zuten eta 3.200 polizia jarri zituzten segurtasuna bermatzeko. Jaialdirako sarrera librea zen."}
{"id": "143954", "revid": "6327", "url": "https://eu.wikipedia.org/wiki?curid=143954", "title": "Behe Bidasoa", "text": ""}
{"id": "143955", "revid": "6327", "url": "https://eu.wikipedia.org/wiki?curid=143955", "title": "Bidaso Behere", "text": ""}
{"id": "143957", "revid": "98220", "url": "https://eu.wikipedia.org/wiki?curid=143957", "title": "10 Downing Street", "text": "Downing Street Londres erdialdeko kale bat da, Westminster Hiria barrutian kokaturik dagoena.\nBere berezitasuna, berrehun urtez ministro britaniarrak bere eraikinetan bizi izan direla da. Erresuma Batuko Lehen Ministroa eta Ogasun Ministroa (\"Chancellor of the Exchequer\") bizi dira kale hontan. Downing Streeteko helbide famatuena 10 Downing Street da, Lehen diruzaintza \"Lord\"-a, eta, ondorioz, Lehen ministroa bizi delako (bi kargu hauek pertsona berak betetzen ditu). Kale hontako 11. zenbakian ogasun ministroa bizi delarik.\nDowning Streeteko ateak.\n1989. urtean Downing Streeteko sarreran ate beltz, handi, metalikoak eraiki ziren Lehen Ministroa(momentu hartan Margaret Thatcher) eraso terroristen aurka babesteko, bereziki IRAren (Behin-behineko Irlandako Armada Errepublikarra) aurka."}
{"id": "143958", "revid": "1340", "url": "https://eu.wikipedia.org/wiki?curid=143958", "title": "Love Parade-ko zorigaitza", "text": ""}
{"id": "143960", "revid": "1340", "url": "https://eu.wikipedia.org/wiki?curid=143960", "title": "Charles de Gaulle aireportua", "text": ""}
{"id": "143962", "revid": "448", "url": "https://eu.wikipedia.org/wiki?curid=143962", "title": "Euskal piratak", "text": ""}
{"id": "143973", "revid": "448", "url": "https://eu.wikipedia.org/wiki?curid=143973", "title": "Pluton (planeta ipotxa)", "text": ""}
{"id": "143975", "revid": "448", "url": "https://eu.wikipedia.org/wiki?curid=143975", "title": "1 Ceres", "text": ""}
{"id": "143977", "revid": "448", "url": "https://eu.wikipedia.org/wiki?curid=143977", "title": "Ceres (planeta nanoa)", "text": ""}
{"id": "143979", "revid": "119347", "url": "https://eu.wikipedia.org/wiki?curid=143979", "title": "Ulsterko eskoziera", "text": "Ulsterko eskoziera (hizkuntza hartan, \"Ulster Scots\", \"Ullans\", \"Hiberno-Scots\" edo \"Scotch-Irish\") eskoziera hizkuntza zaharretik datorren hizkuntza da. Gaur egun Ulster probintzian hitz egiten da, Ipar Irlandan eta Irlandako Errepublikan. Lehenengoan, Antrim, Down eta Derryn mintzatzen da, eta Errepublikako lurraldeari dagokionez, Donegalgo konderrian.\nHiztun kopuruaz den bezainbatean, ez dago datu fidagarririk. Ehnologuen 10.000 hiztun aipatzen dira; 1999an egindako Ipar Irlandako Bizitzaren eta Denboren Inkestari erantzunez, Ipar Irlandako herritarren %\u00a02k Ulsterko eskozieraz bazekitela adierazi zuten, eta horrek eskualde horretan 30.000 hiztun direla emango luke; Ipar Irlandako Kultura, Arte eta Aisialdi Sailak dioenez, eskualde horretan 35.000 hiztun dira; eta kalkulu \u00abbaikorra\u00bb 100.000 hiztunekoa da.\nHizkuntza-izaera.\nUlsterko eskoziera, egile gehienen iritziz, eskozieraren dialektoa da, nahiz eta eskozieraren eta ingelesaren arteko aldaeratzat ere hartzen duten ikerlari batzuek; eta beste batzuentzat, berriz, hizkuntza beregaina da. Ostiral Santuko Akordioan hizkuntza hau babestea onartu zuten, eta \"Ulster-Scots Agency\" edo \"Tha Boord o Ulst\u00e8r-Scotch\" delakoak babestu eta arautzen du Ulsterko eskoziera."}
{"id": "143980", "revid": "15015", "url": "https://eu.wikipedia.org/wiki?curid=143980", "title": "Downing Street", "text": ""}
{"id": "143983", "revid": "1310", "url": "https://eu.wikipedia.org/wiki?curid=143983", "title": "Markos Zapiain Agirre", "text": ""}
{"id": "143992", "revid": "6327", "url": "https://eu.wikipedia.org/wiki?curid=143992", "title": "Ulster Scots", "text": ""}
{"id": "143997", "revid": "17", "url": "https://eu.wikipedia.org/wiki?curid=143997", "title": "Txernobylgo hondamendi", "text": ""}
{"id": "144007", "revid": "448", "url": "https://eu.wikipedia.org/wiki?curid=144007", "title": "Euskal musika klasikoa", "text": ""}
{"id": "144008", "revid": "448", "url": "https://eu.wikipedia.org/wiki?curid=144008", "title": "Euskal musika klasikoa XX. mendeko sarreran", "text": ""}
{"id": "144009", "revid": "69297", "url": "https://eu.wikipedia.org/wiki?curid=144009", "title": "Denis Menxov", "text": "Denis Nikolaievitx Menxov (; Orel, 1978ko urtarrilaren 25a) txirrindulari errusiarra da. Haren palmaresean Espainiako Vuelta (2007), Italiako Giroa (2009) eta Euskal Herriko Itzulia (2004) ditu, eta 2010ean hirugarren postua lortu zuen Frantziako Tourrean."}
{"id": "144012", "revid": "69297", "url": "https://eu.wikipedia.org/wiki?curid=144012", "title": "Joop Zoetemelk", "text": "Joop Zoetemelk (Rijpwetering, Kaag en Braassem, Hego Holanda, Herbehereak, 1946ko abenduaren 3a) herbeheretar txirrindulari ohi da, bere herrialdeko inoizko hoberenetarikoa. Izan ere, Frantziako Tourra 1980an eta Espainiako Vuelta 1979an irabazi zituen. Halaber, Tourrean 2. postua erdietsi zuen sei aldiz (1970, 1971, 1976, 1978, 1979 eta 1982an).\n1985ean, Munduko Errepideko Txirrindularitza Txapelketa irabazi zuen txirrindularirik beteranoena bihurtu zen, 38 urte eta 9 hilabeterekin."}
{"id": "144013", "revid": "69297", "url": "https://eu.wikipedia.org/wiki?curid=144013", "title": "Jan Janssen", "text": "Jan Janssen (Nootdorp, Hego Holanda, 1940ko maiatzaren 19a) txirrindulari ohi herbeheretarra da, bere herrialdeko inoizko hoberenetarikoa. Izan ere, Frantziako Tourra 1968an, Espainiako Vuelta 1967an eta Munduko errepideko txapelketa 1964an irabazi zituen.\nProfesionala izan zen 1962. eta 1972. urteen artean, 57 garaipenak lorturik.\nBiografia.\nJanssenek, umetan futbolean jardun nahi izan zuen, baina miopia eta betaurrekoak zeramatzala eta, espezialitatez aldatu eta txirrindularitzari ekitea erabaki zuen. Herbehereetako amateur mailako lasterketetan, jada garaipen eta ohorezko postu ugari lortu zituen.\n1962ko Etorkizuneko Tourrean 3. amaitu ondoren, profesionaletara pasatu zen eta bere lehenbiziko garaipena lortu zuen Z\u00fcricheko txapelketan.\nTxirrindulari azkarra zen esprintean, Frantziako Tourrean puntukako sailkapenean lortutako hiru garaipenek eta Espainiako Vueltan lortutako biek erakusten dutenez. Hala ere, eskalatzaile petoa izan gabe ere, eroso zihoan errepidea maldan gora zihoala.\nBere itxura nahasezinak, txirrindulari bezala zuen ospea sendotzen lagundu zuen, tropelean erraz ezagutzeko modukoa egiten zuena: bere betaurreko ilunak eta ile horia atzerantz orraztuta.\n1963an podiumera igo zen Paris-Roubaix, Fleche Wallone eta Munduko Txapelketa bezalako goi-mailako probetan, eta Frantziako Tourrean bi etapa irabazita utzi zuen.\n1964an lortu zuen bere lehen garaipen handia, Munduko errepideko txapelketa irabazi baitzuen. Urte horretako Tourrean, bi etapaz eta puntukako sailkapenaz gain, 24. postuan geratu zen. Hurrengo urteetan 9., 2., eta 5. izan zen, eta, azkenik, 1968ko Tourra irabazi zuen.\nBitartean, 1967an, Espainiako Vueltan gailendu zen.\nErretiratu ondoren, bizikletak eta txirrindularitzarako materiala merkaturatzeko negozioa zabaldu zuen, gaur egun bere bi semeak diren Janek eta Pierrek zuzentzen dutena.\n1968ko Tourreko garaipena.\nTourraren edizio hau, ordura arteko parekatuena izan zen, Janssen azken etapan nagusitzea lortu zuelarik (Parisen jokatutako erlojupeko bat). Ordura arte lasterketako liderra zen Herman Van Springel belgikarrari ateratako 38 segundoko alde estuarekin. Honako hau izan zen Tourreko lehen aldia, non proba irabazi zuenak, elastiko horia, lasterketa amaitu ondoren soilik jantzi zuen.\nGaraipen honekin, Frantziako Tourra irabazi zuen lehen herbeheretarra izan zen."}
{"id": "144014", "revid": "69297", "url": "https://eu.wikipedia.org/wiki?curid=144014", "title": "Erik Breukink", "text": "Erik Breukink (Rheden, Gelderland, 1964ko apirilaren 1a) txirrindulari ohi herbeheretarra da, bere herrialdeko inoizko hoberenetarikoa. Izan ere, Frantziako Tourrean hirugarren postua lortu zuen 1990ean eta Italiako Giroan 2.a 1988an eta 3.a 1987an gelditu zen.\nHalaber, Euskal Herriko Itzulia irabazi zuen 1988an."}
{"id": "144020", "revid": "1340", "url": "https://eu.wikipedia.org/wiki?curid=144020", "title": "Bailengo gudua", "text": ""}
{"id": "144021", "revid": "119347", "url": "https://eu.wikipedia.org/wiki?curid=144021", "title": "Igeldoko funikularra", "text": "Igeldoko funikularra Donostiako Igeldoko jolas-parkea Antiguo auzoarekin lotzen duen funikularra da.\nHistoria.\n1912ko abuztuaren 25ean ireki zuen Maria Kristina erreginak. Euskal Herriko funikularrik zaharrena da eta Espainiako hirugarrena. Emilio Huizi ingeniariaren diseinupean eraiki zen, eta Severiano Go\u00f1ik zuzendu zuen obra, hura ere ingeniaria.\nFunikularra eta igotzeko errepidea Donostia Igeldoko kasino-dorretxearekin lotzeko eraiki zuten. 1967an kasinoa itxi zutenean, hotela eraiki zuten.\nBidea.\nIbilbidea lerrokadura zuzenekoa da, bide metriko sinplean egiten da hormigoizko lauzaren gainean, eta hiru pontoi edo pasabide ditu itsasargitik Igeldora sartzeko errepidea gainditzeko. Ibilbidearen erdialdera, trenbidea bitan banatzen da (Roman Abt ingeniari suitzarraren sistema), bagoiak gurutzatzea ahalbidetzeko.\nGurutzatze sistemaren funtsa da ibilgailuaren alde bakoitzeko gurpilak desberdinak direla: bagoiaren alde batean -ezkerra edo eskuina, gurutzatze-posizioaren arabera- erlaitz bikoitza dute gurpilek eta, kontrako aldean, ez dute halakorik eta zabalagoak dira. Horrela, erlaitz bikoitzeko gurpilek bermatzen dute ibilgailuak beti alde beretik zirkulatzea, eta ez da beharrezkoa gurutzatzeko pieza mugikorrak erabiltzea edo trenbide-aldaketarik egitea. Gurutzagunean, barruko erreien jarraitutasuna eten egiten da kablea pasa dadin eta erlaitzik gabeko gurpilen zabalerak etena arazorik gabe gainditzea ahalbidetzen du.\nEzaugarri teknikoak:\nTrenbidea.\nForma triangeluarreko burua duten erreiek osatzen dute trenbidea, eta sekzio horrek bagoien larrialdiko balaztaren jarduna errazten du. Hormigoi armatuzko plaka jarraitu batean enbutitutako profil angeluarreko luzekako habe metaliko batzuen gainean jarrita daude erreiak, trenbidearen oinarria osatzen du plaka horrek, eta, horrenbestez, ez dauka balasto harririk. Trenbidea behar bezala eustea ahalbidetzen du soluziobide horrek, eta trenbidearen materialak mugi ez daitezela lortzen du aldi berean. Bidean zehar, eskuineko aldetik gorakako noranzkoan, mailakatutako oinezkoentzako pasabide bat dago ikuskapen- edo mantentze-lanetarako, zubien arkuen gainetik luzatzen dena.\nTrakzio-sistema.\nTrakzio-sistema goiko geltokian dago eta motor batek markatzen du mugimendua, bi erredukzio-faserekin, polea handi bat eraginez, eta hark, aldi berean, trakzio-kablea mugitzen du.\nLehenengo erredukzio-fasean, transmisio-ardatzaren bolantearen gainean bira egiten duten uhalek 1.695 mm-ko diametroko polea bat mugitzen dute, galgatze-diskoak eta 600 mm-ko diametroko pinoi horzduna biltzen dituen ardatz berean sartutakoa. Pinoi hori 1.945 mm-ko diametroko gurpil horzdun batekin engranatuta dago, eta hori guztia autolubrikatutako kutxa itxi batean biltzen da.\nBigarren erredukzio-fasean, aurreko gurpil horzdunaren ardatz berean muntatutako 738 mm-ko pinoi bat 3.577 mm-ko diametroko polea eragilearen zati horzdunarekin engranatzen da. Bigarren erredukzio hori babes-kutxarik gabe egiten da.\nPolea eragileak arrastatzen du kable traktorea, eta zati horzdun bat eta ildaska bikoitzeko beste bat dauzka zeregin hori betetzeko. Inbertsio-polea batek osatzen du sistema, lepo hirukoitzekoa eta 3.000 mm-ko diametroa duena, kableak polea eragilearekin duen ukipen-azalera gehitzen eta kablea kanpo-poleen linearantz eramaten laguntzen duena.\nBernako Von Roll Fonderie enpresak hornitu zituen makinak, eta hasieran 50 ZPko motor bat zuen, 600 bira minutuko egiten zituena. Denborak aurrera, motorra aldatu egin dute, eta 220 V-ko 125 ZPko motor bat du gaur egun, zerbitzu osoari 1,5 metro segundoko abiadura eraginez.\nJatorrizko kable traktorea tortsio motakoa zen, 39 mm-ko diametrokoa, bakoitzak 19 hari eta kalamu-arina dituen sei kablez osatutakoa. Trenbidearen erdialdetik doa, lineako poleetan oinarri hartuta, ibilbideari egokitzea ahalbidetzen baitiote.\nAgintea eta erregulazioa.\nInstalazioak beheko geltokian kokaturiko aginte-postu bat dauka, eta postu horretatik eskuz kontrolatzen dira martxa eta balaztatze-sistema, hankako balaztez eta larrialdiko balaztez osatuta dagoena. Bi balaztak baraila motako dispositibo mekanikoak dira eta egurrezko baraila batzuek lehenengo txikiagotze-fasearen ardatzean kokaturiko balazta-diskoetan egiten duten marruskadura-indarraren bitartez eragiten zaie.\nNolanahi ere, ibilgailuek bi balazta-sistema dituzte (zerbitzukoa eta larrialdikoa), instalazioaren gainerako balaztatze-sistemekin zerikusirik ez dutenak. Bi dispositibo horiek baraila motako mekanismoen bidez eragiten dute trenbidean errailean eragiten duten zapaten bitartez. Biradera erlojuaren orratzen norabideari jarraiki biraraziz eragiten zaio esku-balaztari; larrialdiko balazta, aldiz, Ruprecht motakoa da bagoiaren kablearen tentsioa desagertu bezain laster hasten da lanean. Kasu horretan, kontrapisuak askatu egiten dira eta erortzerakoan malgukiei eragiten diete eta barailak errailaren kontra estutzen dira.\nIbilgailuak.\nJatorrizko itxurari eusten diete aldaketa txiki batzuekin. Barruko aldean, zuri kolorea nagusitzen da jatorrizko eserlekuen egur-tonuarekin nahastuta, eta, kanpoko aldean, gorriz margotuta daude beltz koloreko apaingarri batzuekin.\nBernako Von Roll enpresak hornitutako txasisen gainean eraiki ziren eta karrozeria Donostian jarri zitzaien. 10 m inguruko luzera dute eta bost konpartimentutan banatuta daude; konpartimentu horiek hurrenkeran mailakatzen dira 60 cm-ko kotako aldearekin sarbidea eta eserlekuak horizontalean egon daitezen.\nJatorriz, konpartimentu horietako bat kargarako erabiltzen zenez, gainerakoak baino zabalagoa da, eta irristailu-ateaz gain beste ate eraisgarri bat dauka karga errazago sartzeko.\nBost konpartimentuetatik, hasieran hiruk gortinak zituzten alboetako tarteak (goialdeko marko okerra dutenei dagozkie) ixteko; gaur egun, ordea, zati bat itxita dute beirate baten bitartez arrazoi klimatologikoak direla medio. Arrazoi beragatik, beirate bat jarri zen gidariaren eremuan.\nGeltokiak.\nGeltokiak linearen hasieran eta amaieran daude eta kanpoaldean, beheko geltokiaren eraikina nabarmentzen da. Bi geltokien barrualdean gune zabal bat dago maldan, eta hor hobia eta nasa mailakatuak daude, bidaiariak ibilgailuetara sartzea ahalbidetzen dutenak.\nLinearen erdibidean bi geraleku txiki zeuden 0,128 eta 0,201 puntu kilometrikoetan, baina hirurogeita hamarreko hamarkadatik aurrera ez dira erabiltzen.\nBeheko geltokiko eraikina nabarmentzen da; \"Art Nouveau\" estiloa du, 1912an eraiki zuten eta Luis Elizalde arkitektoaren lana da. Bi gorputz ditu, garaiera desberdinekoak eta biek oinplano angeluzuzenak dituzte. Eraikinaren sostengu-egitura independentea da eta habeen eta solairuen euskarri diren karga-horma perimetralek osatzen dute. Bolumen bakoitzaren luzera handiena duen aldearekiko zut jarrita daude oinplanoan karga-horma horiek.\nLehenengo bolumenean \"Monte Igeldo\" sozietatearen bulegoak daude. Teilatupean bi solairu gehiago ditu arbelezko mantsardan eta eranskin bat atzeko aldean. Bigarren bolumena geltokirako soilik erabiltzen da eta behe-solairuan dago, estalki lau mailakatua du.\nBi gorputzen fatxadek espresio bera dute eta eraikin publikoaren izaera, pilastra erantsiekin laukiztatutako sarbidea dute erdi puntuko arkuen azpian dauden hiru atez osatua. Bi bolumenak harlanduzko lanean prestatutako zokalo baten bitartez elkartzen dira beheko tartean lehenengo inposta-linearaino. Goiko aldean bigarren inposta batez etendako kuxin-formako harlangaitz-horma erabiltzen da, harlanduak izkinetan, inguruak baotan eta zurezko bilbaduren erreferentziak mantsardaren txapituletan. Baoak bolumen bakoitzaren fatxadan banatzen dira beren simetria-ardatzaren arabera.\nKanpoko aldetik, fatxadetan ez da denbora igarotzearen ondorioz sortutako zahartze-seinale garrantzitsurik eta kontserbazio-egoera orokor onean daude, nahiz eta behe-solairuko baoetan eta lehen bolumenaren teilatu-hegalean aldaketa batzuk egin diren.\nGoiko geltokiak, sinpleenak, interes gutxiago du eta aldatuta dago."}
{"id": "144023", "revid": "512", "url": "https://eu.wikipedia.org/wiki?curid=144023", "title": "Saint-Paul (R\u00e9union)", "text": "Saint-Paul Frantziako R\u00e9uniongo itsasoz haraindiko lurralde udalerria da. Frantziako 40. hiririk handiena da INSEEko datu ofizialen arabera. Udalerriaren goiburua \u00ab\"Berceau du peuplement et baie du meilleur ancrage\"\u00bb da.\nPolitika.\nOndorengo taulan Saint-Pauleko alkateen zerrenda ikus daiteke."}
{"id": "144027", "revid": "88969", "url": "https://eu.wikipedia.org/wiki?curid=144027", "title": "Ainhoa Agirreazaldegi", "text": "Ainhoa Agirreazaldegi Rekondo (Elgeta, Gipuzkoa, 1978ko maiatzaren 25a) gipuzkoar bertsolaria da. Zarautzen bizi da. Euskal Filologian eta Alemaniar Filologian lizentziatua, helduen euskara irakasle lanetan ibiltzen da egun. Bertsozale Elkarteko ikerkuntza arduraduna eta zuzendaritzako kide izana da."}
{"id": "144029", "revid": "62526", "url": "https://eu.wikipedia.org/wiki?curid=144029", "title": "Br\u00e4nd\u00f6", "text": "Br\u00e4nd\u00f6 \u00c5land eskualde autonomoan dagoen udalerri bat da. Biztanle gutxien dauzkan Finlandiako zazpigarren udalerria da."}
{"id": "144030", "revid": "1340", "url": "https://eu.wikipedia.org/wiki?curid=144030", "title": "Orleans", "text": ""}
{"id": "144031", "revid": "448", "url": "https://eu.wikipedia.org/wiki?curid=144031", "title": "Pasaiako kanpo portua", "text": ""}
{"id": "144032", "revid": "448", "url": "https://eu.wikipedia.org/wiki?curid=144032", "title": "Pasaiako superportua", "text": ""}
{"id": "144035", "revid": "105290", "url": "https://eu.wikipedia.org/wiki?curid=144035", "title": "Pirate Island", "text": "Pirate Islands (Espainian \"Pirate Island: Entra en el juego\") Australiako telebista saioa da Network Ten telebistan estreinatutakoa 2003. urtean. Telesail hau 4Kids TV katean eman zen 2003.urtean. Baita ere eman zen Erresuma Batuko Nickelodeon katean 2008-ko hasieran. Baita ere eman izan da Disney Channel Australian, Disney Channel Espainian, CITV katean Erresuma Batuan eta VTC9 katean (Vietnam). Badado telesaila honen jarraipena \u201c\"Pirate Islands: The Lost Treasure of Fiji\"\u201d deitua, baina ez da Espainian eman oraindik.\nSinopsia.\nKate, Sara eta Nicolas ordenagailu batekin egindako irla pirata batean aurkitzen diren 3 ume dira. Zeukaten eskanerra galtzen dute, eskanerra bere benetako mundura itzultzeko modu bakarra izanda, eta Blackheart kapitain gaiztoak lortzen du. Irlak ume naufrago batzuen herrixka bat du, eta nahitaez behar dute Quaid kapitainaren altxorra beraien etxera itzultzeko. Beraien liderra, Mars, Katez gero eta maiteminduago dago, hiru umeetatik nagusiena. Azken hau ez du asko atsegin Carmenek, bera ere Marsekin maiteminduta dagoelako. Quiaden mamua irlan geratu zen itsasontzi ilun batean dago eta ez da oso lagungarria beraren altxorra aurkitu nahi denean ia telesailaren amaiera arte. Belle (Espainiako bertsioan \"Campanita\"), lore sentikorra karraskaren bitartez komunikatzen dena, seguruenik telesaileko azkarrena da.\nPertsonaiak.\nAktoreak beraien pertsonaiekin.\nGaztelaniazko bikoizketa.\nBikoizketako aktoreak Espainiako telesailean."}
{"id": "144037", "revid": "119347", "url": "https://eu.wikipedia.org/wiki?curid=144037", "title": "Poliziaren gehiegikeria", "text": "Poliziaren gehiegikeria terminoak poliziak pertsonen aurka burututako jokaera okerrak biltzen ditu, giza eskubideen aurka, hala nola neurrigabeko indarkeria fisikoa (hilketaraino iritsiz, kasu batzuetan), mehatxuak, irainak, gehiegizko zela eta arrazoirik gabeko atxiloketak, poliziak duen agintaritzaz baliatuta. Noiznahi gerta badaiteke ere, poliziaren gehiegikeriak nabarmenak izan dira errepresio politikoan, botere politikoaren onarpenaz askotan, gizarte-gutxiengoetan eta beheko gizarte-klaseetan. Emakumeak ere poliziaren gehiegikeriaren biktimak izaten dira, askotan sexu-erasoak ere pairatuz. Polizien antzera presondegietako funtzionarioek egiten dituzten gehiegikeriak ere salatzen dira.\nZuzenbide anitzetan poliziaren gehiegikeriak poliziaren kriminaltasunaren baitan sartzen badira ere, pertsonen aurkako gehiegikeria kasuak salatu eta justiziaz ebazteko zailtasunak eta oztopoak ere agerikoak izaten dira herrialde askotan, bai poliziaren beraren aldetik bai justiziagintzaren aldetik. Gizartean ere jarrera politiko zenbait bereizten da gai honen inguruan, poliziaren lana printzipioz erabat aldeztu eta poliziarekiko konfiantza osoa dutenak alde batetik, eta polizia zorrotzago kontrolatu behar dela baieztatzen dutenak bestetik. Poliziaren gehiegikeriek poliziaren aurkako jarrera ere sortu dute gizarteko sektore zenbaitetan.\nArazo hauetan garrantzi handia duten beste eragileak hedabideak dira: batzuek bertsio ofizialak jaso eta poliziaren gehiegikeria kasuak justifikatu soilik egiten duten bitartean, badira beste hedabide batzuk kasu hauek ikertu, zabaldu eta erantzukizunak eskatzen dituztenak. Halaber, badira elkarteak polizia gehiegikeria aztertu eta salatzen dutenak, mundu osoan oso ezaguna den \"Amnesty International\" eta \"Human Rights Watch\" esaterako. Martxoaren 15 da poliziaren gehiegikeriaren aurkako nazioarteko eguna, Estatu Batuetan urriaren 22an poliziaren gehiegikerien aurkako ekitaldiak burutzen badira ere.\nAurrekariak.\nPoliziak legeak ezartzen duen ordenaren hausturaren aurka indarkeriaz jarduten duen gizarte-kontrolerako erakundea da. Horretarako, estatuak ordena hautsi edo ordena haustearen susmagarriak diren pertsonak bilatu, kontrolatu, galdekatu, atxilotu eta horien aurka, beharrezkoa balitz, indarkeria fisikoa erabiltzeko eskumena du. Zuzenbide-estatuetan eskumen horiek legez araututa daude; oro har, pertsona guztien segurtasun fisikoa bermatu behar dute, baita atxilotuena ere, eta hiritarrekiko jokabide gizalegezko eta zuzena eskatzen zaizkie.\nPoliziaren jarduera praktikan gauzatzerakoan, ordea, politika ezberdinak bideratu daitezke. Gizartean aurkako ikuspuntu bi izaten da gaizkileen jazarpenari buruz, polizia gehiegikeriaren balorazioa ere eragiten dutenak, biek delituaren definizioa partekatu eta segurtasun indarrek \u00abzuzenbide-estatua eta demokrazia bermatzeko\u00bb daudela baieztatu arren. Ikuspuntu kontserbadore edo eskuineko batetik, gaizkileak poliziak borrokatu behar dituen etsaiak dira eta delituen aurkako gerran eskumen osoak izan behar dituzte poliziek. Orobat, legea hausten dutenak euren ekintzen jabe izaten dira eta zorrotz jazarri eta zigortu behar dira; ildo horretatik, poliziaren lan errepresiboa goratu eta justiziak poliziaren jarduera mugatu behar ez duela aldezten dute.Muturreko ikuspuntu bat zero tolerantzia izenekoa da, zeinaren arabera legeak zorrotz bete behar diren, egoeraren zirkunstantziak eta nola edo halako balorazioak baztertuz. Ezkerreko ideologiatik ere delituaren legezko definizioa onartzen bada ere, krimena arrazoi biologiko, psikologiko eta sozialengatik gertatzen da eta, beraz, banakoak ez dira guztiz errudun lege-haustea egiten dutenean. Hori dela eta, zero tolerantzia politikan ez bezala, poliziek delituzko jokaerak ulertu eta baloratzeko ahalegina egin behar lukete; aldi berean, polizia komunitatean integratu beharko litzateke, prebentzioa lehenetsiz. Justizian ere, delituaren edo lege haustearen zirkunstantziak kontuan hartu eta epaia banako bakoitzaren egoerara egokitu beharko litzatekeela irizten da ezker ikuspuntutik. Eskuineko ikuspuntutik ordena da balore nagusia; ezkerretik, berriz, justizia da lortu beharreko helburua. Poliziaren gehiegikeriak eskuineko ideologiatik sortzen dira gehienbat, bertatik gaizkileak zapaldu eta zigortu behar baitira, gehiegikerietarako bidea zabalduz. Ezkerreko ikuspuntutik, aitzitik, poliziaren gertutasuna, ulermena eta pertzepzio orekatua bultzatzen direnez, indarkeria eta bestelako gehiegikeriak sortzeko arriskua gutxitu egiten da. Beste ikuspuntu kritiko batetik polizia estatuaren boterearen indar errepresiboak dira sistema kapitalistan eta aginteriazko beste estatuetan, sistemaren iraupena eta garapena bermatzeko antolaketa sozial, ekonomiko eta politikoaren haustura ahaleginen aurka borrokatzen direnak; horrela, poliziaren gehiegikeriak sistemak berak bultzatu eta erregulatzen ditu, bere uneko interesak zein diren.\nHistorian, poliziak duen agintaritza eta indarra erabiltzeko eskumena gizarte-kontratuaren teorian oinarritzen da: banako orok bere askatasunaren zati bat utzi egiten du, poliziak eman behar dion babesaren trukean. Aro modernoan sortzen joan ziren polizia-erakundeek gizarte-zerbitzu moduan egin zuten lan hasiera batean, baina XX. mendearen hasieran herriaren zerbitzari publikoaren rola galdu eta \u00abgaizkileen jazarpena\u00bb hartu zuen helburu nagusitzat. XX. mendean zehar, polizia disidentzia politikoaren aurka jarduteagatik ere nabarmendu da, batez ere demokraziarik gabeko herrialdeetan. Horren adibide garbiena eta ankerrena Alemaniako Hirugarren Reicheko Gestapo polizia politikoa izan zen, estatuaren ideologiaren bat ez zetozen milaka lagun torturatu eta erail zituena.\nPoliziaren indarraren eta agintaritzaren erabilera.\nPoliziak indarraren erabileraren eskumena du bere eginkizun zenbait betetzean, hala nola atxiloketa, ihesaldi eta unean bereko delituetan. Indar horren gehiegizko edo neurrigabeko erabilera izaten da, kasu askotan, poliziaren gehiegikerien jatorria. Herrialde bakoitzak poliziaren jokabideari buruzko berariazko araudiak izaten baditu ere, munduko herrialdeak biltzen dituen Nazio Batuek \u00ab\"Legea betearazten duten funtzionarioentzako jokabide-kodea\"\u00bb eta \u00ab\"Legea betearazten duten funtzionarioek indarra eta su armak erabiltzeari buruzko oinarrizko printzipioak\"\u00bb onartu dituzte munduko polizien jokabidea zuzendu nahian. Bertan, poliziaren lana gidatzean, indarra salbuespenez bakarrik erabili behar dela ezartzen da, beharrezko bada eta bestelako bitartekoak (pertsuasioa, esaterako) nahikoak izan ez direnean. Nolanahi ere, indarra erabiltzekotan, legez eta neurriz erabili behar da, jazarritako pertsonaren giza eskubideak errespetatuz. Legez kanpoko manifestazio eta bestelako bilkuretan, esaterako, poliziek ez dute indarra erabili behar eta ezinezkoa izatekotan, indar minimoa erabiliko dute. Su armak ere salbuespenez baliatuko dira eta poliziaren eta beste pertsonen bizia arriskuan dagoenean bakarrik erabiliko dira. Beste pertsonen bizitzarentzat mehatxu diren pertsonen jazarpenen kasuan, atxilotua egiteko erresistentzia egin eta beharrezkoa balitz bakarrik erabili behar dira. Aurretik, gainera, beharrezko ohartarazpenak egingo zaizkio jazarritako pertsonari. Aldi berean, su armek egindako zauriak albait gutxien izan daitezen saiatu behar da, eta gertatuz gero, jazarritako pertsonaren biziaren eta osasunaren alde jokatuko dute, osasun zerbitzuei eta familiarrei deituz lehenbailehen. Su-armak erabili behar dituzten poliziak zein izan behar diren ere tentuz aztertu behar da, behar baino arrisku gehiago ez sortzearren. Su armen arriskua ekiditeko ahaleginetan, gorputzean deskarga elektriko bat egiten duten Taser izeneko armen erabilera ugaldu da, Estatu Batuetan kasu. Printzipioz hilgarriak ez diren arma hauen erabilera, ordea, oso arriskutsua dela egiaztatu da, poliziek behar baino gehiagotan erabili, kasu askotan delitu arinak egin dituzten gaztetxoen aurka, eta heriotza ekar dezaketelako, batez ere osasun arazoak dituzten pertsonen kasuan. Nolanahi ere, estatu modernoetan erabilitako armak poliziak legez erabil ditzakeen horietakoa izan behar da.\nPoliziak duen beste eskumen bat pertsonak atxilotzea da. Atxiloketa ekintza kautelazkoa da eta bere helburua ustezko gaizkileak justizia-agintearen esku jartzea da, epaiketa egin eta balizko zigorra ezartzeko. Atxiloketak pertsonaren askatasuna ezabatu egiten du eta bere eskubideak kolokan jartzen ditu poliziaren mendean. Atxiloketa arrazoirik gabekoa ere izan daiteke. Hori guztia dela eta, atxiloketa arbitrarioak ekiditeko herrialde zenbaitetan atxilotuak \"habeas corpus\" eskatzeko eskubidea du, zeinaren arabera bere burua epailearen esku berehala jarri eta aske geratzeko eskaria egiten duen. Nolanahi ere, atxilotuak poliziaren eskuetan denbora luzean egoten dira justizia-agintearen aurrean deklaratu aurretik, eta horrek atxilotuak polizia gehiegikeriak pairatzea ekartzen ditu. Horretaz gainera, atxilotuak isilik egon eta bere burua errugabetzat jotzeko eskubidea du. Abokatu bat izendatu, familiarrei jakinarazi eta mediku baten asistentziarako eskubideak ere baditu. Eskubide hauek guztiak atxiloketaren unean jakinarazi behar zaizkio atxilotuari eta ulertzen duen hizkuntza batean. Atxiloketaren unean bertan, poliziak polizia dela adierazi beharko du gainera. Legeek ezartzen dutenaren arabera, atxiloketaren unean erabili beharreko indarra neurrikoa izan behar da eta, zuzenbide estatu demokratikoetan betiere, atxilotuak tratu txar fisiko zein psikikoak egitea. Nazio Batuek atxiloketan zehar poliziak egindako galdeketak grabatzea gomendatzen badute ere, izan litezkeen tratu txar, tortura eta gehiegikeria kontrolatzearren, estatu gutxik onartu dute gomendio hori.\nPoliziek pertsonei identifikazioa eskatu eta arroparen gainetiko gorputz miaketak egiteko eskumenak ere dituzte. Nolanahi ere, ekintza hauek pertsonaren intimitatea babestuz egin behar dira, tratu degradatzailerik gabe eta pertsonaren sexua kontuan harturik. Gorputz miaketa arbitrarioen praktika salatu izan da giza eskubideak defendatzen dituzten erakundeen aldetik. Gorputz miaketa osoak, pertsona biluzik dagoela alegia, ere egin ditzake poliziak baina beharrezko kasuetan bakarrik. Gorputz miaketen praktika arrunta da presondegietan, arroparen gainetik zein biluzik, presoen zein presoen bisitarien kasuan.\nXX. mendean zehar, istiluen aurkako polizia erakunde bereziak sortu ziren. Ordu arte, herritarren matxinadak erreprimitzeko militarrak, eta batzuetan zibilak ere, erabiltzen ziren, hildako anitz eraginez. Istiluen aurkako poliziak hilgarriak ez diren armamentuz horniturik egoten dira herrialde modernoetan (borrak, ur-kanoiak, kautxuzko balak eta gomazko pilotak, ke-poteak, ...), kasu askotan arma hilgarriz ere horniturik badaude ere. Hilgarriak ez diren armak modu desegokian erabiliz gero, hilgarriak izan daitezkeela ere kontuan hartu behar da. Poliziaren eskumenak kasu hauetan egokitasun eta proportzionaltasunez erabili behar dira, arma edo bitarteko bakoitza beharrezkoa denean bakarrik erabiliz. Politika eta polizia agintariek emandako aginduek, egoeraren tentsioak berak edo eta polizia banakoen nortasunek, ordea, gehiegikeriak eragiten dituzte askotan, egoerak sortutako legez kanpoko gertaerak ekidin baino errepresio hutsa izaten baita helburua. Hartara, kaleko elkarretaratze, matxinada eta istiluetan milaka lagun hil dira historian poliziaren gehiegikeriaz, gehienetan estatuen babesarekin.\nAurreko eskumen horiek guztiak agintaritza-printzipioaz baliatzen ditu poliziak, zuzenbidearen esanetan ordena publikoa bermatu eta bere lana babesteko. Poliziaren aginduak (identifikazioa eman, lurrean etzan, eskuak altxa edo bestelako mugimenduak egin, elkarretaratze politiko bat desegin, besteak beste) onartzen ez dituena agintaritzaren aurkako delituarengatiko errudun izan daiteke zuzenbide guztietan. Horrela, gehiegikeriei aurre egiteko ahalmenak nabari murrizten dira. Areago, poliziaren agintaritza arbitrarioa errespetatu ez eta hartara desobedientzia zibilari ekiten diona poliziaren gehiegikerien biktima izaten da askotan, indarkeria eta agintaritzari desobedientzia eta erresistentziagatiko atxiloketak eta salaketak pairatuz.\nGehiegikeriaz gehiegikeria.\nPoliziak indarra erabiltzeko eskumena duenez, zalantzazkoa da poliziaren ekintza bat gehiegikeriatzat jo daitekeen, ekintzaren zirkunstantziak askotan nahasiak eta pertzepzio subjektiboen mendean izaten direlako. Ildo horretatik, poliziaren indarra, gehiegizko indarra eta poliziaren gehiegikeria edo zakarkeria terminoak erabili dira egoera ezberdinak baloratzeko. Gehiegizko indarraren eta gehiegikeriaren arteko mugak poliziaren asmoak zehazten duela baieztatu da: poliziaren asmo txarra balitz, gehiegikeria litzateke; bestela, gehiegizko indarra soilik izango litzateke. Poliziak bere jardueran aurki ditzakeen egoera guztien aniztasuna horietan nola jokatu behar duen zehaztea zaildu egiten du eta gehiegikeriaren balorazioa objektiboa oztopatu. Gehiegikerien definizio zehatza zailtzen duen beste elementu bat Jarraian gehiegikeriatzat jo izan diren poliziaren jokabideen zerrenda bat ematen da:\nPoliziaren gehiegikeriaren interpretazioak.\nBoterearen erretorika.\nBotere instituzionaletik justifikazio zenbait azaldu izan dira poliziaren gehiegikeria kasuak justifikatzeko. Alde batetik, \"gertaera bakanen teoria\" azaltzen da, non gehiegikeriak polizia banakoei leporatu behar zaien eta poliziaren instituzioari, hainbeste pertsona biltzen dituen erakunde batean horrelako kasuak gertatzea kontrolatu eta ekiditea ezinezkoa dela argudiatuz. Beste alde batetik, \"konspirazioaren teoria\" azaltzen da, polizaren gehiegikeriak plazaratzen dituzten pertsona eta erakundeek poliziaren aurkako jarrera dutela eta gehiegikeria kasuak poliziaren izen ona zikintzeko erabiltzen dituztela argudiatuz. Kasu zehatzetan, ohikoa da gehiegikeriaren biktima aurretik erresistentziaz eta modu erasokor batez jokatu duela adieraztea.\nPoliziaren beraren erreakzioak.\nGehiegikerien aurrean, poliziek guztiz gezurtatu edo, aitortzekotan, euren segurtasuna mehatxupean zegoela argudiatzen dute. Gehiegikeriengatiko justizia prozedura bat zabaltzen denean ere, nekez froga daitezke poliziaren aurkako salaketak. Izan ere, poliziek isiltasun-kode bat errespetatzen duen talde bat osatzen dute eta zaila da lankide baten aurka lekuko gisa arituko den polizia bat aurkitzea; ohikoa da, gainera, poliziak aurretik ados jarri eta interpretazio komun bat azaltzea. Horren arrazoia poliziaren izaera militarra da, non \"esprit de corps\" edo taldearen izpiritua lehenesten den. Beste alde batetik, polizia-erakundeak berak babestu egiten du polizia kasu hauetan, besteak beste, ez baita izaten kasu horiek ikertuko dituen polizia-sailik, eta kasu gehienak ikertu gabe uzten dituzte. Poliziek hiritarrei egindako gehiegikeriak ustelkeria baino arinago baloratzen dutela ere jaso da. Gehiegikeriak badaudela aitortzen dituztenena, euren lanaren tentsioa eta presioa ere argudiatu izan dituzte.\nMilgram esperimentua.\nMilgram esperimentua Stanley Milgram psikologoak burutu zuen 1963 urtean, diziplina eta obedientzia mekanismoak aztertzeko. Bertan, aurrez aukeratutako lagun batzuei \"irakasle\" rola egin eta ezkutuko \"ikasle\" bati galderak egin behar zizkioten eta gaizki erantzunez gero, deskarga elektriko bat eragin, gero eta handiagoa, harik eta zuzen erantzun arte. Ikaslea esperimentatzailearekin ados jarrita zegoen aurretik erantzunak gaizki emateko eta deskarga elektrikoak ez zituen benetan jasotzen. Erantzunak gaizki ematearekin batera, deskargak eragitean, oinazea adierazten zuten gezurrezko garrasiak entzuten zituen \"irakasleak\". Garrasiak gero eta latzagoak izan arren, ikertzaileak gero eta deskarga handiagoak egiteko adierazten zion irakasleari. Aurretiko hipotesi moduan, \"irakasle\" gehienek gizalegez ikertzailearen aginduak ukatu eta deskargak bertan behera utziko zituztela uste bazen ere, portzentaje altu batek ustezko deskarga biziak eta mingarriak egiten jarraitu zuen, obedientziaren indarra agerian utziz. Esperimentua poliziaren gehiegikeriekin lotu izan da, gehiegikeriak azken finean diziplinak eta ordena publikorako aginduek bultzaturik gertatzen direla baieztatuz. Gaiaren inguruan beste esperimentu zenbait ere egin dira: 1971 urtean Philip Zimbardo ikertzailea buru zuen Stanfordeko gartzelako esperimentuak gartzelako indarkeriari buruzko ikerketa burutu zen, gartzelako zaintzaileen indarkeriarako joera erakutsiz.\nTeoria kritikoa.\nTeoria kritikoan, estatuak sistemaren erreprodukziorako baldintzak betetzeko erabiltzen du polizia. Ildo horretatik, polizia izaera bikoitzeko erakundea da, delituen aurka erabiltzen den egitura bera erabiltzen baita delitua egiteko. Bi erregela ezberdin ere erabiltzen dira delituetarako: bata eremu zibilizaturako; bestea, zorrotzagoa, eremu basatirako. Eremu zibilizatua kapitalerako funtsezkoak diren eremu geografiko eta sozialak biltzen ditu (hirietako erdiguneak, adibidez) eta bertan anplifikaturiko legea eta araudia, zorrotz aplikaturik, izango dira nagusi, zero tolerantzia izeneko politika aplikatuz, besteak beste. Mikrozuzenbidearen bitartez, estatuak kaleko salmenta, prostituzioa, eskale eta arloteak, zaborren berreskurapen informala eta estatuak desegokitzat jotzen dituen biziraupenerako baliabideak zigortuko ditu. Eremu basatian, berriz, kapitalaren errepordukzioarako beharrezkoak ez diren guneak biltzen ditu: bertan tolerantzia aplikatzen bada ere, indarkeria izango da nagusi, poliziak eskumen osoa izango du legea nahi duen moduan interpretatzeko, legea betearazteko legerik gabeko indarra bilakatuz eta gehiegikerietarako bidea zabalduz (gaztelerazko \u00ab\"mano dura\"\u00bb politika, azken finean). Muturreko egoera batean, estatuak salbuespen egoera izango du beti eskura, zuzenbiderik gabeko eremu bat sortuz.\nPoliziaren gehiegikeriaren inguruko eragileak.\nHedabideak.\nHedabideek ere aurkako jokabideak erakusten dituzte polizia gehiegikerien aurrean. Alde batetik, eskuin joerako hedabideek zuzenetsi egin ohi dituzte gehiegikeriak. Adibidez, istiluekin bukatu diren manifestazioen kasuan, manifestariak gaizkiletzat jo eta izandako txikizioak nabarmentzen dituzte, protestaren zergatikoa alde batera utziz. Delinkuentzia-kasuak etnia edo arraza jakin batekin lotzean ere poliziaren jokabide selektiboa zuzentzen dutela ere aipatu da. Horrela, arrazismoaren diskurtsoa indartu eta gehiegikerietarako bidea zabaltzen dute. Azkenik, hedabide hauek politiko, polizia eta bestelako botere-erakundeekin dituzten loturak nabarmendu dira. Ondorio gisa, askotan poliziaren gehiegikeriak ezkutatu egiten dituzte eta, gehiegikeriak nabariak diren kasuetan, poliziaren kontrabertsioa soilik eskaintzen dute, poliziaren gehiegikerien biktimen bertsioa baztertuz.\nBeste alde batetik, hedabideek poliziaren gehiegikeria ezkutatzen duen \"zulo beltz\" instituzionala zein judiziala argitzeko ere balio izan dute. Ikus-entzunezko baliabideek polizia gehiegikeriak plazaratu eta egiaztatzeko balio izan dute askotan, gehiegikeria salaketei bidea zabalduz. Adibidez, Rodney King estatu batuar gaztearen kasua poliziak nola jipoitzen zuen erakusten zuen bideo bati esker zabaldu zen hedabideetara eta ondoren Los Angeles hirian poliziaren aurkako matxinada bat piztu zuen. Bestalde, Interneten zabalkundeak polizia gehiegikerien salaketa publikoa ahalbidetu du Indymedia eta antzeko webgune parte hartzaileen bitartez.\nGiza eskubideen aldeko erakundeak.\n1961 urtean lanean hasi zen Amnesty International erakundeak giza eskubideen alde lan egiten du mundu osoan, pertsona banakoen kasuak eta egoerak salatuz batez ere. Poliziaren gehiegikeria kasuen aurkako kanpainak burutzeaz gainera, poliziaren gehiegikeriak sorrarazten dituzten bereizkeria eta estatuek sortutako egiturak salatu ere egiten dituzte, hala nola atxiloketa arbitrarioak eta atxilotuen inkomunikazioa, terrorismoaren aurkako borrokan estatuek aurrera darameten estrategia. Human Rights Watch erakundeak, berriz, giza eskubideen aldeko politiketan egiten du lana, egoera ezberdinei buruzko txostenak eta ikerketak osatuz eta gobernuekin harreman zuzena bilatuz; poliziaren gehiegikerien kasuan, Mexikoko gobernuari egindako eskaera zuzenak nabarmendu daitezke, adibidez. Euskal Herrian, Amnistiaren Aldeko Batzordeak, errepresio politikoa salatuz, eta Salhaketa, preso guztien aldeko lanean diharduena, nabarmentzen dira poliziaren eta gartzelako zaindarien gehiegikerien arloan.\nAdministrazioa.\nPolizia-erakundearen antolakuntza eta kudeaketa polizia gehiegikeriak ekiditeko tresna garrantsitsutzat jo dira. Izan ere, poliziaren azpikulturak funtzionamendu desegokia eta gehiegikeriak sorrarazi eta horien aurkako lana eragotzi egiten duela aipatu da. Adibidez, esperientziari gehiegizko balioa ematen zaiola jaso da, hasiberriaren merituak gutxietsiz; gauzak betidanik nola egiten diren lehenetsi egiten da prozedura eta erregela berrien aurrean; taldearen izpiritua goraipatu egiten da eta \u00absudurluze\u00bb edo kanpotarrak gaitzetsi, gehiegikerien ikerketa oztopatuz; polizia erakunde garrantzitsua denez, poliziak beraiek ere, banako moduan, boteretsuak eta ukiezinak direla irizteko joera dute. Poliziaren inguruko mitologiak poliziak kutsatu egiten dituela ere aipatu da: helburu eta arau zehatzez eta trebakuntzaz zuzendu ordez, poliziaren lana fikziozko guda eta akzio-filme eta bestelako kontakizunetan oinarritzen da askotan. Atxiloketa edo isun-kopuruan oinarritutako polizientzako ordainsarien politika gehiegikerietarako bidea zabaltzen duela ere nabarmendu da. Polizia-sindikatuek gehiegikeria kasuetan polizien alde jokatzen dutela ere jaso da. Horren guztiaren aurka, polizia sailen ikuskapena eta trebakuntza poliziaren gehiegikerien aurka eraginkorrenak direla egiaztatu da, poliziaren lanaren helburua poliziak beraiek baino komunitatea dela nabarmenduz. Gehiegikeriak poliziatik bertatik aztertu eta era diziplinarioan zigortzeko, hiritarren kexu eta salaketarako bulegoak ere ezarri dira herrialde zenbaitetan. Gehiegikeriak aztertzeko erakunde hauek eraginkorrak izan daitezen inoiz polizia izan ez diren lagunek osatu eta kasuen buruzko informazioa eta ikerketen emaitzak gardentasunez eskaini behar dituzte.\nJustizia.\nBide judizialetik at, poliziak barne diziplina-errejimen batean mendean ere badaude, oro har hiritarrekiko gehiegikeriak eta tratu txarrak zigortzen dituena. Poliziaren erakundetik bertatik gehiegikeria kasuak aztertu eta berarengatik ardura eskatzea oso zaila izaten da, ordea, oso nabarmenak diren kasuetan ezik. Epaitegietatik ere, poliziaren gehiegikerien salaketen portzentaje txiki batek heltzen da aurrera eta are eta txikiagoa, aldeko sententzia bat lortu, askotan fiskaltzak berak salaketak ikertu gabe utzi eta aurrera jarraitzekotan gehiegikerien biktimek prozesu luze eta nekezari egin behar izan baitiote. Epaitegiek poliziaren gehiegikeria kasuan modu isolatuan aztertzeko modua ere gaitzetsi da, poliziaren gehiegikeriek jatorrian dituzten arrazoi sistemiko eta instituzionalak alde batera utzirik. Beste alde batetik, legeak aurreikusten duen inkomunikazioak, polizien egiazkotasun-presuntzioak, polizia etxeetan gerta daitezkeen tratu txarrak frogatzeko ezintasunak eta polizien isiltasun-kodeak justiziaren epai zuzena eragozten dute. Gehiegikeriak burutu dituen polizia identifikatzeko zailtasunak ere izaten dira, poliziak bere jardunean, hiritar batek hala eskatuz gero, bere plaka-zenbakia jakinarazi behar duen arren, poliziak bere burua identifikatu nahi ez dituen kasu anitz jaso dira. Gehiegikeriak salatzerakoan salatzaileak jasaten dituen presioa eta intimidazioa izaten dela jaso da. Horrek guztiak agerian uzten du poliziaren zigorgabetasuna gehiegikeriei buruz.\nPoliziaren gehiegikeriak eta poliziarenganako herra.\nPoliziaren gehiegikeriek poliziarekiko herra sorrarazi dute gehigiegikeriak pairatzen dituzten gazte eta bestelako gizarte taldeengan. Herra hau matxinadaz lehertu da zenbaitetan: 1992ko Los Angeleseko matxinada eta 2005eko Frantziako matxinada poliziaren gehiegikeria kasu zehatzengatik piztu ziren, esaterako. Matxinada hauek hedabideen arreta erakarri eta jatorrian ziren gehiegikeria kasuak ikertzeko balio izan dute anitzetan, baina aldi berean errepresioa areagotu egin da matxinatuen aurka, hauek ere gehiegikeriak pairatuz. Herri kulturan ere nabariak poliziarenganako herra. Hip hop kulturak, esaterako, poliziaren gehiegikeria gai nagusitzat hartzen du musika eta bestelako adierazpenetan, bestelako gizarte arazoen artean: \"Fuck the Police\" ingelesez edo \"Nique la police\" frantsesez (\"Jo polizia\", euskaraz), adibidez, maiz agertzen da estilo horretako rap-abestietan eta poliziaren gehiegikeriaren aurkako lelo bilakatu dira mundu osoan zehar. \"La Haine\" (1995) filmak (\"Gorrotoa\", euskaraz), Frantziako auzo txiroetan girotua, poliziaren gehiegikeria eta gazteen erantzuna hartzen ditu haritzat. Kontraste moduan eta kultura eredu nagusitik, Hollywooden ekoiztuta, poliziaren gehiegikeriak agertzen dituzten beste filme batzuk \"L.A. Confidential\" (1997) eta \"Training Day\" (2001) dira, besteak beste, polizia onen eta txarren arteko bereizketa eginez. Poliziaren gehiegikerien askoz ere irudi samurragoa ere eskaini izan da, \"The Terminal\" (2004) filmean esaterako.\nEuskal Herrian frankismoan eta Espainiar Trantsizioan jasandako errepresio polizialak eta ondoriozko gehiegikeriek polizien aurkako jarrera nabarmena sortu dute gizartean. Manifestazioetan \"Polic\u00eda asesina\" (\"Polizia hiltzaile\", euskaraz) edo \"La madera a la hoguera\" (poliziei \"maderoak\" ezizena ere eman izan zaielako) oihuak maiz entzun izan dira. \"Txakurrak\" ere deitu izan zaie poliziei, mespretxu moduan. Kulturan ere poliziaren aurkako jarrera honek islada izan du: adibidez, Euskal Rock Erradikaleko La Polla, Soziedad Alkoholika edo Kortatu taldeen abestietan poliziaren gehiegikerien aurkako erreferentziak sarri agertzen dira eta horiengatik jazarpen judiziala pairatu behar izan dituzte."}
{"id": "144038", "revid": "62526", "url": "https://eu.wikipedia.org/wiki?curid=144038", "title": "Ecker\u00f6", "text": "Ecker\u00f6 \u00c5land eskualde autonomoan dagoen udalerri bat da. Biztanle gutxien dauzkan Finlandiako udalerrietako bat da."}
{"id": "144039", "revid": "62526", "url": "https://eu.wikipedia.org/wiki?curid=144039", "title": "Finstr\u00f6m", "text": "Finstr\u00f6m \u00c5land eskualde autonomoan dagoen udalerri bat da."}
{"id": "144040", "revid": "62526", "url": "https://eu.wikipedia.org/wiki?curid=144040", "title": "F\u00f6gl\u00f6", "text": "F\u00f6gl\u00f6 \u00c5land eskualde autonomoan dagoen udalerri bat da."}
{"id": "144041", "revid": "62526", "url": "https://eu.wikipedia.org/wiki?curid=144041", "title": "Geta (\u00c5land)", "text": "Geta \u00c5land eskualde autonomoan dagoen udalerri bat da."}
{"id": "144042", "revid": "62526", "url": "https://eu.wikipedia.org/wiki?curid=144042", "title": "Hammarland", "text": "Hammarland \u00c5land eskualde autonomoan dagoen udalerri bat da."}
{"id": "144043", "revid": "62526", "url": "https://eu.wikipedia.org/wiki?curid=144043", "title": "Jomala", "text": "Jomala \u00c5land eskualde autonomoan dagoen udalerri bat da."}
{"id": "144044", "revid": "62526", "url": "https://eu.wikipedia.org/wiki?curid=144044", "title": "K\u00f6kar", "text": "K\u00f6kar Finlandiako hego-mendebaldeko udalerri bat da, \u00c5land eskualde autonomoan kokatua."}
{"id": "144045", "revid": "119347", "url": "https://eu.wikipedia.org/wiki?curid=144045", "title": "Pasaiako portuko kanpo ditxoa", "text": "Pasaiako portuko kanpo ditxoa, Pasaiako kanpo portua edo Pasaiako kanpo kaia Pasaiako Portuko Agintaritzak Jaizkibelgo itsaslabarrean \u2014Pasaiako udalerrian\u2014 eraiki asmo duen portu instalazioa da. Eztabaida handia eragin du, ea inbertsio handi hori egiteko beharrik ba ote den, eta ea \"Europar Batasuneko garrantzizko leku\" izatea proposatzeko eta Natura 2000 sarean sartuta izateko adinako natura balioak dituen toki hori zenbateraino hondatuko lukeen.\nIzena.\nPasaiako Portuko Agintaritzak \"Pasaiako portuko kanpo ditxoa\" deritzo proiektu horri; proiektuaren aurka gehien nabarmendu den ekologista taldeak (Jaizkibel Bizirik) \"Pasaiako kanpo kaia\" deritzo; hedabideetan, berriz, \"Pasaiako kanpo portua\", \"Pasaiako superportua\" edo \"Jaizkibelgo superportua\" izenekin agertu ohi da, nahiz eta Pasaiako Portuko Agintaritzako lehendakari den Miguel Buenek superportua denik ukatu duen; era berean, 2010ean proiektuari eman zitzaion tamaina txikiagoa dela eta, badirudi \"superportu\" izenak oinarria galdu duela kritikoen artean ere. \"Ekoportua\" ere deitu zion Pasaiako Portuko Agintaritzak, 2008ko dokumentu batean.\nProiektuaren azalpena.\nKanpo portua egiteko lehenengo asmoak XX. mendearen bukaeran azaldu ziren arren, Joxe Joan Gonzalez de Txabarri Pasaiako Portuko Agintaritzako lehendakari zela eman zitzaion bultzada proiektuari, Juan Jose Ibarretxe buru zuen Eusko Jaurlaritzaren babesarekin, Espainiako Erresuman portuetako azpiegituren eraikuntzak neurriz gaineko hazkundeko burbuila bat izan zuen garaian. Pasaiako portua txiki geratu zela eta badia barruan tokirik geratzen ez zela argudiatuz, Espainiako Sustapen Ministerioaren eta Gipuzkoako Foru Aldundiaren laguntzaz Jaizkibelgo itsaslabarrean portu berria eraikitzeko proiektua lantzeari ekin zion. Egitasmo horren bitartez, Jaizkibelgo itsaslabarrean kaiak eraikiko lirateke, eta Pasaiako badia barruko kaietan beste jarduera ekonomiko batzuk egingo lirateke: besteak beste, kirol portuak, etxebizitzak, parkeak, dendaguneak eta bestelakoak eraikiko lirateke, gaur egun portuarenak diren lurretan. Halaber, bi tunel egingo lirateke Jaizkibel mendiaren pean, kanpo portura errepidez eta trenez heldu ahal izateko. Pasaiako Portuko Agintaritzaren asmoa da kanpo ditxoa egiteko lanak 2013. urtean hasi eta 2020an burutzea.\nMiguel Buenek 2010eko otsailean eginiko adierazpenen arabera, kanpo ditxoa egiteak gizarteari ekarriko dizkion abantaila nagusiak bi dira:\nKostuak.\n2010. urtearen erdialderaino lantzen aritu ziren diseinuarekin, kostua 1500 milioi euro izango zela kalkulatu zen, portuak azalera lehorreko 200 hektarea izanik eta 3.200 metroko babes dikea izanik. Portu jardueraren \u00abaurreikuspen baikorregiak\u00bb erabili zituztela eta, ordea, 2010eko ekainean, Pasaiako Portuko Agintaritzako Administrazio Kontseiluak erabaki zuen kanpo ditxoa txikiagoa egitea: azalera lehorreko 100 hektarea eta 2.800 metroko babes dikea. Diseinu berriarekin, kostua 750 milioi euro izango dela kalkulatu da.\nAdministrazio Kontseiluko kideen artetik, kanpo ditxoa egitearen alde daudenak izan ziren aldaketa horren alde bozkatu zutenak: PSE-EE, EAJ eta Hamaikabat alderdietakoak \u2014dela Aldundiko ordezkarien, dela udaletako ordezkarien bidez\u2014, bai eta Eusko Jaurlaritzako, ADEGIko eta Gipuzkoako Merkataritza Ganberako ordezkariak ere. Kanpo portua egitearen aurka daudenak izan ziren aldaketaren kontra bozkatu zutenak: ELAko ordezkaria, LABeko ordezkaria eta Lezoko alkatea.\nKanpo ditxoa egitearen ingurumen kostua, berriz, urteko 172 milioi euro izango da, ingurumenaren gaineko eragin txikiena aurresaten duen hipotesia betetzen bada; eragin handieneko hipotesia betez gero, ordea, urtean 535 milioi euro izango da ingurumen kostua. Hala zehaztu da Euskal Herriko Unibertsitateko, Bartzelonako Unibertsitate Autonomoko eta Balear Uharteetako Unibertsitateko bost irakaslek eginiko azterketan.\nPasaiako Portuko Agintaritzaren txostena (2010eko iraila).\nPasaiako Portuko Agintaritzak, 2010eko irailean, proiektuari buruzko txostena aurkeztu zuen. Bost hautabide aztertu ziren:\nTxostenak laugarren hautabidearen alde egiten du, ekonomia onurarik handiena hautabide horrexek ekarriko duela irizten baitio.\nProiektua onartzeko izapideen egoera.\nEspainiako Ingurumen Ministerioak ingurumenaren gaineko eraginari buruzko onarpena eman zain dago orain proiektua. 2009. urtearen hondarrean, ministerio horrek Pasaiako Portuko Azpiegituren Plan Zuzentzailearen Ingurumen Ebaluazio Estrategikorako Erreferentzia Dokumentua eman zuen. Dokumentu horretan oinarrituta, Portuko Agintaritzak Ingurumen Sostengagarritasunaren Txostena eman zuen 2010eko irailean (ikus aurreko atala); eta, txostena aztertuta, Ingurumen Ministerioak bere irizpena eman behar du orain, ea kanpo ditxoaren proiektua behin betiko onartzen duen.\nEspainiako Ingurumen Ministerioaren irizpenetik jakin ahal izan denez, kanpo ditxoa egitearen oso aurkakoa da. Ingurumen Ministerioak dioenez, \u00abez dirudi portuko trafikoak kanpo ditxoa egitea justifikatzen duenik\u00bb; kanpo ditxoa egiteak eragin \u00abnabarmena eta ezin itzulizkoa\u00bb izango luke Jaizkibelen dauden Europar Batasunaren garrantzizko lekuetan; eta eragiketa \u00absostengaezina\u00bb da, ekonomiaren ikuspegitik. Ondorio gisa, Ingurumen Ministerioaren irizpenak esaten du bigarren hautabidea dela egokiena (hau da, oraingo portu instalazioak hobetzea, Lezo-Gaintxurizketan plataforma logistikoa eratzea, eta Herrera onbideratzea): \u00abitsasoko eta lehorreko jabaria babestearen ikuspegi hertsitik, komenigarri deritzogu bigarren hautabidean sakontzeari. Izan ere, itsasbazterreko kanpo lur zerrendan aurrez dagoen egoerari aldaketarik gabe eusteko aukera ematen du, badia onbideratzen laguntzen du, eta portu jarduera garatzearekin bateragarri diren trafiko bolumenak (2030. urtea) lortzearen alde egiten du\u00bb.\nAntxon Olabe ekonomialariaren ustez, \u00abmahai gainean jarri den gogoeta sailarekin, pentsatzekoa da ingurumen balioztapena proiektuaren aurkakoa izango dela. Nire ustez, horixe litzateke ekonomia arrazionaltasunaren, ingurumen sostengagarriasunaren eta herri honi buruzko etorkizunezko ikuspegi modernoaren garaipena. Gipuzkoako lurralde historikoaren eta Euskal Herriaren oparotasunerako oinarriek ez dute zer ikusirik kostaldeko gune baliotsuenetakoa eta ongien kontserbatu direnetakoa zementuz estaltzearekin. Hobe da okerreko noranzkoan apustu egiten ez jarraitzea\u00bb.\nProiektua egin edo ez, Gipuzkoako Aldundiaren erabakia.\nEspainiako Ingurumen Ministerioaren txostena kontra izan arren, une hartan Gipuzkoako ahaldun nagusi zen Markel Olanok esan zuen, hala ere, proiektua inoiz baino indartsuago zegoela eta \u00aboztopoak ingurumen eskakizun guztiak betez\u00bb gaindituko zituela. \u00abAzken ingurumen oztopoa gaindituko dugulako ziurtasuna agertu nahi dut\u00bb, adierazi zuen Olanok. Haren iritziz, bateragarriak dira kanpo ditxoa eraikitzea eta ingurumen eskakizunak betetzea.\n2011ko ekainaren hasieran, Euskal Autonomia Erkidegoko Auzitegi Nagusiak ebatzi zuen Gipuzkoako Foru Aldundiak duela Pasaiako Portua Antolatzeko Plan Berezia izapidetzeko eskumena. Izan ere, Pasaiako eta Lezoko alkateek errekurtsoa aurkeztua zuten, eskumena udalena zela onartzea eskatzeko. Bien bitartean, ordea, Gipuzkoako gobernua EAJren eskuetatik (Markel Olano buru zela) Bilduren eskuetara igaro zen (Martin Garitano buru dela); hau da, kanpo portua egitearen aldeko izatetik, kontrako izatera pasatu zen.\n2011ko urriaren 5ean, Gipuzkoako Batzar Nagusiak Pasaiako kanpo kaiaren proiektuen alde (eta Euskal Y-aren alde) azaldu ziren, EAJk, PSEk eta PPk horren alde bozkatu baitzuten; \u00abhorrela, Pasaiako badia erabat berritzeko eta portuko jarduera ekonomikoari eusteko aukera legoke\u00bb adierazi zuten. Bi egun geroago, ordea, Gipuzkoako Aldundiak adierazi zuen ez dituela proiektu horiek abiatuko, \u00abherrialdea ekonomikoki jota utzi dutelako. [...] Kanpo kaia eta antzeko makroproiektuak ez dira inola ere behar, baina Gipuzkoako ekonomia horretan oinarritu nahi izan dute. Ez da onargarria krisi garaian horrelako azpiegitura handiak proposatzea. PP, EAJ eta PSEk lehengo akats bera egin dute\u00bb. Diputazioaren ustez, \u00abinteres ekonomiko pribatuak\u00bb daude horrelako azpiegituren atzean, eta horretarako diru publikoa erabili nahi dute. Gipuzkoako gobernuarentzat, beste batzuk dira lehentasuneko egitasmoak; Pasaiaren kasuan, badiaren berreskuratzea, \u00abbertako herritarren erabakiak errespetatuta\u00bb.\nErakunde publikoen jarrera.\nHasieratik, proiektuaren alde izan dira Eusko Jaurlaritza (nahiz Juan Jose Ibarretxe, nahiz Patxi Lopez lehendakari izanik) eta Gipuzkoako Foru Aldundia (2011ko ekainaren 23raino, nahiz Roman Sudupe, nahiz Joxe Joan Gonzalez de Txabarri, nahiz Markel Olano ahaldun nagusi zirenean), eta proiektuaren aurka Eusko Jaurlaritzako Lurralde Antolamendu eta Ingurumen Saila (Sabin Intxaurraga sailburu zenean), Gipuzkoako Foru Aldundia (2011ko ekainaren 23tik, Martin Garitano ahaldun nagusi izanik), Lezoko Udala eta Pasaiako Udala. Beraz, alderdi politikoez den bezainbatean, proiektuaren alde ageri dira EAJ, Hamaikabat eta PSE-EE; eta proiektuaren aurka ageri dira Aralar, Bildu, EA, Ezker Batua - Berdeak eta legez kanpo utzi den ezker abertzalea.\nEspainiako Gobernuak, berriz, ez du joera jakinik (nahiz eta bere Ingurumen Ministerioak, gorago aipatu denez, proiektua ingurumenerako oso kaltegarritzat eta ekonomiarako sostengaezintzat jo duen behin baino gehiagotan), eta Gonzalez de Txabarri aldekotasun horixe lortzearren aukeratu omen zuten Pasaiako Portuko Agintaritzako lehendakari:\nErakunde publiko horietatik guztietatik, Gipuzkoako Aldundiak du Pasaiako portuko kanpo ditxoa egingo den edo ez erabakitzeko eskumena. Bada, Gipuzkoako ahaldun nagusiaren kargua hartzeko hitzaldian, Martin Garitanok hauxe esan zuen:\nEkologisten eta hainbat gizarte talderen kritikak.\nHainbat elkarte proiektu horren aurka azaldu da hasieratik, Jaizkibelgo itsaslabarrak BGL izendaturik eta Natura 2000 sarean sarturik daudelako, kanpo portua horrekin bateragarri ez delako, eta kanpo portuak kalte handiak eragingo lituzkeelako bai mendian bertan, bai itsaspean. Talde horietako batzuek Jaizkibel Bizirik elkartea osatu zuten 2003. urtean. Besteak beste, informazio gehiago eskatzen diete Administrazio publikoei; eta, proiektuak ingurumenari dakarkion kaltea eta eskatzen duen dirutza handia aintzat hartuta, erreferendum bidez erabaki dadila proiektua egingo den ala ez.\n2007ko otsailean, Jaizkibel Bizirik elkarteak salatu zuen Gipuzkoako Foru Aldundiak isilpean gorde zuela 2006ko martxoan bukatutako txosten bat, \"Documento de reflexiones sobre el Esquema de Ordenaci\u00f3n Territorial de Pasaialdea y el Corredor Intermodal del Jaizkibel\" izenekoa. Txosten horretan azaltzen diren datuak aztertuta, kanpo portuaren ekonomia bideragarritasuna ez dago bermatuta; gainera, milioi bat metro koadro okupatu beharko dira kanpo portuak eskatzen dituen azpiegitura guztiak egin ahal izateko, eta horrek \u00abOiartzualdea kolapsatuko du\u00bb.\nJaizkibel Bizirik elkarteak dio arazoa ez dela toki falta, Pasaiako Portuko Agintaritzak egiten duen kudeaketa txarra baizik. Ekologista talde horrek dioenez, Pasaiako portuaren oraingo edukiera aski da orain arte neurtu den trafikorik handienaren bikoitza ere kudeatu ahal izateko, eta kanpo portuak izango lukeen edukiera baino handiagoa da. Jaizkibel Bizirik elkartearen ustez, Pasaiako Portuko Agintaritzak nahita eragiten ditu trabak eta oztopoak, kanpo portua justifikatzearren; arazoa da gaur egungo portu instalazioak ez direla ondo aprobetxatzen. Izan ere, txatarraren eta siderurgiako gaien biltegi erraldoitzat erabiltzen da, bi hilabetez baino luzaroago gordetzen baitira hor. Beraz, kanpo kaia egitea \u00abdiru publikoa xahutzea\u00bb dela deritzo ekologista elkarte horrek.\nELA, LAB, EHNE eta ESK sindikatuek ere kritika gogorrak egin dizkiote kanpo kaiaren proiektuari:\nGreenpeaceren esanetan, kanpo portua egiten baldin bada, portu espekulazioko beste kasu bat litzateke, hau da, gutxi batzuek irabazi handia egingo lukete, lurzorua bereganatuz eta hor eraikiz. Ekologista talde horrek dioenez, ez dago kanpo portuaren bideragarritasuna oinarritzen duen ekonomia arloko daturik, eta Sustapen Ministerioak aukera bakarra baizik ez luke aintzat hartu behar: zero hautabidea, hots, kanpo porturik ez eraikitzea eta oraingo portu eremua berrantolatzea. Gainera, Greenpeacek dioenez, kanpo portua oso kutsagarria izango da, izango dituen energia instalazioengatik, eta Pasaiako portuak bere abantaila nagusia galduko du: olatuen aurrean orain duen babes naturala. Izan ere, Sustapen Ministerioko Obra Publikoen Azterketa eta Esperimentaziorako Zentroaren (CEDEX) azterlanak ikusirik, olatuek eraginda urtean 79 egunetaraino ere bere jarduera eten beharko du kanpo portuak. Beraz, kanpo portuarekin, trafikoa gehitu beharrean, oraingo trafikoa galtzeko arriskua du Pasaiako portuak.\nEuskadiko Biologoen Elkargo Ofizialak eta Oceana elkarteak (itsasoen kontserbazioaz arduratzen den nazioarteko erakunderik handiena) adierazi dute Pasaiako kanpo portua \u00ablegez kanpokoa eta inkoherentea\u00bb dela. Pasaiako Portu Agintaritzarekin bat datoz Pasaiako hiri ingurunea oso hondatuta dagoela, batez ere salgaien joan-etorriak egiten duen hotsagatik, zama lanetan botatzen den hautsagatik, eta zentral termikoak sortzen duen kutsaduragatik; eta lehenbailehen esku hartu behar dela egoera sostengaezin horri aurre egiteko. Hala ere, arrazoitu dute Pasaiako Portu Agintaritzak aukeratutako proiektuak ez duela justifikaziorik, eta ingurumenaren babeserako Europar Batasuneko arauak eta nazioarteko hitzarmenak urratzen dituela.\nJaizkibel Bizirik elkarteko kideak.\nKanpo portua ez egitearen aldeko taldeen artetik, Jaizkibel Bizirik nabarmendu da bereziki. Kide hauek ditu: WWF/Adena Gipuzkoa; Haritzalde Natur Taldea; Eguzki; Ekologistak Martxan; Superportuaren aurkako Taldea; Berdeak EG; Mutriku Natur Taldea; Itsas Enara Ornitologi Elkartea; Club Vasco de Camping; Jaizkibel Mendi Taldea; Badia; Lezoren Alde; Aukera; Aralar; Ezker Batua - Berdeak; AuB; Batasuna; EHAK; ELA; LAB administrazioa; AHTren aurkako Asanblada; AHT Elkartzen; Lezoko Gazte Asanblada; Gazterri; Gazta\u00f1o auzo elkartea; Oiartzualdeko EHE; Lezo Bizirik; Girizi mendi taldea; Batasuna kirol elkartea; Euskal Itsas Elkartea; Oreretako Elkartzen; Arraguako goiko eskola; Lasarte-Oria Bizirik; Ti\u00f1elu elkartea; Zintzilik Irratia; Txintxarri.\nJaizkibelgo eta Uliako itsas eremua babesteko proposamena.\nEuskadiko Biologoen Elkargo Ofizialak, Euskal Izurde eta Balezaleen Elkarteak eta Oceana itsasoen kontserbaziorako nazioarteko elkarteak proposamen zientifikoa aurkeztu dute, Uliatik (Donostia) Biarritzeraino bitarteko kostaldeko itsas eremua babes dadin, Natura 2000 Sarean itsasoko igarobide ekologikotzat sartuta. Proposamen horren barruan, Ulia eta Jaizkibel bitarteko itsaslabarrei, zehazki, berebiziko balioa aitortu diote, eremu horretan \u2014Euskal Herriko itsasbazterraren alderik gehien-gehienetan ez bezala\u2014 natura inguruneak gizakiaren ia eraginik gabe iraun duelako, artifizial bihurtu gabe, egoera erdi-birjinean, urbanizatze jarduera oso txikiarekin; eta horri esker Europar Batasuneko eta nazioarteko legeetan babestu beharrekotzat jotzen diren hainbat aberastasun dituelako. Proposamen horrekin, habitatak oneratzea eta itsas espezieak (bai arrantzakoak, bai babestuak) ugaritzea lortuko litzateke.\nTxostenean ageri da Eusko Jaurlaritza eta Espainiako Gobernua beren helburuak betetzetik oso urruti dabiltzala, itsasoko bioaniztasuna babesteari buruz, Euskal Autonomia Erkidegoan, Europar Batasunean eta nazioartean natura babestearren onartu diren arauak eta hitzarmenak aintzat hartuta. Bada, eremu hori babesteak helburu horiek betetzen lagunduko luke.\nPasaiako kanpo portuko aferaren kronologia.\nPasaiako kanpo portuko aferak honako kronologia izan zuen:"}
{"id": "144046", "revid": "62526", "url": "https://eu.wikipedia.org/wiki?curid=144046", "title": "Kumlinge", "text": "Kumlinge \u00c5land eskualde autonomoan dagoen udalerri bat da."}
{"id": "144047", "revid": "62526", "url": "https://eu.wikipedia.org/wiki?curid=144047", "title": "Lemland", "text": "Lemland \u00c5land eskualde autonomoan dagoen udalerri bat da."}
{"id": "144048", "revid": "62526", "url": "https://eu.wikipedia.org/wiki?curid=144048", "title": "Lumparland", "text": "Lumparland \u00c5land eskualde autonomoan dagoen udalerri bat da."}
{"id": "144049", "revid": "62526", "url": "https://eu.wikipedia.org/wiki?curid=144049", "title": "Saltvik", "text": "Saltvik \u00c5land eskualde autonomoan dagoen udalerri bat da."}
{"id": "144050", "revid": "62526", "url": "https://eu.wikipedia.org/wiki?curid=144050", "title": "Sottunga", "text": "Sottunga \u00c5land eskualde autonomoan dagoen udalerri bat da."}
{"id": "144051", "revid": "62526", "url": "https://eu.wikipedia.org/wiki?curid=144051", "title": "Sund (\u00c5land)", "text": "Sund \u00c5land eskualde autonomoan dagoen udalerri bat da."}
{"id": "144052", "revid": "119347", "url": "https://eu.wikipedia.org/wiki?curid=144052", "title": "V\u00e5rd\u00f6", "text": "V\u00e5rd\u00f6 Finlandiako \u00c5land uharteko eskualde autonomoan dagoen udalerri txiki bat da. 440 biztanle zituen 2014an. Suedierazko elebakarrak dira. Heman jaio ziren V\u00e5rd\u00f6 Sally Salminen eta Anni Blomqvist emakume idazle ezagunak."}
{"id": "144053", "revid": "448", "url": "https://eu.wikipedia.org/wiki?curid=144053", "title": "Pasaiako portuko kanpo dartsena", "text": ""}
{"id": "144054", "revid": "17", "url": "https://eu.wikipedia.org/wiki?curid=144054", "title": "Jaizkibelgo superportua", "text": ""}
{"id": "144055", "revid": "105290", "url": "https://eu.wikipedia.org/wiki?curid=144055", "title": "CCC", "text": "CCC izenak hainbat adiera ditu:"}
{"id": "144059", "revid": "1545", "url": "https://eu.wikipedia.org/wiki?curid=144059", "title": "Centro para la Cultura y el Conocimiento", "text": "Centro para la Cultura y el Conocimiento (), ezagunagoa CCC akronimoaz, urrutiko hezkuntzarako enpresa bat da, Donostian 1939 urtean sortua. Hizkuntza eta lanbide heziketarako ikastaro ez arautuak (balio ofizialik gabeak) eskaintzen ditu Espainia osorako."}
{"id": "144061", "revid": "1340", "url": "https://eu.wikipedia.org/wiki?curid=144061", "title": "Geta, \u00c5land", "text": ""}
{"id": "144062", "revid": "1340", "url": "https://eu.wikipedia.org/wiki?curid=144062", "title": "Sund, \u00c5land", "text": ""}
{"id": "144064", "revid": "646", "url": "https://eu.wikipedia.org/wiki?curid=144064", "title": "Garezur", "text": ""}
{"id": "144067", "revid": "6327", "url": "https://eu.wikipedia.org/wiki?curid=144067", "title": "Ylikyl\u00e4", "text": ""}
{"id": "144068", "revid": "512", "url": "https://eu.wikipedia.org/wiki?curid=144068", "title": "Entzefalo", "text": "Entzefaloa edo garuna bizkarrezur-muinaren aurrealdeko zabalgune bat da, ornodunen nerbio-sistemaren organo gorena eta garrantzitsuena dena. Izan ere, bertan prozesatzen da bost zentzumenek jasotzen duten informazio guztia, eta giza-portaeran eta jokaeran eragina duten hainbat aldagaik (adimena, oroimena, pentsamendua eta gogoa, senak...) entzefaloan dute erroa. Halaber, entzefaloa gorputzaren mugimenduen kontrolaz arduratzen da.\nGizakiaren (eta oro har, ornodun guztien) nerbio-sistema zentralak bi egitura nagusi ditu: entzefaloa eta bizkarrezur-muina. Entzefalo barruan burmuina, garuntxoa eta bizkarrezur-erraboila daude. Era berean, hiru zatik osatzen dute ornodunen entzefaloa: prosentzefaloa (aurreko entzefaloa), mesentzefaloa (erdiko entzefaloa) eta erronbentzefaloa (atzeko entzefaloa).\nEtimologia.\n\"Garun\" jatorriz Bizkaiko hitza da. XIX. mendearen azken urteetatik Gipuzkoa eta Iparraldeko zenbait egilek ere erabiltzen zuten. Aldaerak dira \"garun\", \"garaun\", \"garoin\", \"garuin\" eta \"karaun\".\nOnarturik \"garun\" \"gara\" baten gainean osatua dela, \"gara\" + \"un\" \u2018muin\u2019 osaera proposatzen da, diptongoaren hainbat bilakaerarekin. Ez da erabat baztertzekoa diptongoaren bakuntzerik gabeko forma egotea \"garun\"-en oinarrian; baliteke \"gar-\" alomorfoaren gainean osatua izatea.\nEsanahiaren aldetik, \u2018gain aldeko muin\u2019 da etimologikoki, gain aldea buruaren metafora gisa erabilita.\nEzaugarriak.\nBurezurrak garuna inguratu eta babesten du. Heldu batengan, organo horrek 1,4 kg-ko masa eta 1.400 cm3 inguruko bolumena du.\nHiru dira entzefaloa eta bizkarrezur-muina biltzen duten mintzak (meninge izenekoak). Kanpotik barrura \"duramaterra\", \"araknoidea\" eta \"piamaterra\" dira. Mintz horietan isurkari zerebroespinalez dago, zeina -burezurraren antzera- kolpeetatik babesten du entzefaloa.\nBestalde, gai grisa entzefaloaren gainaldean dago, eta gai zuria barnealdean. Jakina denez, neuronen gorputzek (soma izenekoek) osatzen dute gai grisa, eta neurona horien axoiek (mielinaz bilduta) gai zuria.\nEntzefalo barnean lau barrunbe edo bentrikulu daude, haien artean komunikaturik eta isurkari zerebroespinalez beteta. Lehenengo hiru bentrikulu burmuinean daude, eta laugarrena gorputz kailukara izeneko egituran (burmuineko hemisferioak lotzen dituen egituran, hain zuzen).\nEntzefaloaren zatiak.\nUgaztunengan, telentzefaloak, dientzefaloak eta mesentzefaloak burmuina osatzen dute.\nMetentzefaloak garuntxoa osatzen du.\nMielentzefaloan, azkenik, bizkarrezur-erraboila dago."}
{"id": "144069", "revid": "646", "url": "https://eu.wikipedia.org/wiki?curid=144069", "title": "Errombentzefalo", "text": ""}
{"id": "144073", "revid": "7476", "url": "https://eu.wikipedia.org/wiki?curid=144073", "title": "Stanis\u0142aw Jerzy Lec", "text": "Stanis\u0142aw Jerzy Lec (Lviv, Ukraina, 1909ko martxoaren 6a \u2013 Varsovia, Polonia, 1966ko maiatzaren 7a) idazle, eta poeta. Hark idatzitako aforismoak oso ezagunak dira."}
{"id": "144074", "revid": "105290", "url": "https://eu.wikipedia.org/wiki?curid=144074", "title": "Amersfoort", "text": "Amersfoort Herbehereetako erdialdean dagoen hiria da, Utrechteko probintzian kokatutakoa.\nInguru naturala eta kokapena.\nUdalerri mugakideak honakoak dira: Bunschoten iparraldean, Nijkerk ipar-ekialdean, Barneveld ekialdean, Leusden hego-ekialdean, Zeist hego-mendebaldean, Soest mendebaldean eta Baarn ipar-mendebaldean.\nBarruti eta auzoak.\nHiriak honako barruti eta auzoak dauzka:"}
{"id": "144075", "revid": "105290", "url": "https://eu.wikipedia.org/wiki?curid=144075", "title": "Dordrecht", "text": "Dordrecht, Herbehereetako hego-mendebaldeko hiria eta portua, Hego Holandako probintzian.\nMerwede, Noord, Dordtse Kil eta Oude Maas ibaien bilgunean dago, Rhin ibaiaren bokaletik hurbil. Kimika-industria, leherkariak, destilategiak, ontziolak, metalurgia, ongarriak eta beiragintza dira jarduera ekonomiko nagusiak. Aipagarriak dira eliza nagusi gotikoa, XVIII. mendeko jauregiak eta hainbat museo.\nKokapena.\nDordrechten udalerri mugakideak honakoak dira: Papendrecht iparraldean, Sliedrecht ipar-ekialdean, Werkendam ekialdean, Drimmelen hegoaldean, Moerdijk hego-mendebaldean, Binnenmaas mendebaldean eta Zwijndrecht ipar-mendebaldean.\nHistoria.\nNormandiarrek suntsitu zuten hiria 937. urtean. Dordrecht Holandaren babeserako gune estrategikoa zen gotorleku bilakatu zen 1271n. XIV. mendean izan zuen oparotasuna galdu, eta bertako ekonomia gainbehera etorri zen hurrengo mendean. Bertan egin zen Holandako probintzien lehen batzarra 1572an. Holandako protestanteen sinodoa ere Dordrechten izan zen (1618-1619)."}
{"id": "144076", "revid": "105290", "url": "https://eu.wikipedia.org/wiki?curid=144076", "title": "Zoetermeer", "text": "Zoetermeer Herbehereetako hego-mendebaldean dagoen hiria da, Hego Holandako probintzian kokatutakoa."}
{"id": "144077", "revid": "105290", "url": "https://eu.wikipedia.org/wiki?curid=144077", "title": "Leiden", "text": "Leiden Herbehereetako hego-mendebaldeko hiria da. Hego Holandako probintzian dago.\nGeografia.\nItsasotik 10 km-ra dago, Haga hiriaren ipar-ekialdean, Rhin Zaharra (Oude Rijn) eta Rhin Berria (Nieuwe Rijn) ibaien bilgunean.\nHistoria.\nErromatarren garaiko \"Lugdumun Batavorum\" da, Erdi Aroan \"Lithis\" izena hartuko zuena.\n1574. urtean espainiarrek setiatu zuten.\nEkonomia.\nIndustriagune garrantzitsua da (ehungintza, janari industria, altzairugintza, elektronika, papergintza, inprimategiak).\nOndasun nabarmenak.\n1575. urtean sortutako unibertsitatea dago.\nAipagarri dira Arte Ederretako museoa, Antzinateko museoa, Udal museoa (bertan dago Lucas Leidenekoak margoturiko \"Azken Juizioa\" obra), muino artifizial batean eraikitako gaztelua \"(Burcht),\" XIV. mendeko San Pedro eliza eta XV. mendeko San Pankrazio eliza."}
{"id": "144078", "revid": "105290", "url": "https://eu.wikipedia.org/wiki?curid=144078", "title": "Venlo", "text": "Venlo Herbehereetako hegoaldean dagoen hiria da, Limburgeko probintzian kokatutakoa.\nBanaketa administratiboa.\nVenlo honako barrutiek osatzen dute:"}
{"id": "144093", "revid": "1340", "url": "https://eu.wikipedia.org/wiki?curid=144093", "title": "Ylikyl\u00e4, Kemij\u00e4rvi", "text": ""}
{"id": "144102", "revid": "201", "url": "https://eu.wikipedia.org/wiki?curid=144102", "title": "Pergamonmuseum", "text": ""}
{"id": "144103", "revid": "201", "url": "https://eu.wikipedia.org/wiki?curid=144103", "title": "Pergamon museum", "text": ""}
{"id": "144104", "revid": "201", "url": "https://eu.wikipedia.org/wiki?curid=144104", "title": "Pergamoko Museoa", "text": ""}
{"id": "144105", "revid": "536", "url": "https://eu.wikipedia.org/wiki?curid=144105", "title": "Nederlandar behe-saxoiera", "text": "Nederlandar behe-saxoiera (\"Saksisch, Nedersaksisch\") Herbehereetako ipar-ekialdean hitz egiten den behe-saxoieraren (mendebaldeko behe-alemanaren) aldaera da. Hala ere, batzuetan nederlandar behe-saxoiera hizkuntza beregain moduan hartzen da, eta beste hizkuntzalari batzuek nederlanderaren barruan sailkatzen dute. Herbehereen gainontzeko lurraldean, aldiz, dialekto behe-frankikoak mintzatzen dira.\nHerbehereetan behe-saxoiera eskualde-hizkuntza moduan onartuta dago."}
{"id": "144108", "revid": "105290", "url": "https://eu.wikipedia.org/wiki?curid=144108", "title": "Mendebaldeko behe-aleman", "text": "Mendebaldeko behe-alemana edo behe-saxoiera (, ) Alemaniaren ipar-mendebaldean, Herbehereen ipar-ekialdean eta Danimarkaren hegoaldean mintzatutako behe-alemanaren dialektoen multzoa da. Ekialdeko behe-alemanarekin batera, behe-alemana (\"Niederdeutsch\" edo \"Plattdeutsch\") izeneko dialekto multzoa osatzen du."}
{"id": "144109", "revid": "880", "url": "https://eu.wikipedia.org/wiki?curid=144109", "title": "Mendebaldeko behe-alemana", "text": ""}
{"id": "144110", "revid": "880", "url": "https://eu.wikipedia.org/wiki?curid=144110", "title": "Behe-saxoiera", "text": ""}
{"id": "144111", "revid": "880", "url": "https://eu.wikipedia.org/wiki?curid=144111", "title": "Behe saxoiera", "text": ""}
{"id": "144123", "revid": "1340", "url": "https://eu.wikipedia.org/wiki?curid=144123", "title": "Polinesia Frantses", "text": ""}
{"id": "144125", "revid": "105290", "url": "https://eu.wikipedia.org/wiki?curid=144125", "title": "Jezteko makina", "text": "Jezteko makina esnetarako aziendak (behiak, ardiak, ahuntzak...) modu mekanikoan jezteko erabiltzen den tresna da. Jezteko makinaren zati garrantzitsuena titiburuan jartzen den titikoa da. Titikoak, umeak egingo lukeen modura, esnea xurgatzen du."}
{"id": "144126", "revid": "448", "url": "https://eu.wikipedia.org/wiki?curid=144126", "title": "Europar literatura", "text": ""}
{"id": "144131", "revid": "448", "url": "https://eu.wikipedia.org/wiki?curid=144131", "title": "Amerikar literatura", "text": ""}
{"id": "144134", "revid": "448", "url": "https://eu.wikipedia.org/wiki?curid=144134", "title": "Asiar literatura", "text": ""}
{"id": "144151", "revid": "1340", "url": "https://eu.wikipedia.org/wiki?curid=144151", "title": "Over\u0133ssel", "text": ""}
{"id": "144169", "revid": "448", "url": "https://eu.wikipedia.org/wiki?curid=144169", "title": "Euskal Presoen sakabanaketa", "text": ""}
{"id": "144171", "revid": "69477", "url": "https://eu.wikipedia.org/wiki?curid=144171", "title": "Nafarroako aldundi-buruen zerrenda", "text": ""}
{"id": "144174", "revid": "12654", "url": "https://eu.wikipedia.org/wiki?curid=144174", "title": "P\u00e4ij\u00e4t-H\u00e4me", "text": ""}
{"id": "144175", "revid": "12654", "url": "https://eu.wikipedia.org/wiki?curid=144175", "title": "Hegoaldeko Karelia", "text": ""}
{"id": "144176", "revid": "12654", "url": "https://eu.wikipedia.org/wiki?curid=144176", "title": "Erdialdeko Pohjanmaa", "text": ""}
{"id": "144177", "revid": "12654", "url": "https://eu.wikipedia.org/wiki?curid=144177", "title": "Ekialdeko Pohjanmaa", "text": ""}
{"id": "144178", "revid": "12654", "url": "https://eu.wikipedia.org/wiki?curid=144178", "title": "Hegoaldeko Pohjanmaa", "text": ""}
{"id": "144179", "revid": "12654", "url": "https://eu.wikipedia.org/wiki?curid=144179", "title": "Hegoaldeko Savonia", "text": ""}
{"id": "144180", "revid": "12654", "url": "https://eu.wikipedia.org/wiki?curid=144180", "title": "Iparraldeko Savonia", "text": ""}
{"id": "144181", "revid": "12654", "url": "https://eu.wikipedia.org/wiki?curid=144181", "title": "Iparraldeko Karelia", "text": ""}
{"id": "144182", "revid": "12654", "url": "https://eu.wikipedia.org/wiki?curid=144182", "title": "Iparraldeko Pohjanmaa", "text": ""}
{"id": "144183", "revid": "512", "url": "https://eu.wikipedia.org/wiki?curid=144183", "title": "Publilio Siro", "text": "Publilio Siro (latinez \"Publilius Syrus\", Siria, K.a. 85 - K.a. 43) Antzinako Erromako poeta eta dramagilea izan zen. \"Sententiae\" izeneko bilduma-lan ezagunaren egilea izan zen."}
{"id": "144184", "revid": "56334", "url": "https://eu.wikipedia.org/wiki?curid=144184", "title": "Arratoi-belarri", "text": "Arratoi-belarria (\"Myotis myotis\") Euskal Herrian topa daitekeen saguzar espezie bat da. Koloniatik hurbil dagoenean oso kalakaria bihurtzen delako ezagut dezakegu.\nSaguzar arratoi-belarrien edo \"Myotis\" generoko saguzarren artean Europako espezie handiena da \"Myotis myotis\". Arratoi-belarri ertainaren (\"M. blythii\") oso antzekoa da, nahiz eta azken honek, normalean, orban zuria izan ohi duen kopetan. Espezie haitzulotarra da eta baso edota landaredi ugariko inguruneak atsegin ditu. Banaketa Europa eta Afrika erdialdera mugatua du.\nItxura.\n\"Myotis\" generoko Europako espezierik handiena da. Besaurrearen luzera 56,5 \u2013 62,3\u00a0mm bitartekoa da, eta emeak arrak baino apur bat handiagoak izaten dira. Pisuari dagokionez 21,0 eta 35,0 gramo bitarteko aleak harrapatu dira. Belarri handiak ditu, 24 - 28,2\u00a0mm-ko luzerakoak eta muturra 3\u00a0mm-ko tartearekin gainditzen dute. Goiko ertzak atzerantz apur bat eroriak dituzte, eta kanpo-ertzetan 7-8 tolesdura izan ohi dituzte. Tragoa zabala da oinarrian, eta belarriaren erdiraino iristen da. Muturra zabala da, eta bi konkor ageri ohi ditu aurrealdean. Bizkarreko ilajearen kolorea arre-grisaxka da eta sabelaldekoa askoz ere argiagoa, ia zuria. Bizkarreko ileak hiru kolorekoak dira: oinarri iluna, bizkarraren koloreko erdiko gunea eta punta ilunxeagoa. Sabeleko ileek, berriz, oinarria beltzaxka dute eta punta zuria. Patagioa oineko kanpo-hatzaren \u2013tibiaren erdia baino apur bat luzeagoa dena- oinarrian txertaturik dago. Uropatagioaren atzeko ertzaren erdia, gutxi gorabehera ezproiak estaltzen du, eta ez du ilerik izaten.\nAntzerako tamainako hainbat saguzar ezagutzen diren arren, identifikatzen erraza da, \"M. blythii\" generokidearekin salbu. Azken hau saguzar arratoi-belarri handia baino txikiagoa da, baina besaurrearen luzeraren balioak gainezarri egiten dira. \"M. blythii\"-k kopetan orban zuria izan ohi du gehienetan, \"M. myotis\"-ek ez bezala. Hala ere, orban hau egon ezean, belarria eta tragoaren biometriak hartzea beharrezkoa da identifikazio zuzena egiteko. Saguzar arratoi-belarri handiaren belarria eta tragoaren oinarria, arratoi-belarri ertainarena baino handiagoak dira.\nEkokokapena.\nFrekuentzia modulatuko pultsuak emititzen ditu, 100 eta 27 kHz arean, eta energia maximoko frekuentzia 35\u00a0kHz inguruan kokatzen da. Luzera 2-3 ms-koa izaten da eta pultsuen arteko tartea 50-90 ms-koa. Ultrasoinuen bitartez ezinezkoa da saguzar arratoi-belarri ertainetik (\"M. blythii\") bereiztea.\nBanaketa.\nEuropa eta Afrika iparraldean hedaturik dagoen espeziea da, Britainia Handia hegoaldetik eta Iberiar Penintsulatik Turkia, Libano eta Israeleraino. Iparraldeko muga Alemania eta Polonian du.\nIberiar penintsulan banaketa zabala du, eta gauza bera gertatzen da Euskal Herrian ere.\nHabitata.\nEuropan basoko saguzar kontsideratzen den espeziea da, baso itxietan zein zuhaitz bakanak dauden inguruetan agertzen dena, nahiz eta ingurune mediterraneoan zuhaitz-dentsitate baxuko inguruetan ere agertzen den. Kumatzeko-koloniak, normalean altuera baxuko lurraldeetan kokatzen dira, baina ale bakanak 2.000 metroko altueraraino aurkitu izan dira.\nGordelekutzat leizeak, meategiak eta bestelako lur azpiko egiturak erabiltzen ditu. Eraikinetan agertzea ere ez da arraroa, batez ere Europa erdialdean.\nElikadura.\n\"Gleaning\" teknikaren bitartez ehizatzen dituzten artropodo koskorretaz (12\u201335\u00a0mm) elikatzen dira. Ehizatzean poliki hegan egiten dute, lurretik altuera gutxira eta harrapakina lokalizatzean abiadura handian amiltzen dira. Sekula ez dira \"flycatching\" teknika erabiltzen ikusi. Dietaren zati handiena koleoptero karabidoek osatzen dute, eta maila txikiagoan bestelako koleopteroak, dipteroak, armiarmak, inurriak eta oso kasu gutxitan sitsak agertzen dira. Aukera denean, ahalik eta tamaina handieneko artropodoak hautatzen dituztela behatu da.\nUgalketa eta ontogenia.\nParekatzeak abuztuan gertatzen dira, kumatze-kolonian bertan hasieran, eta beste gordeleku batzuetan beranduago. Garai honetan saguzarrak kobazulo osoan dispertsaturik egon ohi dira, bikoteka normalean, baina hiru emez osaturiko harem txikiak ere ohikoak dira.\nKumatze-koloniak handiak izaten dira, 50 eta 1000 ale bitartekoak. Elkarrengandik oso gertu kokatzen dira, eta zenbaitetan beste espezie batzuetako saguzar haitzulotarrekin partekatzen dute gordelekua, ferra-saguzarrak, arratoi-belarri ertaina eta Schreibers saguzarra, besteak beste.\nKumatze-kolonia martxoa amaiera eta apirila hasiera bitartean sortzen hasten da, eta uda amaitu bitartean irauten du. Lehen emeekin batera ar batzuk iritsi ohi dira, kolonia guztia ezarri aurretik alde egiten dutenak. Erditzeak ekaina amaieran eta uztaila hasieran gertatzen dira, eta normalean kume bakarra izaten dute.\nJaio-berriek 4-6 g inguru pisatzen dute eta 17\u201323\u00a0mm-ko besaurrea izaten dute. Hilabete baten buruan helduen tamainako besaurrea lortzen dute eta 3-4 asteren ostean lehen hegaldiak egiteko moduan izaten dira. Hegan egiten duten lehen egunetan, oraindik ere, edoskian mantentzen dira, baina beren portaera amarenaren oso ezberdina izaten da.\nEspeziearen ohiko bizi-luzetasuna 5-6 urtekoa izan ohi den arren, ezagutzen dira 25 urteko animaliak ere.\nBizimodua.\nEspezie sedentarioa da, urtean zehar erabiltzen dituen gordelekuen arteko distantzia ez baita 50\u2013100\u00a0km baino handiagoa izaten, nahiz eta salbuespen gisa 400\u00a0km inguruko mugimenduak ere detektatu diren. Ehizarako ere ez dira gordelekutik 15\u00a0km baino gehiago urruntzen. Kolonia handitan bildu ohi dira emeak kumatze-garaian, ar gutxi batzuekin batera.\nHibernazio-koloniak kumatze-koloniak baino txikiagoak izan ohi dira, eta Iberiar penintsulan kolonia handirik aurkitu ez den arren, Polonian talde heterosexual nahiko handiak aurkitu izan dira. Europa hegoaldean, ordea, ale bakanak edo talde txikiak besterik ez dira aurkitu.\nAntzeko espeziea arratoi-belarri ertaina (\"Myotis blythii\") du. Bi espezieen arteko antzekotasun morfologikoa oso handia da, eta ia ezinezkoa da bereizketa begi-bistaz egitea, arratoi-belarri ertainak ez baitu beti izaten kopetako orban zuria. Orban hori nabarmena denean identifikatu ahal izaten da \"M. blythii\", baina gainerakoan biometriak hartzea ezinbestekoa da.\nKontserbazioa.\nNazioartean ez dago arriskupean katalogaturik baina Espainiar Estatuan eta EAEN kaltebera kontsideratzen da, nahiz eta kolonia asko mantentzen diren, azken urteetan hauen tamainen beherakada behatu baita."}
{"id": "144186", "revid": "6327", "url": "https://eu.wikipedia.org/wiki?curid=144186", "title": "Publio siro", "text": ""}
{"id": "144188", "revid": "6327", "url": "https://eu.wikipedia.org/wiki?curid=144188", "title": "Publilius Syrus", "text": ""}
{"id": "144190", "revid": "11782", "url": "https://eu.wikipedia.org/wiki?curid=144190", "title": "Erreta Tutera", "text": ""}
{"id": "144191", "revid": "11782", "url": "https://eu.wikipedia.org/wiki?curid=144191", "title": "Llanteno", "text": ""}
{"id": "144193", "revid": "336", "url": "https://eu.wikipedia.org/wiki?curid=144193", "title": "Ra\u00fal Tamudo", "text": "Ra\u00fal Tamudo Montero (Santa Coloma de Gramenet, Bartzelona, 1977ko urriaren 19a - ) futbolari kataluniarra da. Aurrelari postuan jokatu du beti. RCD Espanyolen egin du ibilbide ia osoa jokalari moduan, baina Deportivo Alav\u00e9sen ere aritu zen 1997-98an. 2010-11 denboraldian Realean ari da.\nIbilbidea.\n1996ean Espanyol klub katalanarekin sinatu zuen. Hainbat klubetan mailegu moduan jokatu izan arren bere ibilibidea klub honekin lotuta dago. 2010ean kluba utzi zuen bi denboraldi txarrak izan ondoren. Urte bereko udan errealarekin sinatu zuen kontratua, urte batez.\nEspainiako eta Kataluniako selekzioekin jokatu du."}
{"id": "144194", "revid": "201", "url": "https://eu.wikipedia.org/wiki?curid=144194", "title": "Ibai-Eder urtegia", "text": ""}
{"id": "144196", "revid": "1310", "url": "https://eu.wikipedia.org/wiki?curid=144196", "title": "Raul Tamudo", "text": ""}
{"id": "144197", "revid": "1310", "url": "https://eu.wikipedia.org/wiki?curid=144197", "title": "Villanueva de Valdegov\u00eda", "text": ""}
{"id": "144198", "revid": "90523", "url": "https://eu.wikipedia.org/wiki?curid=144198", "title": "Likido zerebroespinal", "text": "Likido zefalorrakideoa (LZR) edo likido zerebroespinala entzefalo eta bizkarrezur-muinaren barnean dagoen likido garden eta koloregabea da. Bere eginkizun nagusia indargetzailea da, entzefaloa babesten baitu kolpeetatik (garezurrean flotarazten baitu kolpe baten eragina motelduz).\nLikido honek entzefaloaren bentrikulu, eremu azpiaraknoide eta muinaren kanalean zehar zirkulatzen du. Gizakian bere bolumena 125 ml. ingurukoa da.\nLehenengo eta bigarrengo bentrikuluetako plexu koroideoetan sortzen da, eta hortik 3. eta 4. bentrikuluetara pasatzen da.\nBere osaketan sodioak, potasioak, kaltzioak, gatz inorganikoek eta glukosak parte hartzen dute. Proteina gutxi ditu eta ez du fibrinogenorik (beraz, ez da gatzatzen).\nLikido zefalorrakideoaren azterketak gaitz batzuen diagnostikoan laguntzen du (meningitis, entzefalitis, odoljarioak, esklerosi anizkoitza, gaixotasun autoimmuneak...). Laborategian, LZR-ren laginekin azterketa biokimikoak, zelulen kontaketak eta kultura bakteriarrak egin ohi dira."}
{"id": "144199", "revid": "512", "url": "https://eu.wikipedia.org/wiki?curid=144199", "title": "Albi (argipena)", "text": "Albi hitzak honako adierak ditu:"}
{"id": "144200", "revid": "119347", "url": "https://eu.wikipedia.org/wiki?curid=144200", "title": "Valkmusa Parke Nazionala", "text": "Valkmusa Parke Nazionala (finlandieraz, \"Valkmusan kansallispuisto\"; suedieraz, \"Valkmusa nationalpark\") Kymenlaakso eskualdeko Kotka eta Pyht\u00e4\u00e4 udalerrien artean dagoen parke nazionala da, Kouvola hiritik pare bat km-ra. 17\u00a0km\u00b2-ko azalera duen parke nazional honetan, herrialde osoko zingira eta eremu paduratsu ospetsuenak daude; honekin batera, Kymijoki ibaiak sortzen duen ingurunea oso aproposa da Finlandiara udaran iristen diren hegaztientzako.\nHorrenbestez, bertako natura babesteko asmoz, 1996. urtean Valkmusa Parke Nazionala sortu zen. Aipatzekoa da, Kauhaneva\u2013Pohjankangas Parke Nazionala ondoren, bisitari gutxien jasotzen dituen Finlandiako parke nazionala dela; hain zuzen, 2009. urtean 7.000 bisitari baino ez zituen jaso, finlandiarrak gehien bat .\nNatura.\nParke Nazionala bi zatitan banatua dago, ekialdeko zingira eremua eta mendebaldeko basoa. Bi eremuetako natura oso aberatsa da, gutxienez, hogeita hamar habitat desberdin aurkitu baitira lokatz eta padura eremuetan. Guztira, bost zohikaztegi-eremu bereizten dira bertan: ekialdeko Kananiemensuo hezea, parke nazionalari izena ematen dion Valkmusa, Laminsuo txikia, Kotkan dagoen Mustanj\u00e4rvensuo, eta mendebaldeko Munasuo garaia .\nIngurune hauek tximeleta eta hegazti espezie anitzagatik dira ezagunak; esaterako, arrano arrantzaleak, bernagorriak, Finlandia iparraldean ohikoagoak diren kurlinta bekaindunak, kurriloak eta murgilariak ikus daitezke bertako zohikaztegietan. Zingiretako intsektuak atsegin dituzten antzarak ere askotan datoz uda partean. Tximeleten artean, aldiz, aipatzekoak dira ilunabarrean eta gauean baino azaleratzen ez diren morioa eta parke nazionalaren ikurra den eta Hego Finlandian babestua den sits morea bezalakoak. Azkenik, esan behar da bertako perretxikoek herrialde osoan duten ospe onagatik, bisitari-kopurua handiena perretxiko-biltzaileek osatzen dutela.\nAnimalia horiek guztiak ikusi nahi dituztenek, parke nazionalaren bihotzean dagoen behaketa dorrera igotzeko aukera dute.\nIbilbideak eta Irisgarritasuna.\nOinez egiteko 2,5\u00a0km-ko ibilbide seinalatu bat dago ekialdeko eremuan. Zingirak traidoreak direnez, oso garrantzitsua da udaran ibilaldiak egiteko apropos prestatuta dagoen egurrezko zoruaren gainean zapaltzea. Negu aldean, bestalde, lurzoru eta zohikaztegi guztiak elurpean edo izoztuta dauden, eski nordikoz ibiltzeko askatasuna dute eskiatzaileek; hain zuzen, urtero hiritako ehunka eskizale etorri ohi da bertako zingiren gaineran eskiatzera. Parke nazioalari buruz gehiago jakiteko, Kotkako Maretarium akuarioan informazio ugari dago .\nAutoz iristeko Valtatie 7 autobidea hartu eta Siltakyl\u00e4 herriaren irtenbidean atera beharra dago. Bestela, astebukaeretan, Kotkatik Vastila eta Hirvikoskira doan autobusaren bidez ere irits daiteke parke nazionalera, sarreratik 200 bat metrora dagoen autobus-geltoki bat baitago ."}
{"id": "144201", "revid": "105290", "url": "https://eu.wikipedia.org/wiki?curid=144201", "title": "Txota", "text": "Txota edo katxutxa \u2014eskualde batzuetan txapel-kaskoa ere deitua, kepixa Lekeitioaldean\u2014 burugaineko mota bat da, bisera edo hegala aurrealdean bakarrik duena."}
{"id": "144204", "revid": "512", "url": "https://eu.wikipedia.org/wiki?curid=144204", "title": "Buruko (argipena)", "text": "Buruko hitzak adiera zenbait ditu:"}
{"id": "144205", "revid": "23317", "url": "https://eu.wikipedia.org/wiki?curid=144205", "title": "Paul Walker", "text": "Paul William Walker IV (Glendale, Kalifornia, AEB, 1973ko irailaren 12a - Santa Clarita, Kalifornia, AEB, 2013ko azaroaren 30a) aktorea izan zen, eta 2001ean \"The Fast and the Furious\" filmean Brian O'Conner pertsonaiaren rola jokatzearekin egin zen ospetsu. Gero, The Fast and the Furious saileko beste hiru filmetan ere parte hartu zuen. 2013ko azaroaren 30ean hil zen, trafiko istripu batean.\n2006ko \"Flags of Our Fathers\" filmean ere antzeztu zuen.\nBiografia.\nKalifornian jaio zen arbaso ingeles, alemaniar, suitzar eta irlandarrak zituen familia batean. Ama modeloa zuen eta aita boxeolari amateurra izandakoa. Los Angelesen pasa zuen gaztaroa eta itsas biologian lizentziatu zen. \nHaurra zela hainbat iragarki egin zituen telebistarako. Aurreneko iragarkia pixoihalena izan zen, bi urte baino ez zituela. Nerabe zela \"CBS Schoolbreak Special\" telesailean azaldu zen, bai eta \"Highway to Heaven\" telesaileko bi ataletan ere. 1987an sitcom bateko protagonista izan zen, \"Throb\" eta 1990. hamarkadan ere sitcometan hartu zuen parte. \n1986an egin zuen lehenengo filma eta hasierako urteetan B kategoriako beldurrezko eta zientzia fikziozko filmetan ibili zen. 2001ean \"The Fast and the Furious\" filmean Vin Dieselen pertsonaia antagonista izatearekin oso ospetsua bihurtu zen. Saga horren gainerako filmetan ere agertu izan zen. Tarteka beste filme batzuk ere egin zituen, \"Timeline\" eta \"Into the Blue\" esate baterako."}
{"id": "144208", "revid": "336", "url": "https://eu.wikipedia.org/wiki?curid=144208", "title": "Lateralitate", "text": "Lateralitateak gizaki edo beste animalia batek ezker edo eskubiko eskuak eta hankak erabiltzeko joera, erraztasun eta trebeziari egiten dio erreferentzia. Eskuinak eskuin eskuaz eta hankaz jarduteko joera eta erraztasuna duten pertsonak dira; ezkertiak edo ezkerrak, berriz, ohiko mugimenduetarako ezker eskua eta hanka erabiltzeko joera dutenak. Adibidez, pertsona ezkerti baten ohiko ezaugarria da ezker eskuaz idaztea. Pertsona gehienak ezkerrak ez, baizik eskuinak izaten dira; kultura zein den, ezkertiak biztanle guztien %\u00a05 - %\u00a025 bitarte izaten dira. Ezkerrak gutxiengo direnez gero, eguneroko objektuak eskuinentzat diseinaturik izaten dira gehienetan; horren ondorioz, ezkertiek zailtasunak eta oztopoak izaten dituzte euren eguneroko bizimoduan. Adibidez, ateetako eskutokia eskuinaldean izaten da gehienetan, eskuinek ateak errazago zabaltzeko. Ezkertia izateko arrazoiak hiru eratakoak dira: kulturalak (egun ohikoa ez bada ere, garai batean ezkertiak eskuin eskuaz idaztera behartzen zituzten), fisiologikoak (hormonalak, zehatzago) zein genetikoak (ezkertasuna gurasoengandik seme alabengana igarotzeko joera dago). Aldi berean, ezkertiarra izatea, ezker eskuaz edo hankaz baliatzeko joeraz haraindi, bestelako ezaugarrietan ere faktore adierazgarria dela hauteman da, adibidez ezkertiek ahalmen espazial handiagoa matematika trebezia izan eta dislexia jasateko joera handiago izaten dutela egiaztatu da.\nEtimologia.\nDuela denbora asko ezkerti izatea sinbolo txartzat hartu da. Hau biblia sortu zen denboratik ona horrela izan da, honen arabera, Jainkoarengandik onartuak izan zirenak bere eskuinean kokatuta zeuden. Horregatik, zera ondoriozta dezakegu: ezkerrean zeudenak ez direnez aipatzen, Jainkoaren onarpena ez dutela esaten da.\nLatinaren erroa hartzen badugu, askoz ere txarragoa da bere esanahia. Honen arabera, ezkerretik datorren guztia txarra edo okerra da ( latinetik sinister, sinistra, sinistrum = ezkerra). Gainera, haientzat ezkerti izatea zorigaitza da.\nBeste esanahi bat oker, ez zuzen, da.\nHitzaren jatorrian ez dugu aurkitzen latinetik datorren sinistra kontzeptua. Hori aipagarria da, garai hartan ez baitzegoen txartzat hartuta, baina gaur egun, gure hiztegian konnotazio txarrean geratu zaigu. Bai adjektibo eta izen bezala.\nBeste alde batetik, frantsesez gouche, ezkerra esan nahi du. Hitz honek, baita ere, oker esan nahi du, makur, astun, trauskil, trakets, modagaitz edota baldar. (Donner a gauche = bide txarretik joan; du c\u00f4te gauche = sasikume)\nErderaz, izquierda. Etimologo guztiek hitza XII. mendekoa dela diote, preerromatarren hizkuntzatik hartutakoa, latinaren aurretik. Alde batetik gure hizkuntzako esku hartzen du izquierda hitzak eta beste alde batetik, oker. Hitz hauek, hitzaren jatorri posible baten jakinaren gainean jartzen gaituzte.\nHistoria.\nDenboran zehar, ezkertiak sineskera eta jazarpen askoren kausa izan dira. Erlijio askotan fama txarra izan dute. Islamismoan pertsona zikintzat hartzen dira eta Kristianismoan, bestalde, Azken Epaikatan Jainkoaren eskuinaldean, aukeratuak daude, ezkerraldean, berriz, kondenatuak. Gainera, ezkerra emakumearen simbolotzat hartu izan da historian zehar. Azken erlijo honetan (Kristianismoa) emakumea betidanik maltzurtzat hartu da. Honegatik alde hori haientzat madarikaturik dago. Esan beharra dago, bendizioa eskumako eskuarekin egiten dela.\nZenbait zibilizaziotan, baita ere, antzekoa gertatu zen. Erroman ezpatari ezkertiak, eskua alde batera lotzera behartuta zeuden, eskumaz borrokatuz. Japonian emakume ezkertiek eskumatien plantak egin behar zituzten, gizonak bestela ez zirelako haiekin ezkontzen.\nErdi Aroan, deabruaren laguntzailetzat hartuta zeuden emakume ezkertiak, sorginak zirela esaten zuten eta bat baino gehiago, honengatik, bizirik erre egin zuten.\nGaur egun, Europako zenbait herrialdetan, lapur edo hiltzaile bat bilatzen denean, ezkertiek lehentasuna dute hori izateko.\nHonetaz gain, nork ez du nozbait esan \u201cJo, ezkerreko hankarekin esnatu naiz!\u201d. Honek, zenbaitentzat, egun txarra edo madarikatua izango dutela esan nahi du. Hau azaltzeko esanahi lerdel bat hurrengoa da: deabrua ezkerrean esertzen da.\nHospe txar hori deabruaren agerpenaren aurretik dago gure bizitzan. Erromatarrak hegaztien hegaldian fijatzen ziren beren aurresanetarako, ezkerretik hegan egiten zutela ikusten zutenean, etorkizun txarra edukiko zutela esaten zuten.\nEzkertiak Deabruaren serbitzaritzat hartu ohi dira, Erdi Aroan bezala. Hori \u201cdesberdinak\u201d direlako esaten da, hots, Jainkoak izaki ezkumatarra sortu zuelako.\nGaur egin.\nGaur egun, errespetu handiagoz tratatzen ditugu. Honen adibide bat, 1975. urtean sortu zen Ezkertien Erakunde Internazionala da. Beren eguna abuztueren 13an da. Left Hand (West Virginia, EEUU) bizilagun guztiak ezkertiak dira.\nHala ere, gure eguneroko bizitzan oraindik historiaren zati bat gelditzen da. Adibiderik argiena politikan ematen da. Betidanik alderdi apur bat erradikalak, pentsamendu libaralagoa edo herriaren alde daudenak ezkerreko alderditzat hartzen dira. Alderdi hauek, gehienetan, ez dira oso kontserbadoreak, horrek zer esan nahi du, elizarekin ez datozela bat, beraz, arraroak dira, edo bestala esanda ezker alderdikoak.\nEzaugarri fisikoak.\nUme eta ez hain ume askorentzat artaziekin moztea edo txorrota irekitzea arazoa izan daiteke. Askotan mundua pertsona eskumatientzat eginda dagoela nabarmentzen da.\nIdazterakoan, baita ere arazoak izan ahal dituzte. Historian zehar, idazterakoan traketsak direla esan da. Ez da urrun geratzen ikasleak eskumarekin idaztera behartzen zitzaien garaia.\nGaur egun, populazioaren %10 edo 15 ezkertia da. Pertsona hauek idazteko teknika bereziak dituzte. Gehienetan arkatza gorputzerantz bultzatzeko joera dute, nekagarria eta ezerosoa delarik. Mugimendu horretan ukondoarekin indarra egiten da gorputzerantz, tensioa eraginez. Idazteko hiru modu dituzte:\nPaperaren kokapena:\nEzkertiei gehien laguntzen dien faktoreetako bat paperaren posizioa da. Modurik egokiena, papera ikaslearen aurrean izanda da eta bere ezkerraldean, zentrimetro batzuk urrunduz. Gero, eskumalderantz mugitzen da, orria apur bat okertuta utziz. Honela, mugimendu hobeago bat egingo dute eta lerroak zuzenago egingo dituzte idaztean. Lehen aipatu diren hiru idazteko formetatik egokiena garatzeko aukera izango dute: eskua lerroaren azpitik kokatuz, testua ikusi daiteke eta eskuak ez du idatzitakoaren boligrafo tintarik korritzen.\nGorputzaren kokapena:\nHorrela eseri behar dira:\nEskuaren posizioa eta arkatza nola heldu:\nAskotan denbora luzean idaztean, eskuan mina izan dezakete. Eskua erlajatzeko gelditu behar dira eta ezin dute hain azkar idatzi. Beraz, arkatza heltzeko modu desberdinak frogatu behar dituzte. Helburua beren hatzamarrak, eskumuturra eta besoa naturalki mugitzea da. Gainera, ezkertiek arkatza gogor heltzeko ohitura dute, txarto heltzen badute edota ondo eserita ez badaude.\nArkatza oratzeko modurik ezagunena \u201ctripodearen harpena\u201d da. Hatz erakuslea eta lodia fintasunez arkatzaren aldeetan jartzen dira eta erdiko hatzamarra arkatzaren azpitik joan behar da. Honela, idaztean, arkatza ez da mugituko.\nEzaugarri psikologikoak eta genetikoak.\nXIX.mendean ikusi zen garunak bi hemisferio zituela eta bakoitzak funtzio konkretu batzuk betezen zituela. Ezkerrekoak hizkuntza, kalkulu matematikoa eta gorputzaren eskumaldeko zenbait mugimendu zuzentzen zituela eta eskumakoak, aldiz, espazio bisuala, musika eta gorputzaren ezkerraldeko zenabait mugimendu.\nHonekin alderdi fisiologikoa azalduta geratu zen, baina zergatik hain ezkerti gutxi? Herentzia da hipotesirik onartuena. Ume batek ezkerti izateko %10-eko posibilitatea bakarrik dauka aita ezkertia bada, %20 ama bada ezkeria eta %50 biak badira. Hau gen bakar batean garatuko da bi alelomorfoekin, hots, R, emaileak, eskumaren erabilera transmitituko du; L, hartzaileak, ezkerraren erabilera. Norbaitek gurasoen R, edo R batena eta L bestearena heredatzen badu, eskumatiarra izango da, baina L bakoitzetik heredatzean ezkerti izatea lortu daiteke. Hala ere, gainerako seme erdia eskumatia izango da, nahiz eta guraso biak ezkertiak izan. Hori hezkuntzaren ondorioz gerta daiteke.\nIkerketa batek erakutsi duenez, ezkertien artean ohikoagoak dira arazo psikologikoak eta psikiatrikoak, hiri ingurunetan.\nEzkertiek txikitatik jaso beharreko hezkuntza.\nHezkuntza gaia azaldu beharra dago. Guraso askorentzat seme/alaba ezkertia izango dela jakitean, kezka bat datorkie burura: \u201cEgokia izan daiteke hori gure seme/alabarentzat?\u201d. Hori bururatzea nahiko normala da, alde batetik, gure mundua eskumara begira dagoela kontuan hartzen badugu eta beste alde batetik, gurasoek beren seme/alabentzat onena nahi dutelako. Horrekin ez da esan nahi ezkertia izatea txarra denik, baizik eta zaila dela. Pertsona hauek eskumatiak bezain arinak dira beren nahien eskuarekin, eta batzutan eskumatiak baino hobeagoak eskumako eskuarekin.\nLehen bi edo hiru urteetan umeak eskubietakoak dira. Hala ere, beste batzuek txikitatik aurkezten dute zein eskurekin lan egin. Hiru eta sei urteen buruan erabaki ahal dugu umea ezkertia edo eskumatia izango den. Esku bat erabiltzera behartu behar ez den arren, zalantzak izatekotan, gomendagarria izan liteke umearengan alde bat bortxatzea. Zein alde erabiltzeko duda badago, argi dago, eskumako aldera egin beharko genukeela.\nUmea zein aldetara lateralizatuta dagoen jakiteko aztertu beharreko faktore garrantzitsuena soziala da. Eskuma eguneroko jarduerak egiteko erabili ohi da eta beste aldea, aldiz, berezko ariketak egiterakoan erabiltzen da.\nArgi dagoenean ume batek ezkerreko eskua erabiltzen duela denerako, ez dugu inoiz eskumako eskua erabiltzera behartu behar, baizik eta ezkertien munduan moldatzera lagundu. Pertsona bat beste eskuarekin idaztera, jatera, moztera... behartzeak arazoak ekar ditzake, hala nola, idaztean eragozpenak (dislexia antzera), trakestasuna mugimenduetan eta inseguritatea mugimenduan.\nLehenago aipatu denez, argi dago mundu hau eskumatientzat eginda dagoela. Eskoletan, aulkien palak eskuman jarri ohi dira; kamera edo videoen zooma ere, alde horretan dago , gehienetan; erlojuen soka; ordenagailuaren sagua eta teklatua...\nHala ere, esan beharra dago ezkertien dendak ere badaudela. Bertan pertsona hauentzat bereziki diseinatutako objektuak saltzen dira.\nPedagogia motak.\nAzaldu denez, umearen heziketa faktore nahiko garrantzitsua da lateralizaziorako. Txikitatik arauak barneratzen ditu eta etxean dauden gurasoengan fijatzen dira bere eginkizunak betetzarakoan.\nOrain, beraz, historian zehar eman diren pedagogia motak azalduko zaizkigu:"}
{"id": "144210", "revid": "105290", "url": "https://eu.wikipedia.org/wiki?curid=144210", "title": "Roomba", "text": "Roomba iRobot enpresak merkaturatutako aspiragailu errobotikoa da. 2002an merkaturatu zen lehen aldiz. Bigarren belaunaldia 2004an agertu zen, eta hirugarrena 2007an.\nGailua 34 zentimetroko zabalera eta 9 zentimetro baino gutxiagoko altuera duen plater moduko bat da. Sentsoreak ditu hormak eta altzariak atzemateko, eta infragorriak atzematekoa ere bai. Azken belaunaldietako modeloek, gainera, zikinkeria atzematako sentsoreak ere badituzte, gunerik zikinenak hobeto garbitu ahal izateko."}
{"id": "144211", "revid": "56334", "url": "https://eu.wikipedia.org/wiki?curid=144211", "title": "Sukaldeko robot", "text": "Sukaldeko robota janaria prestatzeko erabiltzen den etxetresna elektriko bat da. Hitza gaur egun tresna elektrikoak izendatzeko erabiltzen bada ere, badira lan bera egiten duten gailu mekanikoak.\nItxuraz, sukaldeko robotak zuku-makinen antzekoak dira, baina hortz eta disko aldagarriak dituzte. Ontzia ere zabalagoa eta laburragoa izaten dute, bertan lantzen diren gai solidoekin erosoago lan egin ahal izateko. Besteak beste, honako lanak egiten dituzte:"}
{"id": "144217", "revid": "17", "url": "https://eu.wikipedia.org/wiki?curid=144217", "title": "Katxutx", "text": ""}
{"id": "144218", "revid": "17", "url": "https://eu.wikipedia.org/wiki?curid=144218", "title": "Bonet (argipena)", "text": "Bonet hitzak adiera zenbait ditu:"}
{"id": "144219", "revid": "12654", "url": "https://eu.wikipedia.org/wiki?curid=144219", "title": "Valkmusa", "text": ""}
{"id": "144229", "revid": "1310", "url": "https://eu.wikipedia.org/wiki?curid=144229", "title": "La Encartada", "text": ""}
{"id": "144230", "revid": "1340", "url": "https://eu.wikipedia.org/wiki?curid=144230", "title": "Aturbe", "text": ""}
{"id": "144231", "revid": "1340", "url": "https://eu.wikipedia.org/wiki?curid=144231", "title": "Erruan", "text": ""}
{"id": "144232", "revid": "58701", "url": "https://eu.wikipedia.org/wiki?curid=144232", "title": "Culiac\u00e1n Rosales", "text": "Culiac\u00e1n Rosales Mexiko ipar-mendebaldeko hiria da, Sinaloa estatuaren hiriburu eta hiri nagusia. 2010ean 675.773 biztanle zituen hiriak, eta 858.638 biztanle udalerri osoak.\nGeografia.\nKokapena.\nMendebaldeko Sierra Madre mendilerroaren magalean dago, 54 metroko garaieran, Mexiko Hiritik 1.240 kilometro ipar-mendebaldera. \"Hiru ibaien hiria\" ere deitzen zaio, bertan elkartzen baitira Humaya eta Tamazula, Culiac\u00e1n ibaia eratuz. Estatuko beste bi hiri nagusien artean dago: Los Mochis iparraldean eta Mazatl\u00e1n hiri turistikoa hegoaldean.\nKlima.\nEstepako klima beroa du, \"BSh\" K\u00f6ppen klima sailkapenaren arabera.\nHistoria.\nNu\u00f1o de Guzm\u00e1n espainiar konkistatzaileak 1531ean sortu zuen hiria, San Miguel de Culiac\u00e1n izenarekin. Hemendik abiatu ziren, zenbait urte geroago, gaur egungo Ameriketako Estatu Batuen hegoaldea esploratu zuten espedizioak.\nEkonomia.\n1950eko hamarkadan urtegi handiak eraiki zirenetik, nekazaritza asko garatu zen. Bertako baratzegintza munduko aurreratuenetakoa da eta produkzio gehiena Ameriketako Estatu Batuetara esportatzen da: tomatea, kuia, txile piperra, pepinoa, patata, meloia, angurria eta mangoa. Narkotrafikoak eta droga kartelek eragin handia daukate."}
{"id": "144233", "revid": "512", "url": "https://eu.wikipedia.org/wiki?curid=144233", "title": "Bizkarrezur-muin", "text": "Bizkarrezur-muina ornodunek bizkarrezurraren barnean duten nerbio-kordoia da, garunaren luzapentzat jo daitekeena. Garunarekin batera nerbio-sistema zentrala osatzen du. Burezur zulogune okzipitalean hasi eta lehenengo orno lunbarreraino iristen da (45 cm inguruko luzera du).\nGarunaren hezur-egitura babeslea garezurra da; bizkarrezur-muinarena, aldiz, bizkarrezurra.\nBere zeregin nagusia nerbio-seinaleen garraioan datza, harremanetan jartzen baitu gorputza eta garuna. Izan ere, nerbio-seinale eragileak (garunetik gorputz enborrera eta adarretara doazenak) eta zentzumenezkoak (kontrako norabidean doazenak) garraiatzen ditu. Bizkarrezur-muinetik 31 nerbio espinal abiatzen dira, aipatutako seinaleak eramaten dituztenak.\nGarunean gertatzen denaren aldean, bizkarrezur-muinean kontrakoa gertatzen da: gai zuria kanpoaldean dago, eta gai grisa barnealdean. Gogoratu gai grisa neuronen gorputzez (soma izenekoez) osatuta dagoela, eta gai zuria neurona horien axoiez (mielinaz bilduta daudenak). Muinaren zehar-ebakia eginez gero gai grisa barneko zatian ikusten da, eta H itxura du. H horren erdian hodi fin bat dago, ependimo-hodia, muinaren erdialdea burmuineko bentrikuluekin harremanetan jartzen duena. Isurkari zerebroespinalez beterik dago."}
{"id": "144234", "revid": "646", "url": "https://eu.wikipedia.org/wiki?curid=144234", "title": "Bizkarrezur-muina", "text": ""}
{"id": "144237", "revid": "6226206", "url": "https://eu.wikipedia.org/wiki?curid=144237", "title": "Ezkerra (argipena)", "text": "Ezker, ezkerra eta Ezkerra hitzek hainbat esanahi dituzte:"}
{"id": "144238", "revid": "17", "url": "https://eu.wikipedia.org/wiki?curid=144238", "title": "Ezkerra", "text": ""}
{"id": "144243", "revid": "336", "url": "https://eu.wikipedia.org/wiki?curid=144243", "title": "Brunswick", "text": "Brunswick (alemanez \"Braunschweig\") Alemaniako Saxonia Beherea estatu federaleko bigarren hiririk handiena da, ia 250.000 biztanlerekin. Brunswick 1918 urtera arte Brunswick-L\u00fcneburg leinuaren egoitza ofiziala izan zen.\nHistoria.\nEz da ezagutzen hiriaren sorrera data, baina tradizioak dioenez 861ean sortu zen bi herri elkartuz. Herrietako bat Bruno II.a kondeak sortu omen zuen eta hortik datorkio gaur egungo izenaren lehen zatia, bigarrenak alemania behereko \"wik\" hitzak osatzen du eta \"merkatarien atseden leku eta merkantzien biltegi\" esan nahi baitu. Oker ibaiaren ertzeko lautadan kokaturik dago, leku ezinhobea bihurtuz merkatariek atseden hartzeko.\nHenrike Lehoiak XII mendean bere lurren hiriburu bihurtu eta San Blasius katedrala eraiki zuen. Hiria asko indartu zen eta XIII mendean Hansa Ligan sartu zen.\nBrunswick-L\u00fcneburg leinuaren egoitza izanik Germaniako Erromatar Inperio Santuaren barnean egon zen 1806an Napoleondar Gerrak iritsi ziren arte. 1871ean Alemaniar Inperioan sartu zen eta Lehen Mundu Gerraren ondoren Brunswick Estatu Askea osatu zuen Weimar Errepublikaren barnean.\nBigarren Mundu Gerran oso kaltetua izan zen, batez ere alde zaharra (\"Altstadt\"). Gerra bukatzean aliatuek estatu askea desegin eta Saxonia Beherea Estatuan sartu zuten. Berreraikuntza modernoa egiten saiatu ziren, autoz mugitzeko erraza izan zedin. Bonbaketetatik libratu zen alde zaharraren zati txikia da gaur egun hiria erakargarri egiten duena.\nKirolak.\nHiriko futbol taldea Eintracht Braunschweig da, 1967an Bundesligako txapelduna izan zena, gaur egun bigarren mailan ari bada ere.\nAmerikar futbol talde bat ere badu, \"Braunschweig Lions\" (2011eatik aurrera \"New Yorker Lions\") zazpi aldiz Alemaniako txapelduna eta birritan Eurobowl txapelduna izan dena.\nHiri senidetuak.\nBrunswick ondorengo hiriekin senidetuta dago:"}
{"id": "144244", "revid": "1340", "url": "https://eu.wikipedia.org/wiki?curid=144244", "title": "Braunschweig", "text": ""}
{"id": "144245", "revid": "512", "url": "https://eu.wikipedia.org/wiki?curid=144245", "title": "Koblentza", "text": "Koblentza (alemanez \"Koblenz\") Alemaniako Renania-Palatinatua estatu federaleko hiria da, Rhin ibaiaren bi ertzetan kokatzen dena. Estatuaren erdialdea hartzen duen Koblentza eskualdeko hiriburua ere bada.\nRenania-Palatinatuko hirugarren hiririk handiena da Mainz eta Ludwigshafen am Rheinen atzetik. Koloniatik hego-ekialdera 92 kilometrora dago.\nEtimologia.\nDrusok K.a. 8. urtean ezarritako postu militarrak \"Castellum apud Confluentes\" (Elkarguneko gotorlekua) izena zuen, bertan Mosela ibaia Rhin ibaiarekin elkartzen baitzen. \"Koblentza\", \"Confluentes\" izenaren aldaera da.\nHistoria.\nSorrera.\nMosela ibaiaren atzealdean dagoen \"Festung Ehrenbreitstein\" muinoan badaude K.a. 1000 urteko gotorleku baten aztarnak. Erromatarrak K.a. 55 urtean iritsi ziren Rhin ibairaino Julio Zesarrek gidatu zituelarik eta K.a. 9. urtean goian aipaturiko \"Castellum apud Confluentes\" eraiki zuten, ibaien elkarguneak zeukan garrantzia estrategikoa aintzat hartuta. Zubi bat eraiki zuten gaur egungo \"Confluentes\" eta \"Antunnacum\" (gaur egungo Adernach) artean, bi gotorlekuk zaintzen zutena. Koblentzaren iparraldean Merkurio jainko erromatarraren eta Rosmerta jainko galiar-erromatarraren omenezkoa.\nErdi Aroa.\nFrankoek sarritan erasotu zuten Koblentza, 259an esate baterako zubia hautsi zuten, baina V mendean Mendebaldeko Erromatar Inperioa erortzean jabetuko ziren hiriaz. Berehala errege-hiri bihurtu zuten. Karlomagnoren Inperioa 814ean zatitzean bere seme Luis Errukitsuaren lurren barnean gelditu zen eta 843ko Verdungo Hitzarmenak Lotaringiaren barnean utzi zuen. Azkenik 925ean Germaniar Erresuman sartu zen, gerora Germaniako Erromatar Inperio Santua bihurtuko zen hartan.\n1018an Henrike II.ak Treverisko artzapezpikuari eman zion hiria, eta bere eskutan iraungo zuen XVIII menderarte. Artzapezpikuek hiria gotortu nahi izan zuten eta 1249 eta 1254 artean harresi sendoak eraiki zituzten, bai eta gotorleku bat \"Festung Ehrenbreitstein\" muinoan eta \"Stolzenfels gaztelua\" ere.\nAro modernoa.\nHiriaren garapena Hogeita Hamar Urteko Gerrak eten zuen, frantziarren (1632), suediarren (1633) eta austriarren okupazioak erabat kaltegarriak izan baitziren hiriarentzat. Frantziarrek 1688an berriro hiria setiatu zuten eta beren bonbaketa gogorrek eraikin ugari bota zituzten, tartean merkatarien etxe zaharra (\"Kaufhaus\"), 1725ean berreraiki zena.\nKoblentzako azken artzapezkpikua zen Klemente Wenceslao Saxoniakoak hiria nabarmen handitu zuen eta Ehrenbreitsteineko Gotorlekua jauregi barroko ederra bihurtu zuen. Artzapezpikua Luis XVI.a Frantziakoaren osaba zenez 1789an Frantziako Iraultzatik ihesi zetozenak hartu zituen hirian. Koblentzan zeuden frantziar hauei Prusia eta Austriako tropak gehitu zitzaizkien eta 1792an Frantziako Errepublika erasotu Erregimen zaharra itzuli nahian baina porrot handia izan zuten. 1794ean frantziako errepublikaren armadak Koblentza hartu zuen Marceau buru zuela. 1801ean artzapezpikua agintetik kendu zuten ia zortzi menderen ondoren. Napoleondar Gerrak bukatzean errusiarrek askatu zuten hiria 1814ean eta 1822an Prusiari zegokion Rhineko Probintziaren hiriburu bihurtu zen.\nXX mendea.\nLehenengo Mundu Gerraren ondoren frantsesek okupatu zuten hiria eta biztanleak hauei kontra egin nahian \"Koblenz\" (alemanezko aldaera) erabiltzen hasi ziren. Bigarren Mundu Gerran B Armada Taldeen egoitza zenez oso bonbakatua izan zen. 1947 eta 1950 artean Renania-Palatinatuko hiriburu izan zen, ondoren hiriburutza Maguntziak hartu zuen.\n1992an hiriak bere bigarren milurtekoa ospatu zuen eta 2002an UNESCOk Rhin Garaiko harana Gizateriaren Ondare izendatu zuen.\nHiri senidetuak.\nKoblentza ondorengo hiriekin senidetuta dago:"}
{"id": "144246", "revid": "1340", "url": "https://eu.wikipedia.org/wiki?curid=144246", "title": "Koblenz", "text": ""}
{"id": "144247", "revid": "512", "url": "https://eu.wikipedia.org/wiki?curid=144247", "title": "Konstantza (Alemania)", "text": "Konstantza (alemanez \"Konstanz\") Alemaniako Baden-W\u00fcrttemberg estatu federaleko hiri unibertsitarioa da 80.000 biztanle ingururekin. Alemaniako hego-mendebaldean dago, Suitzarekin mugan eta Konstantza lakuaren alboan.\nHistoria.\nPopulatua izanaren lehen aztarnak Harri Arokoak dira eta ondoren zeltak ere izan ziren bertan bina herria erromatarrek sortu zuten III mendean. Izena bera Konstantino I.a Handia enperadoreadatik jarria da, zeinak Alamaniarren aurka borrokatzeko bertan gotorleku bat eraiki zuen.\nKonstantza garrantzitsu bihurtzen hasi zen 585ean apezpikutza lortu zuenean. Erdi Aroan bertan zegoen Rhin ibaia gurutzatzeko zubi bakarra eta ondorioz Alemania, Frantzia eta italiaren arteko pasabidea bihurtu zen. Liho, larru eta espezieen merkataritzak Europa mailako fama eman zion hiriari. Guztiaren ondorioz 1192an Germaniako Erromatar Inperio Santuko Hiri Askea bihurtu zen.\n1414 eta 1418 artean Konstantzako kontzilioa gertatu zen. Bertan Mendebaldeko Zismari amaiera eman zitzaion. Kontzilioaren aurretik hiru Aita Santu zeuden eta lau urteko elkarrizketa eta negoziaketen ondoren Martin V.a aukeratu zen Aita Santu bakar. Kontzilioak iraun zuen bitartean Europako jende garrantzitsuena bizi izan zen hirian. Aipatzekoa da 1415ean bertan erre zutela heretiko jo zuten Jan Hus pentsalari txekiarra.\n1460an Suitzak Konstantzaren barnealdeko lurrak ziren Turgovia konkistatu zuen. Konstantzak orduan Suitzan sartzeko eskaera egin zuen baina ez zen onartua izan eta ondorioz Suabiako Ligan sartu zen. 1520an protestante bihurtu zen eta 1548an Habsburgotarren menpe gelditu zen hiria, 1805ean Napoleondar Gerrak izan ondoren Germaniar Konfederazioan sartuta gelditu zen arte.\nSuitzatik gertu zegoenez bonbaketarik ez zuen jasan Bigarren Mundu Gerran."}
{"id": "144248", "revid": "880", "url": "https://eu.wikipedia.org/wiki?curid=144248", "title": "Konstanz", "text": ""}
{"id": "144250", "revid": "1340", "url": "https://eu.wikipedia.org/wiki?curid=144250", "title": "Constan\u0163a", "text": ""}
{"id": "144251", "revid": "512", "url": "https://eu.wikipedia.org/wiki?curid=144251", "title": "Konstantza", "text": "Konstantza hauetako bat izan daiteke:"}
{"id": "144254", "revid": "880", "url": "https://eu.wikipedia.org/wiki?curid=144254", "title": "Julio Cortazar", "text": ""}
{"id": "144255", "revid": "119347", "url": "https://eu.wikipedia.org/wiki?curid=144255", "title": "Mazatl\u00e1n", "text": "Mazatl\u00e1n (nahuatlez: \"mazatl\", \u201corein\u201d eta \"tl\u0101n\", \u201clekua\u201d) Mexiko mendebaldeko hiria da, Mazatl\u00e1n udalerriko burua. Sinaloa estatuan dago, Ozeano Barearen ertzean. Bertako hondartza ederrak direla-eta, \"Pazifikoko perla\" izena ematen zaio. 2010ean 381.583 biztanle zituen.\nEkonomia.\nEkonomiaren oinarriak arrantza (Mexikoko bigarren arrantzontzidi handiena) eta turismoa dira. Arrantza, turismo eta merkataritza portua da."}
{"id": "144256", "revid": "56334", "url": "https://eu.wikipedia.org/wiki?curid=144256", "title": "Iosu Esnaola", "text": "Iosu Esnaola (Orio, 1986ko urriaren 31 -) euskal herritar futbolari bat da. Real Sociedad gipuzkoar klubean jokatzen du Zentral gisa.\nAntiguokotik errealaren bigarren taldera pasa zen 2006ean. Bigarren taldean 79 partidu jokatu ditu. 2010eko otsailean lehenengo taldearekin egin zuen debuta, Huescaren aurka."}
{"id": "144257", "revid": "119347", "url": "https://eu.wikipedia.org/wiki?curid=144257", "title": "Los Mochis", "text": "Los Mochis Mexiko ipar-mendebaldeko hiria da, Ahome udalerriko hiri nagusia. Sinaloa estatuaren iparraldean dago. 2010ean 256.613 biztanle zituen, udalerri osoaren %61."}
{"id": "144258", "revid": "58701", "url": "https://eu.wikipedia.org/wiki?curid=144258", "title": "Toluca de Lerdo", "text": "Toluca, izen ofiziala Toluca de Lerdo, Mexiko erdialdeko hiria da, Mexikoko estatuaren hiriburua eta Toluca udalerriaren herriburua. Mexiko Hiritik 63 kilometro mendebal hego-mendebaldera dago. 2010ean hiriak 489.333 biztanle zituen, eta 819.561 biztanle udalerriak.\nGeografia.\nKokapena.\nHiria Toluca haranean dago, 2.680 metroko garaieran (Ipar Ameriketako hiri garaienetakoa da).\nHistoria.\n1530. urtean sortu zuten hiria.\nEkonomia.\nUnibertsitatea du, baita artzapezpikutegi eta aireportua ere. Burdinbide- eta errepidegune garrantzitsua da. Nekazaritza gaien merkataritza, nekazaritza eta industria (ehungintza, destilategiak, janari industria) dira ekonomia jarduera nagusiak.\nOndasun nabarmenak.\nAipagarria da espainiarrek eraiki eta 1585. urtean berritu zuten hiriko elizarik zaharrena.\nHerri senidetuak.\nToluca de Lerdo ondorengo herriekin senidetuta dago:"}
{"id": "144260", "revid": "1340", "url": "https://eu.wikipedia.org/wiki?curid=144260", "title": "Durango (Durango)", "text": ""}
{"id": "144261", "revid": "58701", "url": "https://eu.wikipedia.org/wiki?curid=144261", "title": "Xalapa", "text": "Xalapa (nahuatlez: \"Xallapan\") edo Jalapa, izen ofiziala Xalapa-Enr\u00edquez, Mexiko ekialdeko hiria da, Veracruz estatuko hiriburua. 2010ean hiriak 424.755 biztanle zituen, eta Xalapa udalerri osoak 457.928 biztanle."}
{"id": "144262", "revid": "336", "url": "https://eu.wikipedia.org/wiki?curid=144262", "title": "Borja Viguera", "text": "Borja Viguera (Logro\u00f1o, 1987ko martxoaren 26a - ) espainiar futbolaria da. Aurrelari gisa jokatzen du. \"Club Deportivo Berceo\" errioxar taldean hasi zen jokatzen, 2006-2007 denboraldian Realeko jokalari bilakatu zelarik. 2007an lehen taldearekin egin zuen debuta Las Palmasen aurka. 2011ko neguan Gimn\u00e0sticera joan zen mailegu moduan."}
{"id": "144267", "revid": "17", "url": "https://eu.wikipedia.org/wiki?curid=144267", "title": "Ezker", "text": ""}
{"id": "144268", "revid": "512", "url": "https://eu.wikipedia.org/wiki?curid=144268", "title": "Pierre de Coubertin", "text": "Pierre de Fr\u00e9dy, Coubertingo Baroia (Paris, 1863ko urtarrilaren 1 \u2013 Geneva, 1937ko irailaren 2) frantziar pedagogo eta historialari bat izan zen, Olinpiar Joko modernoen sortzailea izategatik ezaguna.\nBizitza.\nFamilia aristokratiko baten baitan jaio zen eta hezkuntza erlijioso zorrotza jaso zuen. Hasieran batean, familiaren tradizioari jarraiki, karrera militarrari ekin bazion ere, laster utzi egin zuen. Zientzia politikoak ikasi zituen, baina graduatu ondoren, historia eta pedagogia lantzen hasi zen. Pobrezia gorrian hil zen Genevan 1937 urtean. Bere gorpua Lausanan ehortzi zuten, Nazioarteko Olinpiar Batzordearen egoitzaren ondoan eta bere bihotza Olinpo mendira eraman zuten.\nCoubertin eta Olinpiar Jokoak.\n1882 urtean Olinpiar Jokoak berrezartzearen proposamena luzatu zuen. Bere ekimenez, 1896an ospatu ziren Atenasen lehenengo Olinpiar Joko modernoak. Joko hauen ondoren, Nazioarteko Olinpiar Batzordearen presidente izendatua izan zen. Bere idealak berak idatzitako Karta Olinpikoa izeneko agirian agertzen dira, non militarismorik gabeko kirol-hezkuntzaren alde eta kirolaren bitartez pertsonen eta herrien arteko elkartasuna eta pakea lortzeko aldarrikapena egiten den. Olinpiar bandera ere berak diseinatu zuen. 1925 urtean, Olinpiar Jokoak bereganatzeko herrialdeen arteko borrokaz gogaiturik, bere dimisioa aurkeztu zuen Nazioarteko Olinpiar Batzordeko presidente moduan."}
{"id": "144269", "revid": "1310", "url": "https://eu.wikipedia.org/wiki?curid=144269", "title": "Santiago Compostelakoa", "text": ""}
{"id": "144270", "revid": "1340", "url": "https://eu.wikipedia.org/wiki?curid=144270", "title": "Kaledonia Berri", "text": ""}
{"id": "144271", "revid": "119347", "url": "https://eu.wikipedia.org/wiki?curid=144271", "title": "Noum\u00e9a", "text": "Noum\u00e9a Kaledonia Berriko frantziar lurraldeko hiriburua da. Kaledonia Berriko hegoaldeko Grande Terre uhartean dago. Uhartetar gehienak europarrak, polinesiarrak, indonesiarrak eta vietnamdarrak dira. Kaledonia Berriko portua nagusia bertan dago. 2009an 97.579 biztanle zituen.\nHiri senidetuak.\nHauek dira Noum\u00e9arekin senidetutako hiriak:"}
{"id": "144272", "revid": "58701", "url": "https://eu.wikipedia.org/wiki?curid=144272", "title": "Mamoudzou", "text": "Mamoudzou Frantziako Mayotteko kolektibitateko hiriburua eta hiri nagusia da. Grande Terre uhartearen dago."}
{"id": "144276", "revid": "1545", "url": "https://eu.wikipedia.org/wiki?curid=144276", "title": "Papeete", "text": "Papeete edo Pape'ete Polinesia Frantseseko udalerria eta hiriburua da. Halaber, Ozeano Bareko Tahiti uharteko hiri nagusia da. Bertan kolektibitateko erakunde nagusiak biltzen dira: komisario gorena, gobernuko presidentetza, Polinesia Frantseko Biltzarra eta beste hainbat kontseilu."}
{"id": "144278", "revid": "336", "url": "https://eu.wikipedia.org/wiki?curid=144278", "title": "Kardabera", "text": "Kardabera (\"Sonchus\") Asteraceae familiako landare generoa da. Landare belarkarak dira, zurtoinean latexa izaten dutenak. Hosto bigunak dituzte, nahiko irregularki gingilduak, zurtoina besarkatzen dutenak. Lore-kapitulu horiak. Baratzetan, erreka ondoetan eta leku hezeetan oso ugariak dira."}
{"id": "144280", "revid": "448", "url": "https://eu.wikipedia.org/wiki?curid=144280", "title": "Frongocheko barneratze zelaia", "text": ""}
{"id": "144281", "revid": "119247", "url": "https://eu.wikipedia.org/wiki?curid=144281", "title": "Diploide", "text": "Zelula diploideak (\"2n\") kromosoma bakoitzaren bi kopia dituztenak dira. Zelula haploideak (n), aldiz, kromosoma bakoitzaren kopia bakarra dute (gametoak, adibidez).\nGizakiaren zelula somatikoek 46 kromosoma dituzte, 23 bikoteetan (23 x 2) agertuak. Hori da haien zenbaki diploidea. Meiosian sortutako gametoek kopuru horren erdia dute, 23, prozesu meiotikoan kromosomek haien bikotea galtzen dutelako.\nOrokorrean, izaki diploideek karaktere edo ezaugarri bakoitzarentzat bi gene (alelo) dituzte, bana kromosoma-bikotean. Bi alelo berdinak direnean izakia homozigotoa da, eta desberdinak direnean heterozigotoa.\nBizidun eukariotoen zelula gehienak diploideak dira. Horrek babesten die hautespen naturalaren aurrean, material genetikoan sortzen diren akatsak ez baitira beti fenotipoan agertzen (kromosomaren bigarren kopiari esker)."}
{"id": "144286", "revid": "448", "url": "https://eu.wikipedia.org/wiki?curid=144286", "title": "Langileen Alderdi Nazionalsozialista Alemaniarra", "text": ""}
{"id": "144288", "revid": "105290", "url": "https://eu.wikipedia.org/wiki?curid=144288", "title": "Haploide", "text": "Zelula haploideak (\"n\") kromosoma bakoitzaren ale bakarra dutenak dira. Zelula diploideak (\"2n\"), aldiz, kromosoma bakoitzaren bi kopia dituzte.\nEspermatozoide eta obulu bezalako ugaltze-zelulak (gametoak) haploideak dira. Gizakian, zelula horiek 23 kromosoma dituzte, zelula somatikoen zenbaki diploidea 46koa den bitartean. Meiosian galtzen dute gametoek kromosoma bakoitzaren bikotea. Ernalketa prozesuan bi gameto elkartzen direnean sortutako zigotoa diploidea da (\"2n\"), hots, 23 kromosoma-bikote (23 x 2) ditu."}
{"id": "144292", "revid": "58701", "url": "https://eu.wikipedia.org/wiki?curid=144292", "title": "Reichstag (eraikina)", "text": "Reichstag eraikina (, normalki soilik \"Reichstag\" gisa laburtu eta izendatua) Alemaniako hiriburua den Berlin hiriburuan dagoen Mitte barrutiko Tiergarten auzoan kokatzen den eraikina da. 1999. urtetik aurrera Bundestag edo Alemaniar Legebiltzarraren biltokia da.\nHistoria.\n1894. urtean eraikitzez amaitu zen, bere diseinatzailea Paul Wallot izan zelarik. 1933. urtera arte Alemaniar Inperioko Reichstag legebiltzarraren egoitza izan zen.\n1933an sute bat jasan zuen, gertakari honen zinezko arduraduna zein izan zen inoiz argitu ezin izan delarik. 1945an Bigarren Mundu Gerraren amaiera aldera, Berlingo guduan zehar jazotako borrokaldi latzen ondorioz eraikinak kalte handiak jasan zituen. 1960eko hamarkadan beharrezkoenak zituen eraberritzeak egin zitzaizkion. 1990eko hamarkadan burutu ziren berrikuntzen arduraduna Sir Norman Foster arkitekto britainiarra izan zen, hauen ondorioa gaur egun ikus daitekeen eraikinaren itxura da."}
{"id": "144293", "revid": "58701", "url": "https://eu.wikipedia.org/wiki?curid=144293", "title": "Puebla (Mexiko)", "text": "Puebla de Zaragoza, izen ofiziala Her\u00f3ica Puebla de Zaragoza, Mexikoko erdialdeko hiria da, Puebla estatuko hiriburu eta hiri nagusia. Mexikoko hiririk jendetsuenetan laugarrena da, Mexiko Hiria, Guadalajararen eta Monterrey ondotik. 2010ean 1.434.062 biztanle zituen. Metropoli eremuak Puebla estatuko beste 10 udalerri eta Tlaxcala estatuko 13 udalerri hartzen ditu, eta 2.728.790 biztanle zituen 2010ean. Artzapezpiku egoitza dago, eta unibertsitatea eta aireportua ditu.\nGeografia.\nKokapena.\nPopocat\u00e9petl sumendiaren oinetan dago, Mexiko Hiriaren eta Veracruzko portuaren (Mexikoko golkoa) artean.\nKlima.\nKlima epela dauka, negu lehorrekin, \"Cwb\" K\u00f6ppen klima sailkapenaren arabera.\nHistoria.\n1530. urtean sortu zuten hiria. Estrategia balio handia du, Mexikoko hiriburuaren eta Veracruz hiriaren artean baitago, eta horregatik Mexikoko kolonizatzaileen jomuga izan zen. Ameriketako Estatu Batuetako armadak hartu zuen 1847. urtean, Mexikoren eta Estatu Batuen arteko gerra zela eta. Gero, frantsesek hartu zuten hiria, baina 1862an alde egin behar izan zuten Ignazio Zaragoza jeneralaren erasoen aurrean. Hala eta guztiz ere, frantsesen esku erori zen berriro ere urtebete geroago, eta Frantziaren mende egon zen, 1867an Porfirio D\u00edazek askatu zuen arte.\nEkonomia.\nEkonomia jarduera nagusiak industria (papergintza, automobilgintza, janari industria, ehungintza, zeramikagintza) da. Burdinbidegune eta errepidegune garrantzitsua da.\nOndasun nabarmenak.\nOso ondo gorde ditu Pueblako hiriak espainiarren kolonizazio garaiko eraikinak. Aipagarriak dira, besteak beste, XVI-XVII. mendeetako katedrala, XVI-XVII. mendeetako Santo Domingo eliza, XVII. mendeko Alfe\u00f1ique etxea (museoa, gaur egun) eta Antzoki Nagusia (1790)."}
{"id": "144294", "revid": "105290", "url": "https://eu.wikipedia.org/wiki?curid=144294", "title": "Reichstag (argipena)", "text": "Reichstag hitza alemanezko \"Reich\" (\"Inperio\") eta \"Tag\" (\"Tagen\", \"eztabaidatu\" hitzetik eratorria) hitzen arteko elkarketa da. Eta honako esanahi hauek dauzka:"}
{"id": "144304", "revid": "1545", "url": "https://eu.wikipedia.org/wiki?curid=144304", "title": "2010eko Pakistango uholdeak", "text": "2010eko Pakistango uholdeak 2010eko uztailaren amaieran Pakistan iparraldeko Khyber Pakhtunkhwa probintzian egondako uholdeak izan ziren. Gunerik kaltetuenak Indus ibaiaren ondoko lurrak izan ziren eta uztailaren 27tik aurrera jausitako euriak ibaia bere bidetik ateratzea eragin zuen.\nAbuztuaren 2an hildakoen kopurua 1.100 zen\nAbuztuaren 3tik aurrera, montzoiaren prezipitazioak Pakistan erdialderantz jo zuten."}
{"id": "144306", "revid": "4380", "url": "https://eu.wikipedia.org/wiki?curid=144306", "title": "Indo ibaia", "text": ""}
{"id": "144307", "revid": "4380", "url": "https://eu.wikipedia.org/wiki?curid=144307", "title": "Indo ibai", "text": ""}
{"id": "144308", "revid": "336", "url": "https://eu.wikipedia.org/wiki?curid=144308", "title": "Sufre hexafluoruro", "text": "Sufre hexafluoruroa (SF6) gas inorganiko, koloregabe, usaingabe, ez-toxiko eta ez-sukoia da (baldintza normaletan). Aireak baino 5 aldiz dentsitate handiagoa dauka, 6,13 g/l, atmosfera bateko presiopean. Geometria molekular oktaedrikoa du, non 6 fluor atomo dauden zentruan dagoen sufre atomoari loturik. Molekula hiperbalentea da.\nSintesia eta propietate kimikoak.\n1901ean sintetizatu zuten lehen aldiz Henri Moissan kimikako nobel saridunak eta Paul Lebeauk sufrea (S8) eta fluor gasa (F2) nahasita.\nGaur egun ere prozesu bera erabiltzen da industrian SF6a lortzeko. Prozesu honetan sortzen den S2F10a beroketa bidez banatzen da eta ondoren produktua NaOHrekin garbitzen da SF4a desegiteko.\nOso inertea da, ez du ia ezerekin erreakzionatzen. Litioarekin ordea exotermikoki erreakzionatzen du.\nTenperatura 204\u00a0\u00b0Ctik gora igotzen denean deskonposatu egiten da hainbat sustantzia toxiko sortuz. Hala nola, azido fluorhidrikoa, sufre dioxidoa eta zenbait sulfato.\nGas ez polarretan ohikoa den bezala disolbagarritasun txikia du uretan baina ondo disolbatzen da disolbatzaile apolarragoetan(alkohola, eterra, ...).\nErabilpenak.\nUrtean 8000 tona ekoizten dira.\ngeltokian.\nNegutegi efektua.\nNegutegi efektua sortzen duten gasetako bat da, CO2a baino 22800 aldiz indartsuagoa. Biziraupen oso luzekoa da, estimazioen arabera 800-3200 urte irauten baititu atmosferan.\nEfektu fisiologikoak.\nGas hau arnasten duenari ahotsa loditzen zaio. Airea baino 5 aldiz dentsoagoa denez, soinuaren abiadura gas honetan airean duenaren %44 baita. Airea baino dentsitate txikiagokoa den helioak sortzen duen efektuaren aurkakoa eragiten du.\nXenon edo sufre hexafloruroa bezalako gas astunak kantitate txikietan arnastea segurua da oxigenoa %20ko kontzentrazioan duten gas nahasteak erabiliz. Biriketan gasak oso azkar eta modu eraginkorrean nahasten direnez erraz kanporatzen da eta ez da biriken hondoan pilatzen.\nKantitate handietan arriskutsua izan daiteke, ikusezina baita eta ez kolorerik, ez usainik ez duenez oharkapean arnastu baitateke."}
{"id": "144309", "revid": "2241", "url": "https://eu.wikipedia.org/wiki?curid=144309", "title": "Tarifa (argipena)", "text": "Tarifa hitzak esanahi ezberdinak ditu:"}
{"id": "144310", "revid": "56334", "url": "https://eu.wikipedia.org/wiki?curid=144310", "title": "Aduana", "text": "Aduana inportatu eta esportatu egiten diren salgaien kontrola egiteko estatu bakoitzak muga, kostalde eta aireportuetan jarritako bulego publiko bat da, salgai horiei esleitu beharreko zerga kobratzeko. Salgaiez gainera, pertsona eta kapital mugimenduen kontrola ere egiten du."}
{"id": "144311", "revid": "105290", "url": "https://eu.wikipedia.org/wiki?curid=144311", "title": "Tarifa (ekonomia)", "text": "Ekonomian, tarifa estatuaren edo estatuak araututako zerbitzu publiko batengatik ordaindu beharreko prezioa da. Adiera zabalean modalitate edo epe ezberdinetan zehar erabil daitekeen zerbitzu batengatik ordaindu beharreko prezio zerrenda edo prezioa kalkulatzeko metodoa da. Horrela, telefono mugikorren zerbitzuetarako tarifak eta ibilgailu bat epe batean zehar aparkaleku batean edukitzeagatiko tarifak eratzen dira."}
{"id": "144312", "revid": "58866", "url": "https://eu.wikipedia.org/wiki?curid=144312", "title": "Lami", "text": ""}
{"id": "144316", "revid": "1340", "url": "https://eu.wikipedia.org/wiki?curid=144316", "title": "Ca\u00f1averal Lurmuturra", "text": ""}
{"id": "144317", "revid": "1340", "url": "https://eu.wikipedia.org/wiki?curid=144317", "title": "Kolorado", "text": ""}
{"id": "144322", "revid": "6327", "url": "https://eu.wikipedia.org/wiki?curid=144322", "title": "Misisipi ibaia", "text": ""}
{"id": "144323", "revid": "1340", "url": "https://eu.wikipedia.org/wiki?curid=144323", "title": "Misisipi", "text": ""}
{"id": "144324", "revid": "1340", "url": "https://eu.wikipedia.org/wiki?curid=144324", "title": "Misuri", "text": ""}
{"id": "144325", "revid": "1340", "url": "https://eu.wikipedia.org/wiki?curid=144325", "title": "Masachusets", "text": ""}
{"id": "144327", "revid": "1340", "url": "https://eu.wikipedia.org/wiki?curid=144327", "title": "Jackson (Misisipi)", "text": ""}
{"id": "144331", "revid": "1340", "url": "https://eu.wikipedia.org/wiki?curid=144331", "title": "Springfield (Masachusets)", "text": ""}
{"id": "144333", "revid": "1340", "url": "https://eu.wikipedia.org/wiki?curid=144333", "title": "Saint Louis (Misuri)", "text": ""}
{"id": "144336", "revid": "1340", "url": "https://eu.wikipedia.org/wiki?curid=144336", "title": "Minesota", "text": ""}
{"id": "144340", "revid": "119347", "url": "https://eu.wikipedia.org/wiki?curid=144340", "title": "Rudolfinum", "text": "Rudolfinum Txekiar Errepublikako Praga hiriburuan dagoen auditorioa da. Jan Palach enparantzan kokatzen da, Moldava ibaiaren ibarrean hain zuzen ere.\nEraikina.\nEraikinaren barnealdean Dvo\u0159\u00e1k aretoa dago, honek izena Anton\u00edn Dvo\u0159\u00e1k txekiar konposatzailearen ohorez darama, eta musika denboraldian zehar Txekiar Orkestra Sinfonikoaren egoitza izan ohi da. Bestalde, Rudolfinum aretoa ere bertan dago, hau erakustokia delarik.\nHistoria.\nNazioarteko arkitektura lehiaketa bat burutu ondoren, eraikina eraikitzeko ardura Josef Z\u00edtek eta Josef Schulz arkitektoei eman zitzaien, hauek aurretik jada Pragako Antzoki Nazionala (1881) eraikia zuten.\nRudolfinum eraikina kulturgune gisa 1885eko otsailaren 8an inauguratua izan zen, erakustoki eta kontzertu emanaldi areto bik osatzen zutelarik. \u010cesk\u00e1 spo\u0159itelna aurrezki kutxak bere sortze dataren 50. urteurrenean Praga hiria eta Txekiar herrialdeari eginiriko oparia izan zen. Bere izena Austria-Hungariako Inperioaren ondorengoa zen Rodolfo Habsburgokoa artxidukearen ohorez jaso zuen.\nGerra arteko garaian, Rudolfinum eraikina Txekiar Legebiltzarraren (Sn\u011bmovna) biltzar areto gisa ere erabili izan zen.\nEraikina 1990 eta 1992 urteen artean zaharberritu zen."}
{"id": "144344", "revid": "105290", "url": "https://eu.wikipedia.org/wiki?curid=144344", "title": "Esprinter", "text": "Esprinterrak txirrindularitza lasterketako etapa lauetan, garaipenaren borrokan sartzen diren txirrindulariak dira. Taldeko gizon azkarrenak izaten dira, eta potentzia handia dute zangoetan. Esprinter batek beste txirrindulariek baino gorputz gihartsuagoa du, gorputzaren goi atala eta zangoak oso garatuak ditu.\nEsprinterren ezaugarriak.\nEsprinterra lautadetan ondo doan txirrindularia da, eta gainera, puntako abiadura handi-handia du etapetako azken metroetan. Esprinterrek oso garatuta dituzte hankak, horregatik dute hain potentzia handia. Igotzaileek, adibidez, hanka argalak izaten dituzte.\nEsprinterren bizikletek profil handiko gurpilak dituzte abiadura handiagoa lortzeko eta mantentzeko.\nEsprintaren prestaketa.\nEsprinta helmugarako 10 bat kilometro falta direnean hasten da prestatzen. Ihes egin duten txirrindulariak harrapatuta badaude, talde guztia jartzen da tropelaren buruan, eta erreleboak egiten dituzte abiadura handia mantentzeko. Bi bat kilometro falta direnean, \"trena\" prestatzen hasten dira, eta txirrindulari bat jartzen da tiraka ahal betean. Bere indarrak hustu dituenean, beste batek egiten du gauza bera, eta horrela 400 bat metro geratzen diren arte. Orduan, esprint-bideratzaileak esprint bat egiten du, 200 metro edo 150 metro falta diren arte. Une horretan, plater handienak erabiliz, esprinterrak azken ahalegina egiten du.\nTxirrindulariak ez badu taldekiderik esprinta prestatzeko, beste txirrindularien gurpilean jartzen da, eta une hoberena itxaroten du azken esprinta abiatzeko eta aurkariak gainditzeko."}
{"id": "144346", "revid": "58701", "url": "https://eu.wikipedia.org/wiki?curid=144346", "title": "Mendebaldeko Sierra Madre", "text": "Mendebaldeko Sierra Madre () Ipar Amerikako mendikatea da, Mexikoko mendebaldean eta Ameriketako Estatu Batuetako hego-mendebaldeko muturrean 1.500 kilometroz luzatzen dena.\nGeografia.\nArizona eta Sonoraren arteko mugatik hegoaldera hedatzen da Mendebaldeko Sierra Madre, Sonorako ekialdea, Chihuahuako mendebaldea, Sinaloa, Durango, Zacatecas, Nayarit, Jalisco, Aguascalientes eta Guanajuato zeharkatuz. Mendebaldeko kostaldea eta Mexikoko erdialdeko goi-ordoki zabala bereizten ditu. Hegoaldean Zeharkako Sumendi-ardatza eta Hegoaldeko Sierra Madrerekin elkartzen da. 1.500 kilometro inguru ditu ipar-mendebaldetik hego-ekialdera, eta 160-480 kilometro bitarteko zabalera. 289.000 kilometro koadroko eremua hartzen du, Mexikoko lurraldearen seirena.\n1.150 metro inguruko mendiak ditu iparraldean eta 3.000 metro ingurukoak hegoaldean. Garaiera berdintsuko gailur gehiago badira ere, mendi garaiena Cerro Mohinora (3.311 metro) dela uste da. Mendien ekialdeko mazela leuna da; mendebaldekoa, berriz, oso malkartsua, ibar estu sakonek hautsia tarteka. Lurralde lehor samarra da, belarrez eta zuhaiskez estalia, baina leku garai hezeagoetan, pinu, zedro eta haritz zuhaiztiak ditu. Goi-ordokia eta Sinaloako eta Sonorako zabaldiak lotzen dituzten bi errepidek zeharkatzen dute mendikatea."}
{"id": "144348", "revid": "336", "url": "https://eu.wikipedia.org/wiki?curid=144348", "title": "Uhartedia Parke Nazionala", "text": "Uhartedia Parke Nazionala (finlandieraz, \"Saaristomeren kansallispuisto\"; suedieraz, \"Sk\u00e4rg\u00e5rdshavets nationalpark\") Jatorrizko Finlandia eskualdean dagoen parke nazional bat da. Parke nazionala osatzen duen uhartedia Itsaso Baltikoan dago, \u00c5land uharteetatik hurbil eta Kimito\u00f6n eta V\u00e4st\u00e5boland udalerrietan, eta Izotz Aroan sortua izan zen. Guztira, 500\u00a0km\u00b2 dauzka eta 2.000 uharte eta irlatxo daude. UNESCOren Biosfera Erreserba da eta 2007. urtean PAN Parks ziurtagiri bat jaso zuen .\nParke nazionala 1983. urtean sortu zuten Korpo, Nagu eta Dragsfj\u00e4rd udalerri ohiek eta gaur egun, eskualdearen motore turistikoa bilakatu da.\nHistoria.\nUharteetan Harri Aro berantiarretik (k.a. XX.-XIII. mendeen artean) iritsi zaizkigun giza aztarna batzuk daude. Garai hartan, Izotz Aroa amaitu eta iparraldeko klima leuntzen hasi zenean, Uhartedia leku oso emankorra zen. Itsas txakur, hegazti eta arrain ugari zegoen, haien artean, gaur egun gutxi batzuk baino ez daude bakailaoak. Mende haietan, Itsaso Baltikoko herrien arteko merkataritza eta adiskidetza izan ziren nagusi, batik bat, Uhartedian bizi ziren herritarren artean. Gaur egun, Uhartedia Parke Nazionala deitzen diogun eremura biztanleak Burdin Aroan iritsi ziren lehenbizikoz. Biztanle hauek, ziurrenik, ez ziren oso egonkorrak izango bertara XIII. mendean suediarrak iritsi ziren arte .\nBiztanleriak gora egin zuen XVI. mendera arte. Uhartediaren baliabideek biztanle gehiago onartzen ez zituztenean, biztanleria jaisten hasi zen. Iparraldeko Gerra Handiaren eta Izurri Beltzaren agerraldi berri baten ondorioz, Uhartedian bizitzea ezinezko bihurtu zen eta herritar gehienek alde egin zuten. Nahiz eta, teknika berrien garapenak ihesaldi masiboa saihestu zuen, XX. mendeko hirien sustapenak herritarrak behin betiko urrundu zituen Uhartedia Parke Nazionala osatzen duten herrietatik.\nGaur egun oraindik herrixka batzuk iraun dute eta parke nazionalaren arduradunak Uhartedia zaintzeaz arduratzen dira. Ingurune hau finlandiar askoren \"uda paradisu\" bilakatu da; 1994. urtetik gainera, Finlandian dauden bi Biosfera Erreserbetako bat da .\nNatura.\nUhartedia Parke Nazionala Finlandia kontinentalaren eta \u00c5land uharteen artean dago, eta munduko uhartedi handienetako bat da. Parke nazionalean Izotz Aroan sortu eta ordutik olatuek landu dituzten bi mila uharte eta irlatxo daude; nahiz eta parke nazionalaren barruan ez izan, kooperazio gunearen barruan guztira, 8.400 bat uharte daude. Bi motako uharteak daude parke nazionalean: harritsuak eta basotsuak. Harritsuetan, landaredia oso aberatsa da eta arroka gazien artean bizirautea lortu dute espezie bitxi ugari dago; uharte basotsuetan aldiz, pinu gorriak dira nagusi .\nUraren gazitasun maila altuagatik animalia espezie gutxi bizi dira itsasoan, hala ere, espezie gutxi hauen ugaritasunak, uhartediari bizipoza ematen dio.\nParke nazionalaren helburua, ekosistema guzti hauek eta uhartediaren kultura mantentzea, naturaren erabilera jasangarria sustatzea eta ingurumen ikerketak bultzatzea da.\nFauna eta Landaredia.\nUhartedian guztira, 25 bat ugaztun espezie bizi dira, gehienak karraskari txikiak. Ugaztun handienen artean, aipatzekoak dira itsas txakur gris eta marmolaireak, eta altzeak. Gainera, unaiek zaintzen dituzten behiak daude, antzinean Uhartedian oso ohikoa zen jarduera.\nDena den, hegaztiak dira espezie kopuru handiena osatzen duten animaliak. Guztira, 132 hegaztik dute habia uhartedian; hala nola, ahate mokozabalak, antzara hankagorriztak, bernagorri arruntak, branta musuzuriak, eider arruntak, intxaurjaleak, ipar-kaioak, ipar-txenadak, desagertzeko zorian egon ziren eta gaur egun parke nazionalaren ikurra diren itsas arrano buztanzuriak, marikoi isatslaburrak, martin hegalzuriak, paita arruntak, pottorroak, desagertzeko arriskuan dauden txenada mokogorriak, txirri arruntak, txinbo gabiraiak, zisne arruntak eta kaio beltzak, hauskarak, ilunak eta mokohoriak .\nUhartedi honetan, herrialde osoko lizardi bakarrenetakoak daude. Ezkilaloreak, gibel-belar zuriak, hesilaharrak eta piper-belarrak bertako uharteetan aurki daitezkeen ohiko landareak dira; eta landare hauen artean, apolo tximeleta ospetsuak .\nIbilbideak eta Irisgarritasuna.\nBl\u00e5musslan Bisitarien Gunea Kimito\u00f6n udalerriko Kasn\u00e4s herrian dago. Bertan, eta Korpostr\u00f6m Uhartedia Gunean, kanoan eta ontzietan ibiltzeko ibilaldiak eskaintzen dira. Uharte guztiak nahiko txikiak direnez, ibilbide luzeenak 3\u00a0km baino ez dauzka; hala ere, arrantza eta igeri egitea, eta perretxikoak hartzea onartuak daudenez, bertako ibilalbideak asko luzatu ohi dira.\nFerry eta itsasontzien bidez baino ezin daiteke iritsi Uhartedira; hauek, parke nazionalaren ertzean dauden herri gehienetako portuetan har daitezke ."}
{"id": "144349", "revid": "119347", "url": "https://eu.wikipedia.org/wiki?curid=144349", "title": "K\u00f6penick", "text": "K\u00f6penick Alemaniako Berlin hiriburuaren hego-ekialdean dagoen garai bateko udalerri historikoa da. Dahme eta Spree ibaiak elkartzen diren tokian kokatzen da. Gaur egun Berlin hiriko auzo bat da eta Treptow-K\u00f6penick barrutiaren barnean kokatzen da.\nHistoria.\n1906an Wilhelm Voigt izeneko zapatari bat Prusiar ofizial gisara mozorrotu eta prusiar gudari talde bat engainatu ondoren, haien agintari moduan jarriz udalerri honetako udaletxearen jabe egin zen. Carl Zuckmayer idazle alemaniarrak gertakari xelebre eta umoretsu honen inguruko \"K\u00f6penickeko kapitaina\" antzerki lan satirikoa argitaratu zuen, bestalde, gertakaria hainbat filma eta telebista ikuskizunen gaitzat ere hartua izan da. Gaur egun herrigunean \"K\u00f6penickeko kapitainaren\" omenezko estatua bat ere badago.\n1920an Berlin hiriburuko auzoa izatera iragan zen, honela bere 128 km2-ekin Berlingo barrutirik zabalena bilakatu zelarik. 2001 urteko administrazio eraberritze baten ondorioz K\u00f6penick auzoa Treptow auzoarekin elkartu eta Treptow-K\u00f6penick barrutia sortu zen."}
{"id": "144359", "revid": "58701", "url": "https://eu.wikipedia.org/wiki?curid=144359", "title": "Tuxtla Guti\u00e9rrez", "text": "Tuxtla Guti\u00e9rrez Mexiko hego-ekialdeko hiria da, Chiapas estatuko hiriburua. 2015ean 598.710 biztanle zituen. Tuxtlaren metropoli eremuak Chiapa de Corzo, Berrioz\u00e1bal, San Fernando, Suchiapa eta Usumacinta udalerriak ere hartzen ditu, eta 751.183 biztanle zituen 2015ean.\nGeografia.\nKokapena.\nTuxtla Guti\u00e9rrez Chiapas ibaiaren haranean dago, Grijalva ibaiaren mendebaldean, Oaxaca hiritik 390 kilometrora, 522 metroko garaieran.\nHistoria.\n1892. urtetik aurrera Chiapasko estatuko hiriburua da. 1993. urtearen amaierako matxinadan gerrillari zapatisten mende egon zen egun batzuetan.\nEkonomia.\nChiapasko merkataritza eta industria (janari industria, ehungintza, zurgintza) gune nagusia da. Artoa, kotoia, kakaoa, kafea, tabakoa, eta azukre kanabera lantzen eta salerosten dira bertan. Aipagarria da arkeologia museoa."}
{"id": "144360", "revid": "119347", "url": "https://eu.wikipedia.org/wiki?curid=144360", "title": "Guadalajara (Mexiko)", "text": "Guadalajara Mexiko erdi-mendebaldeko hiri bat da, herrialdeko handienetan bigarrena, eta Jalisco estatuko hiriburua. R\u00edo Grande de Santiago ibaia igarotzen da bertatik. 2010ean 1.495.182 biztanle zituen, eta 4.424.252 biztanle Zapopan, Tlaquepaque, Tonal\u00e1, Tlajomulco, Zapotlanejo eta Ixtlahuac\u00e1n del R\u00edo udalerriak ere hartzen dituen metropoli eremuak.\nHistoria.\nKristobal O\u00f1atek sortu zuen (1530), eta Nueva Galiciako barrutiko hiriburu izan zen.\nEkonomia.\nMerkataritzagunea da. Industria ugari dago: jakiak, ehunak, metalak.\nOndarea.\nAlde zaharrean estilo kolonialeko eraikuntza ugari dira, katedrala haien artean (XVI.-XVII. mendeak). Gobernuaren jauregia (XVIII. mendea). Santa Monika eliza barrokoa (XVII. mendea). Artzapezpikuaren egoitza da. Unibertsitatea dauka.\n1980an UNESCOk Caba\u00f1as babes-etxea Gizateriaren Ondare izendatu zuen.\nHerri, hiri eta lurralde senidetuak.\nGuadalajara ondorengo herri, hiri eta lurraldeekin senidetuta dago:"}
{"id": "144361", "revid": "512", "url": "https://eu.wikipedia.org/wiki?curid=144361", "title": "Semperoper", "text": "Semperoper opera eraikina (alemanaz \"S\u00e4chsischen Staatsoper Dresden\" (\"Saxoniar Estatuaren Dresden Opera\") musika erakundearen egoitza da. Alemaniako Saxonia estatuko Dresden hirian kokatzen da, Dresdengo Alde Zaharran, Theaterplatz enparantzan hain zuzen ere. Bere alboan Katholische Hofkirche katedrala eta Zwinger eraikina kokatzen dira."}
{"id": "144366", "revid": "7162", "url": "https://eu.wikipedia.org/wiki?curid=144366", "title": "Pragako Antzoki Nazionala", "text": ""}
{"id": "144367", "revid": "1545", "url": "https://eu.wikipedia.org/wiki?curid=144367", "title": "Antzoki Nazionala (Praga)", "text": "Antzoki Nazionala () Txekiar Errepublikan dagoen Praga hiriburuko opera-antzokia da. Antzoki hau txekiar operaren egoitza nagusia da, baita txekiar historia eta arteen monumentu nazionala ere."}
{"id": "144373", "revid": "336", "url": "https://eu.wikipedia.org/wiki?curid=144373", "title": "Merkatu beltz", "text": "Merkatu beltza salgaien legez kanpoko salerosketa da, salgaien prezioak edo saldu beharreko kopuruak estatuak araututa daudenean. Legez kanpoko produktuak, adibidez su armak eta legez kanpoko drogak, saldu eta erosteko merkatuari ere merkatu beltza deritzo. Legez kanpoko produktuen kasuan ezik, merkatu beltzak krisi ekonomiko edo gerra garaian garatu ohi dira, eskasia dela eta estatuak merkatuen gaineko kontrol zorrotza ezarri behar duenean.\nMerkatu beltza estatuak produktu bati zerga handia ezartzen dionean gerta daiteke: produktuak prezio oso altua du eta salgaiak legez kanpo atzerrian erosi, kontrabandoz alegia, edo bertan ekoiztuta, merkatu beltzean estatuak jarritako prezioan baino merkeago saltzen dira, zerga ordaindu gabe. Horrela, erosleak prezio merkeagoa lortzen du eta saltzaileak salmenta legez egingo balu baino etekin handiagoa ere lortzen du, prezioa ez baita estatuak kobratu beharko lukeen zerga adina murrizten. Adibidez, tabakoaren eta erregaien merkatu beltza arrunta da herrialde askotan, produktu hauen gainean estatuek jartzen ditizten zerga altuak direla eta.\nLegez kanpoko merkatu hau estatuak saldu beharreko kopuruari buruzko murrizketak edo debekuak ezartzen dituenean ere gertatzen da: murrizketak direla eta, eskaria eskaintza baino handiagoa da eta kontsumitzaileak prezio altuagoa ordaintzeko prest egoten dira produktua eskuratzeko, estatuak kontrolatutako merkatuetatik at. Prezio altuak direla eta, saltzaileek ere mozkin handiagoak lortzen dituzte merkatu beltzean legezko merkatuan baino. Kasu honetan, kontrabandoa ere ohikoa da, kanpoko produktua ekarriz merkatu beltza zabaldu egiten baita.\nEkonomia motak.\nMerkatu beltzeko literaturak ez du terminologia komunik ezarri, eta horren ordez sinonimo asko eskaini ditu, besteak beste: lurrazpikoa; ezkutukoa; grisa; itzala; informala; klandestinoa; legez kanpokoa; ez behatua; ez erregistratua; bigarrena; paraleloa eta beltza.\nEz dago lurpeko ekonomia bakar bat; asko daude. Lurpeko ekonomia horiek nonahi ageri dira, bai merkatura bideratutako herrialdeetan bai zentralki planifikatutako herrialdeetan, bai garatuta edo garatze-bidean egon. Lurpeko jardueretan parte hartzen dutenek ekoizpenean eta trukean konprometitutako agente formalak zuzentzen dituzten arau, eskubide, arau eta zigorrak saihestu, ihes egin edo sistema instituzionaletik kanpo uzten dituzte. Lurrazpiko jarduera mota ezberdinak bereizten dira arau instituzional partikularren arabera. Lurpeko lau ekonomia handi identifika daitezke:\nLegez kanpoko ekonomia.\n\u201cLegez kanpoko ekonomia\u201d merkataritzako legezko moduen esparrua definitzen duten legezko estatutuak urratzearen ondorioz jazarritako jarduera ekonomikoek sortutako diru-sarrerak dira. Legez kanpoko ekonomiako parte-hartzaileek debekatutako ondasun eta zerbitzuen ekoizpenean eta banaketan parte hartzen dute, hala nola narkotrafikoan, arma-trafikoan eta prostituzioan.\nEkonomia informatu gabea.\n\"Informatu gabeko ekonomia\" da erakundeek zerga-kodetutako zerga-arauak saihestu edo saihesten dituzten jarduera ekonomikoak. Jakinarazi gabeko ekonomiaren neurri labur bat zerga-agintaritzari jakinarazi behar zaizkion diru-sarreren kopurua da, baina ez zen horrela jakinarazi. Informatu gabeko ekonomiaren neurri osagarri bat \"eten fiskala\" da, hau da, zerga-agintaritzari zor zaizkion zerga-sarreren kopuruaren eta benetan bildutako zerga-sarreren kopuruaren arteko aldea. AEBetan, aitortu gabeko sarrerak $2 bilioi direla kalkulatzen da, eta $450 \u2013 $600 mila milioiko \"eten fiskala\" dela.\nErregistratu gabeko ekonomia.\n\"Erregistratu gabeko ekonomia\" da gobernuen estatistika-agentzien informazio-baldintzak definitzen dituzten arau instituzionalak saihesten dituzten jarduera ekonomikoak. Erregistratu gabeko ekonomiaren neurri labur bat erregistratu gabeko diru-sarreren kopurua da, hau da, kontabilitateko sistema nazionaletan (adibidez, arauen eta hitzarmenen arabera) erregistratu behar diren diru-sarreren kopurua. Diru-sarrera nazionalak eta produktu-kontuak), baina ez da hala. Erregistratu gabeko diru-sarrerak arazo bereziak dira trantsizio-herrialdeetan; izan ere, kontabilitate-sistema sozialista batetik NBEren kontabilitate nazional estandarrera igaro ziren. Erregistratu gabeko (behatu gabeko) ekonomiaren tamaina zenbatesteko metodo berriak proposatu dira. Oraindik ez dago adostasun handirik trantsizioko herrialdeetako ekonomia ez-aitortuen tamainaz.\nEkonomia informala.\n\"Ekonomia informalak\" kostuak saihesten dituzten jarduera ekonomikoak biltzen ditu, eta ez dira sartzen jabetza-harremanak, merkataritza-lizentziak, lan-kontratuak, opilak, finantza-kreditua eta gizarte-segurantzako sistemak estaltzen dituzten lege eta arau administratiboetan sartutako onura eta eskubideetatik. Ekonomia informalaren neurri labur bat da informalki jarduten duten agente ekonomikoek sortutako diru-sarrera. Sektore informala da zergapetuta ez dagoen, ezein gobernu motak gainbegiratutako edo edozein produktu nazional gordinetan (BPG) sartutako ekonomiaren zatia, ekonomia formalean ez bezala. Herrialde garatuetan, sektore informalak informaziorik gabeko enplegua du ezaugarri. Hori estatuari ezkutatuta dago helburu fiskaletarako, gizarte-segurantzarako edo lan-zuzenbiderako, baina legezkoa da gainerako alderdi guztietan. Bestalde, merkatu beltza terminoa kontrabandoa merkaturatzen den ekonomiaren berariazko zati bati erreferentzia eginez erabil daiteke.\nSalerosketako ondasun eta zerbitzuak.\nSexu esplotazioa.\nProstituzioa legez kanpokoa edo oso arautua da mundu osoko herrialde askotan. Ikerketa batzuen arabera, prostituzioa herrialde guztietan egon arren, gehiago nabarmentzen da gizon multzo handiak biltzen diren tokietan (base militarretan, adibidez) edo herrialde txiroetan.\nMerkatu beltzean, prostitutak orokorrean nolabaiteko sekretuarekin funtzionatzen dute, prezio nahiz jarduerak kode eta keinu bidez negoziatuz. Alemania edo Herbehereak bezalako herrialdeetan, prostituzioa legezkoa den arren, legez kanpoko prostituzioa praktikatzen da. Zerbitzu merkeagoak eskaintzen zaizkie kontsumitzaileei legezko eskakizun edo prozedurak kontuan hartu gabe; osasun kontrolak, ostatu estandarrak eta abar.\nEspainian, urtean 3.700 milioi euroko sexu-esplotazioa eragiten duten biktima gehienak Nigeriakoak, Errumaniakoak eta Brasilgoak dira. \"Oso zaila da kaltetuek jasaten dutena salatzea lana, paperak eta babesa eskaintzen ez bazaizkie\". Kasu batzuetan, neskak lanerako promesekin iristen dira, baina ez da harritzekoa senargaiak sareetara saldu izana Bukaresten 6.000 euroren truke, eta, Costa del Soleko hondartzez gozatzeko konbentzitu ondoren, iritsi eta gutxira, etxebizitza batean sartzea zoritxarreko beste emakume batzuekin batera. Handik, klub bat edo Madrilgo Montera kalea izan daiteke helmuga.\nInformazio pertsonala.\nInformazio pertsonala, kreditu txartelak, bankuko kontuen informazioa eta mediku datuak saldu eta erosten dira gehienbat merkatu beltzean. Lapurtutako datuen balioa handitzen dute eskuragarri dauden datuei berri hauek gehituz, berriro saltzean irabazia izateko eta datu hauen jabeari kalteak areagotzeko.\nExperian Britainia Handiko konpainiak duela bi urte egindako ikerketa baten arabera, Interneteko merkatu beltzean, 'Dark web' izenekoan, pertsona baten finantza-datuak, PayPal eta Amazonen dituen datuak eta sare sozialetan dituen profilak 870 euroren truke eskura zitezkeen.\n'Hacker 'ak webgune ilun gisa ere ezagutzen den webgunera joaten dira (Internet guztiaren% 96 inguru biltzen du, eta ezin dute Google bezalako bilatzailerik sartu) horrelako informazioa saltzeko. Bere logika du, aurretik lapurtu dituen 'hacker' batek datu pertsonalak saltzea zaila izango litzatekeelako. 'Deep web 'ean, aldiz, anonimotasuna mantentzeko aukeraren ondorioz, drogak, su-armak, haur-pornografia eta, jakina, datu pertsonalak saltzeko merkatu beltz bihurtu da. 870 euro horiek dira 'hacker' ek erabiltzen duten prezio itxia. Baina piezaka ere saltzen dira, desegite batean bezala: 8 euro arte sare sozial baten kontu batengatik, 11 euro Amazon Primeren kontu batengatik... eta horrela, pertsona baten bankuko datuek gutxi gorabehera 700 euro balio dute edo 1.000 euro ordaintzen dira bere historia mediko osoagatik.\nDroga ilegalak.\n19. mendearen amaieran eta 20.aren hasieran, herrialde askotan aisialdirako zenbait drogen kontsumoa debekatzen hasi ziren. Gaur egun, debekatutako droga horien kontsumoak jarritzen du, asko merkatu beltzaren produktu baitira. \nDrogen eta Droga-mendekotasunaren Monitorizaziorako Europako Zentroaren (EMCDDA) 2014ko txosten baten arabera, Europan bizi diren 80 milioi pertsonak baino gehiagok beren bizitzako uneren batean legez kanpoko droga bat erabili dutela kalkulatzen da. Legez kanpoko droga bat probatu duten pertsonen kopurua EBeko helduen laurdena da, gutxi gorabehera. Europan legez kanpoko drogarik erabiliena marihuana izan zen, 73.6 milioi pertsonak dastatu izan dute gutxienez bizian behin. Neurtutako azken urteko (2012) txostenean 18.1 milioi marihuana erabili zirela adierazi zen. Urtean 2.000 tona marihuana eta haxix kontsumitzen dira EB-ean. Europan gehien erabiltzen den bigarren droga kokaina izan zen, 14.1 milioi pertsonak erabiltzen baitute bere bizitzan. 3.1 milioi lagunek erabili zuten 2012an. Hondakin-ur gordinen analisian oinarrituta, Europako ikertzaileek kalkulatu zuten egunero 1.800 libra (832 kilogramo) kontsumitu zirela Europan. Europan gehien erabiltzen den hirugarren droga anfetamina izan zen: 11.4 milioi erabiltzailek erabili zuten bere bizitzan eta 1.5 milioi erabiltzailek 2012an. 31.000 opioide berri zeuden Europan, 1,3 milioi erabiltzaile arazotsu inguru. Heroinak 6.100 heriotza eragin zituen Europan 2012an, eta kokaina-gaindosiak 500 bat heriotza eragin zituen.\nArmak.\nHerrialde askotan armen jabetza pertsonala mugatuta nahiz debekatuta dago. Merkatu beltzak legez lortu ezin diren armaginen eskaerak hornitzen ditu. Legez eskuratu ahal izango dira baimenak lortu eta tasak ordainduta soilik. Baliteke produktuak legalak diren herrialdeetatik eskuratu izana kontrabando bidez, baita herrialdearen barnean armen fabrikatzeileei lapurtu edo beraiekin negoziatu izanagatik eskuratu izana ere.\nIngalaterra, Gales eta beste hainbat lekutan, ehiza egiteko erabiltzen diren armak erregistratuta egon behar dira tokiko poliziarenean eta blokeatutako armairuaren barruan gordetzen dira.\nMerkatu beltzean armak erosten dituzten asko eta askok, legalki lortzera iritsi ezin direlako egiten dute (kondenatuak edo buruko gaixotasunen bat dutenak adibidez).\nAnimaliak eta animalia produktuak.\nGaratzen ari diren herrialde askotan, animalia basatiak harrapatu eta maskotak gisa saltzen dira. Animalia basatiak ere ehizatu eta hil egiten dira beraien haragia, larruazala eta organoak hartzeko. Medikuntza tradizionalean erabiltzeko saltzen dira hauek.\nEsnea pasteurizatzea eskatzen duten legeek merkatu beltzeko egoerak sortu dituzte, esne gordinaren garraioa eta salmenta inplikatuz. \nBerrogeita hamar milioi primate baino gehiago harrapatzen dituzte urtero, eta ikerketa-laborategietan edo konpainiako animalia gisa erabiltzen dituzte. Hamabost bat milioi ugaztun larruk (igarabak, felinoak..) luxuzko iletegiak (larruen industriak) eta etxeak aberasten dituzte urtero Estatu batuetan, Europan eta Japonian. Bost milioi hegazti harrapatzen dituzte herrialde garatuetako etxe-aretoetara, luxuzko jatetxeetara eta bildumagile pribatuetara eramateko. Hamar milioi narrasti larru poltsak, zapatak edo luxuzko beste produktu batzuk egiteko erabiltzen dira. Narrastien zati bat konpainiako animalia exotiko gisa geldituko da. 150.000 elefante letagin inguru (600 eta 900 tona boli artean) moztuta daude artisautzako edo dekorazioko produktuak egiteko.\nAlkola.\n\u201cRum-running\u201d edo \u201cbootlegging\u201d, edari alkoholdunak garraiatzeko negozio ilegala da (kontrabandoa), garraio hori legez debekatuta dago. Kontrabandoa, eskuarki, tributazio edo debeku legeak saihesteko egiten da, jurisdikzio partikular baten barruan. \u201cRum-running\u201d terminoa gehiago erabiltzen da uraren gaineko kontrabandoan; \u201cbootlegging\u201d-a, aldiz, lurraren gaineko kontrabandoan aplikatzen da.\n\"Bootlegging\" terminoa, hiriko milaka biztanlek flasko likoreak hiri eta landa-eremu nagusi guztietan saldu zituztenean hedatu zen (PBSren arabera) eta, ziurrenik, rum-running terminoa Estatu Batuetako Debekuaren hasieran sortu zen (1920 \u2013 1933), Mendebaldeko Bahametako Bimini ontziek Karibetik Floridara ron merkea eraman zutenean. Baina ronaren salmenta \u201crum-runner\u201d-entzat onura gutxiko produktu zen. Kanadako whiskyaren, txanpain frantsesaren eta ginebra ingelesaren kontrabandoarekin hasi ziren New York eta Boston bezalako hiri nagusietan, eta prezioak igo egin ziren. Esan ohi da, zenbait ontzik $200,000 zeramatzatela kontrabandoan buelta bakar batean.\nTabakoa.\nJakinarazi da zerga txikiko estatu estatubatuar bateko zigarro-kamioneta baten kontrabandoak $2 milioiko irabazia ekar dezakeela. Zerga gutxiko estatuak dira, oro har, tabakoaren ekoizle nagusiak, eta kritika handiak jaso dituzte zergak handitzeko joera dutelako. Ipar Carolinak bere zergak 5 zentabotik 35 zentabora igotzea erabaki zuen 20 zigarriloko pakete bakoitzeko, nahiz eta hori estatukoaren batez bestekoa baino askoz txikiagoa izan. Baina Hego Carolinak, orain arte uko egin dio eta pakete bakoitzeko zazpi zentaboko zergak gehitu nahi izan ditu (Estatu Batuetako baxuena)\nErresuma Batuan adierazi dutenez, zigarroen %27-a eta tabako-biribilkien %68-a merkatu beltzean erosten dira.\nOrgano biologikoa.\n\u201cWorld Health Organization (WHO)\u201d-en arabera, organoak legez kanpo salerosten dira, organoak gorputzetik kentzen direnean transakzio komertzialetarako. \u201cWHO\u201d-k gaiaren inguruan duen jarrera horrela justifikatzen du: \"Organoen bidezko ordainketak talde pobreenei eta ahulenei bidegabeki etekina atera diezaieke, dohaintza altruista arintzen du eta errentagarritasunera eta pertsonen salerosketara eramaten du\".\nOrdenantza horiek gorabehera, merkataritza-organoan konprometitutako organoetako hartzaile guztien %5-ak 2005erako transplantatuko zutela aurreikusten zen. Ikerketak adierazten duenez, gero eta organo gehiago saltzen dira legez kanpo, \u201cGlobal Financial Integrity\u201d-k berriki egindako txosten baten arabera, organoen legez kanpoko merkataritzak irabaziak sortzen ditu; urtean $600 eta $1.2 mila milioiei artean.\nEtxebizitza alokairua.\nAlokairuaren kontrola dagoen lekuetan, merkatu beltza egon daiteke etxebizitzarako. Adibidez, Erresuma Batuan etxebizitza sozialen legez kanpoko \u201csubletting\u201d bat dago, non errentariak legez kanpo alokatzen baitu etxea, alokairu altuagoan. Suedian, alokairu arautuko alokairu-kontratuak merkatu beltzean eros daitezke, egungo maizterretik edo, batzuetan, zuzenean jabetzaren jabetik. Merkatu beltzeko banatzaile espezializatuek salerosketa horiek egiten laguntzen diete jabeei.\nCopyright-a.\nAutore-eskubideen legea gutxi aplikatzen den herrialdeetan, batez ere Asian eta Latinoamerikan, sarritan filmen kopiak, musikako CDak eta ordenagailuko softwarea bideo-joko gisa saltzen dituzte, batzuetan hauek ofizialki liberatu aurretik. Ehunka dolar inguruko faltsifikatzaile batek jatorrizkoaren berdin-berdinak diren kopiak egin ditzake digitalki, eta ez dute inolako kalitate-galerarik izango; kontsumitzailearen DVD eta CD irakurleen berrikuntzek eta kopia babesteko teknologia-mota gehienetarako Interneten dauden arraildurek merke eta erraz egiten dute hori.\nEgile-eskubideen titularrek eta egile-eskubideen legeen beste defendatzaile batzuek epaitegien bidez geldiarazten zaila den fenomeno hori aurkitu dute, izan ere, eragiketak banatu eta zabaldu egiten dira, nazioko mugen zeharkakotasuna eta, hala, lege-sistemak. Informazio digitala behin eta berriz bikoiztu daiteke kalitatea galdu gabe, eta elektronikoki transmititzen da kostu gutxirekin edo batere kosturik gabe. Beraz, lurpeko merkatuaren balio efektiboa zero da, eta lurpeko gainerako jarduera ekonomikoetatik bereizten da. Kontua larriagotu egiten da copyrightaren legea aplikatzerakoan dagoen axolagabekeria orokorra dela eta, bai gobernuekin, bai publiko orokorrarekin. Auto bat lapurtzea krimen bat da jendearen begi gehienetan, baina ez musikaren edo jokoen baimenik gabeko kopiak lortzea. Pertsona guztiak ez daude ados \"egile-eskubideen legeekin\", bidegabeki zigortzen baitu lehia, eta horrek aukera ematen dio copyrightari lotutako industriak eraginkortasunez monopolizatzeko. Autore eskubideen titularrei ere baimena ematen die eskualdeko kodeketa erabil dezaten hautatutako herrien kontra arrazoizko prezioan eta erabilgarritasuneko prezioan diskriminatzeko.\nKausak.\nMerkatu beltzak loratzen dira herrialde gehienetan gerra-garaian. Gerra totalean edo eskala handiko beste gerra batzuetan aritzen diren estatuek, sarritan, murrizketak ezartzen dizkiote gerra-esfortzurako beharrezkoak diren baliabide kritikoen etxeko erabilerari, hala nola, elikagaiak, gasolina, kautxua, metala eta abar, arrazionalizazioaren bidez. Kasu gehienetan, merkatu beltza merkantziak neurriz kanpoko prezioetan banatzeko garatzen da. Bigarren Mundu Gerran herrialde askotan aplikatutako arrazionalizazioak eta prezio-kontrolek merkatu beltzaren jarduera orokorra bultzatu zuten.\nMerkatu beltzeko haragi-iturria, gerra garaian etxeko animalien jaiotza gutxiago aitortu zizkioten nekazariek Elikagaien Ministerioari. Britainia Handiko beste bat AEBetako hornidurak ziren. Estatu Batuetako armadaren oinarrietan erabiltzeko ziren, britainiar jatorriko merkatu beltzean iragazita.\nMerkatu beltza frankismoan.\nEkoizpena nabarmen jaisten hasi zen 40ko hamarkadaren hasieran. Arrazoia: ondoren ofizialki banatzeko erabiltzen ziren baliabideen zati bat ezkutatzen hasi ziren. Hau da, ekoizleek sortutako produktuen zati bat hartzen zuten, handik gutxira modu klandestinoan birsaltzeko, inolako murrizketarik gabe. Horrela sortu ziren frankismoaren lehen merkatu beltzak. Francok estraperloan bere errazionamendu sistemaren aurkako benetako arazo bat ikusi zuenerako, estraperloaren ondorioen sarea hain handia egin zen gauetik goizera, erregimeneraino iritsi zela. Diktadurarekiko leialak ziren Estatuko funtzionarioek ez ikusiarena egiten zuten ondasunen ekoizpena eta merkaturatze klandestinoarekin, elikagai horiek eskuratzeko aukera handiagoa baizuten, edo ordainketa bat jasotzen zuten eskudirutan, isiltasunaren truke. Laster hazi zen merkatu ofizialarekiko paralelo bat, non behar biziko elikagai guztiak aurki zitezkeen: ogia, lekaleak, arroza, esnea, olioa, xaboia, tabakoa, patatak, haragia eta abar.\nHorrela, une jakin batean Estatuari ezinezko bazitzaion produktu jakin bat eskaintzea eskulanetik jasotako kantitatea iristen\u00a0 ez zelako, mundu guztiak zekien non aurki zezakeen: kaleak, plazak edo tren-geltokiak.\nSistemak berak babestutako oportunistak eta kontrabandistak negozio horretaz jabetu ziren, eta une batetik bestera prezioak izugarri puztu ziren herrialdeko bazter guztietan, estraperloa lurraldearen luze-zabalean hazi baitzen.\nElikagai faltaren aurrean, merkatu beltza izugarri hazi zen. Gosea zabalduagoa zegoen hiri handietan, han elikagai gutxi baitzegoen. Hirira egunero iristen ziren modu klandestinoan inguruko herrietatik zetozen elikagaiak. Baina alde batetik estraperlista handiak zeuden, gerraostean aberastasun handiak bildu zituztenak. Oro har, diktaduraren aldeko pertsonak ziren, eta diktadurako funtzionario ustelekin izandako harremanek negozioari arazorik gabe eustea ahalbidetu zuten. Aitzitik, milaka estraperlista txiki, horietako asko gerran garaitutakoen estigmak markatuak, bizirik irautea helburu bakarra zutenak, agintariek jazarri zituzten. Oinez, astoz edo tranbiaz iristen ziren hiriburura. Ogi, arrautza edo patata kopuru txikiak ekartzen zituzten hirira, ezkutuan saldu ahal izateko, baina egunero jasaten zituzten Guardia Zibilaren errekisak, isunak, salaketak eta, batzuetan, baita kartzela-zigorrak ere.\nAdibide gisa.\nGerra Zibilaren ondoren, aske zegoen langile baten soldata egunean 10-12 pezetara irits zitekeen bere lanagatik (ezarritako batez bestekoa 7 pezetetan zegoen). Frankismoko preso batek, erregimenerako doan lan egiten ez bazuen, 2 pezeta jasotzen zituen; horietatik 1,5 bere mantenurako erabiltzen ziren, eta gainerako 50 zentimoak bere poltsikora edo familiarenera joaten ziren. Hainbat faktoreren arabera kopuru hori aldatzen bazen ere, preso baten soldata ezin zen \"langile libre\" batena baino handiagoa izan.\nAitzitik, gatazka nazionalaren ondorengo hilabeteetan elikagaien prezioa% 177 hazi zen 1936arekin alderatuta. Eta merkatu beltzean igotzen jarraitu zuen. Bilbon, ogiaren\u00a0 prezioa % 800 igo zen prezio ofizialaren gainean; olioarena, berriz, diktadurak markatutakoa baino lau aldiz handiagoa izan zen: 250 pezeta ingurukoa izan zitekeen; dozena bat arrautzaren kostua bikoiztu egin zen, 200 pezeta baino gehiago; azukrea ez zen atzean geratzen eta 120 pezeta ingurura igo zen. Prezio horiekin, langile \u201clibre\u201d nahiz esklaboek jasotzen zuten soldata kontuan hartuz gero, gutxi ziren elikagaiak edo premiazko ondasunak eskuratzeko luxua onar zezaketenak. Beste behin ere, aberatsak aberatsago bihurtzen ziren, eta beren estatusari datxezkion pribilegioez gozatzen zuten pobreen kontura."}
{"id": "144374", "revid": "90204", "url": "https://eu.wikipedia.org/wiki?curid=144374", "title": "Kontrabando", "text": "Kontrabandoa edo gaulana ondasun eta pertsonen legez kanpoko mugimendua eta merkataritza da, gehienetan herrialde batetik bestera. Kontrabandoan aritzen denari kontrabandista, trafikatzaile, peon edo zamari deritzo. Kontrabandoaren helburua legez kanpoko produktuak garraiatu eta saltzea, legez kanpoko immigrazioak pertsonak garraiatzea, produktuek edo pertsonek gainditu beharreko kontrola saihestea, edo produktuen salerosketan ordaindu beharreko zergak ekiditea. Kontrabandoz mugitzen diren produktuak merkatu beltzean saltzen dira.\nEuskal Herrian kontrabandoa ohiko jarduera izan da, batez ere Frantzia eta Espainiaren arteko mugan eta XIX. mendetik aurrera, batez ere, frankismo garaian, 1945-1961 urte bitartean. Adibidez, Saran kontrabandisten lasterketa ospatzen da urtero, bertan kontrabandoa jarduera ekonomiko garrantzitsu bat zeneko garaiak oroitzeko. Pio Baroja eta Pierre Loti idazleen lanetan ere, kontrabandoa maiz agertzen da, euskaldunen ohiturak irudikatzerakoan ."}
{"id": "144375", "revid": "44278", "url": "https://eu.wikipedia.org/wiki?curid=144375", "title": "Murumendi-Urrakiko mendilerroa", "text": "Murumendi-Urrakiko mendilerroa Gipuzkoako mendilerro bat da, tokirik garaiena (867 metro) Murumendiko gailurrean duena. Mendi hauek ditu (alfabetoaren hurrenkeran): Iruntxur, Mallutz, Maramendi, Murumendi, Txarabeltz, Txoritegi, Usurbe eta Zormendi. Mendi horien tontorrak gainez gain lotzen dituen lerro nagusiak ipar-hego norabidea du, iparraldetik hegoaldera gailur hauek lotzen dituela: Mallutz, Maramendi, Murumendi, Zormendi eta Usurbe. Lerro horren erdialdean dago gailur nagusia, Murumendi. Eta lerro nagusitik mendebalderantz doazen beste lerro batzuen bidez iritsi ahalko gara \u2014orobat gainez gain\u2014 Txarabeltzera eta Txoritegira. Mendilerroko mendiak osorik hartuz gero, berriz, arrautzaren antzeko forma duen eremu bat osatzen dute.\nMurumendiko mendilerroak, iparraldetik hegoaldera, udalerri hauetako lurrak hartzen ditu: Beizama, Beasain, Azpeitia, Albiztur, Errezil, Bidania-Goiatz, Itsasondo, Legorreta, Ezkio-Itsaso, Ordizia eta Arama. Aramak Murumendin duen lurra, hala ere, mendi magalaren zatitxo bat besterik ez da, Oria ibaiaren ezkerraldeko ertzean.\nEuskara: azpieuskalkien muga.\nMendilerro honek Gipuzkera euskalkiaren barneko Urola Kostako hizkera, Goierriko hizkera eta Tolosaldeko hizkeraren arteko muga izateaz gain hiruen arteko zubilana ere egiten du.\nMendiak.\nHauek dira mendilerroaren hiru tontor altuenak:"}
{"id": "144377", "revid": "105290", "url": "https://eu.wikipedia.org/wiki?curid=144377", "title": "Hiri Zaharreko Enparantza (Praga)", "text": "Hiri Zaharreko Enparantza () Txekiar Errepublikako Praga hiriburuan dagoen Hiri Zaharrean kokatzen den enparantza da. Bertan Pragako udaletxe zaharra eta hiri honetan hain ospetsua den Pragako Erloju Astronomikoa kokatzen dira.\nSan Wentzeslao enparantza eta Karlos zubiaren artean kokatzen da, udaldian Hiri Zaharreko Enparantza jendez lepo egon ohi da. Kale eta karrika ugariz inguraturik dago."}
{"id": "144380", "revid": "880", "url": "https://eu.wikipedia.org/wiki?curid=144380", "title": "La Quadra", "text": ""}
{"id": "144381", "revid": "880", "url": "https://eu.wikipedia.org/wiki?curid=144381", "title": "San Cipriano", "text": ""}
{"id": "144382", "revid": "880", "url": "https://eu.wikipedia.org/wiki?curid=144382", "title": "La Herrera-Ibarra", "text": ""}
{"id": "144383", "revid": "880", "url": "https://eu.wikipedia.org/wiki?curid=144383", "title": "Herrera", "text": ""}
{"id": "144385", "revid": "880", "url": "https://eu.wikipedia.org/wiki?curid=144385", "title": "Sollano", "text": ""}
{"id": "144386", "revid": "512", "url": "https://eu.wikipedia.org/wiki?curid=144386", "title": "Da Nang aireportua", "text": "Da Nang Aireportua (S\u00e2n bay qu\u1ed1c t\u1ebf \u0110\u00e0 N\u1eb5ng), (NAGE: DAD, NAZE: VVDN), Vietnamko Da Nang probintziako Da Nang hirian dago."}
{"id": "144387", "revid": "512", "url": "https://eu.wikipedia.org/wiki?curid=144387", "title": "Musturzabalsuchus", "text": "Musturzabalsuchus Crocodylia narrasti-ordenaren genero galdua da, Alligatoroidea superfamiliaren kiderik zaharrenetariko bat dena.\nIzenaren etimologia.\nIzenak \u00abkrokodilo muturzabal\u00bb esan nahi du, bizkaierazko \"musturzabal\" eta grezierazko \"suchus\" (euskaraz \u00abkrokodilo\u00bb) hitzak lotuta eratu baitzen.\nAurkikuntza.\n\"Musturzabalsuchus buffetauti\" espezie tipo eta bakarrari Eric Buffetaut frantziar paleoherpetologoak izena ipini zion. Lehendabiziko aztarnak 1997an Trebi\u00f1un dagoen La\u00f1u herrian aurkitu zituzten. Kretazeo Berantiarrekoa dela seguru badakiten ere, \"Musturzabalsuchus\" topatu zuten geruzaren data zehatza ezezaguna da. Itxura denez, campaniar berantiarrekoa edo maastrichtiar goiztiarrekoa izan daiteke. Arrotza bada ere, generoak Kretazeo Berantiarreko beste krokodiloek baino aztarna gehiago ditu Europan. Zoritxarrez \"Musturzabalsuchus\"en eskeletoaren aurkitutako aztarna bakarrak masailezurra eta baraila dira. Segoviako Armu\u00f1a udalerrian aurkitutako aipatutako hezur hauen zati batzuk, hasieran adituek trematochampsidaerenak zirela uste bazuten ere, \"Musturzabalsuchus\"enak badira. La\u00f1un aurkitutako holotipo eta paratipo bezala, elkarrekin UPUAM-502 izenaz ezaguturiko fosil hauek campaniar-maastrichtiar arokoak dira. Era berean, 1999an Frantziako Fuveauko lignitoetan aurkitutako beste espezimen bat (MHNM 10834.0 izenekoa) \"Musturzabalsuchus\" generokoa zela identifikatu zuten. Hala eta guztiz ere, geroko ikerketa batek \"Musturzabalsuchus\" generoko espezimenak identifikatzeko erabilitako ezaugarriak zalantzan ipini zituen. Gainera, adituek Valentziako Erkidegoan berriki aurkitutako \"Musturzabalsuchus\" espezimenak zertxobait zaharragotzat jo dituzte, campaniar goiztiar edo erdi campaniar arokoak hain zuzen ere.\nFilogenetika.\n\"Musturzabalsuchus\"ek zituen zenbait sinapomorfiak direla eta adituek Alligatoroidea izeneko superfamilian kokatu dute, adibidez hezur artikularraren goiko hutsunearen desplazamendu laterala. Gainera, handituriko laugarren baraila-hotzak mokoa oklitu zuen. Hortz hori, bera bezala Alligatoroidea goiztiarra zen \"\"Diplocynodon\" hantoniensis\"ek zuen moduan, azken aurremaxilar hotzaren ondoren kokatuta zegoen. Hori zela eta, 1869an Philippe Matheronek Fuveaun aurkitutako espezimena, urteetan zehar \"Crocodilus affuvelensis\"entzat jota, 1997an berriro sailkatu eta \"Musturzabalsuchus\" zela adostu zuten. Era berean 1869an egindako ikerketa berregin, sintotipo desegin eta handik aurrera \"C. affuvelensis\" \"Musturzabalsuchus\" bilakatu zen, nahiz eta generoaren garezurreko aztarnen eza zalantzak ipini sailkapen berrian. Hori zela eta, 2008an egindako Matheronen espezimenari buruzko ikerketa berriak genero berriarena zela azaldu zuen, ez \"Crocodylus\" ezta \"Musturzabalsuchus\" ere, \"Massaliasuchus\" izeneko generoa hain zuzen ere.\nPaleobiogeografia.\nBai \"Musturzabalsuchus\", baita La\u00f1un topaturiko \"Acynodon\" krokodilo garaikidea ere, paleolaurasiar Alligatoroideen kidetzat jo dituzte adituek, azkena Ipar Amerikatik at Kretazeo Berantiarreko tribodonte Alligatoroideetan sorburua duen taxon bakarra izanik. \"Musturzabalsuchus\" endemikoa izan zen Europan eta litekeena da bakarrik Iberiar-Armorikar uharteetakoa izatea, Iparraldeko eta Ekialdeko Europan alligatoroidea superfamiliaren genero honetako espezimenik aurkitu ez dutelako."}
{"id": "144389", "revid": "1545", "url": "https://eu.wikipedia.org/wiki?curid=144389", "title": "Musturzabalsuchus buffetauti", "text": ""}
{"id": "144392", "revid": "336", "url": "https://eu.wikipedia.org/wiki?curid=144392", "title": "Pragako Erloju Astronomikoa", "text": "Pragako Erloju Astronomikoa () Txekiar Errepublikako Praga hiriburuan dagoen Erdi Aroko erloju astronomiko bat da. Hain zuzen ere, Hiri Zaharrean kokatzen den Udaletxe Zaharraren hegoaldeko horman kokatzen da, horma hau Hiri Zaharreko Enparantzara begira dago eta hiriko turismo gune nagusienetako bat da.\nErlojuaren zati nagusienak hauek dira: adierazle astronomikoa, honek eguzkia eta ilargia xehetasun astronomikoz beteriko zeru batean irudikatzen ditu; \"Apostoluen Ibilbidea\", orduro erlojuaren barnetik hamabi apostoluak eta beste hainbaten irudiak atera ohi dira; eta azkenik hilabeteak ordezkatzen dituzten dominez beteriko egutegi adierazlea."}
{"id": "144394", "revid": "512", "url": "https://eu.wikipedia.org/wiki?curid=144394", "title": "Pragako Museo Nazionala", "text": "Pragako Museo Nazionala () Txekiar Errepublikako Praga hiriburuko museo garrantzotsuenetako bat da. Neoberpizkundeko eraikin batean, San Wentzeslao enparantzaren gain dagoen muino batean kokatzen da. Bere barnealdean dagoen erdiguneko aldagela txekiar handien panteoitzat erabili ohi da."}
{"id": "144399", "revid": "58701", "url": "https://eu.wikipedia.org/wiki?curid=144399", "title": "Chihuahua (Mexiko)", "text": "Chihuahua Mexiko iparraldeko hiria da, Chihuahua estatuko hiriburua. Estatuko bigarren hiririk jendetsuena da, Ciudad Ju\u00e1rezen ondotik. 2010ean 809.232 biztanle zituen.\nGeografia.\nKlima.\nHiriak estepako klima beroa dauka, \"BSh\" K\u00f6ppen klima sailkapenaren arabera."}
{"id": "144401", "revid": "58701", "url": "https://eu.wikipedia.org/wiki?curid=144401", "title": "Guanajuato (Mexiko)", "text": "Guanajuato Mexiko erdialdeko hiria da, Guanajuato estatuaren hiriburua eta Guanajuato udalerriaren herriburua. 2010ean hiriak 72.237 biztanle zituen, eta udalerriak 171.709.\nMexikoko zilar meatzalde aberatsenetako batean dago. Hiriak arkitektura kolonialeko eraikin bikainak ditu. UNESCOk hirigune historikoa eta meatzeak Gizateriaren ondare izendatu zituen 1988an, \"Guanajuato hiri historikoa eta inguruko meatzeak\" izenarekin. Gaur egun, unibertsitateagatik eta bizitza kultural biziagatik ere ezaguna da. Azken horren adibide nagusia da Cervantesen Nazioarteko Jaialdia, Mexiko eta Latinoamerikako bilkura artistiko nagusietakoa.\nGeografia.\nKokapena.\nGuanajuato Mexikoaren erdialdean dago, Mexiko Hiritik 370 kilometro iparraldera.\nHistoria.\nHiriaren historia Kolon aurrekoa da. Hastapenetan txitximekarrek \"Mo-o-ti\" deitzen zioten, \"metalen lekua\" esan nahi duena. Beranduago aztekek \"Paxtitlan\" izena eman zioten, \"lastoaren lekua\" esan nahi duena. Gaur egungo izena \"kuanas\u00ef= igel uata= muino\" hitzen elkarketatik dator, purepetxa hizkuntzan zuzenki idatzia \"Kuanas\u00efuatu\" geratzen delarik, hau da, \"igelen muinoa\".\nEspainiarren garai kolonialean garapean handia izan zuen batez ere urre eta zilar meategien ustiapenarekin. XIX. mendean zehar zenbait matxinada garrantzitsu gertatu ziren hirian.\nHirigintza.\nHastapenetan, Guanajuato lau auzotan banatua zegoen: Marfil/Santiago, Tepetapa, Santa Ana eta Santa Fe. Gune oso menditsu baten erdian dago eta hiriaren erditik hainbat erreka igarotzen dira. Hori dela eta, arazoa handian izan zituzten mendeetan zehar gertatzen ziren uholdeekin. Horretarako, meatzaritzan zuten ezagutza baliatuz, XIX. mendean erreken uholdeak saihesteko tunel sistema bat egin zuten hirian azpian. Sarbideak ere ez ziren errazak, baina XX. mendean, automobilaren agerpenarekin, arazoa areagotu egin zen eta hiri barneko zirkulazioa asko zaildu zen. Kale horietako asko ez zuten irteerarik eta horregatik gaur egun \u201cSal si puedes\u201d (\"irten, ahala baduzu\") ezizenez ezagutzen dira.. Arazo hori konpontzeko, eta berriro ere meatzaritza ezagutza baliatuz, lurrazpiko errepide eta kale sistema oso bat eraiki zuten, eta ondorioz, gaur egungo kale gehienak lurrazpian daude garai bateko kanalizazioak baliatuz ere."}
{"id": "144402", "revid": "512", "url": "https://eu.wikipedia.org/wiki?curid=144402", "title": "Phu Bai aireportua", "text": "Phu Bai aireportua (vietnameraz \"S\u00e2n bay Qu\u1ed1c t\u1ebf Ph\u00fa B\u00e0i\") Vietnamgo nazioarteko aireportu bat da, Hu\u1ebfko erdigunetik 16 kilometrora kokatua. 1968an ireki zen."}
{"id": "144403", "revid": "512", "url": "https://eu.wikipedia.org/wiki?curid=144403", "title": "Ca Mau aireportua", "text": "Ca Mau aireportua (vietnameraz \"S\u00e2n bay C\u00e0 Mau\") Vietnamko aireportu txiki bat handiena da, Ca Mauko erdigunetik 2 kilometrora kokatua. 1968an ireki zuten."}
{"id": "144409", "revid": "90204", "url": "https://eu.wikipedia.org/wiki?curid=144409", "title": "Carlos Ferrater", "text": "Carlos Ferrater i Lambarri (Bartzelona, Katalunia, 1944ko azaroaren 22a - ) arkitekto bartzelonarra da. 1971tik berak sortutako estudioan egiten du lan. 2006an \"Office of Architecture in Barcelona S.L. (OAB)\" delako elkartea sortu zuen, Xavier Mart\u00ed, Luc\u00eda Ferrater eta Borja Ferrater arkitektoekin batera."}
{"id": "144411", "revid": "105290", "url": "https://eu.wikipedia.org/wiki?curid=144411", "title": "San Wentzeslao enparantza", "text": "San Wentzeslao enparantza () Txekiar Errepublikako Praga hiriburuko bulebarra da. Hiri Berrian kokatzen da eta auzo honetako kultura eta turismo gune garrantzitsua da. Luzeraz 628 metro ditu, zabaleraz berriz 60 metro, eta M\u016fstek kokalekutik hasi (hemen antzina Hiri Zaharra eta Hiri Berria banatzen zituen lubakia gurutzatzen zuen gaur egun desagertutako zubia zegoen) eta maldan gora Pragako Museo Nazionalean amaitzen da. Enparantza hau usadioz manifestapen eta erakustaldi herrikoien kokalekua ere bada.\nIzena San Wentzeslao, Bohemiako santu zaindariaren omenez du. Museoaren aurrealdean, bera irudikatzen duen zaldizko irudi bat ere bada. Enparantza honetan 1968an Pragako Udaberriko gertaera garrantzitsu asko jazo ziren.\nGarraioa.\nSan Wentzeslao enparantzara bertaratzeko Pragako metroa edota Pragako tranbia har litezke.\nGeltokiak: (Metroa) Mustek (A eta B lineak) edo Muzeum (A eta C)\nGeltokiak: (Tranbia) V\u00e1clavsk\u00e9 N\u00e1m\u00east\u00ed (9, 14 eta 91 lineak)"}
{"id": "144413", "revid": "1519", "url": "https://eu.wikipedia.org/wiki?curid=144413", "title": "C\u00e9sar Pelli", "text": "C\u00e9sar Pelli (San Miguel de Tucum\u00e1n, Argentina, 1926ko urriaren 12a - New Haven, Connecticut, 2019ko uztailaren 19a) Argentinako Tucum\u00e1n probintzian jaiotako arkitektoa izan zen. Tucum\u00e1ngo Unibertsitate Nazionalean burutu zituen arkitektura ikasketak. 1952an, Ameriketako Estatu Batuetara joan zen eta urte batzuk beranduago bertako nazionalitatea hartu zuen (1964an). Connecticut estatuko New Haven hirian bizi zen.\nBiografia laburra.\nEero Saarinen arkitekto taldeko partaideetako bat izan zen. Ondoren 1977an bere bulego propioa sortu zuen \"C\u00e9sar Pelli and Associates\"'. 1977tik 1984ra Yale Unibertsitateko arkitektura fakultateko dekanoa izan zen. 2005ean estudioari izena aldatu eta ordutik \"Pelli Clarke Pelli Architects\" izena dauka.\nDiana Balmori inguru diseinatzailearekin ezkonduta zegoen eta bi seme-alaba izan zituzten, Denis eta Rafael, azken hau arkitektoa bere aita bezala."}
{"id": "144414", "revid": "4380", "url": "https://eu.wikipedia.org/wiki?curid=144414", "title": "Ignacio S\u00e1nchez Gal\u00e1n", "text": ""}
{"id": "144415", "revid": "4380", "url": "https://eu.wikipedia.org/wiki?curid=144415", "title": "Cesar Pelli", "text": ""}
{"id": "144416", "revid": "4380", "url": "https://eu.wikipedia.org/wiki?curid=144416", "title": "FNAC", "text": ""}
{"id": "144417", "revid": "119347", "url": "https://eu.wikipedia.org/wiki?curid=144417", "title": "Puente de la Ribera", "text": "Puente de la Ribera Nafarroako Tutera herriaren hegoaldean dagoen merkataritza-gunea da.\nEzaugarriak.\nEroskik kudeatzen du eta 1991eko urrian zabaldu zen, hipermerkatua eta honen inguruan kokatutako denda gutxi batzurekin. 2001eko abenduan merkataritza gunea handitu eta denda gehiagorentzako tokia egokitu zen.\nEraikina A-68 autobidearen eta Iru\u00f1ea eta Zaragoza arteko errepidearen ondoan dago. Hipermerkatua eta dendek 18.000 metro koadroko azalera hartzen dute. Horrez gain, 1.100 autorentzako aparkalekua eta eraikinaren inguruan 8.000 metro koadroko gune berdeak daude."}
{"id": "144418", "revid": "336", "url": "https://eu.wikipedia.org/wiki?curid=144418", "title": "Etxe dantzaria", "text": "Etxe dantzaria (; ) Txekiar Errepublikako Praga hiriaren erdigunean dagoen eraikin dekonstruktibista ospetsua da. Frank Gehry eta Vlado Milunicgaur arkitektoek diseinatu zuten. Dantzari bikote batekin duen antzekotasuna dela eta, \"Ginger and Fred\" ezizenaz ere ezaguna da. Hartzen duen beste ezizen herrikoiagoa \"Drunk House\" (\"Etxe mozkorra\") da. Nahiz eta itxura dekonstruktibista izan, Moldava ibaiaren ibarra osatzen duten beste gainontzeko eraikinekin bat ederki bat egiten du."}
{"id": "144419", "revid": "7162", "url": "https://eu.wikipedia.org/wiki?curid=144419", "title": "Dancing House", "text": ""}
{"id": "144420", "revid": "7162", "url": "https://eu.wikipedia.org/wiki?curid=144420", "title": "Tan\u010d\u00edc\u00ed d\u016fm", "text": ""}
{"id": "144423", "revid": "336", "url": "https://eu.wikipedia.org/wiki?curid=144423", "title": "Torronsuo Parke Nazionala", "text": "Torronsuo Parke Nazionala (finlandieraz, \"Torronsuon kansallispuisto\") Jatorrizko Tavastia eskualdean dagoen parke nazional bat da. Finlandia osoko eremu zingiratsu ospetsuenetako bat da eta Tammela udalerrian dago. 25,5\u00a0km\u00b2-ko azaleran, guztira, hamalau zingira eremu baino gehiago duazka eta, nahiz eta, parke nazionalaren inguruan Forssa, H\u00e4meenlinna, Loimaa, Salo eta Somero hiriak dauden, bertako padurak eta natura guztiz birjinak dira. 1990. urtean sortu zen Torronsuo Parke Nazionala.\nParke nazionala, H\u00e4meen J\u00e4rviyl\u00e4nk\u00f6 edo H\u00e4meko Lur Garaietako Aintzira izeneko eremuan dago; bertan, eskualdearen bihotzean dauden hirien inguruko natura babestu eta zaindu egiten da. Urtero milaka bisitari erakartzen ditu eremu babestu honek .\nHistoria.\nHarri Aroko giza biztanleen aztarnak aurkitu dira garaiera nahikoa duten muinoetan, batez ere, Talpianj\u00e4rvi aintziraren inguruan; izan ere, aspaldian parke nazionala lehortzen joan zen aintzira handi bat izan zen. Parke nazionaleko naturak birjina irauten du, nahiz eta, XVIII. eta XIX. mendeen artean kuartzo eta pegmatita ustiaketak egin ziren .\nGaur egun, H\u00e4meko Lur Garaietako Aintzira Jatorrizko Tavastia inguruko toki erakargarrienetako bat bilakatu da bisitarientzat Torronsuo Parke Nazionalaren eraketari esker.\nNatura.\nTorronsuo Parke Nazionala gutxienez, hamalau eremu zingiratsuz osatua dago; padura eremu hauek dira parke nazionalaren ikur nagusia. Hala ere, zingirak inguratzen dituzten inguruneak ere natura balio handikoak dira. Baso, amildegi eta arrokak animalia eta landare espezie anitzen habitatak dira. Soropil geruza, milaka urtez hazi dena, hamar metroko sakora dauka zenbait lekutan eta hamar kilometro baino luzeagoa den lokatz eremuan aldiz, hainbat zohikaztegi aurki daitezke.\nKuartzo eta mineral arraroen metaketagatik da ezaguna ingurune hau. Hala nola, aurkitutako hirurogei pegmatita mineral mota desberdinetatik hamabost, Finlandian lehenbizikoz aurkituak izan ziren. Sukula herriagatik izendatua izan zen Sukulatita minerala, hain zuzen, munduan lehen aldiz bertan aurkitua izan zen .\nParke nazionala, H\u00e4meen J\u00e4rviyl\u00e4nk\u00f6 edo H\u00e4meko Lur Garaietako Aintzira izeneko eremuan dago; eremu hau aspaldian, lehortzen joan zen aintzira handi bakarra zen. Gaur egun, urtero milaka bisitari erakartzen dituzten eremu babestuek osatzen dute. Parke nazionalaren helburua, ekosistema aberats hau mantentzea, naturaren erabilera jasangarria sustatzea eta ingurumen ikerketak bultzatzea da.\nFauna eta Landaredia.\nEremu hau habiaratze gune ospetsu eta migrazio garaian derrigorrezko geldialdia da. Ondorioz, batez ere, udaberrian eta udazkenean aurki daitezkeen hegazti espezieen kopurua handia da; hala nola, ahate buztanluzeak, antzandobi handiak, borrokalariak, sahatsaren sastraketan bizi diren eskandinaviako lagopodoak, kurriloak, Talpianj\u00e4rvi aintzira mugakidean oso ohikoak diren uroilanda pikartak eta putzuko intsektuz elikatzen diren urre-txirri arruntak aurki daitezkeen ohiko hegaztiak dira .\nIbilbideak eta Irisgarritasuna.\nH\u00e4me Bisitarien Gunea Tammela udalerriko Letku herrian dago. Bertan, bisitariek parke nazionalaren inguruko ibilbide, informazio eta ekintza guztien berri jasotzeko aukera daukate.\nParke nazional guztian zehar, guztira, 4\u00a0km-ko bide-sare seinalatua osatzen duten bideak daude. Bide hauek, oinezkoentzat eta elur-garaian eskiatzaileentzako aproposak dira eta eremu zingiratsuen artean doaz. Udaberrian eta udazkenean bereziki, hegaztiez gertutik gozatzeko aukera ematen du Talpianj\u00e4rvi aintziraren ondoan doan bidexkak.\nValtatie 2 autobidearen bitartez edonodik irits daiteke bertara. Garraio publikoa erabili nahi bada, Forssa, Somero eta Tammelatik parke nazionalean geltokia duten autobusak ateratzen dira egunero ."}
{"id": "144424", "revid": "6327", "url": "https://eu.wikipedia.org/wiki?curid=144424", "title": "Hame gaztelua", "text": ""}
{"id": "144425", "revid": "12654", "url": "https://eu.wikipedia.org/wiki?curid=144425", "title": "Torronsuo", "text": ""}
{"id": "144427", "revid": "880", "url": "https://eu.wikipedia.org/wiki?curid=144427", "title": "Sustatu.com", "text": ""}
{"id": "144428", "revid": "1659", "url": "https://eu.wikipedia.org/wiki?curid=144428", "title": "Fosforoaren ziklo", "text": "Fosforoaren zikloa elementu honek naturan jasaten duen eraldaketen multzoa da. Ziklo honetan fosforoa litosferan, hidrosferan eta izaki bizidunengan egon daiteke, egoera hauetan:\nNitrogeno eta karbonoaren zikloen aldean, fosforoa egoera berdinean dago beti, fosfato moduan (PO43-), ez baita oxidatzen edo erreduzitzen. Bestalde, ez dago molekula fosforodunik atmosferan.\nBizidunentzat funtsezko elementua da fosforoa, azido nukleikoek, zenbait lipidok eta ATPk, besteak beste, osagai dutelako.\nFosforo gehiena litosferan dago, mineraletan eta harkaitzetan. Ongarriek, guanoak eta bizidunen eskeletoek ere fosforoz hornitzen dute lurzorua, fosfato moduan. Landareek fosfato horiek hartzen dituzte, beti ere disolbagarriak direnean (fosfato ez-disolbagarriak ez baitira asimilagarriak). Landareak jaterakoan berenganatzen dute fosforoa animaliek. Hauek hiltzen direnean, azkenik, haien molekula organikoen fosforoa lurzorura itzultzen da, mikrobio deskonposatzaileen bitartez, zikloa itxiz.\nBestalde, euriak eta ibaiek litosferako fosforoa itsasoraino garraiatzen dute. Bertan, fosforoaren zati bat landareek eta algek hartzen dute, eta gehiena prezipitatu egiten da. Arrainek eta itsas-hegaztiek ere itsasoko fosforoa eskuratzen dute. Animaliak hiltzerakoan haien fosforo organikoa duten hondakinak itsas hondoan pilatzen dira.\nFosforoa hazkuntzaren faktore mugatzailea da, bizidunentzat ez baita karbonoa edo nitrogenoa bezain eskuragarria. Fosfato ugari duten inguruneetan landare hazkuntza oparo dago: ohikoa da, esaterako, garbigarriz kutsatuta dauden ibaietan edo lakuetan algen hazkuntza nabaria gertatzea (garbigarriek fosfato anitz dituztelako)."}
{"id": "144437", "revid": "119347", "url": "https://eu.wikipedia.org/wiki?curid=144437", "title": "Qian Weichang", "text": "Qian Weichang edo Chien Wei-zang (; Wuxi konderria, Jiangsu, Txina, 1912ko urriaren 9a - Shanghai, Txina, 2010eko uztailaren 30a), zientzialari txinatarra izan zen, fisikan eta matematiketan aritu zena.\nBiografia laburra.\n1935ean Tsinghua Unibertsitatean ikasketak burutu zituen. Urte askotan irakasle lanetan aritu zen, besteak beste, Tsinghua, Peking eta Yanjing Unibertsitateetan.\n1970eko hamarkadan, Shanghaiko Unibertsitateko presidentea izan zen.\n1980ko hamarkadan Encyclop\u00e6dia Britannicaren txinerara itzultzen aritu zen Zhou Youguang eta Liu Zunqirekin batera."}
{"id": "144439", "revid": "46380", "url": "https://eu.wikipedia.org/wiki?curid=144439", "title": "Diana Balmori", "text": "Diana Balmori Ling (Gij\u00f3n, 1932ko ekainaren 4a - New York, 2016ko azaroaren 14a) Asturiasen jaiotako hiri diseinatzaile argentinarra izan zen. C\u00e9sar Pellirekin ezkonduta zegoen eta lan askotan aritu izan ziren biak elkarlanean.\nBere senarraren estudioan (\"Cesar Pelli &amp; Associates\") ibili ondoren 1990eko hamarkadan bere estudio propioa sortu zuen, \"Balmori Associates\".\nEuskadi Plaza.\nDiana Balmorik Bilboko Abandoibarra gune berriko Euskadi plazaren diseinuan parte hartu zuen."}
{"id": "144441", "revid": "119347", "url": "https://eu.wikipedia.org/wiki?curid=144441", "title": "Meknes", "text": "Meknes (arabieraz, \"\u0627\u0644\u0639\u0631\u0627\u0626\u0634 Al-\u00b4Araish\") Marokoko herria da, Rabat hiritik 130 kilometrora dagoena.\n2010eko erroldaren arabera 985.000 biztanle zituen.\nOndarea.\nHiriaren alde zaharra gizateriaren ondare izendatu zuen UNESCOk 1996an."}
{"id": "144442", "revid": "119347", "url": "https://eu.wikipedia.org/wiki?curid=144442", "title": "Jose Angel Arregi", "text": "Jose Angel Arregi Era\u00f1a (Bilbo, 1957) euskal herritar apaiza eta irakaslea da. Ikasleei egindako sexu abusuengatik da ezaguna. Krimen horiek oihartzun handia izan dute Euskal Herrian eta Espainian, eta nazioarteko hedabideetan ere eman dute horren berri.\nBiografia laburra.\nEuskal Herriko eta Espainiako San Viator ordenako ikastetxeetan eman zituen eskolak, zehazki Arrasaten, Basaurin, Gasteizen, Madrilen, Huescan eta Valladoliden.\nOndoren, San Viator apaiz kongregazioak Txilera bidali zuen; Txileko poliziaren arabera, Euskal Herrian eta Espainian eginak zituen krimenetatik ezkutatzera, itxuraz. 2010eko martxoaren 17an Txilen atxilotu zuten, umeen pornografia leporatuta. San Viator kongregazioak Txileko abokatu garestienetariko baten zerbitzuak ordaindu zizkion arren, bi urteko kartzela zigorra ezarri zioten. Ikerketaren bidez jakin zenez, Arregik kamara ezkutu baten bidez grabatzen zituen 12\u00a0-\u00a014 urte bitarteko mutikoak, biluzik, bai eta haiei egindako sexu erasoak ere. Horrez gainera, 3\u00a0-\u00a04 urteko haurtxoen irudi pedofiloak ere bazituen, baita bularreko haurrenak ere. Guztira, bideo pedofiloen 400 ordu zituen gordeta. Grabaketa horiek Basauriko, Gasteizko eta Madrilgo ikastetxeetan egin zituen, besteak beste.\nArregi Huescan irakasle izan zen aldiko ikasle batek ere salatu zituen sexu abusuak. Oraingoz, Arregiren kontrako beste salaketarik ez da aurkeztu Espainiako Justizia Administrazioan. Hala ere, Administrazio horrek adierazi du eskaera aurkeztuko duela, Arregi Txilen betetzen ari den kartzela zigorra bukatu bezain laster Espainiara estradita dezaten.\nArregiren sexu abusuei Eliza Katolikoak emandako erantzuna.\nKrimen horien karietara, Eliza Katolikoak ez du ia erantzunik eman. San Viator kongregazioko Arabako nagusiak, Pedro Mar\u00eda Lahorak, adierazi zuen \u00abkasu bakarra eta salbuespenezkoa\u00bb dela eta krimen horien berririk ez zutela izan Txileko poliziak Arregi atxilotu zuen arte. Hala ere, poliziak Arregi atxilotu zuenean, San Viator komunitateko gainerako kideak ez ziren aurkitutako material pedofiloarekin harritu, Arregiri babesa eman zioten uneoro, eta poliziari esan zioten Arregi hain zuzen ere tratamendua jasotzen ari zela arazo horrengatik.\nEspainiako Eliza Katolikoko goi karguen artetik, Antonio Ca\u00f1izares kardinala beste inor ez zen mintzatu; esan zuenez, horrelako salaketek \u00abez dute gehiegi kezkatzen\u00bb Eliza Katolikoa. Euskal Herrian, Donostiako apezpiku Jose Ignacio Munilla izan zen hitz egin zuen eliza horretako goi kargu bakarra, eta gaitzespen gogorra egin zuen: \u00abHaur eta nerabe batzuen xalotasuna biktimatzat duten krimen larri horien aurrean, gure gaitzespenik tinkoena adierazten dugu\u00bb, eta eskatu zuen Arregiren krimenak \u00abapaiz eta elizgizon guztien kontra\u00bb ez erabiltzeko. Izan ere, Eliza Katolikoko sektore progresistek eta elizatik kanpoko beste askok kritika zorrotzak egin zituzten, Arregiren krimenak beste askorekin lotuta, Eliza Katolikoak ezkutatu egiten dituelako bere eliz jendeak egindako sexu abusu ugariak."}
{"id": "144443", "revid": "31982", "url": "https://eu.wikipedia.org/wiki?curid=144443", "title": "Hu\u00e1nuco", "text": "Hu\u00e1nuco Peruko Hu\u00e1nuco probintzian dagoen hiria da. 2007ko erroldaren arabera hiriak 74.776 biztanle zituen."}
{"id": "144444", "revid": "336", "url": "https://eu.wikipedia.org/wiki?curid=144444", "title": "Rafael Nadal", "text": "Rafael \"Rafa\" Nadal Parera (Manacor, Mallorca, 1986ko ekainaren 3a) tenislari profesionala da, historiako inoizko hoberenetarikoa. Hainbat aldiz izan da ATP zerrendako lehen postuan, lehen aldia 2008ko abuztuaren 18an. Orain arte 22 Grand Slam txapelketa irabazi ditu; horrenbestez, teniseko lehiaketa nagusietako titulu kopuruari begiratuta, munduko gizonezko tenislarien artetik lehena da; atzetik ditu Roger Federer eta Novak Djokovic, 20rekin; eta aurretik ditu Margaret Court (24 Grand Slam), Serena Williams (23) eta Steffi Graf (22) emakumezkoak, bai eta (aulki gurpilduneko jokalarien kategorian) Shingo Kunieda gizonezkoa ere (27 Grand Slam). \nRoland Garros txapelketa gehien, 14, irabazi dituen jokalaria da. Espainiarekin urre olinpikoa lortu zuen 2008ko Udako Olinpiar Jokoetan. Golden Slama irabazi duen tenislari gazteena da. Nadalek hamahiru aurkariri irabazi die hamar aldiz edo gehiagotan; haien artean, hiru aurkariri hogei aldiz baino gehiagotan. Lau jokalarien kontra baizik ez du erregistro negatiboa. 2011n urteko munduko kirolaririk hoberena izendatu zuten. 2013an \"Marca\" egunkariak historiako espainiar kirolari hoberenaren saria eman zion; eta sari bera eman zion \"Mundo Deportivo\" egunkariak 2004an.\nHistoriako tenislaririk onenetakotzat hartzen da, eta garai guztietako hoberenetakotzat lur harrotuko pistetan. Roland Garroseko Txapelketa lortu du hamalau ediziotan (gehien irabazi duen tenislaria izan da), Wimbledongo Txapelketa bitan, Australiako Irekia bitan eta Estatu Batuetako Irekia lau aldiz. Bigarren tokian dago Masters 1000 tituluetan, banakako modalitatean, 35 txapelketekin, Novak Djokovic serbiarrak bakarrik gainditu du 36 titulurekin eta Roger Federer (28), Ivan Lendl (22), John McEnroe (19), Jimmy Connors (17) edo Andre Agassi (17) bezalako tenislari ospetsuen aurretik.\nHistoriako tenislaririk gazteena da Golden Slama lasterketan lortzen (urte berean lortu ez ziren lau Grand Slamak eta Olinpiar Jokoetako urrezko domina barne hartzen dituena), Andre Agassi estatubatuarrak bakarrik partekatzen duena. Aro Irekian urte berean (2010) hiru Grand Slam irabazi dituen gizonezko tenislari bakarra da hiru azalera ezberdinetan; Aro Irekiaren hasieratik gehien irabazi duen tenislaria Grand Slam eta Masters 1000 txapelketa bera irabazi duena: Roland Garros eta Montecarlo (lehena hamalau aldiz eta bigarrena hamaika aldiz), eta lehena irabazten, gutxienez hamar denboralditan jarraian (Sivasetik). Gainera, Mats Wilander suediarrarekin batera, historiako tenislari bakarra da gutxienez bi Grand Slams irabazi dituena hiru azalera ezberdinetan (belarra, pista gogorra eta lur harrotua).\nBi jokalariren aurrean bakarrik du errekor negatiboa, elkarren aurka gutxienez 10 aldiz arituta: Novak Djokovic serbiarra (29-30) eta Nikolay Davydenko errusiarra (5-6). Gainera, garaipen kopuruari dagokionez, historiako laugarren tenislaria da, 1038 garaipenekin. Eta, gaur egun, garaipen ehunekorik onena du, %\u00a083,1eko garaipenekin; 2014ko Roland Garrosen ondoren jo zuen goia, %\u00a083,84.\nBanakako titulu gehien dituen tenislari espainiarra da (87, Manuel Orantes eta Conchita Mart\u00ednez gaindituta, 33 baitituzte), Grand Slameko titulu gehien dituena (22, Manolo Santana eta Arantxa S\u00e1nchez Vicario gaindituta, 4 baitituzte), Masters 1000ko titulu gehien dituena (35, Conchita Mart\u00ednez gaindituta, 9 baititu) eta ATPko 207ko munduko rankingeko lehen postuan aste gehien eman dituena. Tenisaren historiako tenislari bakarra da, zerrenda horretako lehen postua hiru hamarkadatan izan duena: 2000koan, 2010ekoan eta 2020koan.\nBizitza.\nRafael Nadal Manacorren jaio zen, Balearretan, 1986eko ekainaren 3an. Haren gurasoak Ana Maria Parera eta Sebastian Nadal dira, eta arreba, Maria Isabel. Bartzelona Futbol Klubean aritutako Miguel \u00c1ngel Nadal futbolari ohiaren iloba da. Txikitatik kirol askotan aritu zen (futbola, saskibaloia...), baina azkenean tenisa aukeratu zuen kirol nagusitzat. Hiru urterekin hasi zen bere osaba Toni Nadalen entrenatzailearen eskutik, eta harekin jarraitzen du gaur egun ere. Nadalen bikotekidea, 2005az geroztik, Xisca Perello da.\nNadalek lehen txapelketa ofiziala Balear uharteetan jokatu zuen, bederatzi urterekin, eta irabazi egin zuen. Hamaika eta hamabi urterekin Espainiako txapelduna izan zen. Hortik aurrera txapelketa garrantzitsu ugari irabazi zituen kategoria guztietan.\nAlderdi filantropikoa.\nRafael Nadalek 2007an sortu eta 2008ko otsailean aurkeztu zuen Rafa Nadal Fundazioa, desgaitasun intelektuala duten gazteak artatzeko, adingabe ahulak gizarteratzeko eta kirol-talentua sustatzeko helburu nagusiekin.\n2018ko urriaren 9an Mallorcan izandako uholde katastrofikoen ondoren, uhartean 13 hildako utzi zituztenak, Rafael Nadalek bere tenis akademia ireki zuen biktimak hartzeko, eta berak eta bere ikasleek berehala elkartasuna adierazi zieten kaltetuei.\nHandik gutxira, Nadalek milioi bat euro eman zizkien uholdeek kaltetutakoei. Sant Lloren\u00e7 Udalak, uholdeek suntsitutako herriak, bere esker ona adierazten dio tenislariari, ezin izan baitzuen berak programatutako ongintzako tenis partida bat jokatu orkatilan lesio bat izan zuelako, ospatzeke dagoen arren.\nEkipazioa eta jolasteko arropa.\nNadalek Babolat AeroPro Drive erraketa erabiltzen du. Nike du babesle, eta partidetan beti janzki hauek daramatza: elastiko mahukamotz bat, bi eskumutur eta praka motz bat. Gainera, Nadalek Babolat erraketak erabiltzen ditu 1998tik, 13 urte zituenetik. Bere karreraren hasieran, eta 2008ra arte, maukarik gabeko elastikoekin eta praka piratekin jokatu zuen, baita Wimbledon bezalako txapelketetan, Australiako Irekian 2018, 2019 eta Ameriketako Estatu Batuetako Irekian ere. Zabalera bikoitzeko panpinatxo pare bat eta buruko zapiak ere jantzi ohi ditu. Bere oinetakoak Nike Air Zoom Cage 3 dira."}
{"id": "144445", "revid": "119347", "url": "https://eu.wikipedia.org/wiki?curid=144445", "title": "Maria Kaczy\u0144ska", "text": "Maria Helena Kaczy\u0144ska (Machowo, Polonia, 1942ko abuztuaren 21a - Smolensk, Errusia, 2010eko apirilaren 10a), ekonomialari poloniarra, Lech Kaczy\u0144skiren emaztea zen eta 2005etik 2010era Poloniako lehen dama.\nAlaba bakarra zeukan, Marta Dubieniecka."}
{"id": "144446", "revid": "105290", "url": "https://eu.wikipedia.org/wiki?curid=144446", "title": "1209 Pumma", "text": "1209 Pumma asteroide gerrikoan aurkitutako 1209. asteroidearen izena da. 1927ko apirilaren 22an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1927 HA zen."}
{"id": "144447", "revid": "512", "url": "https://eu.wikipedia.org/wiki?curid=144447", "title": "1216 Askania", "text": "1216 Askania asteroide gerrikoan aurkitutako 1216. asteroidearen izena da. 1932ko urtarrilaren 29an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 BL zen."}
{"id": "144448", "revid": "512", "url": "https://eu.wikipedia.org/wiki?curid=144448", "title": "1218 Aster", "text": "1218 Aster asteroide gerrikoan aurkitutako 1218. asteroidearen izena da. 1932ko urtarrilaren 29an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 BJ zen."}
{"id": "144449", "revid": "512", "url": "https://eu.wikipedia.org/wiki?curid=144449", "title": "1220 Crocus", "text": "1220 Crocus asteroide gerrikoan aurkitutako 1220. asteroidearen izena da. 1932ko otsailaren 11n aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 CU zen."}
{"id": "144450", "revid": "105290", "url": "https://eu.wikipedia.org/wiki?curid=144450", "title": "1223 Neckar", "text": "1223 Neckar asteroide gerrikoan aurkitutako 1223. asteroidearen izena da. 1931eko urriaren 6an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TG zen."}
{"id": "144451", "revid": "512", "url": "https://eu.wikipedia.org/wiki?curid=144451", "title": "1227 Geranium", "text": "1227 Geranium asteroide gerrikoan aurkitutako 1227. asteroidearen izena da. 1931eko urriaren 5ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TD zen."}
{"id": "144452", "revid": "105290", "url": "https://eu.wikipedia.org/wiki?curid=144452", "title": "1228 Scabiosa", "text": "1228 Scabiosa asteroide gerrikoan aurkitutako 1228. asteroidearen izena da. 1931eko urriaren 5ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TU zen."}
{"id": "144453", "revid": "336", "url": "https://eu.wikipedia.org/wiki?curid=144453", "title": "1229 Tilia", "text": "1229 Tilia asteroide gerrikoan aurkitutako 1229. asteroidearen izena da. 1931eko urriaren 9an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TP zen."}
{"id": "144454", "revid": "105290", "url": "https://eu.wikipedia.org/wiki?curid=144454", "title": "1230 Riceia", "text": "1230 Riceia asteroide gerrikoan aurkitutako 1230. asteroidearen izena da. 1931eko urriaren 9an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TX zen."}
{"id": "144455", "revid": "512", "url": "https://eu.wikipedia.org/wiki?curid=144455", "title": "1231 Auricula", "text": "1231 Auricula asteroide gerrikoan aurkitutako 1231. asteroidearen izena da. 1931eko urriaren 10ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TE zen."}
{"id": "144456", "revid": "512", "url": "https://eu.wikipedia.org/wiki?curid=144456", "title": "1232 Cortusa", "text": "1232 Cortusa asteroide gerrikoan aurkitutako 1232. asteroidearen izena da. 1931eko urriaren 10ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TF zen."}
{"id": "144457", "revid": "105290", "url": "https://eu.wikipedia.org/wiki?curid=144457", "title": "1233 Kobresia", "text": "1233 Kobresia asteroide gerrikoan aurkitutako 1233. asteroidearen izena da. 1931eko urriaren 10ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TG zen."}
{"id": "144458", "revid": "512", "url": "https://eu.wikipedia.org/wiki?curid=144458", "title": "1234 Elyna", "text": "1234 Elyna asteroide gerrikoan aurkitutako 1234. asteroidearen izena da. 1931eko urriaren 18an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 UF zen."}
{"id": "144459", "revid": "105290", "url": "https://eu.wikipedia.org/wiki?curid=144459", "title": "1235 Schorria", "text": "1235 Schorria asteroide gerrikoan aurkitutako 1235. asteroidearen izena da. 1931eko urriaren 18an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 UJ zen."}
{"id": "144460", "revid": "105290", "url": "https://eu.wikipedia.org/wiki?curid=144460", "title": "1249 Rutherfordia", "text": "1249 Rutherfordia asteroide gerrikoan aurkitutako 1249. asteroidearen izena da. 1932ko azaroaren 4an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 VB zen."}
{"id": "144461", "revid": "512", "url": "https://eu.wikipedia.org/wiki?curid=144461", "title": "1250 Galanthus", "text": "1250 Galanthus asteroide gerrikoan aurkitutako 1250. asteroidearen izena da. 1933ko urtarrilaren 25ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1933 BD zen."}
{"id": "144462", "revid": "512", "url": "https://eu.wikipedia.org/wiki?curid=144462", "title": "1251 Hedera", "text": "1251 Hedera asteroide gerrikoan aurkitutako 1251. asteroidearen izena da. 1933ko urtarrilaren 25ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1933 BE zen."}
{"id": "144463", "revid": "512", "url": "https://eu.wikipedia.org/wiki?curid=144463", "title": "1253 Frisia", "text": "1253 Frisia asteroide gerrikoan aurkitutako 1253. asteroidearen izena da. 1931eko urriaren 9an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TV zen."}
{"id": "144464", "revid": "105290", "url": "https://eu.wikipedia.org/wiki?curid=144464", "title": "1256 Normannia", "text": "1256 Normannia asteroide gerrikoan aurkitutako 1256. asteroidearen izena da. 1932ko abuztuaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 PD zen."}
{"id": "144465", "revid": "105290", "url": "https://eu.wikipedia.org/wiki?curid=144465", "title": "1258 Sicilia", "text": "1258 Sicilia asteroide gerrikoan aurkitutako 1258. asteroidearen izena da. 1932ko abuztuaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 PG zen."}
{"id": "144466", "revid": "336", "url": "https://eu.wikipedia.org/wiki?curid=144466", "title": "1259 \u00d3gyalla", "text": "1259 \u00d3gyalla asteroide gerrikoan aurkitutako 1259. asteroidearen izena da. 1933ko urtarrilaren 29an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1933 BT zen."}
{"id": "144467", "revid": "105290", "url": "https://eu.wikipedia.org/wiki?curid=144467", "title": "1260 Walhalla", "text": "1260 Walhalla asteroide gerrikoan aurkitutako 1260. asteroidearen izena da. 1933ko urtarrilaren 29an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1261 Legia zen."}
{"id": "144468", "revid": "105290", "url": "https://eu.wikipedia.org/wiki?curid=144468", "title": "1257 M\u00f3ra", "text": "1257 M\u00f3ra asteroide gerrikoan aurkitutako 1257. asteroidearen izena da. 1932ko abuztuaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 PE zen."}
{"id": "144469", "revid": "512", "url": "https://eu.wikipedia.org/wiki?curid=144469", "title": "1272 Gefion", "text": "1272 Gefion asteroide gerrikoan aurkitutako 1272. asteroidearen izena da. 1931eko urriaren 10ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TZ zen."}
{"id": "144470", "revid": "512", "url": "https://eu.wikipedia.org/wiki?curid=144470", "title": "1273 Helma", "text": "1273 Helma asteroide gerrikoan aurkitutako 1273. asteroidearen izena da. 1932ko abuztuaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 PF zen."}
{"id": "144471", "revid": "512", "url": "https://eu.wikipedia.org/wiki?curid=144471", "title": "1275 Cimbria", "text": "1275 Cimbria asteroide gerrikoan aurkitutako 1275. asteroidearen izena da. 1932ko azaroaren 30ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1932 WG zen."}
{"id": "144472", "revid": "105290", "url": "https://eu.wikipedia.org/wiki?curid=144472", "title": "1297 Quadea", "text": "1297 Quadea asteroide gerrikoan aurkitutako 1297. asteroidearen izena da. 1934ko urtarrilaren 7an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1934 AD zen."}
{"id": "144473", "revid": "105290", "url": "https://eu.wikipedia.org/wiki?curid=144473", "title": "1298 Nocturna", "text": "1298 Nocturna asteroide gerrikoan aurkitutako 1298. asteroidearen izena da. 1934ko urtarrilaren 7an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1934 AE zen."}
{"id": "144474", "revid": "336", "url": "https://eu.wikipedia.org/wiki?curid=144474", "title": "1302 Werra", "text": "1302 Werra asteroide gerrikoan aurkitutako 1302. asteroidearen izena da. 1924ko irailaren 28an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1924 SV zen."}
{"id": "144475", "revid": "512", "url": "https://eu.wikipedia.org/wiki?curid=144475", "title": "1304 Arosa", "text": "1304 Arosa asteroide gerrikoan aurkitutako 1304. asteroidearen izena da. 1928ko maiatzaren 21ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1928 KC zen."}
{"id": "144476", "revid": "512", "url": "https://eu.wikipedia.org/wiki?curid=144476", "title": "1308 Halleria", "text": "1308 Halleria asteroide gerrikoan aurkitutako 1308. asteroidearen izena da. 1931eko martxoaren 12an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 EB zen. Bere izena Albrecht von Hallergatik jasotzen du, fisikari, botanikari eta olerkari suitzarra zena."}
{"id": "144477", "revid": "105290", "url": "https://eu.wikipedia.org/wiki?curid=144477", "title": "1311 Knopfia", "text": "1311 Knopfia asteroide gerrikoan aurkitutako 1311. asteroidearen izena da. 1933ko martxoaren 24an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1933 FF zen."}
{"id": "144478", "revid": "105290", "url": "https://eu.wikipedia.org/wiki?curid=144478", "title": "1317 Silvretta", "text": "1317 Silvretta asteroide gerrikoan aurkitutako 1317. asteroidearen izena da. 1935eko irailaren 1ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1935 RC zen. Bere izena Silvretta mendiagatik jasotzen du."}
{"id": "144479", "revid": "512", "url": "https://eu.wikipedia.org/wiki?curid=144479", "title": "1322 Coppernicus", "text": "1322 Coppernicus asteroide gerrikoan aurkitutako 1322. asteroidearen izena da. 1934ko ekainaren 15ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1934 LA zen."}
{"id": "144480", "revid": "105290", "url": "https://eu.wikipedia.org/wiki?curid=144480", "title": "1334 Lundmarka", "text": "1334 Lundmarka asteroide gerrikoan aurkitutako 1334. asteroidearen izena da. 1934ko uztailaren 16an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1934 OB zen."}
{"id": "144481", "revid": "512", "url": "https://eu.wikipedia.org/wiki?curid=144481", "title": "1335 Demoulina", "text": "1335 Demoulina asteroide gerrikoan aurkitutako 1335. asteroidearen izena da. 1934ko irailaren 7an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1934 RE zen."}
{"id": "144482", "revid": "512", "url": "https://eu.wikipedia.org/wiki?curid=144482", "title": "1346 Gotha", "text": "1346 Gotha asteroide gerrikoan aurkitutako 1346. asteroidearen izena da. 1929ko otsailaren 5ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1929 CY zen."}
{"id": "144483", "revid": "512", "url": "https://eu.wikipedia.org/wiki?curid=144483", "title": "1370 Hella", "text": "1370 Hella asteroide gerrikoan aurkitutako 1370. asteroidearen izena da. 1935eko abuztuaren 31an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1935 QG zen."}
{"id": "144484", "revid": "105290", "url": "https://eu.wikipedia.org/wiki?curid=144484", "title": "1371 Resi", "text": "1371 Resi asteroide gerrikoan aurkitutako 1371. asteroidearen izena da. 1935eko abuztuaren 31an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1935 QJ zen."}
{"id": "144485", "revid": "512", "url": "https://eu.wikipedia.org/wiki?curid=144485", "title": "1372 Haremari", "text": "1372 Haremari asteroide gerrikoan aurkitutako 1372. asteroidearen izena da. 1935eko abuztuaren 31an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1935 QK zen."}
{"id": "144486", "revid": "512", "url": "https://eu.wikipedia.org/wiki?curid=144486", "title": "1382 Gerti", "text": "1382 Gerti asteroide gerrikoan aurkitutako 1382. asteroidearen izena da. 1925eko urtarrilaren 21an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1925 BB zen."}
{"id": "144487", "revid": "512", "url": "https://eu.wikipedia.org/wiki?curid=144487", "title": "1395 Aribeda", "text": "1395 Aribeda asteroide gerrikoan aurkitutako 1395. asteroidearen izena da. 1936ko uztailaren 16an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1936 OB zen."}
{"id": "144488", "revid": "105290", "url": "https://eu.wikipedia.org/wiki?curid=144488", "title": "1399 Teneriffa", "text": "1399 Teneriffa asteroide gerrikoan aurkitutako 1399. asteroidearen izena da. 1936ko abuztuaren 23an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1936 QY zen."}
{"id": "144489", "revid": "512", "url": "https://eu.wikipedia.org/wiki?curid=144489", "title": "1402 Eri", "text": "1402 Eri asteroide gerrikoan aurkitutako 1402. asteroidearen izena da. 1936ko uztailaren 16an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1936 OC zen."}
{"id": "144490", "revid": "512", "url": "https://eu.wikipedia.org/wiki?curid=144490", "title": "1404 Ajax", "text": "1404 Ajax asteroide gerrikoan aurkitutako 1404. asteroidearen izena da. 1936ko abuztuaren 17an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1936 QW zen."}
{"id": "144491", "revid": "105290", "url": "https://eu.wikipedia.org/wiki?curid=144491", "title": "1408 Trusanda", "text": "1408 Trusanda asteroide gerrikoan aurkitutako 1408. asteroidearen izena da. 1936ko azaroaren 23an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1936 WF zen."}
{"id": "144492", "revid": "512", "url": "https://eu.wikipedia.org/wiki?curid=144492", "title": "1409 Isko", "text": "1409 Isko asteroide gerrikoan aurkitutako 1409. asteroidearen izena da. 1937ko urtarrilaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1937 AK zen."}
{"id": "144493", "revid": "105290", "url": "https://eu.wikipedia.org/wiki?curid=144493", "title": "1410 Margret", "text": "1410 Margret asteroide gerrikoan aurkitutako 1410. asteroidearen izena da. 1937ko urtarrilaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1937 AL zen."}
{"id": "144494", "revid": "512", "url": "https://eu.wikipedia.org/wiki?curid=144494", "title": "1411 Brauna", "text": "1411 Brauna asteroide gerrikoan aurkitutako 1411. asteroidearen izena da. 1937ko urtarrilaren 8an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1937 BA zen."}
{"id": "144496", "revid": "12654", "url": "https://eu.wikipedia.org/wiki?curid=144496", "title": "Hameenlinna", "text": ""}
{"id": "144498", "revid": "119347", "url": "https://eu.wikipedia.org/wiki?curid=144498", "title": "Pariser Platz", "text": "Pariser Platz (euskaraz \"Paristar plaza\" edo \"Paristar enparantza\") Alemaniako Berlin hiriburuko Mitte barrutian dauden Brandeburgoko Atea eta Unter den Linden etorbidearen artean kokatzen da, hiri honetako erdiguneko Mitte barrutian hain zuzen ere.\nEnparantza honek itxura laukizuzena eta 1,5 hektareako azalera du. Brandeburgoko Atearen sortaldeko aldean kokatzen da (sartaldeko aldean Martxoaren 18a enparantza kokatzen delarik), mendebaldetik Ekainaren 17a enparantzarekin eta ekialdetik Unter den Linden etorbidearekin loturik dago; 2002ko Brandeburgoko Atearen eraberritze lanen amaiera ondoren, kalea ibilgailuei itxia dago, honela bi kalen arteko komunikabidea itxirik gelditu zelarik.\n1945etik hasi eta 1990eko , enparantza hau AEDko debekatutako eremuan kokatzen zen, berarengandik metro gutxi batzuk mendebaldera Mendebaldeko Berlin eta Ekialdeko Berlinen arteko muga zegoelarik, eta 1961etik aurrera, Berlingo harresia."}
{"id": "144501", "revid": "336", "url": "https://eu.wikipedia.org/wiki?curid=144501", "title": "BMW", "text": "BMW (alemanezko \"Bayerische Motoren Werke\" hitzen hizkiak, euskaraz \"Bavariar Motor Fabrikak\") automobilgintza sektoreko ekoizle alemaniarra da. Egoitza nagusia Bavaria estatuko Munich hiriburukon BMW dorrean du. Haren eskumendeko enpresen artean, Mini eta Rolls-Royce daude. BMW enpresa nazioartean gama goreneko auto salmentetan nagusi da.\nMoto ekoizlea ere bada, motoak BMW eta Husqvarna izenekin saltzen baititu. Husqvarna BMW ekoizlearen filiala da, MV Agustari 2007.eko uztailean erosi zionetik."}
{"id": "144504", "revid": "105290", "url": "https://eu.wikipedia.org/wiki?curid=144504", "title": "Ros Muc", "text": "Ros Muc (ingelesez \"Rosmuck\") Irlandako Galwayko konderria dagoen Connemara eskualdeko udalerria da. Gaeltacht ermuaren barnean kokatzen da. 500 biztanle inguru ditu.\nEremu honetan irlandar historiako pertsonaia esanguratsu asko bizi izan dira, esate baterako, Patrick Pearse (P\u00e1draig Mac Piarais) udako irlanderazko ikastaroetan jardun zuen, P\u00e1draic \u00d3 Conaire idazleak ere eskualde honetan bizi zelarik hainbat kontakizun labur ere idatzi zituen, horien artean \"M'asal Beag Dubh\" (\"Nere Astotxo Beltza\") eta \"Deora\u00edocht\" (\"Atzerria\") eleberria."}
{"id": "144506", "revid": "4380", "url": "https://eu.wikipedia.org/wiki?curid=144506", "title": "Bayerische Motoren Werke", "text": ""}
{"id": "144507", "revid": "9397888", "url": "https://eu.wikipedia.org/wiki?curid=144507", "title": "Se\u00e1n Keane (abeslaria)", "text": "Se\u00e1n Keane (Caherlistrane, Galwayko konderria, Irlanda, 1961eko abuztuaren 24a) irlandar musikari eta abeslaria da, bere ezaugarri nagusia bere sean-n\u00f3s erako ahotsa da. De Dannan zeltiar musika taldeko Dolores Keane abeslari ospetsuaren neba da.\nEuskal Herrian zuzeneko musika emanaldiak sarritan eskaini izan ohi izan ditu."}
{"id": "144508", "revid": "336", "url": "https://eu.wikipedia.org/wiki?curid=144508", "title": "Josefov", "text": "Josefov (alemanez \"Josephstadt\", ezagunagoa \"Judutar auzoa\" izenaz) Txekiar Errepublikako Praga hiriburuko auzo txiki bat da, historikoki juduen auzoa izan zen. Pragako Auzo Zaharrarekin aurrez-aurre kokatzen da, Moldava ibaiaren ibarrean.\nMitologia.\nJudutar mitologia eta Praga hiriko kondairen arabera, auzo honetan Pragako errabino nagusia zen Judah Loew ben Bezalel-ek Golem izakia sortu omen zuen. Loew ben Bezala Pragako antzinako hilerri judutarrean dago hilobituta."}
{"id": "144509", "revid": "336", "url": "https://eu.wikipedia.org/wiki?curid=144509", "title": "Porsche", "text": "Porsche SE edo Porsche Automobil Holding SE, baita Porsche AG edo Porsche bezala ere ezaguna, kirol autoak ekoizten dituen alemaniar enpresa da, bere egoitza nagusia Stuttgart hirian du eta 2009. urtetik aurrera Volkswagen Taldearen barnean kokatzen da. 1931n Ferdinand Porsche eta bere seme Ferry Porschek Stuttgart hirian sortu zuten."}
{"id": "144512", "revid": "119347", "url": "https://eu.wikipedia.org/wiki?curid=144512", "title": "Koloniako katedrala", "text": "Koloniako katedrala (, ofizialki , ) Alemaniako Kolonia hiriko eliza katolikoa eta Koloniako artxidiozesiko katedrala da. Hiriaren erdialdean dago, Rhin ibaiaren ertzetik 250 metrora. XIII. mendean hasi zen eraikuntza, estilo gotikoan, eta XIX. mendean amaitu, estilo neogotikoan. 157 metroko garaiera dauka, eta munduko eraikinik garaiena izan zen 1884an Washington monumentua amaitu zen arte. UNESCOk Gizateriaren ondare izendatu zuen 1996an.\nHistoria.\nLurzoruaren azpian erromatar eta karolingiar aztarnak topatu dira. Egungo katedralaren lehen proiektuak lehenago egin baziren ere, 1248 arte ez ziren hasi eraikuntza lanak eta, hasiera-hasieratik, frantses gotikoa garatzea eta gainditzea izan zuten xede. Gogoangarria da, esate baterako, mendebaldeko fatxadaren proiektua: 1300 inguruan marraztutako lau metro altu baino gehiagoko pergamino bat da, zeinetan mendebaldeko fatxadaren proiektua xehetasun guztiz islatua agertzen den.\nNolanahi ere, katedrala ez zen Erdi Aroan amaitu, baina ez teknikaren edo artearen arloan soluziorik ez zutelako, baizik eta dirurik ez zegoelako. Hori zela-eta, eraikuntza lanak 1510ean eten ziren. 1560an katedralaren kabildoak behin-betiko utzi zion diru laguntzak biltzeari. Ordutik aurrera, eta mendeetan zehar, amaitutako zatia erlijio eginkizunetarako erabili zen. XIX. mendean, Frederiko Gilen IV.a Prusiakoak gogoz bultzatu zituen katedralaren eraikuntza lanak. 1842ko irailaren 4an ezarri zen eraberritze lanen lehen harria, eta 1880ko urriaren 15ean inauguratu zen.\nBigarren Mundu Gerrako bonbardaketetan kalte handiak jasan zituen, gangetan eta ipar-mendebaldeko dorrean batez ere, baina Erdi Aroko artelanak gorde ahal izan ziren. Gerra ostean berreraikitzeari ekin zitzaion, eta lan nagusiak 1956an amaitu ziren. Beti ere, eraikina etengabeko eraberritze lanetan murgildurik dago, airearen kutsadurak eta usoek kalte egiten baitiote harriari. Eraikuntzan hiru harri mota erabili ziren, eta horietako bat da gehien hondatzen dena. Beste harri mota bat, berriz, belztu egiten da."}
{"id": "144513", "revid": "58701", "url": "https://eu.wikipedia.org/wiki?curid=144513", "title": "Hypnogaja", "text": "Hypnogaja (\"hip-n\u014d-g\u00e4-zh\u00e4\" ahoskatua) Los Angelesen 2000. urtean sortutako rock musika taldea da. Jason \"ShyBoy\" Arnold abeslariak, Mark Nubar Donikian teklatu-joleak, Adrian Barnardo bateria-joleak, Bryan Farrar baxu-joleak eta Abe Parker gitarra-jotzaileak osatzen dute taldea."}
{"id": "144514", "revid": "58701", "url": "https://eu.wikipedia.org/wiki?curid=144514", "title": "Sinagoga Zahar-Berria", "text": "Sinagoga Zahar-Berria (; ; ) Txekiar Errepublikako Praga hiriburuan dagoen Josefov edo Judutar auzoan kokatzen den sinagoga bat da.\nEuropako sinagoga zaharrenetakoa da. 1270 urte aldera sortua izan zen eta hiri honetako gotiko erako lehenbiziko eraikinetakoa da. Sute ugari, XIX. mendeko judutar ghettoaren eraustea eta hainbat ezbeharrei aurre egin eta biziraun die.\nHonetaz gain, Europa osoan mota honetako sinagoga bakarra dago: Polonian dagoen Krakoviako Sinagoga Zaharra."}
{"id": "144519", "revid": "9063135", "url": "https://eu.wikipedia.org/wiki?curid=144519", "title": "Golem", "text": "Golema (hebreeraz \u05d2\u05d5\u05dc\u05dd) Judutar mitologia eta Txekiar mitologiako izakia da.\nEzaugarriak.\nIzaki hau bizirik gabeko materiaz egina dago. Gaur egungo hebreeraz \"Golem\" hitzak \"ergel\" nahiz \"inozo\" esan nahi du. Dirudienez izen hau \"gelem\" hitzetik eratorria omen da, honek \"lehengai\" esan nahi duelarik. Gershom Scholemek bere \"Kabala eta sinbolismoa\" liburuan dioenez, Golema Pragako ghettoan hogeita hamahiru urtez behin sarrerarik gabeko gela bateko leihoan agertzen den izakia omen da.\nGolemaren izateak bere alde onak eta txarrak baditu. Golemak ez dira buruargiak, hots, eginkizun edo betebehar bat agintzen zaienean, izaki hauek jasotako aginduak literalki betetzen dituzte.\nAzken aipamen honen inguruan, gertakari hau oso ospetsua da: honen arabera, errabinoaren emazteak \"ibaitik ura atera zezan\" joateko agindu omen zion, horrela bada, golemak agindua ahal zen modu literalenean bete zuen. Ibaira joan eta ura etengabe ateratzen hasi zen, ondorioz hirian uholdea jazo zen.\nKondaira.\nIzaki honetan oinarritutako kontakizunek beren jatorria erdi aroan dute. Halere, denetan kondairarik ospetsuena honako hau da: XVI. mendean Pragako Judah Loew errabinoak sortu omen zuen, Josefov edo Judutar auzoa juduen aurkako erasoetatik babesteko helburuz, baita Sinagoga Zahar-Berriko betebeharretan lagundu zezan ere. Betiere kondairaren arabera, izaki hau Moldava ibai ertzeko lokatzez egin omen zuen. Legezko erritualak burutu ostean, Rabbik Golema garatu eta hebreerazko sorginkeri batzuk aipatzearekin bat biziarazi egin zuen.\nHasiera batean Golemak jendeari eta Rabbia berari euren eguneroko betekizunetan bikain laguntzen zien. Halere, denbora iragan ahala, Golema gero eta handiagoa eta indartsuagoa bilakatzen hasi zen, honekin bat, basatiagoa ere bihurtu zen, eta hiriko jendea jo eta erahil egiten zuen. Hiritarrek Rabbiri Golema suntsitzen bazuen juduen aurkako erasoak bertan behera geldituko zirela hitz eman zioten. Rabbi ados agertu zen. Golema suntsitzeko asmoz, Rabbik izaki honen kopetean idatzirik zegoen \"Emet\" hitzeko lehenbiziko E hizkia ezabatu zuen, honela hebreerazko \"heriotza\" hitza sortu zuelarik. Horrela Golema suntsitu zuen.\nKondairaren arabera, Pragako Golemaren hondakinak Altneuschul-eko ganberan omen daude. Hala, hondakin horiek behar izanez gero, berriz ere berpiztu daitezke."}
{"id": "144521", "revid": "98220", "url": "https://eu.wikipedia.org/wiki?curid=144521", "title": "Wellington monumentua (Dublin)", "text": "Wellington monumentua (ingelesez \"Wellington Monument\" edo \"Wellington Testimonial\") Irlandako Errepublikako Dublin hirian dagoen Phoenix parkean kokatzen den obeliskoa edo oroitarria da. Aipatutako parke horren hego-ekialdeko muturrean dago, hortaz bertatik Kilmainham barrutia eta Liffey ibaia ikus daitezke.\nEzaugarriak.\nMonumentu honen egiturak 62 metroko garaiera du, horrenbestez, Europa osoko obeliskorik garaiena da, aldiz, munduko bigarren obeliskorik garaiena da, Ameriketako Estatu Batuetako Washington hiriburuan dagoen Washington monumentuaren atzetik.\nHistoria.\nMonumentu hau Arthur Wellesley, Wellingtongo dukearen garaipenak omentzeko eraiki zen, jaiotzez dublindarra baitzen. Sir Robert Smirke arkitektoak diseinatu zuen. Bere lehenbiziko harria 1817an ipini zen. 1820. urtean aurrekontuz motz gelditu zirenez, azkenik 1861eko ekainaren 18an erabat amaitu zen."}
{"id": "144527", "revid": "119347", "url": "https://eu.wikipedia.org/wiki?curid=144527", "title": "Gulpiyuriko hondartza", "text": "Gulpiyuriko hondartza Asturiasko Naves herrian kokatzen den hondartza guztiz itxia da. Bertako urak itsasokoak dira eta itsasaldien eragina izan arren, ez da itsasertzean kokatzen, lehorrean baizik, itsasoak lur azpitik osaturiko kobazulo bati esker. Paisaia karstiko batean itsaso urek eragindako higaduraz sortutako dolina edo depresioa da, gutxi gorabehera 60 metroko zabalera duena, itsasertzetik 100 bat metrotara. Bertako kuartzozko hondar xehea ere ikusgarria da. Babeserako \u00abnatura monumentu\u00bb izendapen ofiziala jasoa du."}
{"id": "144528", "revid": "336", "url": "https://eu.wikipedia.org/wiki?curid=144528", "title": "Jak", "text": "Jak bat (\"Bos grunniens\") tamaina handiko betabere iletsua da. Himalaia eta Asiako Erdialdekoko mendietan hedatuta dago. Tibeteko goi-ordokian, Mongoliako Iparraldean zein Errusian kokatzen da. Bada etxekotutako jaken populazio handi bat eta haiekin batera kaltebera egoeran dagoen jak basatien populazio txikiagoa.\nJakak dira altuera handienetan bizi daitezkeen betabereak.\nEtimologia.\nOro har internazionalki erabilitako jak hitza Tibeteraren \u0f42\u0f61\u0f42\u0f0b; (g.yag edo gyag ahoskatuta) hitzetik dator. Hala ere tibeteraz jak adiera soilik espeziearen emeak izendatzeko erabiltzen da. Arrak \"dri\" edo \"nak\" izendatzen dituzte. Euskaraz jak hitza ar eta emeak biak izendatzeko erabiltzen da.\nEspezie basatia Bos mutus izendatzen da.\nZenbait adituek berriz esaten dute egokiagoa dela etxeko jaka Poephagus grunniens eta basatia Poephagus mutus bezala izendatzea.\nTaxonomia.\nJakak Bos generoan kokatzen dira eta taxonomiari dagokionez etxeko behietatik zein behien arbasoak izan ziren uroetatik (\"Bos primigenius\") nahiko gertu daude.\nAzpiespezieak.\nAnimali mantsoa da, eta artilea, ile, haragi eta esnea eskaintzen ditu. Lehortutako bere gorotzak gainera erregai bezala erabiltzen dituzte bertakoek egurra eskasa den goi mendiko parajetan.\nEtxekoa baino handiago eta sendoagoa da. Tibeten bakarrik bizi da eta desagertzeko zorian dago.\nHibridoak.\nOhikoak izan dira behi eta jaken arteko nahasketak. Haren ondorioz etxeko eta jak basatien arteko ezberdintasunak are handiagoak dira."}
{"id": "144529", "revid": "26894", "url": "https://eu.wikipedia.org/wiki?curid=144529", "title": "Bos grunniens", "text": ""}
{"id": "144530", "revid": "512", "url": "https://eu.wikipedia.org/wiki?curid=144530", "title": "Oroigarri", "text": "Oroigarri edo Souvenir bat bidaia batean eskuratutako objektu edo irudi bat da, bidaian bizi izandakoa etorkizunean oroitu ahal izateko balio duena. Ohikoa da, aldi berean, oroigarriak erostea familiar eta lagunei itzulitakoan oparitzeko. Masazko turismo tokietan jarduera nabarmena da: alde historiko, monumentu, museo eta antzekoen inguruetan souvenir denda anitz egoten da. Denetarikoak izan daitezke, hala nola kamisetak, katiluak, giltzatakoak, postalak eta tokiko produktu gastronomikoak."}
{"id": "144532", "revid": "58701", "url": "https://eu.wikipedia.org/wiki?curid=144532", "title": "Aarhus", "text": "Aarhus edo \u00c5rhus (1948-2010) Danimarkako bigarren hiririk handiena da, bere 252.107 biztanleekin (2011). Erdialdeko Jutlandiako eskualdean kokaturik dago eta bertako hiri handiena da.\n2017an Europako kultura-hiriburua izan da, Zipreko hiri batekin batera, Pafos izenekoa.\nGeografia.\nJutlandia penintsularen erdialdean dago, ekialdeko kostaldean, \u00c5rhus badian hain zuzen ere. Badian kokaturik egoteak mikroklima epelagoa ematen dio hiriari. Hiru ibaien (Eg\u00e5, \u00c5rhus \u00c5 eta Giber \u00c5) bailarak hartzen baditu ere oso eremu laua da. \"\u00c5rhus \u00c5\" da hiruretan ibai nagusia, \"\u00c5\" hitza danieraz \"erreka\" da.\nHistoria.\nAintzinako iparraldeko hizkuntzatik dator hiriaren izena, \"\u00c1r\u00f3ss\"ek \"ibaiaren ahoa\" esan nahi baitu. Ertaroko dokumentuetan \"Aars\" edo \"Oes\" bezala idatzita aurkitzen bada ere, 1406. urtetik aurrera \"Aarhus\" edo \"\u00c5rhus\" hitzak nagusitzen dira.\n\u00c5rhusen apezpikutza 951. urtekoa da baina hiria 770. urte inguruan sortu zela uste da, honek Eskandinaviako hiri handi zaharrena bihurtzen duelarik. Bikingoen garaiko aztarna ugari aurkitu dira, bai etxe luze tipikoak eta baita bitxi eta tresna ugari ere.\nXVII eta XVIII mendeetan alemaniarren eta suediarren eraso ugari jasan zituen bere kokapen ona zela eta. Garai hartan 100 itsasontzitik gorako flota zeukan eta Norvegia, Amsterdam, L\u00fcbeck, Frantzia, Ingalaterra eta Espainiarekin merkatal harremanak zituen. Honen ondorioz XIX mendean biztanlez nabarmen igo zen, Randers eta Aalborg gainditu eta Jutlandiako hiri handiena bihurtu zelarik eta horrela Kopenhage eta Hanburgoren aurrean independentzia ekonomikoa lortu zuen. Aberastasun honek Jutlandian hiri erreferentea izatea ekarri zion eta kultura ere asko garatu zuen, unibertsitatea, liburutegia eta antzokia sortuz.\nEkonomia.\nAarhusek Europa iparraldeko kai industrialik handienetakoa dauka, eta Danimarkako handiena dudarik gabe. Munduko 100 kontainer kai garrantzitsuenen artean dago eta urtero 12 milioi tonatako karga hartzen du (2006ko datua). Esportazio gai nagusiak nekazaritza produktuak dira eta inportazio gaiak ikatza eta burdina. \"\u00c5rhus Stevedore Kompagni A/S\" da kaia kudeatzen duen enpresa. Aarhusen hasi bazen ere, gaur egun munduko hainbat kai kudeatzen ditu.\nEsan bezala nekazal eta abeltzaintza produktuak dira Aarhusen ekoizpen gai nagusiak, behi haragia, zerria eta aleak.\nZientzia eta teknologia industria handiak ezarri dira metropoli eremuan eta hiri barnean aldiz zerbitzu konpainia txikiak.\nHezkuntza.\nAarhuseko Unibertsitatea Danimarkako unibertsitaterik handiena da ikasle kopuruaren arabera, 41.500 inguru baititu. Honetaz gain Goi Eskola ugari daude, denak teknologia, enpresagintza eta injeniaritzan zentratua.\nGarraioa.\nAarhusek bi aireportu dauzka, \"Aarhuseko Aireportua\" Tirstrupen 40 km ipar-mendebaldera eta \"Billund Aireportua\" 95 kilometro hego-mendebaldera. Bestalde trenak Jutlandiako gainontzeko hiriekin lotzen du.\nMols-Linien konpainiako ferriek Kopenhagerekin lotzen dute. Munduko ferririk azkarrenak ere baditu, 110 km7h abiadura hartzeko gai direnak, eta 10 aldiz egiten dute hiribururako ibilbidea.\nDanimarkan ohikoa den bezala, hiri barnean bizikletaz ibiltzeko bidegorri sarea dauka eta bizikletak alokatu ere egin daitezke.\nKultur ekitaldiak.\nAarhus Festuge, Ipar Europako arte eta kultura jaialdi handiena da 1965ean hasi zen ospatzen eta urtero gai baten inguruan erakusketak, dantzaldiak, antzerkiak, kontzertuak eta aisialdi ekintza ugari egiten dira. Azken urteetako gaiak honako hauek izan dira: \"Etorkizuna gertu dago\" (2009), \"Auzokideak\" (2010), \"Akats politak\" (2011) eta \"Handia\" (2012). Abuztuaren bukaeran eta irailaren hasieran izaten da eta 10 egu inguru irauten ditu.\nKirolak.\nHiriko klubik garrantzitsuena \u00c5rhus Gymnastikforening (AGF) futbol taldea da. Superliga daniarra 5 alditan irabazi du eta Kopa berriz 9 alditan. Eskubaloian ere aritu izan da eta 1960an Europako Kopako finalera iritsi zen, galdu bazuen ere.\nAarhustar ezagunak.\nHauetaz gain Danimarkako bi lehen ministro bertakoak dira, H. C. Hansen eta Hans Hedtoft.\nHiri senidetuak.\nAarhus ondoko hiriekin senidetuta dago:"}
{"id": "144540", "revid": "880", "url": "https://eu.wikipedia.org/wiki?curid=144540", "title": "San Markosko Mankomunitatea", "text": ""}
{"id": "144541", "revid": "880", "url": "https://eu.wikipedia.org/wiki?curid=144541", "title": "Trebi\u00f1u Uda", "text": ""}
{"id": "144542", "revid": "42829", "url": "https://eu.wikipedia.org/wiki?curid=144542", "title": "Vespa", "text": "Vespa scooter motor italiarra da, Piaggio etxeak ekoizten duena.\nItaliako Pontedera udalerrian, Pisako probintzian, Piaggio &amp; Co. S.p.A-k 1946an sorturiko modelotik eboluzionatu du Vespak. Gaur egun, scooter sorta zabala fabrikatzen duen katea du Piaggiok, baita beste 6 konpainia gehiago ere.\nVesparen diseinua berezia eta arrakastatsua da. Izan ere, mundu-mailan lehen aldiz hedatutako scooter arrakastatsua izan da. Diseinuaren ezaugarrien artean motorraren beraren soinua dago, baita hankak eta gurpilak estaltzen dituen forma ere.\nBigarren Mundu Gerraren ondoren Italiako errepide azpiegitura kaxkarra zela eta, Enrico Piaggiok (Rinaldo Piaggio fundatzailearen semeak), gerra-hegazkinak ekoizteari utzi eta edonorentzako garraiobide ekonomiko eta modernoa sortzeari ekin zion.\nKontzeptua.\nVespa diseinuaren jatorria Bigarren Mundu Gerra aurretik aurki daiteke, AEBetan, Nebraskan, hain zuzen. Crushman scooter-ak Estatu Batuetako armadarentzat sortu ziren, haren soldaduak Nazien aurka borroka zitezen.\nPiaggioko langile zen Corradino D\u2019Ascaniori eskari zehatza egin zioten; ibilgailu bat diseinatzea, bidaiari bat eramateko gai izango zena, gizon zein emakumeentzat erabilerraza izango zena eta gidariaren arropa zipriztinetatik babestu ahal izango zuena.\nD\u2019Ascaniok lortutako modeloak helburuak ase zituen 1946an, ordura arte ikusi gabeko motozikletaz. Vesparen motorra atzeko aldean kokatu zuen, transmisio-katearen beharra ezerezean geratuz. Hankak ezartzeko hutsunea zabala eta egokia zen emakumeek gonak erabiltzea oso ohikoa zen garaian. Aurrealdeko gurpila aldatzea ere ahalbidetzen zuen diseinu horrek.\nD\u2019Ascanioren lankide zen Innocentirekin, ordea, eztabaida izan zuen diseinuaren inguruan eta Innocentik alde egin zuen gerora Lambretta motako motoak diseinatzeko.\nDiseinu ikonoa.\nVespak izugarrizko arrakasta izan zuen munduan zehar XX. mendeko 50 hamarkadatik aurrera. 40 urtez oinarrizko diseinua mantendu zen eta filma nahiz gazte kulturaren erreferentzia bilakatu zen. Italiar diseinuaren elementu adierazgarrienetakoa da.\nEuropa eta AEBetan ibilgailu erabilgarri, merke eta erosotzat jotzeaz gain, kultuzko zedarri ere hartu dute askok, batez ere \u201cretro\u201d estiloaren jarraitzaileengandik.\n1990etik aurrera.\nJaponiako konpetentzia gogorra eta, ingurumen-kezka berriak zirela eta ohiko Vesparen gainbehera jazo zen. Ikerketa eta garapen saioen ondoren, diseinua berriztatu eta modelo eraginkorrak sortu zituen Piaggiok. Gaur egun, scooter merkatuan, beste hainbat modelorekin lehian dago Vespa eta jada ez du aurretik izandako merkatu kuota zabala."}
{"id": "144543", "revid": "336", "url": "https://eu.wikipedia.org/wiki?curid=144543", "title": "Tiilikkaj\u00e4rvi Parke Nazionala", "text": "Tiilikkaj\u00e4rvi Parke Nazionala (finlandieraz, \"Tiilikkaj\u00e4rven kansallispuisto\") Ipar Savonia eta Kainuu finlandiar eskualdeen artean dagoen parke nazional bat da; zehazki, Rautavaara eta Sotkamo udalerrien artean. Parke nazionala, Tiilikkaj\u00e4rvi aintziragatik eta bertako hondartza ederrengatik ezaguna da herrialde osoan; hondartza ospetsuenen artean, Ven\u00e4j\u00e4nhiekka izenekoa dugu, parke nazionalaren mendebaldean. 1982an sortu zen eta 34\u00a0km\u00b2-ko azalera dauka .\nGainera, eremu babestu honek Finlandiako historian leku berezi bat dauka, izan ere, 1595. urteko Teusinako itunean Errusiar Tsarerriak eta Suediar Erresumak adostu zuten muga Tiilikkaj\u00e4rvi aintziratik igarotzen zen, eta muga horren berri ematen zuen eta kontserbatu den harri bakarra parke nazionelan dago.\nHistoria.\nErrusiar Tsarerriaren eta Suediar Erresumaren arteko mugetako bat, Tiilikkaj\u00e4rvi aintziratik igarotzen zena hain zuzen, Teusinako itunean erabaki zen 1595. urtean. Muga horren berri ematen zuten harriek Finlandia zeharkatzen zuten iparretik hegora eta haietatik kontserbatu den harri bakarra, gaur egun Tiilikkaj\u00e4rvi Parke Nazionalaren ikurra bihurtu den harria da .\nNatura.\nParke nazionala Tiilikkaj\u00e4rvi aintzira, Itkonjoki ibaia, zingirak eta orokorrean Tiilikkaj\u00e4rvi Parke Nazionala osatzen duen natura birjina babesteko sortua izan zen. Azalera guztiaren heren bat baso eremuek osatzen dute; hain zuzen, pinudiek aintzira guztiz inguratzen dute hondar zurizko hondartzekin eta arrokekin batera.\nGainontzeko bi herenak Tiilikkaj\u00e4rvi aintzirak eta inguruko eremu zingiratsuek osatzen dute. Bertako landaredia oso hauskorra denez, bisitariek debekatua dute ibilbide markatutik kanpo ibiltzea. Hala ere, hondartza ezagun eta handiena Ven\u00e4j\u00e4nhiekka (euskaraz, \"Errusiar hondarra\") bisitarientzat irekita egoten da. Guztira, bost aintzira daude parke nazionalean, Tiilikkaj\u00e4rvi, Hamunen, Akonlampi, Autioj\u00e4rvi eta Sammakkoj\u00e4rvi. Denen artean nagusia, parke nazionalaren herena den eta parkeari izena ematen dion aintzira da; bertan, gainera, bi uharte daude, Nuottisaaret eta Korkeasaari.\nAnimalia espezieen multzo handiena hegaztiek osatzen dute. Hauek, bizi diren habitat desberdinen bidez bereizten ditugu; hala nola, aintzira aldean ikus daitezkeen aliota arktikoak, kurlinta bekaindunak, larre-buztanikarak eta zertzeta arruntak; hegazti zangaluzeak diren kuliska pikart eta txikiak; hondarretan ibiltzen diren txirritxo txikiak; eta basoaren itzalpean bizi diren birigarro txikiak, euli-txori grisak, negu-txontak, txio horiak, txontak eta uda-txirtak .\nUgaztunen artean, aipatzekoa dira Finlandia hegoaldean bakarrik aurki daitezkeen kastore europarrak.\nIbilbideak eta Irisgarritasuna.\n7\u00a0km-ko ibilbide sarea dago parke nazionalean, aproposa dena oinezkoentzat udaran eta eskiatzaileentzat neguan. Bainatzea, arrantzatzea eta perretxikoak hartzea onartua dago parke nazionalean, beti natura babestuz egiten bada; hau da, arrantzatu nahi bada hil gabeko arrantza egin behar da. Aintzira eta ibaietan arrauna ere egiteko aukera dago. Informazioa jasotzeko Ruunaa Bisitarien Gunera joan beharra dago .\nParke nazionalera joan nahi bada, Sotkamora doan Valtatie 6 autobidea hartu beharra dago; bertatik, seinaleak jarraituz, parke nazionaleko errepidea hartu baino ez da egin behar ."}
{"id": "144544", "revid": "119347", "url": "https://eu.wikipedia.org/wiki?curid=144544", "title": "Palau Nacional (Bartzelona)", "text": "Palau Nacional eraikina (euskaraz \"Jauregi Nazionala\") Kataluniako Bartzelona hiriburuan dagoen Montju\u00efc mendian dagoen jauregia da. 1929ko Bartzelonako Nazioarteko Erakusketa zela eta, 1926-1929 urteen artean eraikia zen. 1934 urtetik aurrera, bertan Kataluniako Arte Museo Nazionala kokatua da.\nBestalde, jauregiaren aurrealdean Montju\u00efceko Iturri Miragarria eta Quatre Columnes zutabeak dauzka."}
{"id": "144549", "revid": "512", "url": "https://eu.wikipedia.org/wiki?curid=144549", "title": "Gogoragarri", "text": "Gigoragarria edo, batzuetan, oroigarria pertsona baten jaunartzea, ezteiak edo heriotza oroitarazteko inprimakia da, irudi, argazki eta testu labur baten bitartez gertakari eta ospakizunaren data eta tokia azaltzen dituena. Bestelako oroigarriak ere izaten dira gertakari nabarmenak gogorarazteko; adibidez, pertsona batek erretiroa hartzen duenean lankideek oparitutako plaka bat edo omenezko bestelako ekitaldietan oparitutako dominak edo eskulturak."}
{"id": "144552", "revid": "105290", "url": "https://eu.wikipedia.org/wiki?curid=144552", "title": "Erakusleiho", "text": "Erakusleihoa denda batean salgaiak erakusteko prestatzen den espazio bat da, kristalez itxia, kanpotik igarotzen den publikoak dendara sartu gabe aukeran dauden salgai eta eskaintza berezien berri izan dezan. \u00abIsilezko saltzailea\u00bb dela esan ohi da, garrantzitsua baita bezeroaren eta saltzailearen arteko lehenengo harremana sortzeko. Hori dela eta, erakusleihoen diseinua komunikazio-tresna garrantzitsua da marketin arloan: produktuak aukeratuak izan behar dira eta modu ordenatu eta erakargarrian jarri behar dira erakusleihoan. Erakusleihoarekin batera, bezeroa erakartzeko garrantzitsuak dira, baita ere, dendaren izena eta logotipoa azaltzen dituzten kartel edo errotulazioa."}
{"id": "144553", "revid": "512", "url": "https://eu.wikipedia.org/wiki?curid=144553", "title": "Berlingo katedrala", "text": "Berlingo katedrala (alemanez \"Berliner Dom\", edo \"Oberpfarr- und Domkirche\", azken honek euskaraz \"Parrokia Gorena eta Kolegiata Eliza\" esan nahi du) Alemaniako Berlin hiriburuan dagoen katedral protestantea da, luteranoa. Museoen uhartean kokatzen da."}
{"id": "144554", "revid": "119347", "url": "https://eu.wikipedia.org/wiki?curid=144554", "title": "Frauenkirche (Dresden)", "text": "Frauenkirche (euskaraz \"Gure Amaren Eliza\") Alemaniako Saxonia estatuko Dresden hirian dagoen eliza luteranoa da. Dresdengo Alde Zaharrean kokatzen da. 1726-1743 urteen artean eraikia izan zen, Bigarren Mundu Gerraren amaiera aldera Dresdenen bonbardaketan zehar erabat suntsitu zuten. Ordudanik, eta Ekialdeko Alemaniaren garai osoan hondakin egoera egon zen, modu honetara gerraren suntsipena oroitu asmoz. 1994an berreraiketari ekin zitzaion eta 2005an erabat amaitu zen. Azken berreraiketa hau aurrera ateratzeko helburuz mundu osoko laguntzaileen diru dohaintzak jaso ziren.\n2005eko urriaren 30an ospakizun solemne baten bidez Frauenkirche eraikinaren bedeinkapena burutu zen. \"Gerra monumentu\" izatetik \"elkar-adiskidetze ikur\" izatera iragan delarik."}
{"id": "144556", "revid": "96586", "url": "https://eu.wikipedia.org/wiki?curid=144556", "title": "Mari Abrego", "text": "Mari Abrego Santesteban (Los Arcos, Lizarraldea, 1944ko uztailaren 4a \u2013 Urdaitz, Esteribar, 2018ko apirilaren 19a) mendigoizalea eta Euskal Herriko himalaismoaren aitzindaria izan zen.\nIbilbidea.\n1984an, 40 urte zituela, egin zuen lehen zortzimilakoa, Makalu \u2014munduko mendi garaienen artean bosgarrena\u2014, Himalaian. Urte berean egin zuen Kangchutse mendia ere. Ez ziren horiek izan Abregok igo zituen lehenak, hala ere; aurrez eginak zituen Huamasraju (5.328 metrokoa), Hindu Kush (7.690 metro) eta Dhaulagiri (7.400).\nHurrengo urteetan ere zaletasunari eutsi zion, eta, 1986ko ekainaren 26an, K2ra igo zen lehen euskal mendizalea izan zen, Josema Casimirorekin batera. Hiru urte lehenago ere ahalegindua zen mendizale nafarra gailurra egiten, baina Roger Baxter britainiarrarekin egindako bidaia hartan ez zuen goraino igotzea lortu. 1986ko ekainaren 23 hartan, ordea, tontorreraino heldu ziren bi mendizaleak.\nGerora helduko ziren gailur gehiago ere, Nanga Parbat, Broad Peak eta Cho Oyu, besteak beste. Ahalegindu zen behin baino gehiagotan Everestera igotzen ere, baina ezin izan zen gailurreraino heldu. Urte luzez mendi gidaria izan zen bai Andeetan eta baita Himalaian ere. Nafarroako Gobernuak ematen duen Kirol Merezimenduaren urrezko domina ere jaso zuen."}
{"id": "144557", "revid": "119347", "url": "https://eu.wikipedia.org/wiki?curid=144557", "title": "Carlos Etaio", "text": "Carlos Etaio Elizondo (1921, Iru\u00f1ea, Nafarroa - 2006ko maiatzaren 26a) euskal itsasgizon eta esploratzailea izan zen. Bere garaian burutu zituen itsas bidaiei esker sekulako entzutea izan zuen Espainia mailan batik-bat. Capit\u00e1n Etayo (\"Etaio kapitaina\") ezizenez ospetsu bilakatu zen. Bere itsas balentria ugari jada adinekoa zen garaian burutu zituen."}
{"id": "144558", "revid": "7162", "url": "https://eu.wikipedia.org/wiki?curid=144558", "title": "Capit\u00e1n Etayo", "text": ""}
{"id": "144560", "revid": "7162", "url": "https://eu.wikipedia.org/wiki?curid=144560", "title": "Etaio kapitaina", "text": ""}
{"id": "144561", "revid": "7162", "url": "https://eu.wikipedia.org/wiki?curid=144561", "title": "Etayo kapitaina", "text": ""}
{"id": "144562", "revid": "512", "url": "https://eu.wikipedia.org/wiki?curid=144562", "title": "Stasi", "text": "Segurtasunerako Estatu Ministerioa (), normalki Stasi izendapenaz laburtua, Alemaniako Errepublika Demokratikoaren (AED) Inteligentzia Zerbitzua izan zen.\n1950eko otsailaren 8an sortu zen, bere ekintzak gehien bat Ekialdeko Berlinen gauzatzen zituen, bertan Lichtenberg barrutian egoitza nagusia zuen, hiri honetan zehar beste hainbat ordezkaritza zituelarik. Orokorrean, Stasi erakundea garai hartako munduko inteligentzia zerbitzu eraginkorrenen artean zegoela jo ohi zen. 1989an behin betiko deuseztatu zuten.\nHistoria.\nSobietar Errepublika Sozialisten Batasuneko Segurtasunerako Estatu Ministerioari jarraituz 1950eko otsailaren 8an sortu zen, aurreko erakunde horretatik izena hartu zuelarik. Sobietarrek euren Varsoviako Ituneko kide eraginkor eta leialtzat hartu zituzten.\nStasi erakundeko lehenbiziko burua Wilhelm Zaisser izan zen, honi Erich Mielke zenak lagundu ziolarik. Zaisserri 1953an Ernst Wollweber zenak buruzagitzan ordezkatu zion. 1957an AEDko buruzagiak ziren Walter Ulbricht eta Erich Honeckerrekin eztabaidak izan ondoren Wollweberrek bere postua laga zuen, hortaz bere ordez ordura arte buruzagitzan bigarrena zen Erich Mielke jarri zen.\nBaita 1957an ere, Markus Wolf zena \"Hauptverwaltung Aufkl\u00e4rung\" (HVA, Ikuskapen Administrazio Nagusia) erakundeko buruzagia bilakatu zen, hau Stasiko kanpo inteligentziako saila zelarik. Inteligentzia buru gisa, Wolfek Alemaniako Errepublika Federaleko politika, gobernu eta enpresa giroan espioiak infiltratzen arrakasta handia izan zuen. Kasurik nabarmenena G\u00fcnter Guillaume zenarena izan zen, honen ondorioz Mendebaldeko Alemaniako Kantzilerra zen Willy Brandt zenaren erorketa jazo zen. 1986an Wolfek erretiroa hartu eta Werner Grossmannek ordezkatu zuen.\nStasi eta KGB sobietarraren arteko lotura estua izan zen: KGB erakundeak Stasiko zortzi zuzendaritza nagusienetan bere berezko bulegoak zituen bitartean, KGB erakundeak Stasi erakundeari Mosku eta Leningrado hirietako ekintzetan parte hartzera gonbidatu zuen.\n1989an, Ekialdeko Alemania desagertzeko unean bertan, Stasi erakundea \"Segurtasun Nazionalerako Bulegoa\" izenaz berrizendatua izan zen, bere zuzendaritzan Rudi Mittig jenerala jarri zelarik.\nErakundea.\nSegurtasunerako Estatu Ministerioak honako sail hauek barne hartzen zituen:"}
{"id": "144564", "revid": "201", "url": "https://eu.wikipedia.org/wiki?curid=144564", "title": "Txorko", "text": "Txorkoa lurrean egiten den zuloa da, bertan landatutako landarearentzat euri-ura biltzeko edo ureztatzea errazteko. Ereitean egiten diren zuloa ere bada, bertan ura bildu eta landarea hazten baita.\nOngarria gehitzeko aukera ere ematen du, sakabanatzea saihestuz. Landa-inguruneetan eta nibelatutako lurretan, forma ohikoena zuhaitzaren enborra inguratzen duen zulo zirkular baten forma hartzen du, ingurua baino maila beheagoan. Lurrezko muino bat ere izan daiteke, ingurua baino gorago, barruan zulo bat duena. Hirugarren formak elementu eta material osagarriak ditu (harri lodiak, lauzak, adreiluak, zurak edo antzekoak) enborra inguratzen duen hesi antzeko bat osatzeko.\nHiri ingurunean.\nHiri eta herrietan, oro har zoladura iragazgaitz eta trinkoetan (espaloi, plaza eta kaleetan) landatzen dira zuhaitzak. Horretarako, zolatu gabe uzten den zatia da txorkoa, bertan zuhaitzak hazteko. Hiri-txorkoek oso forma desberdinak har ditzakete: ohikoenak borobilak eta karratuak.\nOro har, udaleko \u201cparke eta lorategi sailak\u201d zaintzen ditu, baina badira auzotarrek landatu eta kudeatuak ere.\nTxorko batzuk sakonak izan ohi dira espaloiaren mailarekiko eta arriskutsuak suertatu oinezkoentzat. Beste batzuetan, espaloi estuetan edo jende ugari dagoen lekuetan, txorkoko lurra gehiegi zapaldu daiteke, lurra trinkotuz eta sustraiak itoaraziz. Horregatik, askotan txorkoak babestu egiten dira, bai inguruan hesiak ezarriz bat lurra estaliz. Mota askotako lur estalgarri daude: karratuak, zirkularrak, hormigoizkoak, sareta metalikoak, burdinurtuzkoak, aluminiozkoak... Oro har, inguruko espaloi edo espazioaren maila berean jartzen dira."}
{"id": "144565", "revid": "6950", "url": "https://eu.wikipedia.org/wiki?curid=144565", "title": "Nihil obstat", "text": "Nihil obstat Eliza Katolikoak onartzen dituen liburu eta beste argitalpenetan ezartzen duen esaldia. Eragozpenik ez, objekziorik ez, adierazten du, latinez. Eliza horren baimena duen zentsore batek ezarriko du baldin eta Elizaren doktrina eta moralaren aurkako ezer topatzen ez badu.\nGarai batean zenbait lurraldetan nekez argitaratuko zen zerbait Elizak aurretik onartu gabe.\nEsaldi hau aurretik erabili izan zen esaldi luzeago baten hasiera da, \"Nihil obstat quominus imprimatur\", hau da, ez dago inprimatzeko eragozpenik. Beste pare bat esaldi ere erabil izan ziren testuinguru honetan \"Imprimi potest\" inprima liteke, \"Imprimatur\" inprima dezaten."}
{"id": "144569", "revid": "105290", "url": "https://eu.wikipedia.org/wiki?curid=144569", "title": "Satan dantza", "text": "Satan dantza euskal dantza bat da. Jatorria Zuberoako maskarada du."}
{"id": "144573", "revid": "448", "url": "https://eu.wikipedia.org/wiki?curid=144573", "title": "Raimundo Sarriegi", "text": "Raimundo Sarriegi Etxeberria (Donostia, Gipuzkoa, 1838ko martxoaren 15a \u2013 1913ko apirilaren 23a) musikagilea izan zen. Haren musika lanik ospetsuena ezbairik gabe \"San Sebastian martxa\" da (1862), Serafin Barojaren hitzez lagundua.\nBizitza.\nDonostiako Egia auzoko Etxeberri edo Kojaenea izeneko baserrian jaio zen, luzaro Puyuelo kalean (gaur egungo Fermin Kalbeton kalea) jaio zela uste izan bazen ere.\nTxikitatik izan zuen musikarekin harremana. Santa Maria basilikan tiple izan zen, eta gerora tenor ospetsu San Bizente parrokian. Jose Juan Santesteban maisu handiaren ikasle izan zen.\nPe\u00f1aflorida kaleko Udal Musika Eskoletako solfeo irakasle izan zen, Donostiako Orfeoia sortu eta zuzendu ere egin zuelarik. Sarriegi 1913ko maiatzaren 4an zendu zen Narrika eta Arrandegi kaleen izkinako Telleria botikan zegoela.\nMusika lanak.\nSarriegiren konposizio lanik ezagunena \"San Sebastian martxa\" da. Danborradako eta inauterietako beste hainbat konposizio ezagun ere egin zituen: \"Tatiago\" (1882), \"Iriyarena \"(1882), \"Retreta\" (1882-1884), \"Diana\" (1882), \"Polka\" (1885), \"Donostiako karnabala\" bilduman jasotako abesti multzoa eta abar.\nGaur egun, Sarriegiren irudia ikusgai dago bere izena daraman plazan, Bretxa azokaren ondoan, Donostian."}
{"id": "144574", "revid": "8659705", "url": "https://eu.wikipedia.org/wiki?curid=144574", "title": "Pilsner Urquell", "text": "Pilsner Urquell (txekieraz Plze\u0148sk\u00fd prazdroj) hartzidura baxuko garagardoa da. Lehen aldiz 1842an Bohemia eskualdeko Pilsen hirian ekoiztu zen (gaur egungo Txekiar Errepublika). Gaur egun Europako zenbait herrialdetan Pilsner garagardo moten arteko ikur nagusitzat hartu ohi da."}
{"id": "144575", "revid": "98220", "url": "https://eu.wikipedia.org/wiki?curid=144575", "title": "Robert E. Lee", "text": "Robert Edward Lee (Stratford House, Virginia, 1807ko urtarrilaren 19a - Lexington, Virginia, 1870eko urriaren 12a) estatubatuar militarra izan zen, Ipar Virginiako armadaren burua Ameriketako Estatu Batuetako Gerra Zibilean.\nBizitza.\nWest Pointen ikasketak egin eta Mexikoko kanpainan borrokatu ondoren (1847), West Pointeko komandante izendatu zuten. Ameriketako Estatu Batuetako Gerra Zibilean Konfederazioaren alde parte hartu zuen eta euren buru egin zuten. Gainera, gerrako estrategarik handienetakoa izan zen. Hainbat garaipen sonatu lortu ondoren (Fredericksburg, Chancellorsville), Washington hirirantz abiatu zen, baina Gettysburgeko gudua galdu eta Richmonden setioa ezarri zioten. Defentsa gogorra antolatu bazuen ere, amore eman behar izan zuen 1865ean. Gerra ostean, Hegoaldeko \"kausa galduaren\" ikur bilakatu zen."}
{"id": "144581", "revid": "336", "url": "https://eu.wikipedia.org/wiki?curid=144581", "title": "Juntagailu hautakariak euskaraz", "text": ""}
{"id": "144582", "revid": "58701", "url": "https://eu.wikipedia.org/wiki?curid=144582", "title": "Mexicali", "text": "Mexicali Mexiko ipar-mendebaldeko hiria da, Kalifornia Beherea estatuko hiriburua, eta Mexicali udalerriko herriburua. 2010ean hiriak 689.775 biztanle zituen, eta udalerri osoak 936.826 biztanle.\nGeografia.\nKokapena.\nMexiko eta AEBen arteko mugan dago, Kaliforniako Calexico hiriaren ondoan. Mexiko eta Latinoamerikako hiririk iparraldekoena da.\nHistoria.\n2010eko apirilaren 4ean, Richter eskalan 7,2ko indarra hartu zuen lurrikara batek astindu zuen hiria."}
{"id": "144583", "revid": "512", "url": "https://eu.wikipedia.org/wiki?curid=144583", "title": "Tijuana", "text": "Tijuana Mexiko ipar-mendebaldeko hiria da, Kalifornia Beherea estatuko handiena eta herrialdeko seigarrena. Mexiko eta AEBen arteko mugan dago, Kaliforniako San Diegoren ondoan. 2010ean hiriak 1.300.983 biztanle zituen, eta Tijuana udalerri osoak 1.559.683 biztanle. Tijuanak eta San Diegok osatzen duten metropoli eremuak 5.105.769 biztanle zituen 2010ean.\nGeografia.\nKokapena.\nOzeano Bareko kostaldean dago, Tecate ibaiaren ertzean, Kaliforniako San Diegoko portuaren hegoaldean. Mexicali, Kalifornia Behereko hiriburua, 170 kilometro ekialdera dauka, eta Ensenada 110 kilometro hegoaldera. Mexikoko hiririk mendebaldekoena da.\nHistoria.\n1862. urtean sortu zen hiria eta XX. mendearen hasieran hazi zen, neurri handi batean Estatu Batuetako mugatik hurbil zegoelako eta iparraldeko auzokideentzat kasinoak eta zabaldu zituztelako.\nEkonomia.\nLaborantza (kotoia, garia, garagarra, barazkiak, mahatsa), bere inguruan sorturiko industria (janari industria, garagardogintza) eta turismoa dira ekonomia jarduera nagusiak. Nazioarteko aireportua."}
{"id": "144584", "revid": "512", "url": "https://eu.wikipedia.org/wiki?curid=144584", "title": "Saltillo", "text": "Saltillo Mexiko ipar-ekialdeko hiria da, Coahuila de Zaragoza estatuko hiriburua. Estatuaren hego-ekialdean dago, AEBetako Texas estatuko mugatik 400 kilometro hegoaldera. 2010ean hiriak 709.671 biztanle zituen, eta metropoli eremuak 823.128.\nGeografia.\nKlima.\nHiriak estepako klima beroa dauka, \"BSh\" K\u00f6ppen klima sailkapenaren arabera."}
{"id": "144586", "revid": "137486", "url": "https://eu.wikipedia.org/wiki?curid=144586", "title": "Monterrey", "text": "Monterrey Mexiko ipar-ekialdeko hiria da, Nuevo Le\u00f3n estatuko hiriburua eta hiri nagusia. 2010ean 332.863 biztanle zituen hiriak, eta 4.106.054 biztanle Monterreyk beste hamaika udalerrirekin batera osatzen duen metropoli eremuak. Herrialdeko hiririk handienetan hirugarrena da, Mexiko Hiria eta Guadalajararen ondotik.\nGeografia.\nKlima.\nEstepako klima beroa dauka, \"BSh\" K\u00f6ppen klima sailkapenaren arabera.\nDemografia.\nBiztanle kopurua asko handitu zen XX. mendean, 1910ean 70.000 biztanle baino ez zituen.\nEkonomia.\nMexikoko industriagune nagusietakoa da. Burdingintza eta metalurgiak pisu handia dute. Merkataritza eta komunikabidegune garrantzitsua da. Unibertsitatea dauka, 1933an sortua, eta Teknologia Institutua.\nHerri eta hiri senidetuak.\nMonterrey ondorengo herri eta hiriekin senidetuta dago:"}
{"id": "144587", "revid": "116181", "url": "https://eu.wikipedia.org/wiki?curid=144587", "title": "Morelia", "text": "Morelia Mexiko erdialdeko hiri eta udalerria da, Michoac\u00e1n estatuko hiriburu eta hiri handiena. 2010ean hiriak 597.511 biztanle zituen, eta udalerriak 729.279 biztanle. Hirigune historikoa Gizateriaren ondare izendaturik dago\nGeografia.\nKokapena.\nMorelia Tarasca ordokiaan dago, Zeharkako Sumendi-ardatzaren magalean, 1.921 metroko garaieran.\nKlima.\nKlima epela du, negu lehorrekin, \"Cwb\" K\u00f6ppen klima sailkapenaren arabera.\nHistoria.\nXVI. mendean sortu zuten hiria. Hirigune historikoko kaleek aintzinako egitura atxiki dute.\nOndarea.\nGarai kolonialeko berrehun eraikin historiko baino gehiago dago, bai pizkunde garaikoak, bai barrokoak eta baita neoklasikoak ere. Hori dela eta 1991ean UNESCOk Gizateriaren ondare izendatu zuen hirigune historikoa."}
{"id": "144588", "revid": "512", "url": "https://eu.wikipedia.org/wiki?curid=144588", "title": "Saguzar arrunt", "text": "Saguzar arrunta (\"Pipistrellus pipistrellus\") Euskal Herrian topa daitekeen babestutako saguzar espezie bat da.\nBasa eta Itsas Fauna eta Landaredian Arriskuan dauden Espezieen Euskadiko Zerrendaren interes berezikoen kategorian sartu zuten.\nItxura.\nEuropan dagoen saguzarrik txikiena da: 36-51 mm arteko luzera du; hego baten puntatik bestera 180-240 mm baino ez ditu neurtzen. Pisua ere arina du: 3,5 gramotik 8 gramora.\nBizkarreko ilea marroia du eta sabelerantz joan ahala argitu egiten zaio. Muturra eta hegalak beltzak ditu.\nEz da saguzar mediterraneoarekin ( \"Pipistrellus pygmaeus\" ) nahastu behar.\nPortaera eta elikagaia.\nEspezie honek saguzarrei buruz dugun irudia hausten digu: atsedena hartzeko ez da sabaitik eskegita jartzen; zulotxoetan gordetzen da, makurtuta. Hegalak bere gorputzaren inguruan bildu beharrean (beste hainbat saguzarrek egiten duten gisan), bere gorputzaren ondoan plegatzen ditu. Espezie sedentarioa da; beti ber lekuan bizi da. Oihu zorrotzak igortzen ditu, bereziki udazkenean, arrek haien presentzia agerrarazi nahi dutenean hegan dabiltzala.\nHegal eginez jaten ditu harrapatutako intsektu txikiak (eltxoak, odol-zizare edo kironomoak, trikopteroak, krisopoak...)\nBizitokia.\nBeste hainbat saguzar espezie ez bezala, saguzar arrunta ez da leize-zuloetan bizi. Antropofiloa da; hau da, gizakiak eraikitako guneetan bizitzea maite du: etxe zaharretako harrien tartean, teilapeetan, biltegietan..."}
{"id": "144600", "revid": "119347", "url": "https://eu.wikipedia.org/wiki?curid=144600", "title": "David Lloyd George", "text": "David Lloyd George (Manchester, 1863ko urtarrilaren 17a - 1945eko martxoaren 26a, T\u0177 Newydd, Llanystumdwy, Gales), britainiar politikaria zen, 1916-1922 urteen artean Erresuma Batuko Lehen Ministroa ere izan zen; haren agintaldiak Lehen Mundu Gerraren azken urteak eta gerra ondorengo lehenbiziko urteak barne hartu zituen.\nGalestar jatorriko familia batean hazi zen (galesa zen haren lehen hizkuntza) eta bizitzako azken urteak ere Galesen iragan zituen. Haren jatorria zela eta, politika giroan \"Galestar Aztia\" ezizena jaso zuen.\nAbertzale sutsua eta erradikalismoaren jarraitzailea zen garai hartan eta gogor kritikatu zuen Ingalaterrak boerren auzian izandako jokabidea. Alderdi Liberaleko buruzagi izan zen, merkataritzako ministro (1905-1908) eta Exchequerreko kantzelari (1908-1915) izendatu zuten. Aberatsen zergak igo zituen eta jauntxoen haserreaz baliatu zen haiek zuten aginpide maila 1911ko legearen bidez murrizteko.\nBakezalea zen baina Belgikako inbasioak (1914) erabat aldarazi zuen bere politika eta Munizioetako ministro (1915-1916) eta Gerrakoa izendatu zuten (1916) kontserbadoreekin bat eginik. 1916an Lehen Ministro izendatu zuten eta zuhurtasun handiz gidatu zuen Ingalaterra garaipena lortu arte.\nLehen Mundu Gerra amaitutakoan arazo handiak izan zituen aliatuekin bake-negoziaketak zirela eta. Barne-arazoak ere larriagotu egin zitzaizkion eta Irlandaren burujabetasuna onartu behar izan zuen (1921). Kontserbadoreek alde batera utzi zuten, eta orduantxe hasi zen alderdi liberalaren gainbehera."}
{"id": "144601", "revid": "119347", "url": "https://eu.wikipedia.org/wiki?curid=144601", "title": "Bon Jovi", "text": "Bon Jovi 1983an Sayrevillen (New Jersey) sortutako rock musika talde estatubatuarra da. Taldearen partaideak gaur egun Jon Bon Jovi abeslaria, Richie Sambora gitarrista, David Bryan teklatua eta Tico Torres bateria dira. Hugh McDonald baxuak ere taldearekin jotzen du 1994an modu ez ofizialean Alec John Such ordezkatzera sartu zenetik. Taldea rock ereserkiak idazteagatik ezagun egin zen eta mundu mailako ospea 1986an heldu zitzaion Slippery When Wet albumarekin hain zuzen ere. Bon Joviren abesti ezagunenen artean \"Livin' on a Prayer\", \"You Give Love a Bad Name\", \"Wanted Dead or Alive\", \"Bad Medicine\", \"Keep the Faith\", \"Bed of Roses\", \"Always\", \"It\u00b4s My Life\", \"Everyday\", \"Have a Nice Day\" eta \"We Weren\u00b4t Born To Follow\" daude. Hauetako bat gainera, \"Livin' on a Prayer\", 80. Hamarkadako abesti onena bezala izendatua izan da VH1 telebista kate estatubatuarraren arabera.\n80. hamarkadako grabaketa eta itzulien ondoren, 1990 eta 1992 urteen artean taldeak atsedenaldi bat hartu zuen. Denbora tarte horretan bai Jon Bon Jovi eta baita Richie Samborak ere disko bana atera zuten bakarlari moduan. Atsedenaldiaren ostean, 1992an Keep the Faith albumarekin itzuli zen taldea indarberriturik. Hala ere, hiru urteko beste atsedenaldi bat hartu zuen aurrerago eta 2000. urtean Crush albuma eta \"It\u00b4s My Life\" abestiarekin berragertu zen taldea. Abesti honek arrakasta handia lortu zuen jende gaztearen artean eta taldeak garai berrietara egoki zitekeela erakutsi zuen. Geroztik, taldeak hainbat album argitaratu ditu, azkena 2009an The Circle izenekoa.\nBere ibilbidean zehar Bon Jovik estudioko hamabi album, hiru bilduma album eta zuzeneko album bat argitaratu ditu eta 130 milioi disko baino gehiago saldu ditu mundu guztian zehar. Gainera, 2.600 kontzertutik gora eskaini ditu 50 herrialde baino gehiagotan eta UK Hall of Famen (Erresuma Batuko Famaren Aretoa) sartu ziren 2006an.\nHistoria.\nTaldearen sorrera (1983).\nJon Bon Jovi hamahiru urterekin hasi zen gitarra eta pianoa jotzen \"Raze\" bere lehen musika taldearekin. Hamasei urterekin David Bryan ezagutu zuen eta adin txikikoak izanik ere, elkarrekin jotzen hasi ziren New Jerseyko taberna desberdinetan. Gerora hainbat musika taldetatik pasa zen arren, inon ez zen gustura sentitu eta bere gisara aurrera jarraitu zuen talde horiek atzean utzita.\n1982 urtearen erdialdera Jon Bon Jovik eskola bukatuta zuenean eta emakumezkoan oinetakoak saltzen ziren zapata-denda batean lan egiten zuenean, Power Station Studiosen lortu zuen lana, bere lehengusu Tony Bongiovi jabeetako bat zuen Manhattango grabazio estudio batean. Hainbat grabazio egin zituen bertan eta baita diskoetxeetara bidali ere, baina inon ez zuen behar adinako eraginik sortu.\n1983an New Yorkeko WAPP 103.5FM \"The Apple\" irratira joan eta John Lassman promozio zuzendariarekin hitz egin zuen zuzenean. Honek \"Runaway\" abestia artista berrien abestiak biltzen zituen bilduma batean sartzeko aukeratu zuen. Hasieran Jon Bon Jovik bere zalantzak izan zituen arren, abestia bertan argitaratzeko bere onarpena eman zuen azkenean. Estudio batean grabatu zuten eta bertan ondoko musikariek parte hartu zuten: Tim Pierce gitarrista, Roy Bittan teklatua, Frankie LaRocka bateria eta Hugh McDonald baxua.\nAbestia irrati bidez entzuten hasi zen, hasieran New York inguruan eta aurrerago hedatzen joan zen inguruko hirietara. Arrakasta hori zela eta kontzertu bat egiteko eskatu zioten eta horrela taldea osatzeari ekin zion Jon Bon Jovik. 1983ko martxoan David Bryani deitu zion eta honek halaber, Alec John Such baxuari eta Tico Torres bateriari. Gitarra jotzeko hasiera batean Dave Saborengan pentsatu bazuten ere, azkenean Richie Samborak hartu zuen postua.\nLehen urteak (1984-1985).\nTaldea jotzen hasi zenean Derek Shulman musika munduko exekutiboaren arreta eskuratu zuten eta honek Mercury Recordsekin lotu zituen. Taldeari izena ematerako orduan Bon Jovi izen egokia litzatekeela proposatu zieten, bi hitzez osaturiko izenak zituzten talde ezagun asko zeudela eta. Hasieran ideia hau ez zuten begi onez ikusi, \"Johny Electric\" jartzeko asmotan baitzebiltzan baina azkenean, izen horrekin gelditu ziren.\nDoc McGhee manager berriaren laguntzarekin beraien lehen albuma grabatu zuten, Bon Jovi izenekoa. Hau 1984ko urtarrilaren 21ean kaleratu zuten bertan \"Runaway\" abestia zekarrelarik. Beste abesti batzuk \"She Don't Know Me\", \"Love Lies\" eta \"Roulette\" izan ziren.\n1985ean taldearen bigarren albuma agertu zen, 7800\u00ba Fahrenheit. Diskoak ez zuen esperotako arrakastarik izan salmentei zegokienez, baina taldek Estatu Batuak, Europa eta Japonian barrena egin zuen bira kontzertuak emanez. Bertako abestien artean \"In and Out of Love\", \"Silent Night\" eta \"Only Lonely\" daude.\nArrakasta urteak (1986-1989).\n1986ko apirilean Bon Joviko kideak Vancouverrera joan ziren beren hirugarren albuma grabatzera eta sei hilabete beranduago Slippery When Wet diskoa kaleratu zuten. Oso harrera ona izan zuen eta ospea eta arrakasta ekarri zizkion taldeari. \"You Give Love a Bad Name\" eta \"Livin\u00b4 on a Prayer\" abestiak lehen postuan jarri ziren Estatu Batuetan eta azken hau gainera lau astez mantendu zen bertan. Bien sorreran Desmond Child konpositoreak hartu zuen parte eta orduan sortu zen Jon Bon Jovi/Richie Sambora/Desmond Child elkarteak gaur egunera arte iraun du. Albumeko beste abesti bat \"Wanted Dead or Alive\" taldearen ereserki bihurtu zen.\nDisko honek mundu guztian zehar lortu zuen arrakasta zela eta taldekideak, eurek amestu bezala, izar bihurtu ziren. Slippery When Wet lehenengo postuan jarri zen Australian, Kanadan eta Estatu Batuetan eta ez zen bertatik mugitu hurrengo zortzi asteetan. 1987ko diskorik salduena izan zen eta gaur arte 28 milioi ale baino gehiago saldu dira mundu guztian.\n1988ko irailean aurreko diskoaren arrakasta ez zela kasualitatea izan erakutsi asmoz, Bon Jovik laugarren albuma kaleratu zuen New Jersey izenarekin. Honek ere arrakasta komertziala lortu zuen eta lehen postuan kokatu zen. Bertako bost abestik gainera \"Top 10\"-ean sartzea lortu zuten, lehenengo biak lehen posturaino sartuz: \"Bad Medicine\", \"I\u00b4ll Be There for You\", \"Born to Be My Baby\", \"Lay Your Hands on Me\" eta \"Living in Sin\".\nMTV-k \"Living in Sin\" bideoklipa zentsuratu egin zuen bertan agertzen ziren sexu eszenengatik eta azkenean telebista kateak horrela eskatuta irudiak ordezkatu egin behar izan zituzten.\nTaldeak bira izugarri batekin jarraitu zuen 1989 eta 1990 urteetan. 22 herrialde baino gehiagotan izan ziren eta 232 emanaldi baino gehiago eskaini zituzten. Aitzitik, erritmo bizi honek bere ondorioak izan zituen. Birak 16 hilabete iraun zituen eta honek taldekideak lehertzera eraman zituen bai fisikoki, bai psikologikoki eta baita emozionalki ere.\nLehen atsedenaldia (1990-1991).\n1990 eta 1991 artean taldeko partaideek bide desberdinak hartu zituzten. Slippery When Wet eta New Jersey diskoen grabazioak eta ondorengo mundu mailako birek erreta utzi zituzten eta bakoitzak bere bideari ekin zion taldetik urrun.\nJon Bon Jovik Blaze of Glory bakarkako albuma grabatu zuen Young Guns II filmaren musika gisa. Hasiera batean filmaren produktoreek Wanted Dead of Alive erabili nahi zuten baina azkenean, Jon Bon Jovik abesti berriak egin zituen eta horrekin bakarkako diskoa atera zuen. 1990ean argitaratu zen eta bertan Elton John, Little Richard eta Jeff Beck agertzen dira gonbidatu moduan. Ondo saldu zen eta gainera, kritika onak jaso zituen. Abesti nagusiak, diskoaren izen berekoa, \"Blaze of Glory\" k urrezko globo bat irabazi zuen eta Oscarretarako eta Grammy sarietarako izendatua izan zen abesti onena bezala.\nRichie Samborak ere bakarkako album bat atera zuen 1991ean Stranger in This Town izenekoa. Hala ere, ez zuen nahi bezainbesteko arrakastarik izan. David Bryanek The Netherworld beldurrezko filmearentzat musika grabatu zuen eta Alec John Such eskuko lesio batetik sendatu eta baxua eusteko eta jotzeko modu berri bat garatzen aritu zen motor istripu batean bertan min hartu ondoren.\n1991ko urrian taldea berriro elkartu eta etorkizunari buruz hitz egiten aritu zen. Bilera hartan euren artean sortutako arazoak konpondu eta hurrengoa diskoan lanean hastekotan geratu ziren.\nMusika arloko berrikuntzak (1992-1993).\n1992ko azaroan Bon Joviren bosgarren albuma Keep the Faith argitaratu zen. Bertan taldearen musikan eman zen aldaketa nabaria zen, 80. hamarkadako heavy metala atzean utzi eta rock and roll klasikoaren soinua berreskuratu zuten ukitu moderno batekin.\nMusika arloan eman ziren aldaketez gain, taldekideek ere beren itxuran berrikuntzak egin zituzten. Horrela, ile luzea moztu eta janzkera ere aldatu zuten komunikabideen ikusmiran geratuz. Jon Bon Joviren orrazkera berria CNNn albistea izan zen eta Billboard aldizkariaren esanetan rockaren historiako momenturik txarrena izan zen ile mozketa hori.\nBestalde, askok diskoak porrot egingo zuela eta taldearen azkena zela uste izan bazuten ere, honek arrakasta lortu zuen eta 10 milioi aletik gora saldu ziren. Gehien nabarmendu ziren abestiak \"Keep the Faith\", \"In These Arms\", \"I\u00b4ll Sleep When I\u00b4m Dead\" eta \"Bed of Roses\" izan ziren. Disko berriarekin nazioarteko bira hasi zuten, 38 herrialde bisitatu eta 177 emanaldi emanez.\nCross Road eta These Days (1994-1996).\n1994ko urrian Cross Road diskoa atera zuten ordura arte arrakasta handiena izan zuten abestien bildumarekin eta beste bi abesti berrirekin \"Always\" eta \"Someday I\u00b4ll Be Saturday Night\". Oso harrera ona izan zuen \"Always\" abestiak eta diskoaren salmentak gora egin zuen mundu guztian.\nUrte horretan bertan Alec John Such baxuak taldea utzi zuen Jon Bon Jovirekin zituen desadostasunengatik eta orduz geroztik bere postua Hugh McDonaldek betetzen du modu ez ofizialean, \"Runaway\" abestiaren grabazioan parte hartu zuen berak.\nBon Joviren seigarren albuma, These Days, 1995eko ekainean kaleratu zen. Hau izan zen Alec John Suchek taldea utzi ondoren atera zuten lehen diskoa. Bertan gai sakonak eta ilunak tratatzen dituzten abestiak daude, hala nola, \"Hey God\" eta \"Something to Believe in\". Beste abesti batzuk \"These Days\", \"Something for the Pain\" eta \"This Ain\u00b4t a Love Song\" izan ziren.\nDiskoak onarpen ona izan zuen Estatu Batuetan baina ez Europan bezain ona. Japonian ere arrakasta handia izan zuen. Taldearen birak Asia, Europa, Australia, Hegoamerika eta Hegoafrika bisitatu zituen 35 herrialde eta 126 emanaldirekin. 1995ko ekainean Londongo Wembley estadioan hiru gauez jarraian jo zuten eta azken gau hau grabatu eta DVDan kaleratu zuten Live From London izenarekin.\nBigarren atsedenaldia (1997-1999).\nThese Days diskoaren bira arrakastatsuaren ondoren taldeko kideek bide desberdinak hartu zituzten. Baina kasu honetan ez zen aurreko banaketan egon zen ziurgabetasunik izan, bi urte sabatiko horiek hartzea taldearen erabakia izan baitzen.\n1997an Jon Bon Jovik hainbat filmetan hartu zuen parte eta bere denbora librean idatzitako abestiekin bakarkako bere bigarren diskoa kaleratu zuen, Destination Anywhere. Bertako abesti eta albumaren argitalpenaren inguruan Demi Moore, Kevin Bacon eta Whoopi Goldberg ateratzen ziren laburmetraia bat ere grabatu zuen.\nBeste taldekideei dagokienez, Tico Torres bere margolanetan murgildu zen, Richie Samborak bakarkako beste disko bat atera zuen Undiscovered Soul izenekoa eta David Bryanek hainbat musikal idatzi zituen.\n1999an taldea \"Real Life\" abestia eta bideoa grabatzeko elkartu zen. Bertan David Bryan izan ezik taldekide guztiak agertzen ziren, honek istripu bat izan baitzuen eta han ia eskuko hatz bat galdu baitzuen. Bideo honen bitartez euren itzulera aldarrikatu nahi zuten.\nItzulera arrakastatsua (2000-2002).\nTaldekide bakoitza bere bidea egiten aritu zen atsedenaldi honen ondoren, 1999an guztiak elkartu eta hurrengo diskoa prestatzeko lanean hasi ziren.\n2000ko ekainean Crush Bon Joviren zazpigarren albuma kaleratu zuten. \"It\u00b4s My Life\" abestia oso ezagun egin zen eta taldearen bizitza luzearen sinbolo bilakatu zen, hainbeste aldaketen ondoren taldeak bizirik eta indartsu jarraitzen zuelako. Beste abesti batzuk \"Say Isn't So\", \"Thank You For Loving Me\" eta \"One Wild Night\" ziren. Disko honi esker taldeak jarraitzaile gazteagoak erakarri zituen gainera. Urte hartan Grammy Sarietarako bi izendapen eta \"It\u00b4s My Life\"n bideoarengatik sari bat jaso zituzten.\nUdara hartan Japonia eta Europako hainbat estadiotan eman zituzten emanaldiak eta Londongo Wembley estadioa eraitsi aurretik eman zituzten bi kontzertuetarako sarrera guztiak agortu ziren. Emanaldi horietako batzuetan milioi bat ikusle baino gehiago izan zituzten. Estatu Batzuetara itzulitakoan bertan jarraitu zuten bira arrakastatsu harekin.\nBira horretako hainbat zuzeneko agerraldi One Wild Night Live 1985-2001 albumean argitaratu zituzten. Bon Joviren historiako lehen zuzeneko albuma izan zen hau.\nCrush eta One Wild Nighten birak amaitu ondoren taldeak oporraldi bat hartzea pentsatuta zeukan hurrengo diskoarekin lanean hasi aurretik, baina orduan 2001eko irailaren 11ko atentatuak gertatu ziren. Taldeak dirua bildu eta kaltetuei laguntzeko egin ziren hainbat ekitalditan parte hartu zuen ondorioz.\n2002an New Yorkeko atentatuetan inspiratuta zortzigarren diskoa atera zuten, Bounce. Nabarmendutako abestiak \"Everyday\", \"Misunderstood\", \"Undivided\" eta \"All About Lovin' You\" izan ziren. Album honek taldearen sustraietara itzulera suposatu zuen, Richie Samboraren gitarraren distortsioa, Jon Bon Joviren ahots erlatsa, David Bryanen teklatu eta pianoaren efektuak eta Tico Torresen bateriaren gorakadarekin.\nDisko honen biran herrialde asko bisitatu zituzten eta gainera, Filadelfiako Veterans estadioan emanaldi bat eman zuen azken taldea izan zen Bon Jovi.\nTaldearen 20. urteurrena (2003-2004).\nBounce diskoaren bira bukatutakoan, 2003ko azaroan This Left Feels Right disko akustikoa atera zuten euren hamabi abesti arrakastatsuenen eraldaketekin. Bon Joviren zaleei ez zitzaien gustatu eta porrot ikaragarria izan zen.\n2004an taldearen 20 urteak ospatu eta jarraitzaileei esker ona adierazteko 100,000,000 Bon Jovi Fans Can't Be Wrong atera zuten. Lau CD eta DVD batez osatutako zegoen eta 50 abesti berri zituen. Horien artean \"Why Aren't You Dead? \", \"The Radio Save My Life Tonight\", \"Good Guys Don't Always Wear White\" eta \"Edge Of A Broken Heart\".\nHave a Nice Day (2005-2006).\nHave a Nice Day, Bon Joviren bederatzigarren diskoa, 2005eko irailean argitaratu zen. Bertako abestiak ziren \"Have a Nice Day\", \"Who Says You Can\u00b4t Go Home\", \"Welcome to Wherever You Are\" eta \"Complicated'.\n\"Who Says You Can\u00b4t Go Home\"n bertsio bat Sugarland country taldeko Jennifer Nettlesekin batera abestu zuten eta arrakasta handia lortu zuen Estatu Batuetan. 2006an gainera, country musikako zerrendaren lehen postuan abesti bat izan zuen lehen rock taldea bilakatu zen Bon Jovi.\nDisko honen bira ohikoa baino laburragoa izan zen 75 emanaldirekin bakarrik, baina arrakasta izan zuen bi milioi ikusle baino gehiagoren aurrean jo baitzuten musika. 2006ko azaroaren 14an James Brown eta Led Zeppelinekin batera UK Hall of Famen (Erresuma Batuko Famaren Aretoa) sartu zen Bon Jovi.\nLost Highway (2007-2008).\n2007ko ekainean taldeak bere hamargarren albuma atera zuen, Lost Highway. Disko honetan rock eta countryaren arteko nahasketa bat egin zuten soinu berri bat aurkitu asmoz \"Who Says You Can\u00b4t Go Home\"k aurreko diskoan eman zien emaitza ona ikusita. Diskoko abesti batzuk \"Lost Highway\", \"(You Want) to Make a Memory\", \"Whole Lot Of Leavin\"' eta \"Till We Ain\u00b4t Strangers Anymore\" izan ziren. Azken hau gainera LeAnn Rimesekin batera abestua.\nUrrian diskoaren bira hasi zuten hurrengo urteko udara arte luzatu zena, bertan Estatu Batuak, Kanada, Europa, Japonia, Australia eta Zeelanda Berria bisitatu zituzten eta 2008ko birarik arrakastatsuena izan zen. Bira honi amaiera emateko bi gauez jarraian New Yorkeko Madison Square Gardenen bi kontzertu eman zituzten, grabatu eta bideo batean editatuak izan zirenak.\nThe Circle (2009-2010).\n2009ko apirilean Phil Griffinek When We Were Beautiful (Ederrak Ginean) izeneko dokumental bat estreinatu zuen Tribecako zinemaldian Bon Jovi taldearen azken 25 urteetako gorabehera eta azken birari buruzkoa.\nUrte bereko azaroaren 10ean, taldeak bere azken diskoa kaleratu zuen, The Circle, Barack Obama Estatu Batuetako presidente ateratzean inspiratua izan zena. Hasieran azken hamarkadako abesti arrakastatsuenekin bilduma bat egiteko asmoa zuten, baina abesti berri asko zituztenez The Circle egin zuten. Bertan rock and rollerako itzulera ematen da azken urteetako countrya alde batera utziz. Abesti nabarmenenak \"We Weren\u00b4t Bon to Follow\", \"Superman Tonight\" eta \"When We Were Beautiful\" dira.\n2010eko otsailean disko berriaren bira hasi zuten. 2011ra arte ez da bukatu eta ordurako 135 emanaldi emanak izango dituzte 30 herrialdetan.\nBestalde, iazko pentsatuta zuten abesti arrakastatsuen bilduma 2010.ko azaroaren 9an aterako dela ziurtatu zuen Richie Samborak eta hainbat abesti berri izango dituela ere bai. Ondoren sei hilabeteko bira bat egingo dute 2011ko otsailean hasita. \nGreatest hits (2010-gaur egun).\n2010eko azaroaren 9an Greatest Hits bilduma diskoa argitaratu zuten. Bertan berain karrerako abesti onenez gain lau kanta berri ere sartu zituzten. Disko honen promoziorako \"What do you got?\" abestia erabili zuten eta jarraian 2011ko udan amaituko den birari eman zioten hasiera. Bira honek gainera, Donostiako Anoeta estadioan izango du geldialdi bat uztailaren 29an. Bira amaitu ondoren, taldeak bere hirugarren atsedenaldia hartuko du hamaika urtez jarraian eszenatokien gainean ibili ondotik."}
{"id": "144604", "revid": "336", "url": "https://eu.wikipedia.org/wiki?curid=144604", "title": "Walter Bonatti", "text": "Walter Bonatti (1930eko ekainaren 22a, Bergamo, Lonbardia - 2011ko irailaren 13a, Erroma) italiar alpinista izan zen. Historia osoko alpinista onenen artean aipatu ohi da. Alpeak, Himalaya eta Patagonia hainbat lehenbiziko igoera aitzindariak lortu izan dituelarik.\nBestela, dozena bat liburutan bere mendiko bizipenak jaso zituen, gozoekin batera gaziak ere. Izan ere, K2ra egindako igoera batean 1954an ika-mika batean sartuta egon zen."}
{"id": "144605", "revid": "119220", "url": "https://eu.wikipedia.org/wiki?curid=144605", "title": "Erhard Loretan", "text": "Erhard Loretan (Bulle, Friburgo, Suitza, 1959eko apirilaren 28a - Gr\u00fcnhorn, Suitza, 2011ko apirilaren 28a) suitzar alpinista bat zen. Reinhold Messner eta Jerzy Kukuczka alpinisten ondoren 14 zortzimilakoak igotzea lortu zuen munduko hirugarren mendizalea izan zen. Helburu hau 36 urteko adinarekin lortu zuen, horretarako bere bizitzako hamahiru urte eman zituelarik.\n2011ko apirilaren 28an Suitzako Gr\u00fcnhorn mendian (4.043 metro) 3.800 metro inguruan zela ezbeharra izan eta berrehun metro behera erori ondoren bertan hil zen."}
{"id": "144608", "revid": "336", "url": "https://eu.wikipedia.org/wiki?curid=144608", "title": "Sy\u00f6te Parke Nazionala", "text": "Sy\u00f6te Parke Nazionala (finlandieraz, \"Sy\u00f6tteen kansallispuisto\") Ipar Ostrobotnia eta Lappi eskualdeen artean dagoen parke nazional bat da. 299\u00a0km\u00b2-ko azalera dauka eta Pudasj\u00e4rvi, Taivalkoski eta Posio udalerrien artean dago, Iso-Sy\u00f6te eta Pikku-Sy\u00f6te eski-estazioen ondoan. Parke nazionala eremu muinotsu batean dago, ehunka urteko izeidien artean, eta lau zatitan banatua dago; Sy\u00f6te izeneko gune handienean, ibiltaritza udaran eta iraupen eskia neguan praktikatzeko bide ugari dago .\nParke nazionala 2000. urtean sortu zen, ekosistemak eta eskualde honen berezko kultura (elur-orein zaintza, basogintza) mantentzeko, naturaren erabilera jasangarria sustatzeko eta ingurumen ikerketak bultzatzeko helburuarekin. Eremu babestuetan turismo jasangarria sustatzeagatik EUROPARC federazioaren saria jaso zuen 2004. urtean .\nHistoria.\nEremu hau, leku aberatsa eta oparoa izan da aspalditik. XIX. mendearen hasieran esaterako, bertako bordetan bizi ziren egurgileek egurra mundu osoan zehar esportatu zuten.\nBasoko samien lurraldea zen eremu honetara iritsi ziren lehen finlandiar biztanleak, XVI. mendearen bukaeran iritsi ziren savoniarrak izan ziren. Hauek, laborantzarako luberriak sortu zituzten eta bertako baso zahar eta birjin asko erre zituzten. Ondorioz, gaur egun parke nazionalaren txoko askok \"aho\" bukaerako izenak dituzte, euskarazko \"soilgune\" hitzaren parekoa. Mets\u00e4hallitus erakundearen sorrerarekin batera 1859. urtean, luberriak sortzeko basoen erreketa geldiarazi zen eta aspaldiko basoak oihanberritzeari ekin zioten herritarrek. Gaur egunera arte mantendu diren belardiak babestuak daude beren balio historikoagatik; besteak beste, Latva-Korte-K\u00e4rpp\u00e4vaara guneko belardiak.\nBaso-mozketak ere eragina utzi du parke nazionaleko parajean. Izan ere, aldapetan zeuden zuhaitzen enborrak mugitzea zailagoa izaten zenez, lauan zeuden zuhaitzak moztu ohi zituzten egurgileek. Honela, muinoetan dauden zuhaitzak, argi eta garbi, eremu lauetan dauden zuhaitzak baino zaharragoak dira.\nLehen esan bezala, gaur egun desagertua dagoen sami tribu batekoak ziren parke nazionaleko berezko biztanleak, basoko samiak hain zuzen. XVI. eta XVII. mendeen artean suediarren eraginagatik desagertu zen tribu hau, neguan bertako likenez elikatzen ziren baso elur-oreinen zaintzatik, ehizatik eta arrantzatik bizi zen. Honela, ehizarekin eta, orokorrean, animaliekin zerikusia duten izen asko dute parke nazionaleko txokoek; adibidez, Hirvikumpu (\"Altzeen mendixka\"), Peuransuo (\"Elur-oreinen zingira\"), Ahmasuo (\"Jatunen zingira\"), Oravivaara (\"Katagorrien muinoa\") edo Hanhilampi (\"Antzaren urmaela\") .\nNatura.\nParke nazionala Koillismaa izeneko Finlandiako eskualdean dago, hau da, Errusiar mugaren, Kainuuko muino txikien eta Lappiko baso eta tundraren artean dagoen eskualdean. Parke nazionala, beste arrazoi batzuen artean, Ipar Ostrobotniako amildegi, baso zahar, zingira eta, orokorrean, natura babesteko sortu zen 2000. urtean. Hain zuzen, gune desberdin guzti hauek hobeki babesteko, parkea lau zatitan banatua dago: Latva-Korte-K\u00e4rpp\u00e4vaara, Maaselk\u00e4, Salmitunturi eta Sy\u00f6te.\nAzalera guztiaren bi heren, baso zaharrek osatzen dute; hau da, ehunka urtetan inongo giza eraginik jaso ez duten basoek. Izeidiak nagusi diren eremu honetan, bizitzaren zikloa jarraitzen duten zuhaitz eroriek betetzen dute lurrazala eta urte guzti hauetan galtzeko arriskuan dauden animalia askoren habitata bihurtu da; esaterako, katagorri hegalari siberiarrena, arrano beltzena eta urretxindor pikartena. Koniferoen basoek eta bertan bizi diren txio arruntek eta belatz txikiek ere beren lekua dute eremu babestu honetan .\nParkearen azaleraren gainontzeko herena, amuarrain arruntak eta urtxakurrak jabe diren aintzira eta ibaiek, belardiek, Kouvaj\u00e4rvi aintzira inguruko kareharriak, eremu zingiratsuek eta muino txikiek osatzen dute. Bertan aurki daitekeen natura eta habitata oso aberatsa eta berezia da Europan.\nParke nazionalean habiaratzen duten hegaztien artean, aipatzekoak dira besteak beste, basoilarrak, Portinkuru eta Vattukuru euri-bideak gogoko dituzten belatz txikiak, ipar kaskabeltzak, itsas-arrano buztanzuriak, okil beltzak, siberiar eskinosoak eta txio lepazuriak. Lehen aipaturiko katagorri hegalariez gain, beste zenbait ugaztun ere badaude, hala nola, altzeak, hartz arreak, igarabak, ipar-katamotzak, jatunak eta otsoak .\nHegoaldean, urtero milaka bisitari eta eskizale erakartzen dituzten Iso-Sy\u00f6te eta Pikku-Sy\u00f6te muinoko eski-azpiegiturak daude. Aipatu beharra dago, 432 metro dauzkan eta parke nazionala osatzen duen Iso-Sy\u00f6te Finlandian hegoaldeen dagoen muinoa dela.\nIbilbideak eta Irisgarritasuna.\nSy\u00f6te Bisitarien Gunea Iso-Sy\u00f6te muinoaren magalean dago eta 2003. urtean eraiki zen. Bertan, parke nazionalaren inguruko infomazio guztiaren berri izan dezakete bisitariek; hala nola, ibilbide-sarearen mapa eskuratu, parke nazionalaren historiari buruzko erakusketa ikusi edota Mets\u00e4hallitus erakundeak antolatzen dituen ikastaroen berri izan dezakete.\n122\u00a0km-ko markatutako bide-sarea dago. Sasoiaren arabera, kanoaz, bizikletaz, eskiz edo oinez egiteko ibilbideak dira, 0,7 eta 36\u00a0km bitartekoak, eta parke nazionaleko leku desberdinak ezagutzeko bideak dira (hala nola, Euri-bideen bidea edo P\u00e4rj\u00e4njoki ibaiko kanoa bidea). Ibilbide luzeak egin nahi izanez gero, bertan lo egiteko hainbat borda daude parke nazional guztian zehar eta, gainera, natura zaintzen bada, hilgabeko arrantza eta perretxiko bilketa egiteko aukera dute bisitariek .\nBertara iristeko Valtatie 5 edo 20 autobidea hartu behar da eta Posio, Pudasj\u00e4rvi, Ranua edo Taivalkoski udalerrietatik parke nazionalera doan irtenbidetik atera ."}
{"id": "144609", "revid": "12654", "url": "https://eu.wikipedia.org/wiki?curid=144609", "title": "Sy\u00f6te", "text": ""}
{"id": "144612", "revid": "512", "url": "https://eu.wikipedia.org/wiki?curid=144612", "title": "Jerzy Kukuczka", "text": "J\u00f3zef Jerzy Kukuczka (Katowice, 1948ko martxoaren 24a - Lhotse mendia, 1989ko urriaren 24a) poloniar alpinista bat izan zen.\n1987ko irailaren 18an 14 zortzimilakoak igotzen munduko bigarren mendizalea bilakatu zen (lehenbizikoa Reinhold Messner izan zelarik), balentria hori 8 urte baino gutxiagoan egin zuen.\nNegu berean bi zortzimilako igo dituen pertsona bakarra da munduan. Guztira, lau zortzimilako igo zituen neguan, horietako hirutan Lehenengo Igoera gauzatu zuen. Tadeusz Piotrowskirekin batera, Kukuczkak ibilbide berri bat ezarri zuen K2an alpetar estiloan, inork errepikatu ez duena.\n1989ko urriaren 24an Lhotse mendiko hegoaldeko aurpegian gora zihoala gutxi gorabehera 8.200 metroko garaieran zendu zen. Katmanduko merkatuan erosi berria zuen bigarren eskuko soka bat eskalatzen ari zela hautsi eta bertan amildu eta hil zen, 41 urte zituelarik."}
{"id": "144614", "revid": "1545", "url": "https://eu.wikipedia.org/wiki?curid=144614", "title": "Kurt Diemberger", "text": "Kurt Diemberger (Villach, Austria, 1932ko martxoaren 16a) austriar alpinista, zinemagile, argazkilari eta idazlea da.\n1957ko ekainaren 9an Broad Peak mendiaren gailurra lehenbiziko aldiz zapaltzea lortu zuten mendizale taldeko bat izan zen. Talde honetako beste kideak Fritz Wintersteller, Marcus Schmuck eta Hermann Buhl izan ziren.\n1960ko maiatzaren 13an suitzar-austriar espedizioko kideak ziren Kurt Diemberger, Peter Diener, Ernst Forrer, Albin Schelbert, Nyima Dorji eta Nawang Dorji-k Dhaulagiri mendira lehenbiziko aldiz igotzea lortu zuten.\nDiemberger 1986ko K2 hondamenditik bizirik atera zen bakarrenetariko bat izan zen. 1986ko abuztuaren 4an, Diemberger eta Julie Tullis K2 mendiaren gailurrera iritsi ziren. Bere jaitsiera hasi eta gutxira, Tullis erori egin zen eta Diemberger berarekin eraman zuen. Amildegitik erortzea saihestu zuten, eta gaua 8.000 metrotik gora igaro zuten. Hurrengo egunean IV. kanpamendura iristea lortu zuten, non beste sei eskalatzailerekin bi karpa partekatu behar izan zituzten, euren karpa haizeek suntsitu ondoren. Tullis beranduago hil zen gau horretan, beharbada garuneko edema handi baten ondorioz, eta soilik beste eskalatzaile bat, Willi Bauer austriarra, bizirik irten zen jaitsieratik Diembergerrekin. Bi eskalatzaileek izozte larriak jasan zituzten jaitsieran eta anputazioak egin behar izan zizkieten.\nDenera beste mendi askoren artean, 7 zortzimilako igo ditu."}
{"id": "144615", "revid": "336", "url": "https://eu.wikipedia.org/wiki?curid=144615", "title": "Maurice Herzog", "text": "Maurice Herzog (Lyon, Frantzia, 1919ko urtarrilaren 15a - Neuilly-sur-Seine, Frantzia, 2012ko abenduaren 13) frantziar alpinista eta politikaria izan zen. 1950eko ekainaren 3an Louis Lachenal alpinistarekin batera Himalaia mendilerroko Annapurna mendiaren gailurrera igotzea lortu zuen. Horrenbestez, zortzimilako bat igotzea lortu zuten aurreneko gizakiak izan ziren.\nBizitza.\nGazterik, Bigarren Mundu gerran naziek Frantzia okupatu zutelarik, Herzog erresistentzian ari izan zen, eta adindutakoan politikan jardun zuen, bitartean Frantziako heroi nazional bilakarazi zion balentria egin zuen, 8 091 m dituen Annapurna mendira igotzea lortzean. Lachenalek eta berak mendia garaitu bazuten ere, eskuetako eta oinetako hatzak izozturik atera ziren."}
{"id": "144621", "revid": "512", "url": "https://eu.wikipedia.org/wiki?curid=144621", "title": "Jose Ignacio Alvarez Usabiaga", "text": "Jos\u00e9 Ignacio Alvarez Usabiaga (Donostia, 1945eko otsaila - \"ib.\", 2005eko urriaren 9a) gipuzkoar meteorologo eta Igeldoko behatokiko zuzendaria izan zen 1978-2005 urte bitartean. Aurretik Hondarribiko behatokiko laguntzaile lanetan jardun zuen."}
{"id": "144623", "revid": "17", "url": "https://eu.wikipedia.org/wiki?curid=144623", "title": "Peio Zabala", "text": ""}
{"id": "144625", "revid": "336", "url": "https://eu.wikipedia.org/wiki?curid=144625", "title": "Robert Peel", "text": "Sir Robert Peel (Ramsbottom, Lancashire, Ingalaterra, 1788ko otsailaren 5a - 1850eko uztailaren 2a) Erresuma Batuko Alderdi Kontserbadoreko britainiar politikari eta estatista izan zen. Peel birritan Erresuma Batuko lehen ministro izan zen: aurreneko aldiz, 1834ko abenduaren 10tik 1835eko apirilaren 8ra; eta bigarren aldiz, 1841eko abuztuaren 30tik 1846ko ekainaren 29ra.\nBizitza.\nTory Alderdiko diputatu izendatu zuten 1809an, eta Irlandarako Estatu idazkari izan zen (1812-1818). Barne Arazoetako ministro izan zen, Liverpool (1821-1827 urteetan) eta Wellington (1828-1830) aginpidean ziren garaian. Polizia-talde bat sortu zuen Londresen, eta katolikoen askatasun-legea onarrarazi zuen (1829). Parlamentuko erreformaren ondoren (1832), Tory Alderdia berriro antolatu, eta \"Alderdi Kontserbadore\" izena eman zion. Lehen ministro izan zen 1834-1835 eta 1841-1846 urte-bitarteetan. Beste erreforma batzuen artean \"Corn-law\", aleen merkataritzaren inguruko legea, indargabetu zuen (1846), \"Whig\" taldearen laguntzaz. Peelek hartutako neurri horrek bitan banatu zuen Alderdi Kontserbadorea, liberalismoa bultzatzea leporatu baitzioten. Disraeli buru zuen bere alderdiko taldeak kargua uztera behartu zuen. Ingalaterrako parlamentuan eragin handia izan zuen Peelek, hil arte."}
{"id": "144626", "revid": "46380", "url": "https://eu.wikipedia.org/wiki?curid=144626", "title": "Museoen uhartea", "text": "Museoen uhartea (alemanez Museumsinsel) Alemaniako Berlin hiriburuaren erdiguneko Mitte barrutian dagoen uharte txiki bat da, museo garrantzitsu eta ugariren kokalekua da eta Spree ibaiaren urek inguratzen dute. 1999an UNESCOk Gizateriaren Ondare izendatu zuen.\nHistoria.\nAurreneko erakusketa aretoa 1797 urtean altxatu zen. 1841 urtean Frederiko Gilen IV.a Prusiakoaren eremu erresidentziala zen, \"arteari eta zientziari\" emana. Hainbat errege prusiarrek pilatutako arte eta arkeologia bildumak zeuden bertan. 1918 urtean \"Stiftung Preu\u00dfischer Kulturbesitz\" (\"Prusiarren kultura ondarearen fundazioa\") elkartean hartu zituen bere baitan eta gaur egun ere elkarte honek kudeatzen du.\nBigarren Mundu Gerran hainbat eraikin kaltetu ziren eta oraindik ere berrantolaketa prozeu batean sarturik dago.\nUhartean dauden eraikinak.\nAltes museoa.\n\"Altes museoa\" (\"Museo Zaharra\"), museo guztien artean zaharrena da. Karl Friedrich Schinkel arkitektoak diseinatu eta 1823 eta 1830 artean eraiki zen. Jadanik existitzen ez den Berlingo gazteluaren atzealdean kokatu zen eta Berl\u00edn, Potsdam eta Charlottenburgeko gazteluetako bildumak hartu zituen. Frederiko-Gilen III.a Prusiakoak \"Antikensammlung\" Prusiako arkeologia bilduma publikoak ikus zezan ezarri zuen bertan.\nNeues museoa.\n\"Neues museoa\" (\"Museo Berria\") museo zaharraren atzealdean eraiki zen 1859 urtean. Schinkelen ikaslea zen Friedrich August St\u00fclerrek diseinatu zuen. Bigarren Mundu Gerran ia erabat suntsitu zen eta David Chipperfieldek gidaturiko berreraikitze lanak 2009an amaitu ziren. Aurrehistoriako eta Egiptoko bildumak daude ikusgai, denetan ezagunena Nefertitiren bustoa da.\nAlte Nationalgalerie.\nSt\u00fcler berak eraiki zuen \"Alte Nationalgalerie\" (\"Aintzinako Galeria Nazionala\") 1876an. Joachim H. W. Wagener bankariak XIX mendean emandako arte bilduma gordetzeko eraiki zen. Hurrengo urteetan bilduma handituz joan zen eta gaur egun Alemaniako XIX mendeko margolan eta eskultura bilduma handienetakoa da. Bigarren Mundu Gerran kalte handiak izan zituen eta berreraikuntza prozesu luze baten ondoren 2001 urtean irkei zituen berriz ateak.\nBode museoa.\n\"Bodemuseum\" (\"Bode museoa\") 1904an inauguratu zenean \"Kaiser-Friedrich-Museum\" izenaz. Uhartearen iparraldeko puntan kokaturik dago. Museoak duen kupula marroiari esker erraz identifikatzen da. Antzinate berantiarreko eta Bizantzioko arte eta eskultura bildumak gordetzen ditu.\nPergamo museoa.\n\"Pergamonmuseum\" (\"Pergamo Museoa\") 1930 urtean eraiki zen Ekialde Hurbileko eraikinak gordetzeko. Eraikin aipagarrienak izena ematen dion Pergamoko aldarea, Ixtarren Ateak eta Miletoko merkatuaren atea dira.\nJames Simon galeria.\n\"James-Simon-Galerie\" (\"James Simon galeria\") oraindik eraikitzen ari diren museo berria da. 2019 urtean irekiko ditu ateak.\nBeste ondasun aipagarri batzuk.\nMuseoen uhartea izenaz ezagutzen bada ere badaude museoak ez diren eraikin garrantzitsu batzuk:\nBerlingo katedrala.\n\"Berliner Dom\" (\"Berlingo katedrala\") 1895 eta 1905 urteen artean eraikitako katedral protetantea da. XVIII mendeko katedral barrokoa berriztu zen Karl Friedrich Schinkelek eta itxura neoklasikoa eman zion.\nLustgarten.\n\"Lustgarten\" (\"Gozamenaren parkea\") Spree ibaiaren ertzean dagoen parkea da.\nBerlingo gaztelua.\n\"Berliner Stadtschloss\" (\"Berlingo gaztelua\") Berlin erdian kokaturik zegoen gaztelua zen, Bigarren Mundu Gerran izandako kalte larrien ondorioz eraitsi behar izan zena."}
{"id": "144628", "revid": "105290", "url": "https://eu.wikipedia.org/wiki?curid=144628", "title": "Tallaght Stadium", "text": "Tallaght Stadium (irlanderaz Staid Thamhlachta) Irlandako Dublin hiriko hegoaldean dagoen Tallaght auzoko futbol estadioa da. Shamrock Rovers F.C. taldearen egoitza da."}
{"id": "144630", "revid": "119347", "url": "https://eu.wikipedia.org/wiki?curid=144630", "title": "Seitseminen Parke Nazionala", "text": "Seitseminen Parke Nazionala (finlandieraz, \"Seitsemisen kansallispuisto\") Pirkanmaa eskualde finlandiarrean dagoen parke nazional bat da. Suomenselk\u00e4 eskualdean dago, Ikaalinen eta Yl\u00f6j\u00e4rvi hirien artean. Gainera, Helvetinj\u00e4rvi Parke Nazionaletik gertu dago eta biek batera, ibiltarientzako bide-sare luzea antolatu dute. Eremu zingiratsu eta basotsuetako habitat desberdinak babesteko sortu zen parke nazionala 1982. urtean eta, guztira, 45,5\u00a0km\u00b2-ko azalera dauka .\nEuropako Kontseiluak ematen duen Babestutako Eremuen Europar Diploma jaso zuen parke nazionalak 1996. urtean; Eken\u00e4s Uhartedia Parke Nazionalarekin batera, sari hau duen Finlandiako parke nazional bakarra da .\nHistoria.\nGune hau, basogintza leku bat izan da XIX. mendetik. Inguruko biztanleak bertako oihanetik bizi ziren eta Ikaalinengo herrixketako bizilagunak gainera, arrantza eta ehizatzera etorri ohi ziren. XX. mende hasieratik ordea, bertako baso zaharrak babestu ziren eta oihana galdutako guneak zuhaitzez berrezarri zituzten.\nParke nazionalaren barruan Koveron Kruununmets\u00e4torppa izeneko eta 1850ean eraikitako etxaldea dago. Bertan, XX. mende hasierako modura bizi den familia bat dago eta bisitariek finlandiar landa-bizimoduaren berri izateko aukera bikaina dute .\nNatura.\nIzotz Arotik gaur egunera iritsi zaigun aztarna nabariena iparraldetik hegoaldera doan Seitsemisharju eskerra da. Eskerrak hain zuzen ere, fenomeno geologiko bat dira, metro gutxiko zenbat muino sortzen dituzten alubioi-metaketak. Seitsemisharju eskerraren lekurik garaiena 220 metroko Rappum\u00e4nnynm\u00e4ki muinoa da .\nEremu zingiratsuek parke nazionalaren azalera guztiaren erdia osatzen dute. Zingira gehienak 1960ko eta 1970eko hamarkadetan drainatuak izan ziren, hala ere, parke nazionala sortu zenetik, zingira hauek berrezarriak izan ziren. Udaberri eta udaran padura eremu hau hegaztiz betetzen da; hala nola, eskandinaviar lagopodoak, kuliska pikartak, kurriloak, lira-oilarrak eta zisne txistulariak. Salmij\u00e4rvi eta Soljastensuo eremu zingiratsuez gain, bost urmael txiki eta zazpi aintzira handi daude: Haukilampi, Kirkaslampi, Koverolampi, Lieslampi eta Onkilampi urmaelak, eta Iso-Seitsemisj\u00e4rvi, Liesj\u00e4rvi, Pitkaj\u00e4rvi, Polvij\u00e4rvi, S\u00e4rkij\u00e4rvi, Soljanen eta V\u00e4h\u00e4-Kivij\u00e4rvi aintzirak.\nParke nazionalaren bihotzean Multiharju izeneko oihan zaharra dago. 1910. urtetik babestuta dagoen gunea da eta zuhaitz zaharrenek 400 urte baino gehiago dauzkate; zuhaitz ospetsuenak lertxunak eta izeiak dira. Pitk\u00e4j\u00e4rvi aintzira eta Seitsemisjoki ibaiaren ertzean ere, zuhaitz zaharrak ikus daitezke. Bertan habiaratzen duten hegazti espezieak asko dira, haien artean, euli-txorri papargorriak, mozolo txikiak, okil hiruatzak eta uraleko urubiak.\nBertako basoetan ere, herrialdeko babestutako karraskarietako bat aurki dezakegu, Katagorri hegalari siberiarra hain zuzen. Azkenik, aipatzekoa da parke nazionalaren ikurra den eta gauetan baino ikus ezin daitekeen lepahoria .\nIbilbideak eta Irisgarritasuna.\nSeitseminen Bisitarien Gunea L\u00e4nsi-Aure herrian dago eta bertan, parke nazionalaren inguruko infomazio guztiaren berri izan dezakete bisitariek; hala nola, ibilbide-sarearen mapa eskuratu, parke nazionalaren historiari buruzko erakusketa ikusi edota Mets\u00e4hallitus erakundeak antolatzen dituen ikastaroen berri izan dezakete.\n60\u00a0km-ko markatutako bide-sarea dago parke nazionalean. Oinezkoentzako, txirrindularientzako, eskiatzaileentzako eta arraunlarientzako ibilbideak dira eta sasoiaren arabera, batzuk edo besteek erabiltzen dituzte. Bide luzeenak 40\u00a0km luzera dauka eta motzenak aldiz, 0,5\u00a0km-koa. Hilgabeko arrantza baimendua dago, baita bainua ere; hala ere, Iso-Seitsemisj\u00e4rvi aintziran ur-hegaztiek habiak dauzkaten guneetan debekatua dago bainatzea .\nParke nazionalera iristeko Valtatie 3 edo 23 autobidea hartu beharra dago. Behin Ikaalinen, Kuru, Parkano edo Yl\u00f6j\u00e4rvi herrietara iritsita, bertatik bisitariak parke nazionalera zuzentzen dituen seinaleari baino ez zaio jarraitu behar. Garraio publikoa erabili nahi izanez gero, Kuru eta Parkanotik Tamperera egunero doazen autobusek parke nazionalaren sarreretan geraldia dauzkate ."}
{"id": "144631", "revid": "12654", "url": "https://eu.wikipedia.org/wiki?curid=144631", "title": "Seitseminen", "text": ""}
{"id": "144632", "revid": "23317", "url": "https://eu.wikipedia.org/wiki?curid=144632", "title": "Connacht Rugby", "text": "Connacht Rugby Irlandako Connacht probintzia ordezkatzen duen errugbi taldea da. Pro 14 Ligan jokatu ohi du eta 2016an txapelduna izan zen. Galway hiriko Galway Sportsgrounds estadioan egoitza eta jokalekua du.\nHistoria.\n1885 urtean sortu zen taldea, gainontzeko talde irlandarrak baino sei urte beranduago. Irlandako errugbi jokalari guztien %7a baino ez da bertakoa, eta emaitza apalagoak izan ditu gainerako taldeek baino. 1996an Europako errugbi kopa (gaur egungo Heineken Cup) sortzearekin batera errugbi taldeak profesionalizatu egin ziren eta Connachtek ere bide bera jarraitu zuen."}
{"id": "144633", "revid": "23317", "url": "https://eu.wikipedia.org/wiki?curid=144633", "title": "Ulster Rugby", "text": "Ulster Rugby Irlandako Ulster probintzia ordezkatzen duen errugbi taldea da. Pro 14 Liga eta Heineken Cup txapelketetan lehiatu ohi du, Europako txapelketa gorena 1999an irabazi zuen. Egoitza Belfast hiriko Kingspan Stadium jokalekuan du.\nHistoria.\nTaldea 1879an sortu zen, gainontzeko probintzia irlandarretako taldeekin batera. XX mendean irlandar taldeen arteko loriatsuena izan zen. 1984-85 urtean Australiako selekzioaren aurka jokatu eta irabazle atera zen.\n1996an Heineken Kopa sortzearekin batera errugbi taldeak profesionalizatu egin ziren eta Ulsterrek ere bide bera jarraitu zuen. 1998-99 urtean txapelketa irabazi zuen, hau lortzen zuen lehen talde irlandarra izanik. Ordutik aurrera maila apalagoan ibiltzea tokatu zaio baina 2012an final berri bat jokatu zuen, oraingoan Leinsterrek garaitu zuen."}
{"id": "144634", "revid": "23317", "url": "https://eu.wikipedia.org/wiki?curid=144634", "title": "Leinster Rugby", "text": "Leinster Rugby Irlandako Leinster probintzia ordezkatzen duen errugbi taldea da. Pro 14 Liga eta Heineken Cup txapelketetan lehiatu ohi du, Europako txapelketa gorena hiru alditan irabazi du gainera. Egoitza Dublin hirian du.\nHistoria.\n1875etik aurrera partidak jokatu zituen arren, taldea 1879an sortu zen, gainontzeko probintzia irlandarretako taldeekin batera. 1996an Heineken Kopa sortzearekin batera errugbi taldeak profesionalizatu egin ziren eta Leinsterrek ere bide bera jarraitu zuen. Garai hartan \"Leinster Lions\" izena hartu zuen. 2005ean \"Leinster Rugby\" izena berreskuratu zuen baina lehoiak maskota izaten jarraitzen du.\nIrlandako talderik loriatsuena da, lau Europako Kopa eta zortzi Pro 14 Liga irabazi baititu besteak beste. Aipatzekoa da Europako bi txapelketetan jokaturiko final guztiak irabazi dituela."}
{"id": "144635", "revid": "119347", "url": "https://eu.wikipedia.org/wiki?curid=144635", "title": "Alte Nationalgalerie", "text": "Alte Nationalgalerie (euskaraz \"Museo Nazional Zaharra\") Alemaniako hiriburua den Berlin hiriko Museoen uhartea izeneko gunean dagoen arte museoa da. Bertan Prusiar Ondarearen Kultura Fundazioak erakusgai jarri dituen XIX. mendeko artelanak ikusgai daude."}
{"id": "144639", "revid": "1519", "url": "https://eu.wikipedia.org/wiki?curid=144639", "title": "Bode museoa", "text": "Bode museoa (alemanaz Bode-Museum, jatorrizko izena Kaiser-Friedrich-Museum) Alemaniako hiriburua den Berlin hiriko Museoen uhartea gunean kokatzen den museoa da. 1904an eraiki zen \"Kaiser-Friedrich-Museum\" (\"Federiko Kaiserraren Museoa\") izenaz. Ernst von Ihnek diseinatu zuen. Gaur egun bertan Bizantziar artea, eskultura, txanpoiak eta dominak daude."}
{"id": "144641", "revid": "58701", "url": "https://eu.wikipedia.org/wiki?curid=144641", "title": "Neues Museum", "text": "Neues Museum (euskarazko \"Museo Berria\") Alemaniako hiriburua den Berlin hiriko Museoen uhartea gunean dagoen museoa da. Altes Museumren iparraldean dago.\nAntzinako Egipto, Historiaurrea eta Historiako bilduma zabala du. Beharbada mundu mailan bilduma guztiko objekturik ezagunena Nefertitiren burua litzateke.\nHistoria.\n1843 eta 1855 urteen artean Friedrich August St\u00fclerren egitasmoen arabera eraiki zen. 1939an Bigarren Mundu Gerraren hasierarekin batera itxi egin zuten eta 1945ko Berlingo bonbardaketaren ondorioz kalte ugari jasan zituen. David Chipperfield ingeles arkitektoaren zuzendaritzapean berriz berreraikia izan zen. Azkenik, 2009ko urrian ofizialki berririkia izan zelarik."}
{"id": "144642", "revid": "336", "url": "https://eu.wikipedia.org/wiki?curid=144642", "title": "Spree", "text": "Spree ( alemanez ahoskatua; , ) Alemaniako ibaia da. Goi Lusazia eskualdean jaio (Alemania eta Txekiar Errepublika arteko mugan), eta Saxonia, Berlin eta Brandenburgo estatuak zeharkatzen ditu. Azkenik, Havel ibaiaren elkartzean amaitzen delarik (Havel ibaia Elba ibaiaren ibaiadarra da). Spree ibaiak 400 kilometro inguruko luzera du."}
{"id": "144643", "revid": "880", "url": "https://eu.wikipedia.org/wiki?curid=144643", "title": "Yidish", "text": ""}
{"id": "144644", "revid": "119347", "url": "https://eu.wikipedia.org/wiki?curid=144644", "title": "Lustgarten", "text": "Lustgarten (euskaraz \"Gozamenaren parkea\") Alemaniako hiriburua den Berlin hiriko erdiguneko parkea da. Mitte barrutian kokatzen da, Museoen uhartean hain zuzen ere, eta bere aurrekaldetik Spree ibaia iragaten da. Parke honetan Berlingo katedrala eta Altes museoa kokatzen dira. Bertatik Unter den Linden etorbidea hasi eta Brandenburgoko atean amaitzen da."}
{"id": "144645", "revid": "58701", "url": "https://eu.wikipedia.org/wiki?curid=144645", "title": "James Simon aretoa", "text": "James Simon aretoa (alemanez \"James Simon-Galerie\") Alemaniako hiriburua den Berlin hiriko museo berri bat izango da. Gaur egun berritze lanetan dago. Museoen uhartean kokatzen da, Neues museoa eta Spree ibaiko ibaiadarra den \"Kupfergraben\" delakoaren artean. David Chipperfield arkitektoak diseinatu du eta Henri James Simon (1851-1932) mezenaren izena darama, azken honek bere diru-laguntza oparoen bidez Berlin hiriko museoak mundu mailan ospetsu bilakatu zituen."}
{"id": "144646", "revid": "58701", "url": "https://eu.wikipedia.org/wiki?curid=144646", "title": "Berliner Stadtschloss", "text": "Berliner Stadtschloss (euskaraz \"Berlingo Errege Jauregia\") garai batean Alemaniako Berlin hiriburuko Museoen uhartean kokatzen zen errege jauregia zen.\nHistoria.\nBerez, Prusiako administrazio eraikin garrantzitsuena izan zen.\nBigarren Mundu Gerra amaieran kalte larriak jasan zituen, hortaz, Ekialdeko Alemaniako agintariek erautsi egin zuten, nahiz eta Mendebaldeko Alemaniak erabaki horren aurkako protestak jakinarazi izan zizkien.\n1990eko Alemaniaren bateratzearen ondoren, \"Humboldt Forum\" proiektu edo ekimena kaleratu zen, honen bidez jauregi hau berreraikitzeko asmoa argitara eman zen."}
{"id": "144658", "revid": "58701", "url": "https://eu.wikipedia.org/wiki?curid=144658", "title": "Holyrood jauregia", "text": "Holyrood jauregia () berez Eskoziako erregeen egoitza ofiziala izan zen eta orain Britainiar monarkiaren egoitza ofiziala ere bai. Edinburgh hiriburuan kokatzen da. A mailako eraikina izendaturik dago.\nHolyrood Parkearen alboan dago.\nHistoria.\n1128an David I.a Eskoziakoak monasterio agustindarra sortu zuen bertan eta gaur egungo jauregia 1671 eta 1678 artean eraiki zen estilo barrokoan. 1824 eta 1834 artean konponketa lanak egin ziren Robert Reid arkitektoaren gidaritzapean.\nDeskribapena.\nOinarri karratua du, alde bakoitzak 70 metro ditu. Hiru solairutako eraikinak dira iparraldean eta hegoaldean daudenak.\nBarnealdean, publikoak ikus ditzakeen gelak Erregearen XVII mendeko apartamentuak, Galeria handia eta hego-mendebaldeko dorreko XVI mendeko gelak dira.\nInguruko lorategiek lau hektarea hartzen dituzte. XVI mendeko eraikin bat mantentzen da oraindik, Mary Erreginaren bainua izenaz ezagutzen dena. Beste eraikin batzuk; Holyrood Free eliza, Gordongo Dukesaren eskola eta Guardaren etxea dira."}
{"id": "144661", "revid": "105290", "url": "https://eu.wikipedia.org/wiki?curid=144661", "title": "Edinburgheko Hiri Zaharra", "text": "Edinburgheko Hiri Zaharra, ingelesez \"Old Town\", hots, \"Hiri Zaharra\", eta , Eskoziako Edinburgh hiriburuko alde zaharra da. UNESCO erakundeak 1995an Hiri Berriarekin batera Gizateriaren Ondare izendatu zuen. Bertan, Edinburgheko gaztelua edota Royal Mile kalea kokatzen dira.\nJaialdia.\nUrte-urtero abuztuko hilabete osoan zehar Edinburgh Festival ekitaldi eta kale ikuskizunek auzo honetako kaleetako giroa alaitu eta berotzen dute."}
{"id": "144668", "revid": "58701", "url": "https://eu.wikipedia.org/wiki?curid=144668", "title": "Chilpancingo", "text": "Chilpancingo (nahuatlez: \"chilpan, cingo\", \u00abliztor habi txikia\u00bb, edo \"chilli-pan-tzingo\", \u00abbanderatxo gorrien lekua\u00bb), izen ofiziala Chilpancingo de los Bravo, Mexiko hego-mendebaldeko hiria da, Guerrero estatuko hiriburua eta bigarren hiririk handiena, eta Chilpancingo udalerriko herriburua. 2010ean hiriak 187.251 biztanle zituen, eta udalerri osoak 241.717."}
{"id": "144670", "revid": "512", "url": "https://eu.wikipedia.org/wiki?curid=144670", "title": "Pleiku aireportua", "text": "Pleiku aireportua (Vietnamez \"Pleku\") Vietnamko aireporturik handiena da, Pleikueko erdigunetik 12 kilometrora kokatuta dagoena. 1968an zabaldu zen."}
{"id": "144674", "revid": "17", "url": "https://eu.wikipedia.org/wiki?curid=144674", "title": "Sokamuturra", "text": ""}
{"id": "144675", "revid": "6327", "url": "https://eu.wikipedia.org/wiki?curid=144675", "title": "Soka mutur", "text": ""}
{"id": "144676", "revid": "119347", "url": "https://eu.wikipedia.org/wiki?curid=144676", "title": "Acapulco", "text": "Acapulco edo Acapulco de Ju\u00e1rez Mexiko hego-mendebaldeko Guerrero estatuko hiri jendetsuena eta portu handiena da. Munduko turismogune garrantzitsuenetako bat da. 2010ean hiriak 673.479 biztanle zituen, eta udalerri osoak 789.971.\nGeografia.\nOzeano Barearen ertzean dago, Mexiko Hiritik 380 kilometro hegoaldera. Espainiarrek alde horretan eraiki zuten lehen portua izan zen."}
{"id": "144677", "revid": "105290", "url": "https://eu.wikipedia.org/wiki?curid=144677", "title": "Edinburgheko Hiri Berria", "text": "Edinburgheko Hiri Berria, ingelesez New Town, hots, \"Hiri Berria\", eta , Eskoziako Edinburgh hiriburuko auzoa da. UNESCO erakundeak 1995an Hiri Zaharrarekin batera Gizateriaren Ondare izendatu zuen.\nHistoria.\nXVII mendean Albany eta Yorkeko dukeak, gerora Jakue II.a Ingalaterrakoa eta VII.a Eskoziakoa izango zenak Holyrooden errege komisario zela Edinburgh hiriaren iparraldeko lur lauetan aintziraren atzean hiria heda zitekeela pentsatu zuen eta hori ahalbidetzeko legea sortu zuen. 1682an dukeak hiria utzi zuen Errege izateko eta haren proposamena aurrera eramateko erabakia atzeratu egin zen.\n1766an hiri berria planifikatzeko diseinu lehiaketa bat antolatu zen eta 26 urtetako adina zuen James Craig arkitektoak irabazi zuen. Hurrengo urtean abiatu ziren lanak iparraldeko zubiaren atzean. 1830 hamarkadan lakua lehortu egin zuten eta hiri berria 1850 inguruan bukatu zuten eraikitzen.\nDeskribapena.\nHiru kale paralelo daude. Kale nagusia, erdikoa, George Street da, garai hartan Erresuma Batuko erregea zen Jurgi III.aren omenez. Iparraldeko kale paraleloa Queen Street da eta hegoaldekoa St. Giles Street, hiriko patroia."}
