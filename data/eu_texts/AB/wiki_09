{"id": "146338", "revid": "336", "url": "https://eu.wikipedia.org/wiki?curid=146338", "title": "Ford Mustang", "text": "Ford Motor Companyk Ford Mustang auto modeloa ekoizten du. Hasiera batean, Ipar Amerikako Ford Falconean oinarritu zen. 1964 urtean aurkeztu zuten lehen modeloa eta Model A merkaturatu zutenetik, modelo arrakastatsuena izan da.\nMustang-ak auto klase berri baten aitzindari izan zen, hau da, kapota luze eta atzealde motza duten \"coup\u00e9\" deportiboak. Era berean, auto ekoizle lehiakideentzat inspirazio-iturri izan zen, besteak beste, General Motorsen Chevrolet Camaro, Chryslerren Plymouth Barracuda edo Toyota Celicarentzat.\nLehen belaunaldia (1964-1973).\nProiektuko arduradunek gizon zein emakumeentzat erakargarri izan behar zuen autoa nahi zuten: Ferrari eta Maserati antzeko aurrealdea eta airea sartzeko zuloak alboetan, atzeko balaztak hozteko. Oro har, auto deportibo itxura izan behar zuen eta nolabait, europar diseinuarekin harremanetan egon.\nKonpainiak gomendatutako salmenta-prezioa izan ahal izateko, Ford-ek jadanik ekoizten zituen osagaietan oinarritu ziren. Barnealdea, txasis eta suspentsio osagaiak garaiko Ford Falcon eta Fairlaneean oinarritu ziren.\nLehen urterako hasierako aurreikuspenak 100.000 unitate baino gutxiagokoak izan ziren. Kopuru hau, ordea, 3 hilabetetan gainditu zen eta lehen urtearen bueltan, 418.000 unitate saldu ziren. 18 hilabete igaro ondoren, milioi bat unitate ekoiztu ziren.\nJames Bonden \"Goldfinger\" filmean agertu zen 1964 urtean bertan.\nBigarren belaunaldia (1974\u20131978).\nLee Iacocca, Mustang-en sustatzaileetako bat, Ford Motor Companyren presidente bilakatu zen 1970ean, eta Mustang modelo eraberritu bat sortzea agindu zuen, kontsumoarekiko eraginkorrago izan behar zuena.\nModelo berria, Mustang II izendatua, 1973ko petrolioaren krisia baino bi hilabete lehenago aurkeztu zen, baina dimentsio mugatua zela eta, AEBetara inportaturiko beste modeloekin lehiatzeko gai izan zen (batik bat, Japonia eta Europakoekin). Bost urtetako salmenta kopurua, halere, 385.993 unitatekoa izan zen, datu apala berau, baldin eta Mustang originalak lortutako errekorrarekin alderatzen badugu: 12 hilabetetan 418.812 unitate, alegia.\nHirugarren belaunaldia (1979\u20131993).\n1980ko hamarkadarekin batera, diseinu aldaketa etorri zen, esanguratsuena aurrealdeko faroen forma laukiduna izan zelarik. Salmenten beherakada eta petrolio krisiaren ondorioz, motore eraginkorragoak behar ziren kontsumoari zegokionez. Mustang berria Mazda MX-6aren bariazioa izateko jaio zen, baina Mustang zaleak aurre-trakzioaren aurka azaldu ziren. MX-6aren bariazioa 1989ko Ford Probe bilakatu zen.\nLaugarren belaunaldia (1994\u20132004).\nZaldiaren logoa berreskuratu zen aurrealdeko faro arteko hutsunerako eta 1990eko hamarkadako modarekin bat egin zuen diseinuak, ertzek itxura borobilduagoa lortuz.\nBosgarren belaunaldia (2005etik aurrera).\n2004ko \"North American International Auto Show\" delakoan, Ford-ek eraberritutako Mustang modeloa aurkeztu zuen. Ford-eko agintari baten hitzetan, berorren diseinuak \u201cretro-futurismoa\u201dn zuen oinarri. 1960ko lehen bertsioa nolabait gogorarazten bazuen ere, itxura sendoa bereganatu zuen eta segurtasun nahiz erosotasun mailak nabariki hobera egin zuen, antzinako modeloekin alderatuz.\nZinema.\n\"Bullitt\" (1968) film ospetsuan, Steve McQueen aktoreak gidatzen duen auto modeloa da."}
{"id": "146339", "revid": "9058805", "url": "https://eu.wikipedia.org/wiki?curid=146339", "title": "Monumenta Linguae Vasconum", "text": "Monumenta Linguae Vasconum (MLV) ikerketa-talde bat da, Euskal Herriko Unibertsitateko Hizkuntzalaritza eta Euskal Ikasketak Sailaren barruan 2002an abiatu zena. Helburu hauek ditu:\nKideak.\nZuzendariak:\nIkertzaileak:\nKanpo estekak.\n[[Kategoria:Euskararen historia]]"}
{"id": "146340", "revid": "1545", "url": "https://eu.wikipedia.org/wiki?curid=146340", "title": "Natura parke", "text": ""}
{"id": "146342", "revid": "119347", "url": "https://eu.wikipedia.org/wiki?curid=146342", "title": "Polinesiar uharte periferikoak", "text": "Polinesiar uharte periferikoak (ingelesez \"Polynesian outliers\") Polinesiako esparru geografiko edota politikotik kanpo dauden polinesiar kulturako uharteak dira. Melanesian eta Mikronesian daude eta gehienak oso txikiak dira.\nHizkuntza polinesiarrak hitz egiten duten populazio talde txikiak bizi dira uharte hauetan. Ikerketa linguistiko eta arkeologikoen arabera mendebaldeko Polinesiatik (Samoa, Tonga, Tuvalu, Uvea, Futuna) lekualdatu ziren taldeak dira.\nOro har uharte bakoitzean hizkuntza polinesiar bana dago. Zenbait kasutan hizkuntza polinesiarra gorde bada ere, mikronesiar edo melanesiar inguruaren eragin kulturala ere hartu dute.\nKokapena.\nHauexek dira polinesiar uharte periferikoak, estatu eta lurraldeka sailkatuta:\nKontzeptu honetan sar litezkeen beste uharte batzuk:\nHizkuntzen sailkapena.\nPolinesiar uharte periferiko guztietan hitz egiten diren hizkuntzak bi taldetan sailkatzen dira:"}
{"id": "146343", "revid": "1545", "url": "https://eu.wikipedia.org/wiki?curid=146343", "title": "Antonio Fern\u00e1ndez de Troc\u00f3niz", "text": "Antonio Fern\u00e1ndez de Troc\u00f3niz Ortiz de Zarate (1916 - 2006ko martxoaren 24a) euskal herritar matematikari, ingeniari eta Euskal Herriko Unibertsitateko estatistikako irakasle eta katedraduna izan zen. Hainbat estatistika testulibururen egile, Espainiako Real Academia de Ciencias Exactas, F\u00edsicas y Naturales erakundeko kide ere izan zen."}
{"id": "146345", "revid": "6327", "url": "https://eu.wikipedia.org/wiki?curid=146345", "title": "Meiji Berrezarpena", "text": ""}
{"id": "146346", "revid": "201", "url": "https://eu.wikipedia.org/wiki?curid=146346", "title": "Edo shogunerria", "text": ""}
{"id": "146347", "revid": "201", "url": "https://eu.wikipedia.org/wiki?curid=146347", "title": "Paparreko (orratz)", "text": ""}
{"id": "146350", "revid": "98220", "url": "https://eu.wikipedia.org/wiki?curid=146350", "title": "Aotearoa", "text": "Aotearoa, Zeelanda Berriaren gaur egungo maorierazko izendapena da. XIX. mendearen erdialdean erabiltzen hasi zen, jatorrizko esanahia ezezaguna da, baina izendapena maorierazko hitz hauetan banatu daiteke: \"ao\" ('laino', 'egunsenti', 'egunargi' edo 'mundu'), \"tea\" ('zuri', 'garbi' edo 'distiratsu') eta \"roa\" ('luze').\nBerez, maoriek izendapen hau Ipar uhartea izendatzeko bakarrik erabiltzen zuten, bi uharteak nahiz herrialde osoa izendatzeko \"Aotearoa me Te Waipounamu\" (\"Ipar uhartea eta Hego uhartea\") eraibiliz, baina denboraren poderioz lehen izendapena nagusitu da. Europarren ailegatzea aurreko garaian maoriek ez zuten herrialde osoa izendatzeko izendapenik."}
{"id": "146351", "revid": "1340", "url": "https://eu.wikipedia.org/wiki?curid=146351", "title": "Uharte periferiko polinesiarrak", "text": ""}
{"id": "146356", "revid": "6950", "url": "https://eu.wikipedia.org/wiki?curid=146356", "title": "Lingua franca (argipena)", "text": "Lingua franca terminoak esanahi ezberdinak ditu:"}
{"id": "146357", "revid": "1340", "url": "https://eu.wikipedia.org/wiki?curid=146357", "title": "Salvador de Bahia", "text": ""}
{"id": "146358", "revid": "336", "url": "https://eu.wikipedia.org/wiki?curid=146358", "title": "Bruselako Adierazpena", "text": "Bruselako Adierazpena 2010eko martxoaren 29an politika munduan eta gatazken konponbideetan esperientzia edo izen handia duten nazioarteko aditu eta elkarte batzuek Euskal Herrian bizi den gatazkari irtenbidea erraztu nahian Europar Batasuneko hiriburu politikoan sinatu zuten idazkia da.\nSinatzaileen artean alde batetik Hegoafrika eta Irlandako gatazkak konponbidean jartzeko lanean aritu zirenak zein Bakearen Nobel Saridunak eta bestetik publikoki hain ezagunak izan gabe bakegintzan aritu diren elkarte eta unibertsitateetako kideak nabaritu daitezke. Testua Brian Currin abokatu hegoafrikarrak irakurri zuen.\nTestua.\nHauxe da agiri honen testu osoa:\nSinatzaileak.\nSinatu zuten lagunen izenak ordena alfabetikoz:\nHoriez gain Nelson Mandela Fundazioak ere sinatu zuen; kasu honetan gehigarri batean dokumentua sortzailearen, hau da Mandelaren pentsamenduarekin bat egiten duela aipatzen da.\nIbilbidea.\nDokumentua 2010eko martxoaren 29an Brian Currin hegoafrikarrak irakurri zuenetik Euskal Herriko eragileen artean iritzi eta erreakzio desberdinak jaso dira.\nPSOE eta PPko kideek batez ere kontrako jarrera erakutsi dute; abiapuntua ezker abertzalearen mugimendu politikoak izatea eta konpromisoak ETAri bezala Espainiako gobernuari ere eskatzea ez zutuzten bat ere begi onez ikusi. Zenbait kasutan bitartekari lanean aritu baino \"Batasunaren aholkulari lanak\" egiten zituztela esatera heldu dira Rodolfo Ares edo Alfredo P\u00e9rez Rubalcaba, adibidez.\nAldiz, alderdi abertzale eta eragile sozial askoren partetik babes handia jaso du eta gatazkaren konponbiderako nazioartearen parte hartzea ezinbestekoa delakoan daude. Lokarrik Bruselako Adierazpenaren aldeko sinadura bilketa egin du.\nETAk bere irailaren 19ko agirian Adierazpena sinatu zutenei esker ona adierazteaz gain beraiekin \u00abkonponbide demokratikoak behar dituen urratsak\u00bb aztertzeko prestutasuna azaldu zuen. Irailaren 23an Currinek bi puntuko oharra bidali zuen hedabideetara; lehenak ETAren agiria sinatzaile guztiei bidali ziela zioen eta bigarrenak kontsulta eta ekarpen prozesu baten ostean ETAri erantzungo ziotela. Hile bereko 30ean Paul Rios Lokarriko koordinatzailearen bidez zabaldutako prentsa-oharrean Adierazpenaren sinatzaileek ETAri \"aldebakarreko su-eten iraunkor eta egiaztagarria\" emateko eskaria berretsi eta geroago nortzuk diren jakinaraziko den bost lagunek osatutako \"Nazioarteko Harreman Talde\" bat osatzea erabaki dutela publiko egin zuten."}
{"id": "146362", "revid": "448", "url": "https://eu.wikipedia.org/wiki?curid=146362", "title": "Goardia Zibila", "text": ""}
{"id": "146364", "revid": "28807", "url": "https://eu.wikipedia.org/wiki?curid=146364", "title": "Frederik Willem de Klerk", "text": ""}
{"id": "146365", "revid": "11782", "url": "https://eu.wikipedia.org/wiki?curid=146365", "title": "F. W. de Klerk", "text": ""}
{"id": "146366", "revid": "6327", "url": "https://eu.wikipedia.org/wiki?curid=146366", "title": "Errege Goardia", "text": ""}
{"id": "146367", "revid": "448", "url": "https://eu.wikipedia.org/wiki?curid=146367", "title": "Errege Guardia", "text": ""}
{"id": "146368", "revid": "448", "url": "https://eu.wikipedia.org/wiki?curid=146368", "title": "Gu\u00e0rdia Urbana", "text": ""}
{"id": "146369", "revid": "336", "url": "https://eu.wikipedia.org/wiki?curid=146369", "title": "Erresuma Batuko Gobernua", "text": "Erresuma Batuko Gobernua edo Bere Maiestatearen Gobernua () Britainia Handiko eta Ipar Irlandako gobernu zentrala da. Herrialdeko arazoez arduratzen diren ministerioek osatzen dute. Gobernua lehen ministroak zuzentzen du, Gobernuko beste kideak hautatzen dituena. Lehen ministroa eta ministro garrantzitsuenek \"Kabinetea\" osatzen duten, non erabaki nagusienak hartzen diren.\nHalaber, Erresuma Batuko Konstituzioaren arabera, botere betearazlea monarkaren ardura da. Monarkak botere hori bakarrik erabiltzen du Lehen Ministroak edo Kabineteak aholkatzen dionean.\nEgungo lehen ministroa Boris Johnson kontserbadorea da 2019ko uztailaren 24tik.\nKokapena.\nLehen ministroaren egoitza 10 Downing Streeten dago, Westminsterren. Gobernuko departamendu gehienen egoitzak Whitehall inguruetan kokatzen dira.\nAutogobernua.\n1998tik gobernu zentralaren hainbat konpetentzia Eskozia, Gales eta Ipar Irlandako lurralde-gobernuei itzuli zaizkie. Bestalde, Ingalaterrari ez zaio inoiz konpetentziari itzuli; ez baitu lurralde-gobernurik."}
{"id": "146376", "revid": "1545", "url": "https://eu.wikipedia.org/wiki?curid=146376", "title": "Toyotomi Hideyoshi", "text": " (Nakamura-ku, Nagoia, 1536 edo 1537ko otsailaren 2a- Fushimi gaztelua, Kyoto, 1598ko irailak 18) Japonia bateratu zuen Sengoku aroko daimy\u014d bat izan zen. Korearen japoniar inbasioengatik eta zenbait ondare kultural uzteagatik da ezaguna, hauen artean armak soilik samurai klaseko kideek eraman zitzaketela ezarri izana. Jatorri umilekoa, Hideyoshi bere garaiko gizonik garrantzitsuenetako bat bihurtu zen, eta bere eraberritze politikoek herrialdea baketzea lortu zuten, baita Tokugawa shogunerriaren oinarriak ezartzea ere.\nBiografia.\nGaztaroa.\nEz da askorik ezagutzen zehatz Hideyoshiren bizitzari buruz 1570 aurretik, bere izena egundaino mantendu diren agiri eta kartetan agertzen hasten denean. Bere autobiografia 1577an hasten da, baina bertan Hideyoshik oso gutxi hitz egiten du bere iraganari buruz. Tradizioak dioenez Nakamura-kun jaio zen, Nagoian, Owari probintzian, Oda klanaren bizitokia. Ez zuen samurai leinu argirik: Bere aita, Yaemon izenekoa, ashigarua izan zen Oda Nobunagaren aita izan zen Oda Nobuhideren armadetan, guduan zauritua izan eta nekazaritza lanetara itzuli zen arte. Jaiotza baldintzen ondorioz Hideyoshik ez zuen abizenik izan. Haurtzaroan eman zitzaion izena \"Hiyoshimaru\" (\"Eguzkiaren Oparia\") izan zen, izen honi buruzko aldaerak dauden arren.\nElezahar askok diotenez Hideyoshi, gaztea zenean tenplu batera ikastera bidalia izan zen, baina tenpluko bizimoduari uko egin zion eta abentura bila ihes egin zuen. Kinoshita Tokichiro izenarekin Imagawa klanera batu zen tokiko gobernaria zen Matsushita Kaheiren zerbitzari bezala. Hortik Imagawa Yoshimotoren lurretara bidaiatu zuen, Suruga probintziako daimy\u014da zena, eta hor zerbitzatu zuen denbora batez, Matsushita Yukitsuna samuraiak enkargatu zion diru kopuru batekin ihes egin zuen arte."}
{"id": "146377", "revid": "15795", "url": "https://eu.wikipedia.org/wiki?curid=146377", "title": "Errepublikar Guardia Nazionala", "text": ""}
{"id": "146378", "revid": "15795", "url": "https://eu.wikipedia.org/wiki?curid=146378", "title": "Guardia Nacional Republicana", "text": ""}
{"id": "146379", "revid": "6327", "url": "https://eu.wikipedia.org/wiki?curid=146379", "title": "Erdialdea (Frantzia)", "text": ""}
{"id": "146380", "revid": "58701", "url": "https://eu.wikipedia.org/wiki?curid=146380", "title": "Ebroko gudua", "text": "Ebroko gudua Espainiako Gerra Zibilan jazo ziren gudu guztien artean handiena izan zen. Ebroko haranaren behe ibarrean gauzatu zen, Tarragonako probintziako mendebaldean dagoen Terra Alta eskualdea eta Zaragozako probintziaren ekialdeko eremuan, hain zuzen ere. 1938ko uztaila eta azaroaren artean jazo zen. Gerra honetako odoltsu eta luzeena ere izan zen. \nGertaerak.\n1938ko uztailaren 25ean, Ebroko gudua hasi zen, 1936ko Gerrako batailarik luze eta bortitzena. Ia 17.000 pertsona hil ziren bertan. Errepublikaren aldekoak irabazten hasi baziren ere, frankistek abiazio naziaren laguntzarekin egindako kontraerasoaren ostean irabazi zuten eta gerra irabazteko erabakigarria izan zen. Si me quieres escribir kantu herrikoiak ongi islatzen du bataila hartan murgilduta zeuden errepublikanoen egoera."}
{"id": "146383", "revid": "6327", "url": "https://eu.wikipedia.org/wiki?curid=146383", "title": "Xanpaina-Ardena", "text": ""}
{"id": "146384", "revid": "1340", "url": "https://eu.wikipedia.org/wiki?curid=146384", "title": "Frantziako Uhartea", "text": ""}
{"id": "146385", "revid": "48990", "url": "https://eu.wikipedia.org/wiki?curid=146385", "title": "Eguerdia-Pirinioak", "text": ""}
{"id": "146386", "revid": "15795", "url": "https://eu.wikipedia.org/wiki?curid=146386", "title": "Proventza-Alpeak-C\u00f4te d'Azur", "text": ""}
{"id": "146387", "revid": "1982", "url": "https://eu.wikipedia.org/wiki?curid=146387", "title": "Rodano-Alpeak", "text": ""}
{"id": "146388", "revid": "1340", "url": "https://eu.wikipedia.org/wiki?curid=146388", "title": "Bretainia eskualdea", "text": ""}
{"id": "146389", "revid": "6327", "url": "https://eu.wikipedia.org/wiki?curid=146389", "title": "C\u00f4te d'Or", "text": ""}
{"id": "146390", "revid": "6327", "url": "https://eu.wikipedia.org/wiki?curid=146390", "title": "Bertoko behia", "text": ""}
{"id": "146393", "revid": "90204", "url": "https://eu.wikipedia.org/wiki?curid=146393", "title": "Nick Vujicic", "text": "Nicholas James Vujicic (Melbourne, 1982ko abenduaren 4a - ) motibazio-gaiei buruzko hizlari eta sermoilaria da. Beso eta hankarik gabe jaioa, gaigabezia horri aurren nola egin dion baliatzen du bere hitzaldietan eredu moduan. Herrialde anitzetan hitzaldiak egin ditu, sarri ikasleen aurrean baina baita enpresaburu eta presoekin ere, bere bizipenak kontatu eta bizitza-itxaropen eta ahaleginaren aldeko mezua zabalduz. Liburuak idatzi, bideoak ekoiztu, telebista-saioetan parte hartu ere egin ditu bere esperientzia eta mezuen berri emanez. 2009 urtean, \"The Butterfly Circus\" film labur sarituaren protagonista nagusia izan zen.\nBizitza.\nBeso eta hankarik gabe, legeak ez zion eskolan sartzea utzi hasiera batean, adimenez guztiz haur normala zen arren. Legeak aldatu zirenean, ordea, eskolara joan ahal izan zuen eta idazten eta ordenagailua maneiatzen ikasi zuen beste haurrek bezala. Eguneroko zereginak bere kabuz egiten ere ikasi zuen, hala nola ilea orrazten, hortzak garbitzen eta bizarra mozten. Kirol zenbaitetan ere trebezia ikusgarria lortu du, bere gaigabezia gorabehera. Unibertsitatean finantzak eta kontabilitatea ikasi zituen."}
{"id": "146397", "revid": "448", "url": "https://eu.wikipedia.org/wiki?curid=146397", "title": "Iru\u00f1eko Ziudadela", "text": ""}
{"id": "146399", "revid": "6327", "url": "https://eu.wikipedia.org/wiki?curid=146399", "title": "Ligatu", "text": ""}
{"id": "146400", "revid": "688", "url": "https://eu.wikipedia.org/wiki?curid=146400", "title": "Fresnillo de Gonz\u00e1lez Echeverr\u00eda", "text": "Fresnillo Mexikoko Zacatecas estatuko hiria da. 2005ean hiriak 110.892 biztanle zituen. Udalerri osoak 4.947\u00a0km\u00b2-ko azalera du eta 196.538 biztanle 2005ean."}
{"id": "146402", "revid": "1340", "url": "https://eu.wikipedia.org/wiki?curid=146402", "title": "Tlaxcala (Tlaxcala)", "text": ""}
{"id": "146415", "revid": "119347", "url": "https://eu.wikipedia.org/wiki?curid=146415", "title": "Andrea Bartoli", "text": "Andrea Bartoli nazioarteko gatazken azterketa eta konponbideen bilaketan esperientzia handia duen antropologo italiarra da. Euskal Herriaren gaineko Bruselako Adierazpena sinatu zutenetakoa da.\nBiografia.\nErroman jaioa, hiri horretako eta Milango unibertsitateetan Antropologia ikasi zuen. \"Unit\u00e0 Sanitaria Locale 7\" izenekoaren presidentea (1983-1987) eta \"Consiglio Nazionale dell\u2019Economia e del Lavoro\" kontseiluaren aholkularia (1980-1984) izan zen.\nOraindik bere herrialdean Andrea Bartoli Erromako Tor Vergata unibertsitatean irakasle (1987-1992) eta Programa Sozialen Ikerketarako Zentroaren zuzendaria izan zen (1986-1992). Sienako unibertsitatean ere irakasle aritu zen.\nBartoli 1994tik AEBetan ibili da irakasle; Columbiako Unibertsitatearen babespean \"Center for International Conflict Resolution\" (CICR) 1997an sortu eta bere zuzendaria izan zen. Zentroak antolatutako lehen ekimena figura erlijiosoek bakegile gisa duten egitekoaz izan zen; horretarako Bartolik Mozambikeko bake prozesuan Sant'Egidio komunitatearekin izandako esperientzian oinarritu zen; Sant'Egidioko kidea delako hainbeste gatazka konpontzeko ahaleginetan esku hartu du. Aipatu New Yorkeko unibertsitatean Ikerketa Aurreratuetako zuzendari laguntzailea izan zen 1992 eta 1996ren artean. \"School of International and Public Affairs\" (SIPA) eskolan ikerketa irakaslea izan da eta Georgetown Unibertsitatean ere eman ditu eskolak.\nAzken urteetan Virginiako George Mason Unibertsitatean egon da 2007tik eta bertako \"Institute of Conflict Analysis and Resolution\" (ICAR) institutuko zuzendaria da egun. \"Dynamical Systems and Conflict Team\" taldeko kidea da eta \"Search for Common Ground\" elkarteko bulegoko kideetakoa ere da.\nEuskal Herriaz.\n2010ean Bruselako Adierazpena sinatu baino lehen Bartolik Euskal Herriarekiko harremana izan du. 2006an Euskal Herrira bisitaldia egiteko Juan Jos\u00e9 Ibarretxek gonbidatu zuen bakegintzaren alorreko adituen taldean egon zen; taldean Bruselako Adierazpena sinatu duen Alan Smith zegoen, besteak beste. \"Bakea eta Elkarbizitzarako Plana\" deitu zen egitasmoaren erredakzioan kolaboratzeko eskatu zioten eta Bartoli askatasunen eta eskubide zibil eta politikoen defentsak duen egitekoa jorratzen duen planaren atala aztertu zuen. 2007an Ibarretxek berak bultzatutako \"Konpondu\" ekimenaren ebaluatzaileetakoa izan zen."}
{"id": "146417", "revid": "1340", "url": "https://eu.wikipedia.org/wiki?curid=146417", "title": "Urrezko Kosta", "text": ""}
{"id": "146418", "revid": "15795", "url": "https://eu.wikipedia.org/wiki?curid=146418", "title": "Eure-eta-Loir", "text": ""}
{"id": "146419", "revid": "6327", "url": "https://eu.wikipedia.org/wiki?curid=146419", "title": "Ille-eta-Vilaine", "text": ""}
{"id": "146422", "revid": "15795", "url": "https://eu.wikipedia.org/wiki?curid=146422", "title": "Ille-eta-Vilaineko udalerrien zerrenda", "text": ""}
{"id": "146423", "revid": "6327", "url": "https://eu.wikipedia.org/wiki?curid=146423", "title": "Indre-eta-Loira", "text": ""}
{"id": "146425", "revid": "6327", "url": "https://eu.wikipedia.org/wiki?curid=146425", "title": "Loir-eta-Cher", "text": ""}
{"id": "146427", "revid": "119347", "url": "https://eu.wikipedia.org/wiki?curid=146427", "title": "Aldo Civico", "text": "Aldo Civico AEBetako Columbiako Unibertsitateko \"Center for International Conflict Resolution\" (\"Nazioarteko Gatazkak konpontzeko Zentroa\", CICR) instituzioko zuzendari italiarra da. Euskal Herriari buruzko Bruselako Adierazpenaren sinatzaileetakoa da.\nBiografia.\nAldo Civicok Zientzia Politikoak ikasi zituen Bolonian (Italia) eta Antropologian doktoregoa atera zuen Columbiako Unibertsitatean.\n1991 eta 1995 artean Leoluca Orlando Palermoko alkatearen aholkulari politikoa izan zen. 1995 eta 1999 artean Alemaniako hedabide batzuetan kazetari independente aritu zen.\n2000n AEBetara heldu zen. New Yorkeko Columbiako Unibertsitateko \"Center for International Conflict Resolution\" (CICR) delakoan zuzendari bihurtu zen. 2001etik Kolonbiako gatazka armatuari buruzko azterlana bertan egiten ari da; 2005 eta 2007 artean estatu horretako gobernua eta ELN (\"Ej\u00e9rcito de Liberaci\u00f3n Nacional\") gerrilla taldearen arteko elkarrizketan bitartekari aritu zirenetakoa izan zen. Irabazitako esperientziagatik 2007tik USAID Colombiaren eta AEBetako Estatu Sailaren gatazkak konpontzeko estrategietarako aholkularia bihurtu zen.\n2008ko AEBetako presidentea aukeratzeko kanpainan Barack Obama eta Hillary Clintonen mendebaldeko hemisferiorako aholkulari informala izan zen.\nEuskal Herriaz.\n2010ean Bruselako Adierazpena sinatu zutenen artean egon baino lehen, bera buru den CICR Juan Jos\u00e9 Ibarretxek bultzatutako \"Konpondu\" ekimenari buruzko txosten baten egilea izan zen."}
{"id": "146428", "revid": "646", "url": "https://eu.wikipedia.org/wiki?curid=146428", "title": "Exoi", "text": "Exoia itzulpen prozesuan aminoazidoak kodetzen dituen DNA-ren zatiari deritzo. Introien aldean, exoiak ez dira desagertzen RNA-m-aren heltze prozesuan, eta duten informazio genetikoa adierazten da itzulpenean.\nEukariotoen DNA-k proteinak kodetzen dituzten zatiak ditu (exoiak), proteinak kodetzen ez dituzten zatiekin (introiekin) tartekatuak. Prokariotoen genomak, aldiz, ez du introirik.\nExoiak \"splicing\" edo RNA-m-aren birdoitze prozesuan kanporatuak ez diren gene baten zatiak dira, RNA-m helduan agertzen direnak. Proteinak sortzeko informazioa dute."}
{"id": "146431", "revid": "105290", "url": "https://eu.wikipedia.org/wiki?curid=146431", "title": "Erauskin", "text": "Erauskin Beasain udalerriko (Goierri, Gipuzkoa) auzoa da, Usurbe mendiaren magalean dagoena, bost baserrik osatua (Loitzenea, Salete, Ferminenea, Bideaurre eta Zelaieder). Ofizialki, hala ere, ez da auzoa: administrazioaren aldetik, Beasainmendi auzoaren zati bat da."}
{"id": "146432", "revid": "1340", "url": "https://eu.wikipedia.org/wiki?curid=146432", "title": "Frantziar Guyana", "text": ""}
{"id": "146434", "revid": "1340", "url": "https://eu.wikipedia.org/wiki?curid=146434", "title": "Frantziar Guyanako bandera", "text": ""}
{"id": "146435", "revid": "1340", "url": "https://eu.wikipedia.org/wiki?curid=146435", "title": "Guyana Frantses", "text": ""}
{"id": "146440", "revid": "1340", "url": "https://eu.wikipedia.org/wiki?curid=146440", "title": "La 10 \u00c1lava", "text": ""}
{"id": "146442", "revid": "448", "url": "https://eu.wikipedia.org/wiki?curid=146442", "title": "Aralarko Done Mikel in Excelsis", "text": ""}
{"id": "146443", "revid": "448", "url": "https://eu.wikipedia.org/wiki?curid=146443", "title": "Murumendiko dama", "text": ""}
{"id": "146444", "revid": "448", "url": "https://eu.wikipedia.org/wiki?curid=146444", "title": "Aralarko dama", "text": ""}
{"id": "146445", "revid": "448", "url": "https://eu.wikipedia.org/wiki?curid=146445", "title": "Aizkorriko dama", "text": ""}
{"id": "146446", "revid": "105290", "url": "https://eu.wikipedia.org/wiki?curid=146446", "title": "Jarindo", "text": "Jarindo mendia Arabako iparraldean dago eta 896 metroko garaiera du."}
{"id": "146447", "revid": "336", "url": "https://eu.wikipedia.org/wiki?curid=146447", "title": "Bermudako Hirukia", "text": "Bermudako Hirukia edo \"Deabruaren Hirukia\" triangelu forma duen gune geografiko bat da, 1,1 milioi km\u00b2-koa. Ozeano Atlantikoan dago, Bermuda uhartearen, Puerto Ricoren eta Fort Lauderdale-ren (Florida) artean.\nEgiazko datu estatistikoek bertako desagerpen kopurua esanguratsutzat ez duten arren, XX. mendearen erdialdean zenbait idazlek gune horren arriskuaz idatzi zuten, eta arrakasta handia izan zuten. Hala ere, Amerikako Estatu Batuetako Kostazaintzak dio Bermudako Hirukian ez direla beste leku batzuetan baino itsasontzi eta hegazkin gehiago desagertzen.\nHistoria.\nBelaontzien garaian, Bermudako Hirukia etengabeko pasabidea zen hango haizeei eta Golkoko itsas-korronteei probetxu atera nahian. Gero, lurrun makinek eta barne konbustioko motordun ontziek Ipar Atlantikoa zeharkatzen jarraitu zuten, Bermudako Hiruki ospetsuaren erditik nabigatuz. Golkoko korronteak oso eguraldi ezegonkorra du, urakan askorekin. Trafiko ugaria eta eguraldi txarraren konbinazioak posible egiten du itsasontziak ekaitzetan barneratzea eta aztarnarik utzi gabe galtzea. XX. mendean, maiz gertatu zen hori.\nAntzeko ezaugarriak dituzten beste leku batzuk ere aztertu izan dira:\nBermuda hirukairi buruzko lehen aipuak 1951n egin ziren, \"Associated Press\"eko kazetari zen E. V. W. Jonesek Bahaman galdutako ontzi galduei buruz idatzi zuenean. Ontzi eta hegazkinen desagerpen misteriotsuak aipatu zituen eta guneari \"Deabruaren hirukia\" izena jarri zion.\n1952an, George X. Sandek ere itsasoko desagertze misteriotsuak azaleratu zituen Destino aldizkarian.\n1964an, Vincent Gaddisek (1913-1997) \"Bermuda hirukia\" terminoa erabili zuen Argosy aldizkarian. Hurrengo urtean, \"Invisible Horizons: True Mysteries of the Sea\" liburua argitaratu zuen. Liburu honen kapituluetariko bat Bermudako hirukiari buruz zen. Kontakizun honen sustatzaile nagusi bera kontsideratu ohi dute.\nHala ere, bultzada nagusia Charles Berlitzek (1914-2003) emango zion 10 urte geroago. 1974an idatzi zuen \"The Bermuda triangle\" bestsellerra, Gaddisen testuaren zati handi bat kopiatuz eta desagerpenak bilduz (eta kasu batzuetan, manipulatu eta faltsutuz). Hau da Berlitzek eskainitako gertaeren kronologia:\nAskok sinetsi dute Bermudako hirukian gertatutako desagerpen hauek arrazoi misteriotsu bat zutela. Gaur arte, 50 bat ontzi eta 20 bat hegazkin desagertu dira arrastorik utzi gabe ozeano Atlantikoko paraje hartan. Egia esan, desagerpen gehienek azalpen samurra dute, baina gai eztabaidatsu izaten jarraitzen du.\nBermudako hirukian gertatu diren desagerpen kopurua ez da bereziki handia bertatik urtero igarotzen diren itsasontzi eta hegazkinak kontuan hartuz gero. Lloryd-ek, Londresko itsas aseguratzaileak, zehazten du hirukia ez dela Ozeanoko beste edozein toki baino arriskutsuagoa eta bere itsasontziak handik pasatzen direnean ez du tarifa berezirik kobratzen.\n19. hegaldia.\nGertakizun ezagunenetakoa eta ospetsuenetako da. 1945eko abenduaren 5ean, AEBetako itsas armadaren bost TBM Avenger hegazkin bonbaketariz osatutako eskuadroia galdu zen entrenatzen ari zen bitartean.\nCharles Berlitzen narrazioari erreparatzen badiogu, zerbait arraroa ikusten ari zirela esan eta gero, hegazkinak desagertu egin ziren. Baina Berlitz ez dabil zuzen; bere esanetan, TBM Avengeren hondakinak ur gainean iraungo zuten luzez, itsasoa lasai eta zerua garbia baitzegoen. Baina ez zen zirkinik ere topatu eta bila joan zitzaien hegazkina ere galdu egin zen. Itsas armadaren informeak ez zuen gertakizuna argitu eta arrazoi ezezagunak izan zirela esan zuen.\nBerlitzen istorioak zuzenak ez ziren datu batzuk zituen. Arratsalde eguzkitsu bat irudikatzen du, baina azken irrati transmisioan ekaitza hasita zegoela garbi dago. Bestalde, taldeburu zihoan Charles Carroll Taylor tenienteak bazituen hegaldi orduak, baina esperientzia gutxi zuen horretan, bere esanetara zeuden ikasleek baino gutxiago gainera. Taylorrek buruzagi patxadatsua zirudien, baina irrati transmisioek erakusten zutena asalduraz beteriko pertsona bat zen, erabaki sendorik gabekoa eta erabat galdua. Gainera, Avenger batentzat oso zaila izango zen ur gainean jaistea.\nHondakinak aurkitu ez izanak misterioa indartu zuen. History Channelen dokumental batean, Charles Taylor tenientearen buru-nahasketa hartzen du erruaren ardatz. Florida Keysen hegomendebaldean zeudelakoan, eskuinerantz egin zuen bat-batean lurra aurkitzeko asmoz. Agian, hori izan zen hegazkinen hondarrak ez aurkitzearen arrazoia.\n1991ean bost Avengerren hondakinak aurkitu ziren Floridako kostetan, baina serie-zenbakiak ikusi zituztenean konturatu ziren ez zirela 19. hegaldiarenak.\nKorronte gogorrek eta uren sakontasunak azaldu dezakete hondakin eta gorpuzkirik ez aurkitzea.\nStar Tiger eta Star Ariel.\n\"British South American Airways Corporation\"en hegazkin batzuen desagerpenaren kasuak ere arrakasta handia izan zuen zenbait prentsa eta argitalpenetan.\n1948ko urtarrilaren 31ko egunsentian gertatu omen zen. 29 bidaiari eta B. W. McMillan kapitainaren agindupean zegoen tripulazioa Star Tigerren irten zen Santa Mar\u00edatik (Azoreak); erregaiz hornitzera geratu zen han, Londrestik (Ingalaterra) Habanarako (Kuba) bidean. Bermuda inguruan, McMillanek ohiko kontaktua izan zuen eta nabigazioa kalibratu eta dena ondo zihoala baieztatu nahi izan zuen.\nKomunikazioa eten zenean, erreskaterako prestatu ziren, baina hegazkina ezin aurkitu ibili ziren. Star Tigerrek azken bi orduetan egin zuena ezezaguna zen. Hipotesi bat baino gehiago bota zuten, baina bat bestearen atzetik atzera bota zituzten.\n1949ko urtarrilaren 17an, Star Ariel ere galdu egin zen Bermuda inguruan; 17 bidaiari eta tripulazioaren arrastorik ez zen aurkitu. Gaur egun, misterioa izaten jarraitzen du."}
{"id": "146448", "revid": "12654", "url": "https://eu.wikipedia.org/wiki?curid=146448", "title": "H\u00e4me gaztelua", "text": ""}
{"id": "146452", "revid": "42539", "url": "https://eu.wikipedia.org/wiki?curid=146452", "title": "Au\u00f1amendi (argipena)", "text": "Au\u00f1amendi izenak hainbat adiera eduki ditzake:"}
{"id": "146453", "revid": "119347", "url": "https://eu.wikipedia.org/wiki?curid=146453", "title": "John Etchemendy", "text": "John W. Etchemendy (Reno, Nevada, AEB 1952 -) Kaliforniako Stanfordeko Unibertsitate ospetsuak izan duen hamabigarren errektorea da, euskal jatorria duena. John L. Hennessy ordezkatu zuen 2000ko irailaren 1ean.\nEuskal Herriko egoera politikoari buruzko Bruselako Adierazpenaren sinatzaileetakoa da.\nBiografia.\nRenon jaioa, bertako Nevadako Unibertsitatean hasi zituen goi-mailako ikasketak. 1982an doktoregoa Filosofian lortu zuen Stanforden.\nPrincetongo Unibertsitateko Filosofia departamenduko kidea izan eta gero 1983tik Stanforden departamendu berean dago, 1998tik 2000ra bere burua izan delarik. Kaliforniako unibertsitatean Sistema Sinbolikoen programako kidea eta \"Center for the Study of Language and Information\" (\"Hizkuntza eta Informazioaren Ikerketarako Zentroa\") saileko kidea (zuzendaria 1990-1993 artean) ere bada. Humanitate eta Zientzien Eskolan dekanoa izan zen 1993tik 1997ra.\n\"American Philosophical Association\" elkarteko kidea da; bertan Sintesi eta Filosofia Matematikoaren argitalpen taldean dago eta \"Journal of Symbolic Logic\" aldizkariaren editore-ohia da.\nBere emaztea Nancy Etchemendy idazlea da; seme bat dute, Max. Unibertsitateko ikasleen artean iritzirik onenetakoa duen irakaslea da eta horregatik 1992an \"Bing Teaching Award\" saria irabazi zuen.\nEuskal Herriaz.\nJuan Jos\u00e9 Ibarretxek Stanfordeko Unibertsitatean 2008an eman zuen hitzaldiaren bultzatzaile nagusietakoa izan zen.\nEuskal Herriak bizi duen gatazka politikoari irtenbidea eskaintzen laguntzeko ateratako Bruselako Adierazpenaren sinatzaileetakoa da. Horren ondorioz bere ospe akademiko handiak ez du babestu eskuin-muturreko hedabide eta iritziemaile espainiazaleek jaurtiki dizkioten kritikengandik. Patxi L\u00f3pez bera kritikatu dute 2010eko udan AEBetara egindako bidaian Etchemendyrekin biltze hutsagatik.\nIkerketa lanak.\nBere ikerketa-interes nagusiak logika, semantika eta hizkuntzaren filosofia dira. Azken urteetan arrazoitzean diagramek eta bestelako forma ez linguistikoek duten egitekoaz aritu da.\nEgindako lan batzuk:"}
{"id": "146454", "revid": "11782", "url": "https://eu.wikipedia.org/wiki?curid=146454", "title": "John W. Etchemendy", "text": ""}
{"id": "146455", "revid": "93330", "url": "https://eu.wikipedia.org/wiki?curid=146455", "title": "Au\u00f1amendi Eusko Entziklopedia", "text": "Au\u00f1amendi Eusko Entziklopedia Euskal Herriari buruzko kontsulta zientifikorako entziklopedia digital bat da, Eusko Ikaskuntzak Euskomedia fundazioaren bidez 2010eko martxoaren 30ean Interneten argitaratua. Izan ere, Internet bidez dohainik kontsulta daiteke. Bernardo Estornes Lasaren \"Enciclopedia general ilustrada del Pa\u00eds Vasco\" ospetsuko 150.000 artikuluak hartu zituzten entziklopedia berrirako oinarritzat, eta Eusko Ikaskuntzaren bildumako 350.000 dokumentuak erantsi zizkioten. Gainera, 300 kolaboratzaile inguru ari dira artikuluak berritzen, osatzen, euskaratzen edota ekarpen berriak egiten. 2017ko ekainaren 30ean entziklopediako edukiak Eusko Ikaskuntzaren webgunera pasatu eta entziklopediak webgune eta diseinu berria estreinatu zituen.\n2020an 155.000 artikulu zituen gaztelaniaz (%96,3) eta 6.061 (%3,7) euskaraz. Hala ere, lanaren izenburu ofiziala euskaraz baino ez da."}
{"id": "146458", "revid": "119347", "url": "https://eu.wikipedia.org/wiki?curid=146458", "title": "Denis Haughey", "text": "Denis Haughey (Oile\u00e1n an Ghuail-Coalisland, 1944ko urriaren 3a -) Irlandako politikaria da. Ipar Irlandako SDLPko arduradun nagusietakoa izan da.\nEuskal Herriko egoera politikoari buruzko Bruselako Adierazpenaren sinatzaileetakoa da.\nBiografia.\nIpar Irlandako gatazkak gogor astindutako herri batean jaioa, Belfasteko Queen's unibertsitatean Politika ikasketak egin zituen. Irlandar nazionalisten eskubide zibilen defentsan sortutako mugimenduan aritu zen eta NICRA elkartearen Tyroneko lehen burua izan zen.. \"Social Democratic and Labour Party\" (SDLP) alderdiaren sorrerran parte hartu eta gero irakasle lanean aritu zen.\nIbilbide politikoa.\n1972tik 1977ra SDLPko zuzendaritzaren burua izan zen.\n1974ko otsailean Westminsterreko parlamentuko Fermanagh eta Hego Tyrone hautesbarrutian Haughey Frank McManus irlandar nazionalisten orduko diputatuaren aurrean aurkeztu zen; nazionalisten botoak banatu zirenez Harry West Ulster Unionist Party alderdi unionistako hautagaia atera zen garaile. 1975ean, beste behin ere arrakastarik gabe, Ipar Antrim hautesbarrutian \"Northern Ireland Constitutional Convention\" deitu zen erakunderako aurkeztu zen.\n1980an irakaskuntza utzi zuen, denbora osoz John Hume SDLPko liderraren laguntzaile lanari ekiteko. Aldi honetan alderdiaren Nazioarterako idazkaria izan zen; hori dela eta SDLPren ordezkaria izan zen Europako Alderdi Sozialistaren eta Internazional Sozialistaren zuzendaritzetan. 1982ko Ipar Irlandako Biltzarrerako hauteskundeetan Erdialdeko Ulster hautesbarrutian aukeratu zuten baina SDLPko beste diputatuek bezala beren kargua hartu ez eta Garret FitzGerald Taoiseachak bultzatutako \"New Ireland Forum\" delakoan inplikatu zen. Westminsterrerako Erdialdeko Ulster hautesbarrutirako ordea ez zen inoiz diputatu atera, 1983tik 1997ra hauteskunde lehia guztietan SDLPko hautagaia izan bada ere.\n1989an An Chorr Chr\u00edochach (Cookstown) barrutiko kontseilurako aukeratu zuten eta SDLPko zinegotzi taldeko burua izan zen. Brooke-Mayhew elkarrizketetan SDLPren taldearen nagusia izan zen; hizketaldi sorta horietatik Ostiral Santuko Hitzarmena garatu zen. 1998ko Ipar Irlandako Biltzarrerako hauteskundeetan berriro Erdialdeko Ulsterreko ordezkarietako bat bilakatu zen, 2003ko hauteskundeetan galdu zuen kargua. Azkenik 2004an Europar Legebiltzarrerako hauteskundeetan ezin izan zion SDLPk zuen diputatuari eutsi eta Sinn F\u00e9ineko Bairbre de Br\u00fanek eskuratu zuen; DUPko Jim Allister eta UUPko Jim Nicholson izan ziren Ipar Irlanda ordezkatzeko beste bi hautatuak."}
{"id": "146461", "revid": "119347", "url": "https://eu.wikipedia.org/wiki?curid=146461", "title": "Whitehorse (Kanada)", "text": "Whitehorse Kanadako hiri bat da, Yukon herrialdearen hiriburua. 2006an 20.461 biztanle zituen. Hiria Whitehorseko ur-lasterrengatik hartzen du bere izena. Ur-laster hauek, hala ere, Schwatka lakuaren barruan desagertu ziren, presa hidroelektrikoa egin ostean.\nGarraioak.\n640 metroko altueran, munduan barkuz itsasotik hel daitekeen hiririk altuena da. Bering itsasoaren eta Whitehorsen artean mugitzea posible bada ere, gaur egun ez dago ibilbide hau egiten duen zerbitzurik.\nHiri honetan Whitehorse Erik Nielsen nazioarteko aireportua dago."}
{"id": "146467", "revid": "512", "url": "https://eu.wikipedia.org/wiki?curid=146467", "title": "William Kelly", "text": "William Kelly (Buffalo, AEB, 1943 -) artista, humanista eta giza eskubideen defendatzaile estatubatuarra da. 1974tik Australian bizi da.\nUrteetan harremana izan du Gernikarekin eta Euskal Herriko egoerari buruzko Bruselako Adierazpenaren sinatzaileetakoa da.\nBiografia.\nArte ikasketak Philadelphiako \"University of Arts\" eta 1968an Melbourneko \"National Gallery School\" ikasguetan egin zituen. Australiako hiri bereko \"Victorian College of the Arts\" unibertsitateko dekanoa izan zen 1975 eta 1982 artean.\nYale Unibertsitateko Arte eta Zientzietako Eskolan, New Yorkeko \"Studio School\" eskolan eta Europa, Hegoafrika, Ipar Amerika eta Ozeaniako beste batzuetan eskolak eman ditu. Bere lanak mundu osoan ateratako argitalpenetan agertu dira eta berrogei bat bildumatan erakutsi da.\nSorkuntza lanaz (marrazkiak, margolanak...) gain arte publiko eta antzerki erakustaldiak antolatu eta haietan esku hartu du. Arte munduan ideia humanistak bultzatzen ditu; adibidez 1987an Melbournen gertatu zen hilketa bati erantzunez bost urte eman zuen \"The Peace Project\" deitu zuen instalazioa egiten. Lan hau 1993an erakutsi zen lehen aldiz, bai Melbournen bertan bai Bostonen.\n2000n \"Archive of Humanist Art\" (\"Arte Humanistaren artxibategia\") sortu zuen, kezka humanista duten mundu osoko artisten lanak bultzatzen dituena. Bere lanek giza eskubideen, justizia sozialaren eta berradiskidetzearen eremuetan egin dituzten ekarpenengatik nazioarteko begirunea jaso du; Euskal Herriaz, Irlandaz, Robben Uharteaz eta Georgiaz proiektuak egin ditu.\nEgun bere lantegiak Melbournen eta Bethlehemen (Pennsylvania) ditu eta Nathalian (Victoria, Australia) bizi da.\nEuskal Herriaz.\nKellyren lana hogei bat herrialdetan erakutsi dute eta erakusketa mugikor batzuk Europa eta Hegoafrika bisitatzen ari dira; bien bitartean gaur egun lan honen erakusketa bat Gernikan instalatuta dago. Bizkaiko hiritik 1990eko hamarkadaren erdialdetik konbidatu dute; urtero Gernika bisitatzen du bonbardaketaren urteurrenaren harira. 2001ean Gernikako udalak hiriko gazteak urteurren honetan gehiago inplikatzeko proiektua eskatu zion; egitasmoak \"The Plaza of Fire and Light. Place of the Peacemakers\" (edo \"Sua Eta Argia Plazan. Bakezaleen lekua\") izena hartu zuen. Behin-behineko instalazio honetako erdialdean Gernikako ehunka biztanlek su bat piztu behar zuten kandelak erabilita. Alex Carrascosa artistaren arabera \"memoriaren sua\" berpizten zuelako sinbolismoa zuen.\nInaugurazioan Kellyk testu bat irakurri zuen euskaraz, alemanez, espainieraz, frantsesez eta ingelesez. Picassoren \"Gernika\" margolanaren ostean bonbardaketa oroitzeko egin den artelan inportanteena dela uste dute batzuek. Kellyren ekarpenen artean Gernikako Arte eta Bakeari buruzko lehen konferentzia bultzatzea eta \"Arte eta Bakeari buruzko Gernikako Adierazpenaren\" zirriborroaren egilea izatea daude.\nProiektu seriearen lehen lana \"Gernika Lekukotasuna\" margolan erraldoia 1998 izan zen; Gernikako Bakearen museoan dago. Hamar urte pasatuta, 2007an bere jarraipena egin zuen: bi piezako \"Dialogue with Guernica\", Gernikako Foru Plazan bandera handien gisan ezarri zirenak. Horrez gain 2006an \"Guernica for the Survivors\" lana egin zuen.\nEuskal Herriak bizi duen gatazka politikoari irtenbidea eman nahian idatzitako 2010eko Bruselako Adierazpenaren sinatzaileetakoa da."}
{"id": "146468", "revid": "119347", "url": "https://eu.wikipedia.org/wiki?curid=146468", "title": "John Rawls", "text": "John Bordley Rawls (Baltimore, Maryland, 1921eko otsailaren 21a - Lexington, Massachusetts, 2002ko azaroaren 24a) estatubatuar filosofo eta irakaslea izan zen.\nBizitza.\nGurasoak familia onekoak zituen Rawlsek. Ama ikatzetik eta petroliotik aberastu eta gero kiebra jotako leinuko batekoa zen. Aita, hegoaldekoa, legegizon ospetsu bihurtu zen Baltimoren. Gurasoek, biek ala biek, interes politikoa erakutsi zuten beren ibilbideetan. Aita, abokatua, Roosevelten aldeko agertu zen beti, honen politikaren aurkako Epaitegi Gorenaren trabak saiheste aldera, presidenteak sei epaile berri izendatu zituen arte. \"Ama League of Women Voters\"-eko presidentea izan zen. Rawls aitarengandik apurka-apurka urrundu egin zen, amarenganako hurbiltasuna handituz joan zen neurrian. Emakume honek arrasto handia utzi zuen semearen izaeran.\nLehen urteotan emakumearen eskubideen aldeko borrokaren grinari arraza eta klase aldarrikapenei erantsi zitzaizkion. Kontuan hartu beharko genuke Baltimoren beltzen kopurua %40ra iristen zela segregazio garai haietan. Rawls desberdintasun arbitrarioen aurrean (arrazialak, sexualak, zorizkoak...) benetan hunkitua agertu zen umetako lehen urte garrantzitsu hauetan.\nEskola publiko eta pribatuetan ibili ondoren (horien artea oroitzapen txarra utzi zion episkopaliano zorrotz batean), Princeton unibertsitatean sartu zen naziek Polonia inbaditu zuten urtean, 1939an. AEBetako giro isolazionista (\"America First\" goiburuak adierazten duena) gailen izan arren, Rawls Lehen Mundu Gerra eta nazioarteko zuzenbidea gogor ikasteari eman zion gertakarien ondorio larriak barruntatuz edo.\nHalaxe, 1941eko abenduan Pearl Harbour eraso ondoren, AEBek gerran sartu zenean, Rawlsek, 1943ko otsailean, ikasketak bukatu bezain fite, armadan eman zuen izena eta berehala Pazifikora bidali zuten. Ginea Berrian, Filipinetan eta Japonian egon zen gerra bukatu eta lau hilabete geroago arte.\nGerran bizi izandakoak zer pentsatu eman zion Rawlsi, eta bere pentsamenduari biraketa gogorra eragin. Berak aitortzen du ordura arteko kezka erlijiosoak pikutara joan zirela han bizi izandakoarengatik.\nTeologiako ikasketak jarraitzeko aukera guztiak baztertu eta graduazio tesiari ekin zion, gerora oreka gogoetatsua izango zenaren lehen zirriborroa burutuz.\nLan hau bukatu eta Margaret Warfield Foxekin ezkondu zen, hau ere artearen historian graduatu berria. Harrez geroztik, emazteak berebiziko eragina izango zuen Rawlsen ibilbidean.\nMcCarthy-ren garaian Princetoneko departamendu desberdinetan aritu ondoren, Fulbright Fellowshiparen eskutik 1952-53. ikasturtea Oxforden eman zuen, bertan, besteak beste, H. L. A. Hart, Isaiah Berlin eta Stuart Hampshire ezagutu zituelarik. Handik bueltan Cornell-eko (New York) unibertsitatean hasi zen 1953an, Rawlsen iritzian bilgune kulturaletatik urruti samar. Cornelleko garaian Margaretek eta berak lau seme-alaba izan zituzten, baina handik mugitzea egokitu zitzaion 1959an Harvardetik gonbidapena eta hurrengo ikasturtean MITekoa jaso baitzituen. Institutu honetan filosofiako ikasketak huskeria ziren ekonomia eta zientziakoen ondoan. Gainera, orduan MITen filosofia historia eta zientziaren filosofia diziplinen barnean urtu nahi izan zuten. Noam Chomsky eta beste batzuen laguntzaz humanitateen azpiatala eratzea lortu zuen Rawlsek. Honetan, ordea, lan administratibo antzu handia egin behar izan zuenez, Harvardeko gonbidapen berria jaso zuenean, bi aldiz pentsatu gabe, bertara joan zen eta 1962tik 1991era, erretiroa hartu zuen arte, Harvarden irakatsi zuen. Hala ere, 1995ean lehen osasun erasoa izan zueneino klaseak ematen jarraitu zuen.\n60. hamarkada berezia izan zen AEBetan, eskubide zibilen aldeko mugimenduak eta Vietnameko gerrak gogorki astindu baitzuten garaiko pentsamendua. Rawls urteotan bere lehen liburu nagusia prestatzen hasi zen. Klaseetan haren lehen zirriborroez gainera, filosofo klasikoen pentsamendu moral eta politikoa azaltzen zuen. 1969an \"ius ad bellum\" (gerrarako zuzenbidea) eta \"ius in bello\" ( gerrako zuzenbidea) jorratu zituen \u201c\"Problems of War\"\u201d deitutako kurtsoan, eta derrigorrezko errekrutatze diskriminatzailearen (aberatsek erraz egiten zioten izkin joan beharrari) aurka agertu zen urteotan. Gerora desobedientzia zibilaren inguruan jardun du bere liburu nagusietan.\n1969-70. ikasturtea \"Stanford\"eko unibertsitatera joan zen bere lehen lan nagusia, \"A Theory of Justice\" bukatzera. 1970eko apirilaren egun batean hainbat suzko lehergailuk eztanda egin zuen unibertsitatean horretan. Makinaz idatzitako \"A Theory of Justice-\"ren bertsio bakarra hango bulego batean zegoen. Lan mardul hark betirako galtzeko arriskua zuen momentu hartan. Sua itzalitakoan, garrek ez, baina urak dezente kaltetu zuen orijinala. Ez betirako galarazteko adina, ordea. Orriz orri lehortu eta enegarren aldaketak erantsi zizkion Rawlsek beste hilabete luze batzuetan. Azkenik, 1971ko bukaeran pentsamendu politiko garaikidea aztoratu zuen liburuak argia ikusi zuen ibilbide luze eta katramilatsu baten buruan.\n1979an Harvardeko maila akademiko gorena eman zioten, eta sari eta harrabots zalea ez izan arren, Oxfordeko (1983), Princetoneko (1987) eta Harvardeko (1997) ohoreak jaso zituen, 1999an B. Clintonek Humanitateen domina nazionala eman zion, eta urte berean Suediako Errege Akademiak bere saria eman zion, filosofiako Nobel saririk ez eta, \u201cLogika eta Filosofia\u201d alorrean hiru urtetan behin xedatzen den saria berau.\nBere bizitzaren azkenaldian lagun eta emaztearen laguntza eskerga jaso zuen Rawlsek. Hondarrean, esan bezala, 2002ko azaroaren 21ean, Mardy ondoan zuelarik, John Rawlsek azken hatsa egin zuen.\nPentsaera.\n1971an A Theory of Justice argitara eman zuenetik berak hausnartutako justiziaren teoria filosofikoak etengabeko eragina izan du, gizarte aurreratuetako erakunde eta oinarrizko egituren subjektuei dagozkien eskubide eta betebehar politikoak aztertzen baititu, bere eginkizunak filosofo, legelari, ekonomilari edo politikoengan interes bizia sortaraziz.\nRawlsek mundu anglosaxoniarrean nagusia den filosofia moralaren ahultasun teorikoa, utilitarismoarena hain zuzen, erasotu eta gainditu nahi izan zuen. Helburu honekin ongiaren (good) gainetik eginbeharrari (right) lehentasuna ematen dion teoria gauzatu zuen, justizia nozioaren eginbeharrari ongiaren edozein ikuspuntu enpiriko edo intuitiboaren ordez oinarri filosofiko eta morala emanez.\nPentsamendu demokratikoan askatasuna eta berdintasunari buruz dagoen adostasun faltan justifikatzen du Rawlsek Justizia berdintasun-asmotzat jotzen duen bere saiakera famatua. Rawlsek gizartea, erakunde sozial bezala, lehenengo bertutea justizia duen lankidetasun-sistema bat bezala ulertzen du. Justiziaren ikuspuntu honekin, pertsonen bortxaezintasuna aldarrikatuz, Rawlsek gizartea denbora eta belaunaldietan zehar irauten duen lankidetasun-sistema bat bezala hartzen du, eta razionala eta arrazoizko (zentzuzko) kontzeptuen artean egin beharreko bereizketa azpimarratzen du.\nHorrela, razionala gure interesa kontutan hartzerakoan erabakitzen duguna da. Arrazoizko pertsonak, ostera, lankidetasunak dituen termino zehatzak ezartzeko beharrezkoak diren printzipioak proposatu edo besteak proposatutakoak onartzeko prest daudenak izango lirateke. Hauek badakite, gainera, printzipiook sarritan beren interesen gainetik bete beharrean daudela. Pertsona hauen eginkizunaren gidaria, beraz, ez da ongi bezala har daitekeena soilik, beraiek besteekin, partaide guztiek onartutako terminoetan, gizaki oro aske eta berdinak izanik, lankidetasunean gauzatzen den gizartearen eraikuntza baizik. Jarrera honen muinean guztientzat onura ekarriko duen elkarrekikotasunaren ideia aurkitzen da.\nHona heltzeko hasierako helmuga bat irudikatu behar da, baina honek ez du jatorrizko egoera historiko bat izan behar, ezta egoera posible bat ere, imajinatutako inpartzialtasun-egoera bat baizik, hau da, justiziak izan behar duenari buruzko akordio legitimo batera iristeko baldintza doi eta beharrezkoa. Hasierako egoera honetan gizakiek \"ezjakintasun-oihal\" batez estaliak egon behar lukete, tradizionalki justizia begiak estalita -honen inpartzialtasunaren bermatasuna adieraziz- irudikatzen baita. Egoera honetan, beren izaerako gertakizunak, ongiaren ideia, status soziala, aberastasuna, adimena, sexua edo belaunaldia kontutan hartu gabe, interesik gabe arituz, beraiek bizi nahi duten gizarteari buruzko erabaki bat hartuko dute.\nRawlsen proiektu politikoa aldez aurretiko bi baldintzetan oinarrituko da. Bata, hiritar gisa berdintasunean ekiteko mugatzen gaituzten desberdintasun estrukturalak definitu eta ezabatzearen premia (Estatuaren eskuhartzea aberastasuna berbanatzeko beharrezkotzat joko du). Bestea, aurrekoaren ondorioa, gure buruaz konfidantza galtzera eramaten gaituzten oztopoak gainditzea ezinbestekoa dela (horretarako, ikuspuntu kantianoaren ildotik, gizakiaren nortasun morala sendotzea proposatuko du)."}
{"id": "146470", "revid": "6327", "url": "https://eu.wikipedia.org/wiki?curid=146470", "title": "Berna Kantoia", "text": ""}
{"id": "146471", "revid": "6327", "url": "https://eu.wikipedia.org/wiki?curid=146471", "title": "Friburgo Kantoia", "text": ""}
{"id": "146472", "revid": "6327", "url": "https://eu.wikipedia.org/wiki?curid=146472", "title": "Geneva Kantoia", "text": ""}
{"id": "146473", "revid": "6327", "url": "https://eu.wikipedia.org/wiki?curid=146473", "title": "Glaris Kantoia", "text": ""}
{"id": "146474", "revid": "6327", "url": "https://eu.wikipedia.org/wiki?curid=146474", "title": "Neuch\u00e2tel Kantoia", "text": ""}
{"id": "146475", "revid": "6327", "url": "https://eu.wikipedia.org/wiki?curid=146475", "title": "Luzerna Kantoia", "text": ""}
{"id": "146476", "revid": "6327", "url": "https://eu.wikipedia.org/wiki?curid=146476", "title": "Jura Kantoia", "text": ""}
{"id": "146477", "revid": "6327", "url": "https://eu.wikipedia.org/wiki?curid=146477", "title": "Sankt Gallen Kantoia", "text": ""}
{"id": "146478", "revid": "6327", "url": "https://eu.wikipedia.org/wiki?curid=146478", "title": "Schaffhausen Kantoia", "text": ""}
{"id": "146479", "revid": "6327", "url": "https://eu.wikipedia.org/wiki?curid=146479", "title": "Schwyz Kantoia", "text": ""}
{"id": "146480", "revid": "6327", "url": "https://eu.wikipedia.org/wiki?curid=146480", "title": "Solothurn Kantoia", "text": ""}
{"id": "146481", "revid": "6327", "url": "https://eu.wikipedia.org/wiki?curid=146481", "title": "Uri Kantoia", "text": ""}
{"id": "146482", "revid": "6327", "url": "https://eu.wikipedia.org/wiki?curid=146482", "title": "Valais Kantoia", "text": ""}
{"id": "146483", "revid": "6327", "url": "https://eu.wikipedia.org/wiki?curid=146483", "title": "Zug Kantoia", "text": ""}
{"id": "146484", "revid": "6327", "url": "https://eu.wikipedia.org/wiki?curid=146484", "title": "Z\u00fcrich Kantoia", "text": ""}
{"id": "146485", "revid": "6327", "url": "https://eu.wikipedia.org/wiki?curid=146485", "title": "Grisonia Kantoia", "text": ""}
{"id": "146487", "revid": "512", "url": "https://eu.wikipedia.org/wiki?curid=146487", "title": "Bernako aleman", "text": "Bernako alemana (Bernako alemanez \"B\u00e4rnd\u00fctsch\", ) Goi alemanikoaren dialektoa da Berna kantoiko Suitzako mesetan (Mittelland) eta inguruko eskualdeetan hitz egiten dena."}
{"id": "146495", "revid": "119347", "url": "https://eu.wikipedia.org/wiki?curid=146495", "title": "Las Vegas (telesaila)", "text": "Las Vegas NBC telebista kateak 2003 eta 2008 artean emandako estatubatuar telesaila izan zen. Argumentua Nevadako Las Vegas hirian kokatzen den Montecito balizko kasinoaren langileen gertaereetan dago oinarrituta.\nEspainian Cuatro, FOX eta Nova telebista kateen bitartez ikusi ahal izan zen eta Frantzian, TPS Star, TMC eta TF1 kateetan.\nSoinu banda.\nHasierako kanta herrialdearen arabera aldatu dute. Europan Charlie Clouser eta Jon Ingoldsbyren \"Let It Ride\" erabili bazuten ere, Ipar Amerikan, aldiz, Elvis Presleyren \"A Little Less Conversation\" abestia erabili zuten.\nAtalak.\n1. denboraldia (2003\u20132004).\n1.1 \"Pilot\"\n1.2 \"What Happens in Vegas, Stays in Vegas\"\n1.3 \"Donny We Hardly Knew Ye\"\n1.4 \"Jokers and Fools\"\n1.5 \"Groundhog Summer\"\n1.6 \"Semper Spy\"\n1.7 \"Pros and Cons\"\n1.8 \"Luck Be a Lady\"\n1.9 \"Year of the Tiger\"\n1.10 \"Decks and Violence\"\n1.11 \"Blood and Sand\"\n1.12 \"Hellraisers and Heartbreakers\"\n1.13 \"The Night the Lights Went Out in Vegas\"\n1.14 \"Things That Go Jump in the Night\"\n1.15 \"Die Fast, Die Furious\"\n1.16 \"New Orleans\"\n1.17 \"You Can't Take It with You\"\n1.18 \"Nevada State\"\n1.19 \"Sons and Lovers\"\n1.20 \"The Strange Life of Bob\"\n1.21 \"Family Jewels\"\n1.22 \"The Big Bang\"\n1.23 \"Always Faithful\"\n2. denboraldia (2004\u20132005).\n2.1 \"Have You Ever Seen the Rain?\"\n2.2 \"The Count of Montecito\"\n2.3 \"Blood Is Thicker\"\n2.4 \"Catch of the Day\"\n2.5 \"Good Run of Bad Luck\"\n2.6 \"Games People Play\"\n2.7 \"Montecito Lancers\"\n2.8 \"Two of a Kind\"\n2.9 \"Degas Away with It\"\n2.10 \"Silver Star\"\n2.11 \"My Beautiful Launderette\"\n2.12 \"When You Got to Go, You Got to Go\"\n2.13 \"Sperm Whales and Spearmint Rhinos\"\n2.14 \"The Lie Is Cast\"\n2.15 \"Whale of a Time\"\n2.16 \"Can You See What I See?\"\n2.17 \"Tainted Love\"\n2.18 \"To Protect and Serve Manicotti\"\n2.19 \"One Nation, Under Surveillance\"\n2.20 \"Hit Me!\"\n2.21 \"Hide and Sneak\"\n2.22 \"Letters, Lawyers and Loose Women\"\n2.23 \"Magic Carpet Fred\"\n2.24 \"Centennial\"\n3. denboraldia (2005\u20132006).\n3.1 \"Viva Las Vegas\"\n3.2 \"Fake the Money and Run\"\n3.3 \"Double Down, Triple Threat\"\n3.4 \"Whatever Happened To Seymour Magoon?\"\n3.5 \"Big Ed De-cline\"\n3.6 \"The Real McCoy\"\n3.7 \"Everything Old Is You Again\"\n3.8 \"Bold, Beautiful and Blue\"\n3.9 \"Mothwoman\"\n3.10 \"For Sail by Owner\"\n3.11 \"Down &amp; Dirty\"\n3.12 \"Bait and Switch\"\n3.13 \"The Bitch is Back\"\n3.14 \"And Here's Mike with the Weather\"\n3.15 \"Urban Legends\"\n3.16 \"Coyote Ugly\"\n3.17 \"Lyle &amp; Substance\"\n3.18 \"Like a Virgin\"\n3.19 \"Cash Springs Eternal\"\n3.20 \"All Quiet on the Montecito Front\"\n3.21 \"Chaos Theory\"\n3.22 \"Fidelity, Security, Delivery\"\n3.23 \"Father of the Bride\"\n4. denboraldia (2006\u20132007).\n4.1 \"Father of the Bride Redux\"\n4.2 \"Died in Plain Sight\"\n4.3 \"The Story of Owe\"\n4.4 \"History of Violins\"\n4.5 \"Delinda's Box\" (1. zatia)\n4.6 \"Delinda's Box\" (2. zatia)\n4.7 \"Meatball Montecito\"\n4.8 \"White Christmas\"\n4.9 \"Wines and Misdemeanors\"\n4.10 \"Fleeting Cheating Meeting\"\n4.11 \"Wagers of Sin\"\n4.12 \"The Chicken is Making My Back Hurt\"\n4.13 \"Pharaoh 'Nuff\"\n4.14 \"The Burning Bedouin\"\n4.15 \"Bare Chested in the Park\"\n4.16 \"Junk in the Trunk\"\n4.17 \"Heroes\"\n5. denboraldia (2007\u20132008).\n5.1 \"A Hero Ain't Nothing But A Sandwich\"\n5.2 \"Shrink Rap\"\n5.3 \"The Glass Is Always Cleaner\"\n5.4 \"Head Games\"\n5.5 \"Run, Cooper, Run!\"\n5.6 \"When Life Gives You Lemon Bars\"\n5.7 \"Adventures in the Skin Trade\"\n5.8 \"It's Not Easy Being Green\"\n5.9 \"My Uncle's a Gas\"\n5.10 \"The High Price of Gas\"\n5.11 \"A Cannon Carol\"\n5.12 \"I Could Eat a Horse\"\n5.13 \"Three Babes, 100 Guns and a Fat Chick\"\n5.14 \"Secrets, Lies and Lamaze\"\n5.15 \"Guess Who's Coming to Breakfast\"\n5.16 \"2 on 2\"\n5.17 \"Win, Place, Bingo\"\n5.18 \"Three Weddings and a Funeral\" (1. zatia)\n5.19 \"Three Weddings and a Funeral\" (2. zatia)"}
{"id": "146523", "revid": "119347", "url": "https://eu.wikipedia.org/wiki?curid=146523", "title": "Hirosaki gaztelua", "text": " Japoniako Hirosaki hirian dagoen gaztelu japoniarra da.\nHistoria.\n\u014cura Tamenobuk Toyotomi Hideyoshiren eta Tokugawa Ieyasuren alde egin zuen eta hauek lurrak eman zizkioten. 1603an gaztelua eraikitzeari ekin zion baina lanak bertan behera gelditu ziren Tamenobu Kyoton hil zenean. Bere ondorengoa zen Tsugaru Nobuhirak 1609an lanari berrekin zion eta 1611ean bukatu zuen. Sei solairutako dorre nagusi ederra egin zuen baina 1627an tximista batek jo eta sotoan zegoen polboraren eraginez leherketa itzela izan zen. Ez zen 1810 arte ez zen berreraiki eta hiru solairutakoa egin zuten, egoera ekonomikoa oparoa ez baitzen. Gaztelu berriarekin izena aldatu zioten Hirosaki izena emanez.\nTsugaru leinuak gaztelua errenditu egin zuen Meiji enperadorearen aurrean eta honi esker ez zen eraitsia izan. 1871ean Japoniako armadaren base bihurtu zen eta 1873an hainbat harresi bota zituzten soldaduak arte martzialetan trebatzeko. 1906an bi \"yagura\" erre ziren. 1909an Tsugaru Tamenoburen lau metrotako brontzezko estatua ezarri zuten. 1944an ordea Bigarren Mundu Gerraren barnean brontzezko elementu guztiak erabili ziren gerran erabiltzeko, hala estatua nola teila ugari.\n1950an mantentzen ziren egitura guztiak Kultur ondare izendatuak izan ziren babesteko eta 1953an Eremu historiko izendatu zuten.\n1999 eta 2000 artean indusketa arkeologikoak egin ziren eta aurreko gaztelu baten oinarriak eta santutegi xintoista bat ere aurkitu zituzten.\nEgitura.\nDorre nagusiak hiru solairu ditu eta 14 metrotako garaiera. Bere inguruan Edo Aroko hiru \"yagura\" mantentzen dira, bai eta bost ate ere. Harresiak inguratzen Hirosakiko parkea dago. 2.600 gereziondo daude bertan eta Japoniako hamani ikusgarrienetakoa izaten da.\nJaialdia.\nNeguan urtero Hirosaki gazteluko Elurrezko lanparen jaialdia izaten da. 1999an esate baterako 310.000 bisitari izan ziren eta 165 lanpara eta 300 elur leize eraiki ziren parkean."}
{"id": "146526", "revid": "512", "url": "https://eu.wikipedia.org/wiki?curid=146526", "title": "Termopilak", "text": "Termopilak (grezieraz: \u0398\u03b5\u03c1\u03bc\u03bf\u03c0\u03cd\u03bb\u03b1\u03b9, \"Thermopylai\"; latinez: \"Thermopylae\", \u00abiturri beroak\u00bb edo \u00abate beroak\u00bb) Greziako erdi-ekialdeko haitzartea da. Bertan gertatu zen Termopiletako gudua ospetsua, K.a. 480an.\nIzena.\n\"Thermopylai\" izenak \u00abiturri beroak\u00bb esan nahi du, bertako sulfurozko ur iturri beroei aipamena eginez. Beste balizko itzulpen bat \u00abate beroak\u00bb izango litzateke. Mitoaren arabera, Herakles erreta hiltzen ari zen bitartean bertan urperatu zenean berotu ziren Termopiletako urak.\nDeskribapena.\nTermopilak Eta mendiaen eta Maliakos golkoaren artean daude, (Ftiotide, Tesalia), Atenastik 136 km ipar-mendebalera. Zazpi kilometrotik gorako luzera du eta, antzinatean, zuzenean amiltzen ziren ia harkaitzak itsasoan; 10-50 metroko zabalerako igarobidea zen gehiena. Gaur egun ez da horrelakorik gertatzen, Spercheios ibaiak garraiaturiko alubioiek bost kilometro urrunago utzi baitute itsasertza. Ezin saihestuzko igarobidea da Grezia hegoaldetik iparralderako bidean.\nHistoria.\nGreziako historiaren une askotan erabili izan da Termopila arroileko pasabidea. K.a. 480. urtean gertatu zen historiako gudu ospetsuena, Termopiletako gudua, Leonidas I.a Espartako erregearen zerbitzuan ziharduten hirurehun gudari espartarrek, haien helote edo zerbitzariek, eta mila eta ehun beoziarrek Persiar Inperioko Xerxes I.aren armada indartsuari egun batzuez eutsi ziotelako. Bizia galdu zuten, hala ere, eta Greziako erdialdeko lurrez jabetu ziren persiarrak. Ondoko urtean, persiar armada azpiratua izan zen Plateako guduan. 1955ean eraiki zen haien oroimenez marmolezko eta brontzezko harri ikusgarri bat Termopilako arroilan.\nK.a. 353 eta K.a. 352 bitartean, Hirugarren Gerra Sakratuan, 5.000 atenastar hoplitak eta 400 zaldizkok pasabidea oztopatu zioten Filipo II.a Mazedoniakoaren armadari. K.a. 279an, Kalipo Sirakusakoak buru zuen armadak geldiarazi zituen, zenbait hilabetez, Atenas inbaditu nahian sartu ziren galiarrak, Breno buruzagi zutenak. K.a. 191n, Antioko III.a Handia Seleukotar enperadoreak igarobidea gotortu zuen, Manio Azilio Glabrio buru zuten erromatarrei eusteko, baina ez zuen lortu."}
{"id": "146527", "revid": "56334", "url": "https://eu.wikipedia.org/wiki?curid=146527", "title": "Filipo II.a Mazedoniakoa", "text": "Filipo II.a Mazedoniakoa (grezieraz \u03a6\u03af\u03bb\u03b9\u03c0\u03c0\u03bf\u03c2 \u0392' eta mazedonieraz \u0424\u0438\u043b\u0438\u043f II-\u0440\u0438, antzinako grezierazko Filos/\u03a6\u1f30\u03bb\u03bf\u03c2 (laguna, zalea) eta Ippos/\u1f35\u03c0\u03c0\u03bf\u03c2 (zaldia) hitzetatik datorrena; K.a. 382-K.a. 336) Mazedoniako Erresumako erregea izan zen K.a. 355etik hil zen arte. Alexandro Handiaren aita izan zen eta haren balentriek semearen zuen bide loriatsua erraztu zuten. Litekeena da, Egiptoko Ptolomeotar dinastiako sortzailea eta lehen erregea izan zen Ptolomeo I.a Soterren aita ere izatea.\nBizitza.\nLehen urteak eta boterea eskuratzea.\nPellan jaioa, Filipo Amintas III.aren (K.a. 394-K.a. 370 eta Euridize II.a Mazedoniakoaren seme gazteena zen. Filipo bahitu gisa egon zen Tebasen, garai hartan Grezian nagusi zen polisa, hiru urtez, K.a. 368tik K.a. 365 arte. Garai horretan Filipok hezkuntza militar eta diplomatikoa jaso zuen Epaminondasen aldetik eta Pamenes Tebasekoarekin bizi izan zen, Tebaseko Batailoi Sakratuaren defendatzaile suar bat.\nK.a. 364an Filipo Mazedoniara itzuli zen, gobernuko kontuetan parte hartuz. Bere bi anaia nagusiak ziren Alexandro II.a Mazedoniakoa eta Perdikas III.a Mazedoniakoa erregeen heriotzek bere iloba eta Perdikas III.aren semea zen Amintas IV.a Mazedoniakoaren erregeorde bihurtzea ahalbidetu zioten. Filipo gaztea, 22 urte baino ez zituena, K.a. 359ean gobernari bihurtu zen \"de facto\", Amintas boteretik egotziz.\nJokaldi hori borobiltzeko, tronua eskuratu nahi zuten hainbat lehiakide garaitu behar izan zituen: Argeo (Arkelao I.aren semea izan zitekeena), Pausanias (agian Argeoren anaia zena) eta Arkelao (Amintas III.aren sasikoa eta beraz Filiporen anaia-ordea).\nMazedoniar armadaren berrantolaketa.\n\"Artikulu nagusia: Mazedoniar armada\"\nTebasen eman zituen hiru urteen ondoren, Filipok gertutik aztertu zituen greziar armadak eta hauen politika. Soldaduei erakusten zitzaien hausturaren taktika berria, erabat falangean oinarritua zegoena, asko hobe zitekeela konturatu zen. Arlo politikoan, Tebas jada ez zela hiri indartsua ohartu zen, eta ez ziola gain hartuko ahultzen zihoan eta nagusitasuna galtzear zen Atenaseni. Errege honen ideia greziar herri guztien batasun politikora heltzea zen, denak bere agintepean ezarriz.\nBere lehen betebeharra armada on bat antolatzea izan zen, gaia, diziplinatua eta handia, garai hartako herri handienen aurka borrokatzeko gai izango zena, mundu hori domeinatzeko gai, mendeetan zehar egin zuen bezala. Filipok bere armada ez zuen mertzenarioekin prestatu, bere mendekoekin baizik, ondorengo Alexandro Handiaren garaipenak bideratuz, Erroman Gaio Mariok Julio Zesar arrakastara eramango zuen armada prestatu zuen bezala. Plutarko biografo greziarrak (46-125) zenbait mende beranduago kointzidentzia hau idatzi zuen bere lan handia izan zen \"Bizitza paraleloak\" lanean.\nErregeak honako armak banatzen zizkien gudariei:\nFilipok Mazedoniako armada berrantolatu zuen, ordu arte zaldierian oinarritzen zena, hau, era berean nobleziak osatzen zuelarik. Infante kopurua handitu zuen, hauen ekipamenduaz arduratu zen eta arma berri batekin hornitu zituen, sarissa. Falangea sortu zuen, 16 soldadu ilarak osatutako infanteria gorputz kontzentratua, lehen sei ilarek sarissa jaisten zuten borrokan hasteko. Alboak zaldieriak babesten zituen.\nFiliporen armada honakoek osatzen zuten:\nHasieran, armada hau 10.000 soldaduk osatzen zuten. Pixkanaka, soldadu kopurua handitzen joan zen 30.000 soldadura iritsi arte. Gainontzeko herri greziarretako armadak baino askoz handiagoa izatera iritsi zen, bai soldadu kopuruan, baita antolaketa eta diziplina bezalako funtsezko arloetan ere. Filipok greziarrak euren gerra ohituretan erlaxatzan joan zirela bazekien, eta, beraz, akatsak konpontzen saiatu zen. Greziar soldaduek ibilaldi handiei beldurra zieten, sekula ez ziren kanpaina batera abiatzen udaberria ez bazen, gurdi eta zerbitzari ugari zeramatzaten eurekin, zelaiak bete eta ibilaldiak moteltzea eragiten zuena. Hasieratik, Filipok bere soldaduak egunero 50 kilometro egitera behartu zituen euren arma eta beharrezko gainontzeko gauza guztiak eramanez, ibilgailuak eramatea debekatu zuen eta 10 soldaduko zerbitzari bat baino ez zuen onartu, baita beste bat ere zaldun bakoitzeko. Gainera, neguan ere egin zituen kanpainak. Oso zurruna zen eta diziplina kontutan hartzen zuen beste edozeren gainetik.\nGudu zelaian borrokatzeko falangean jartzen ziren, masa erregularra zena. Falangea ez zen Filiporen asmazio bat izan, jada existitzen zen greziarren artean, baina berak hobetzen asmatu zuen. Mazedoniar falangea sarissarekin armatutako 16 soldadu hilaraz osatua zegoen. Lehen sei hilaretakoek bi eskuekin eusten zuten lantza etsaiari zuzenduta. Euren aurretik atzean zeuden hilaretakoen lantzak agertzen hasten ziren, formazioa honela geratzen zelarik:\nAzken hilarek euren lantza gorantz eusten zuten, zain geratzen ziren eta lehen lerroetan galdutako gerlariak (zaurituak eta hildakoak) ordezkatzen zituzten. Behar izanez gero, azken zortzi hilarek bira eman eta taldearen atzekaldea babes zezaketen, euren kideei bizkarra emanik. Orduan, sarrezina zen talde bat osatzen zen. Falangea masa astun bat zen, mugimendu motelekoa, soilik ordokian lan egin zezakeena. Mugimendu azkarretarako, altuerak eskalatzeko eta atrintxeramenduetarako, Filipok ezkutu txiki bat eta arma arinak zeramatzaten infanteak zituen.\nErregea arduratu zen beste kontu bat, gerra makineria zen, egundaino historialariek ezagutu duten osoena izan zena. Hiriak setiatzeko erabiltzen zen eta katapultak (harri handiak eta suzko suziak jaurtitzen zituztenak) eta harresietara iristeko dorre mugikorrak erabiltzen ziren. Armada hain prestatu eta hain ondo hornitu honekin Alexandro Handiak bere aita Filiporen ametsa betetzea lortu zuen: Persia konkistatzea.\nLehen kanpaina militarrak.\nBoterea eskuratu bezain laster kanpaina militarrei ekin zien Filipok. 358an peoniarrak eta iliriarrak garaitu zituen, eta Atenasek beste polis batzuen kontra zerabilen gerra probestu zuen 357an Anfipolis eta hango urre meatzeak eskuratzeko. Urte berean Molosiarren erregearen alabarekin ezkondu zen, Olinpia Epirokoarekin. 356an Pidna eta Potidea hartu zituen, eta ondorioz Atenasek gerra deklaratu zion Mazedoniari. Erantzun gisa, Filipo olintoarrek gidaturiko Kaltzidikako polisekin aliatu zen eta Atenasek lagunduriko traziar, iliriar eta peoniar aliantza garaitu zuen. Horren ondoren iloba boteretik kendu eta Mazedoniako errege izendatu zuen bere burua, Filipo II.a izena hartuz.\nErregealdia eta heriotza.\n355ean Krenides konkistatu eta Filipos izena ezarri zion. Bertako meatzeen kontrolak segurtasun ekonomiko handia eman zion hurrengo kanpainetan. 355 urtearen bukaeran Metone setiatzen hasi zen, Atenasek Tesalonikako golkoan kontrolatzen zuen azken polisa zena. Atenasek bi itsas-armada bidali zituen setioa mozteko eta Filipok begia galdu zuen, baina hiria 354an erori zen Mazedoniarren menpe.\n354an Fozidaren eta Tebasen arteko guduan sartu zen Mazedonia, Tebasen alde. Gatazka hori probestu zuen Tesalian nagusitasuna lortzeko, eta horretan aritu zen 352tik 346ra, erdialdeko grezia saihestuz eta Atenasekin zuzenean borrokatzea ekidinez. Kanpaina horretako gudaldi nabarmena izan zen Krokuseko gudua, itzal handia eman zion garaipena. 348an Olinto eta Kaltzidiako beste polisak konkistatu zituen, iparraldeko grezian kontrola sendoa lortzeko.\n345 eta 337 urteen artean Atenas eta Tebas buru zituen aliantza menperatu zuten mazedoniarrek, eta nabarmentzekoa da Keroneako guduan lorturiko garaipena. Militarki garaitu ondoren, Grezia erdialdeko eta hegoaldeko polis gehienak Korintoko Ligan bildu zituen Filipok, bere burua ligaren gidari ezarriz. Liga hura Pertsiaren aurkako aliantza gisa definitzen bazen ere, praktikan Greziaren buruzagitza ematen zion Filipori.\n336an hasi zuten mazedoniarrek Pertsiaren kontrako kanpaina, baina urte hartako urrian Filipo eraila izan zen. Horrek Mazedoniaren kontrolpeko lurralde askotan erreboltak eta Pertsiaren kontrako kanpainaren porrota eragin zituen. Filiporen heriotzak Alexandro gaztea Mazedoniako errege bihurtu zuen."}
{"id": "146529", "revid": "7754236", "url": "https://eu.wikipedia.org/wiki?curid=146529", "title": "Hell's Kitchen (Manhattan)", "text": "Hell's Kitchen (euskaraz \"Infernuko Sukaldea\", \"Clinton\" izenez ere ezaguna da) Estatu Batuetako New York hirian dagoen Manhattan barrutiko auzoa da. Iparralde eta hegoaldetik 34. eta 59. kaleek mugatzen dute; ekialde eta mendebaldetik, aldiz, Hudson ibaia eta Zortzigarren etorbideak.\nHistoria.\nJatorriz \"Hell's Kitchen\" izendapena Ingalaterrako London hiriburuaren hegoaldeko auzo marginal bat izendatzeko erabili ohi zen. Izendapen hau New Yorken lehenbiziko aldiz 1881eko irailaren 22an agertu zen, garai hartako New York Times egunkariko kazetari bat hilketa sail bati buruzko zehaztasunak jakin asmoz polizi komisaldegira batetara joan zenean. Kazetari honek \"Hell\u00b4s Kitchen\" izenez 39. kalea eta Hamargarren etorbide artean zegoen eraikin bat izendatu zuelarik, gainera eremu guzti hura ziurrenik hiriko txiro eta zikinena izango litzatekeela ere adierazi zuen. Kazetari honek idatziriko artikulu honen ondoren, Bederatzigarren eta Hamargarren etorbideen artean dagoen gune honi izendapen honekin deitzen hasi zitzaion, gerora izendapena inguruko eremu guztira hedatu zelarik.\nAipatzekoa da, garai batean, gehienbat XIX. mendean bigarren erdialdera, Irlandar-Estatubatuar komunitatearen bizileku garrantzitsua izan zela.\nBeste bertsio baten arabera, izendapenaren jatorria eremu honetan kokatzen zen alemaniar jatetxe batean legoke, honen izena Heil's Kitchen zelarik. Baina bertsiorik zabalduena Fred holandar poliziarena da: polizia beterano honek bere laguntzailea hasi berriarekin lanean aritzen omen zen. Biak, Hamargarren etorbidetik hurbil dagoen liskar txiki bati begira omen zeuden. Kontakizunak dionez, polizia hasi berriak honela esan omen zuen: Infernua toki beroa da. Hau infernuaren sukaldea da.\nAsken urteotan auzoak marginala izateari laga dio, horrexegatik Clinton izendapena hedatuz joan da.\nAyn Rand idazlearen \"Iturburua\" eleberrian eta bere zinema egokitzapenean, \"Hell\u00b4s Kitchen\" auzoa pertsonai nagusienetako bat den Gail Wynanden jatorrizko auzoa da, eta Mario Puzoren \"The Godfather\" (\"Aitabitxia\") eleberrian, Vito Corleone Siziliatik etorri eta bizitzen jartzen den auzoa da. Lorenzo Carcaterra idazlearen \"Sleepers\" eleberria eta hartan oinarritutako \"Sleepers\" (1997) filma ere auzo honetan girotuta dago, bai eta \"State of Grace\" (1990) filma ere. Komiki munduan aldiz, Marvel komikietako Matt Murdock (Dare Devil) pertsonaia bizi den auzoa da."}
{"id": "146531", "revid": "119347", "url": "https://eu.wikipedia.org/wiki?curid=146531", "title": "Vicente Guerrero (Tlaxcala)", "text": "Vicente Guerrero Mexiko erdialdeko hiria da, Tlaxcala estatuko jendetsuena, eta San Pablo del Monte udalerriaren burua. 2010ean 60.001 biztanle zituen."}
{"id": "146532", "revid": "58701", "url": "https://eu.wikipedia.org/wiki?curid=146532", "title": "Villahermosa (Tabasco)", "text": "Villahermosa Mexikoko Tabasco estatuko hiriburua eta Centroko udalerriburua da. Mexikoko hego-ekialdeko negozio hiri eta petrolio industriaren administrazio gune garrantzitsua da. 2005ean hiriak 520.308 biztanle zituen eta Villahermosako eremu metropolitanoak 664.629 biztanle. Grijalva ibaiaren ertzean dago.\nEkonomia.\nNekazaritza produktuen (azukre kanabera, kafea, kakaoa, artoa, fruitu arbolak, behi azienda) merkataritza eta industria (kimika industria, azukre findegiak, janari industria, tabakogintza, ehungintza) dira ekonomia jarduera nagusiak.\nOndarea.\nAipagarriak dira 1614. urteko katedrala eta arkeologia museoa, Mexikoko aberatsenetakoa dena. Unibertsitatea eta aireportua ditu."}
{"id": "146533", "revid": "512", "url": "https://eu.wikipedia.org/wiki?curid=146533", "title": "Duccio", "text": "Duccio di Buoninsegna (Siena, 1255-1260 aldean - Siena, 1318-1319 aldean) XIII. mendeko italiar pintorea izan zen, Sienako eskolako lehen maisua. Bere garaian eragin handiena izan zuen artistetako bat izan zen, funtsezkoa nazioarteko gotikoaren sorreran. Simone Martini eta Ambrogio eta Pietro Lorenzetti anaiak izan zituen ikasle.\nBizitza eta lanak.\nDenbora asko eman dute arte-kritikari modernoek Duccioren eta haren garaikide zen Cimabueren arteko harremanak aztertzen, eta uste da biak batera aritu zirela lanean Asisko frantziskotarren basilikako obretan. Askoren iritziz, Cimabueren ikasle izan zen. Ducciok oso konposizio desberdinak garatu zituen, bizantziar tradizioko kontakizunetik aldenduak gehienak, eta izadiaren eta eguneroko gertaeren behatzaile zorrotza zela erakutsi zuen.\nHaren lanik ezagunenak Florentziako Santa Maria Novella basilikako \"Madonna Rucellai\" (gaur egun Uffizi Galerian dagoena) eta Sienako katedraleko \"Maest\u00e0\" dira.\n1285etik 1311ra egin zituen obren artean aipatzekoak dira Sienako katedraleko beirateetarako marrazkiak: \"Ehorzketa\", \"Igokundea\" eta \"Ama Birjinaren koroatzea\"; Bernako Kunstmuseum-en dagoen \"Ama Birjina\"; Sienako frantziskotarren \"Ama Birjina\"; Sienako pinakotekako 28. poliptikoa; Londresko National Galleryn dagoen triptiko bat; eta, pintorearen azken urteetan, bere lantegikoen laguntzaz egin zuen 47. poliptikoa, gaur Sienako pinakotekan dagoena.\nDucciok beste ekarpen garrantzitsu bat ere egin zuen. Goian aipatu den Sienako katedraleko aldare nagusiko erretaulan dagoen \"Ama Birjinaren lokartzearen iragarpena\" izeneko formatu txikiko pasartean, ordura arteko pinturaren historian inoiz ikusi gabeko zerbait azaltzen da: bi irudiak egitura arkitektoniko baten barruan daude. Antzinako margolariak -eta bizantziarrak berdin- ez ziren gauza izan arazo hori ebazteko: margotutako eraikinak irudien atzean geratzen ziren beti, eta barruko pasarteak ere, kanpoan, teilaturik gabeko agertoki batean gertatzen ziren irudipena sortzen zuten. Duccioren pertsonaiak, aldiz, arkitekturak sortu eta definitutako espazio batean daude. Konposizio horren jatorria, zalantzarik gabe, eskultura [gotiko]]ak izan ohi zuen espazio arkitektonikoan bilatu behar da.\nSimone Martiniren maisua izan zen, eta beste jarraitzaile asko ere izan zituen; haien artean, Ugolino di Nerio, Segna di Bonaventura, Isolako Badiako Maisua, Citta di Castelloko Maisua, etab.\n2004an New Yorkeko Metropolitan Museum of Artek Duccioren \"Madonna con Bambino\" erosi zuen 45 milioi dolarren truke (museoaren erosketarik garestiena). 2006an James Beckek, Columbia Unibertsitateko adituak, pintura hori XIX. mendeko faltsutzea dela esan zuen. Metropolitan Museum-eko Europar Pinturako arduradunak Becken baieztapena gezurtatu zuen"}
{"id": "146534", "revid": "336", "url": "https://eu.wikipedia.org/wiki?curid=146534", "title": "Zeharkako Sumendi-ardatza", "text": "Zeharkako Sumendi-ardatza Mexikoko sumendi-lerroa da, 900 kilometroko luzera eta 130 kilometroko zabalera duena, eta ipar latitudeko 19\u00b0 paralelotik hurbil Ozeano Baretik Mexikoko golkoraino luzatzen dena.\nGeografia.\nOzeano Barean kokatutako Revillagigedo uharteetan hasirik, Nayarit, Jalisco, Colima, Michoac\u00e1n, Guanajuato, Quer\u00e9taro, Mexiko, Hidalgo, Barruti Federala, Morelos, Tlaxcala, Puebla eta Veracruz estatuak zeharkatzen ditu.\nArdatz honetan daude Mexikoko gailurrik handienak, hala nola Citlalt\u00e9petl edo Pico de Orizaba (5.610 metro), Popocat\u00e9petl (5.500 metro), Iztacc\u00edhuatl (5.220 metro), Malintzin (4.503 metro), Nevado de Toluca (4.690 metro), Cofre de Perote (4.282 metro) eta Nevado de Colima (4.260 metro)."}
{"id": "146536", "revid": "6327", "url": "https://eu.wikipedia.org/wiki?curid=146536", "title": "Joan Perez Betolaza", "text": ""}
{"id": "146537", "revid": "6950", "url": "https://eu.wikipedia.org/wiki?curid=146537", "title": "Bixente Eskisabel", "text": " \nBixente Eskisabel Urbiztondo (Ataun, Gipuzkoa, 1899ko abuztuaren 21a - Iru\u00f1ea, Nafarroa, 1955eko otsailaren 28a), sustatzailea eta enpresaburua izan zen. Egurra, belarra, garoa eta antzeko nekazaritza produktuak airetik kable bidez garraiatzeko sistemak ezarri zituen ekintzailea. Bere lehenengo kableak Nafarroako Iratiko oihanean ezarri eta gero, Euskal Herriko beste hamaika lekutan ere jarri zituen, hala nola Asteasun eta bereziki Ataungo baserri eta auzoetan.\nBiografia.\nBixente Eskisabel 1899ko abuztuaren 21ean Ataungo San Gregorio auzoko Artaditxulo baserrian jaio zen eta 1955eko otsailaren 28an Iru\u00f1ean zendu zen. Iturritza baserriko Donata Arinekin ezkondu eta zazpi seme alaben aita izan zen: Joxe, Antonio, Migel, Andres, Nikasio, Maria eta Juan.\n&lt;br&gt;\n&lt;br&gt;\n&lt;/br&gt;\n&lt;br&gt;\n&lt;/br&gt;\nBelar kablea.\nAurrekariak.\nBaserriko lana errazteko asmoz sorturiko garraio sistema da belar kablea. XX. mende hasieran Ataungo mendi eta hegaletan ez zegoen biderik eta baserritarrek baserriko produktuak zaldi, mando edo idien laguntzaz edo beraien bizkar gainean garraiatzen zituzten. Gurdibiderik ez izatean, baserritarrak oinezko bidetik ibili behar zuen, oinez bi eta hiru ordu pasatuz zenbait lekutara iristeko. Ondoren, handik belarra, garoa edo beste edozein gauza etxera ekartzeko. Hau dena, Ataunek duen orografia zailari loturik dago, inguru maldatsua eta aldapatsua baita.\nBaserriak mendi magaletan aurkitzen direnez, kableak jartzeko ez zen arazo. Kableak duen baldintza bakarra bota behar den tokia iritsi behar duena baino altuagoa egotea da. Modu horretan, erraz garraia zitezkeen nekazal produktuak, basoko egurra...\nKablearen garapena.\nKablearen sorrera garbi zehaztea oso zaila da, baina esan daiteke 1920ko hamarkada inguruan hasi eta 1930eko hamarkadan zabalduriko lan tresna dela kablea.\nHasieran aipaturiko urte horietan, 1920ko hamarkadan, industriaren garapenak eta teknologiaren aurrerapenak baserri munduari sistema eta materiale berriak eskaintzen dizkie; adibidez, kablea. Baina aldi berean eskulana kentzen hasiko zaie eta, horren ondorioz, erreztasun bila, kable sistema, erantzun egokia izango da eskulana murrizteko eta lana erosoago egiteko. Urte hauetatik aurrera kable sistema kopurua nabarmen hazi zen eta baita bere inguruan ofizio bat sortu ere, kablelariarena.\nNekazaritza gaiak kable bitartez garraiatzeko aurrekariak badaude ere, batik bat Italia aldean, Bixente izan zen Euskal Herrian lehena egurretako kableak ezartzen hasi zena. Hainbat konpainia edo langilez osaturiko taldeak izan zituen bere gain, denak basoak ateratzen kablearen bidez. Tartean Ataungo gazte asko izan ziren berarekin lanean.\nKablearen gainbehera.\n1950. hamarkadatik aurrera industriaren garapena bortitzagoa eta indartsuagoa egin zen. Garai berriek baserri mundua ahuldu egingo du eta bigarren maila batetara igaroko da. Horrek, baserriko lanak areagotzea eskatzen du, baserrietatik urrun geratzen diren belardietan pinua sartzen hasten da eta baserri inguruko sailetara bide berriak irekitzen hasten da; azken batean, lana erosoago eta errazago egiteko makineria sartzen da, traktorea batik bat. Honek kable askoren suntsipena, kentzea edo desagertzea ekartzen du. Baserri munduaren egoera berriak kableek ekarritako aurrerabidea galtzea ekarriko du.\nHeriotza.\nBixente Eskisabel 1955eko otsailaren 28an Iru\u00f1ean zendu zen. Bere heriotzaren nondik-norakoak oso argiak ez badira ere, badirudi bezero bati zor bat eskatzera joan zela eta egun batzuetara Iru\u00f1eko Takonera lorategietan hilda agertu zela."}
{"id": "146538", "revid": "6327", "url": "https://eu.wikipedia.org/wiki?curid=146538", "title": "Euskal Foruak", "text": ""}
{"id": "146540", "revid": "105290", "url": "https://eu.wikipedia.org/wiki?curid=146540", "title": "Xistera", "text": "Xistera, pilota jokoan erabiltzen diren saskien izen generikoa da, hala nola joko garbin, zesta-puntan (pilotaleku luzean zein ezker horma gabekoetan), errebotean eta beste zenbait modalitatetan.\nHistorian zehar aldaketak izan ditu. Joko garbiko xistera txikiagoa eta kurba leunagokoa da. \"Mauser\" izeneko xisterek, aldiz, konkor handiagoa eta gako forma hartu zuten, puntako jokoan erabiltzeko.\nErremonte jokoan erabiltzen den saskia ere xistera dela esan daiteke, baina hori ihiz egindakoa da, zumez egindakoak diren zesta-puntakoak ez bezala."}
{"id": "146542", "revid": "15795", "url": "https://eu.wikipedia.org/wiki?curid=146542", "title": "Lot-eta-Garona", "text": ""}
{"id": "146545", "revid": "1340", "url": "https://eu.wikipedia.org/wiki?curid=146545", "title": "Tarn-eta-Garona", "text": ""}
{"id": "146547", "revid": "6327", "url": "https://eu.wikipedia.org/wiki?curid=146547", "title": "Sena-Saint-Denis", "text": ""}
{"id": "146549", "revid": "6327", "url": "https://eu.wikipedia.org/wiki?curid=146549", "title": "Maine-eta-Loira", "text": ""}
{"id": "146551", "revid": "1340", "url": "https://eu.wikipedia.org/wiki?curid=146551", "title": "Iparraldea (departamendua)", "text": ""}
{"id": "146555", "revid": "6327", "url": "https://eu.wikipedia.org/wiki?curid=146555", "title": "Sa\u00f4ne-eta-Loira", "text": ""}
{"id": "146557", "revid": "10891", "url": "https://eu.wikipedia.org/wiki?curid=146557", "title": "Rodano", "text": "Rodano Auvernia-Rodano-Alpeak eskualdeko departamendua da (69), Rodano ibaiak zeharkatua. Prefektura Lyon hirian dago. Mugakide ditu Ain, Is\u00e8re, Loira eta Saona eta Loira departamenduak.\nGeografia.\nRodano ibaia igarotzen da departamendutik, eta Lyongo hirian bertan iparraldetik datorren Saona ibaiarekin elkartzen da. Beaujolais mendialdeak hartzen du departamenduaren erdi-iparraldea eta Lyonnais mendialdeak, hegoaldea. Bien artean Azergues eta Br\u00e9venneko haranak zabaltzen dira.\nUdak beroak dira eta neguak epelak.\nEkonomia.\nNekazaritza (mahastiak, garia, garagarra, azukre kanabera), industria (ehungintza, altzairugintza, metalurgia, kimika industria, automobilgintza, janari industria) eta zerbitzuen alorra (komunikabide eta finantzagune garrantzitsua baita Lyon) dira ekonomia jarduera nagusiak."}
{"id": "146559", "revid": "6327", "url": "https://eu.wikipedia.org/wiki?curid=146559", "title": "Sa\u00f4ne Garaia", "text": ""}
{"id": "146563", "revid": "1982", "url": "https://eu.wikipedia.org/wiki?curid=146563", "title": "Tolosa (Okzitania)", "text": ""}
{"id": "146565", "revid": "1340", "url": "https://eu.wikipedia.org/wiki?curid=146565", "title": "Tolosako metroa", "text": ""}
{"id": "146566", "revid": "448", "url": "https://eu.wikipedia.org/wiki?curid=146566", "title": "Euskal ekonomi ituna", "text": ""}
{"id": "146568", "revid": "448", "url": "https://eu.wikipedia.org/wiki?curid=146568", "title": "Euskal Kontseilu Nagusia", "text": ""}
{"id": "146571", "revid": "448", "url": "https://eu.wikipedia.org/wiki?curid=146571", "title": "Euskal matxinadak", "text": ""}
{"id": "146572", "revid": "105290", "url": "https://eu.wikipedia.org/wiki?curid=146572", "title": "Fontibre", "text": "Fontibre Kantabriako herri bat da. Campoo-Los Valles-eko eskualdearen erdialdean dago kokatuta, 930 metroko garaieran, pagadi eta erkamezti artean. Hegoaldean La Guarizako mendiak ditu eta Arbejon eta Campana iparrean. Kareharrizko materialek osatzen dute Campoo-ko haraneko erdigune hori, Ebro ibaiaren urak isurtzen dituen iturria sortuz.\nToponimoa latinetik dator Fontes Iberis (Ebroko Iturriak) hitzetik, hain zuzen.\nHerria ezaguna da Ebro ibaia hemengo iturri batetik sortzen zela uste zelako. Gaur egun Hijar ibaiaren iturburuan kokatzen da, ordea. Hala ere, Fontibreko historia beti egongo da Ebroren sorburuarekin oso lotuta. Hori dela eta, iturburuaren ondoan aisialdiko gune bat dago asko bisitatzen dena. Bertan, Jesus Oterok Ebroren esanahiaz eginiko eskultura ikusi daiteke. Fontibre osoa paisaia-balio handiko tokia da. Zazpi hektareako hedadura du eta makalez haritzez eta pagoz beteta dago. Bertan ikusgarriak dira XII mendeko San Felix eliza, XVIIIko erretaulo bat daukana.\n2008an, herriak 82 biztanle zituen, gehienak nekazaritzan. Festa nagusia San Fernando da, maiatzaren 30ean ospatzen dena."}
{"id": "146573", "revid": "13010", "url": "https://eu.wikipedia.org/wiki?curid=146573", "title": "Campoo-Los Valles", "text": "Campoo-Los Valles Kantabriako eskualde bat da. Ebro Garaian dago kokatuta eta gutxi gorabehera 1.000 m\u00b2-ko hedadura du. Cuchill\u00f3n mendian (2.225 m) dauka kotarik altuena eta Pesqueran (560 m) baxuena. Reinosa (850 m) eskualdeko erdigune administratiboa da."}
{"id": "146574", "revid": "1310", "url": "https://eu.wikipedia.org/wiki?curid=146574", "title": "Campoo-Los Valleseko eskualdea", "text": ""}
{"id": "146576", "revid": "121069", "url": "https://eu.wikipedia.org/wiki?curid=146576", "title": "Sistema ekonomiko", "text": "Ekonomia sistema edo sistema ekonomikoa gizarte bateko ekoizpen eta banaketa-harremanak ezartzen dituzten printzipio eta erakundeen multzoa da. Beste definizio baten arabera, sistema ekonomikoa ekonomia bat osatzen duten baliabide urrien esleipen modua da. Sistema ekonomikoak dira, esaterako, feudalismoa, kapitalismoa eta sozialismoa. Sistema ekonomikoan hertsiki ekonomikoak ez diren elementuak barneratu daitezke, hala nola zuzenbidea eta baita morala ere, betiere sistema ekonomikoaren funtzionamendurako funtsezkoak badira. Elementu hauetatik sistema ekonomikoak jabegoa, enpresen funtzionamendua, merkatua, kontsumoa eta bestelako faktore ekonomikoak eragiten ditu.\nSistema ekonomikoa gizarteak bere ekonomia laguntzeko edo garatzeko egiten dituzten jarduera ezberdinak. Merkataritza edo jarduera ekonomiko ezberdinak aurrera eramango dira dirua sortu ahal izateko eta horrela zergak ere. Sistema ekonomikoaren ideia ekonomia on baten eta premiak asetzearen ideiak barneratzen ditu. Sistema ekonomikoa ondo funtzionatu ahal izateko elementu desberdinak behar ditu.\nSistema ekonomikoaren elementuak\nBeharrak, ondasunak eta zerbitzuak.\nBeharrak.\nZer edo zer falta dela sentitzen denean eta hau asetzeko nahia. Pertsonak desioak asetzeko ditugun nahiak. Hainbat behar daude eta oso ezberdinak dira, beraz aukera behar da zein beharrak asetu nahi dira. Izan ere, ezin dira guztiak asetu. Beharrak mota ezberdinekoak izan daitezke:\nNork sortzen duen arabera\nIzatearen arabera\nBanakoaren arabera\nGizartearen beharrak\nEzaugarriak\nHau guztia hobetu ulertzeko eta laburtzeko Maslow piramidea erabili daiteke. Maslow piramidea gizakiaren motibazioari buruzko teoria da. Teoria honetan, gizakiaren beharrak premiaren arabera sailkatuta daude. Piramidearen oinarrian behar fisiologikoak daude, esate baterako jatea edo lan egitea. Hau asetzean gizakiak babesa eta segurtasuna bilatuko du. Ondoren gizakia atxikimendua bilatuko du. Gizartearekin elkartzea eta haien esperientzia partekatzea bilatuko du. Honekin, gizartearen onespena bilatuko da eta azkenik autoerregulazioa bilatuko du. Aurrean aipatutako behar ezberdinak piramide honen barnean dago. Beraz, dauden behar ezberdinak ulertzeko Maslow piramidera jo daiteke.\nOndasunak.\nObjektu guztiak dira. Objektuak materialak zein inmaterialak izan daitezke. Objektu hauen helburua gizarteren beharrak zuzenean edo zeharka asetzea da. Ondasunak modu ezberdinean sailkatu daitezke:\n1.- Bere izaeraren arabera\na) Libreak: bere kantitatea ez da mugatua edo oso handia da, ez dira inorenak. Izan ere, pertsona guztiak asetzeko sortuak izan dira. Esate baterako, airea.\nb) Ekonomikoak: bere kantitatea mugatua da eta batzuetan urriak dira. Erabilgarriak, transferigarriak eta egokigarriak dira. Objektu hauek ekonomiak aztertuko ditu.\n2.- Bere naturaren arabera\na) Kapitalezkoa: beste ondasun batzuk sortzeko erabiltzen dira eta ez dira beti gizakien beharrak asetzeko.\nb) Kontsumozkoa: zuzenean gizakien beharrak asetzen dituzte, bere iraupena handia izan daiteke baina ere txikia.\nc) Iraupen handikoak: denbora luzean zehar erabili daitezke.\nd) Iraupen mugatua: denbora zuzenean eragiten du ondasunean.\n3.- Bere kontsumoaren arabera\na) Pribatuak: banakoak erabiltzeko eginda. Esate baterako, janaria edo arropa.\nb) Publikoak edo kolektiboak: momentu berdinean pertsona bat baino gehiago kontsumitzen edo erabiltzen dute. Esate baterako, garraio publikoa.\n4.- Bere funtzioaren arabera\na) Bitartekoak: produkzio prozesuetan erabiltzen dira eta ez daude guztiz amaituta. Gainera, eraldatu egin behar da ondasun batean bihurtzeko.\nb) Bukatuak: momentuan kontsumitu daitezkenak.\nZerbitzuak.\nProduktu zehatz bat sortu gabe egiten diren jarduerak gizartearen beharrak asetzeko. Hauek hirugarren sektorean egoten dira. Esate baterako, hezkuntza zerbitzuak edo banku zerbitzuak\nEkonomiaren bost arazo nagusiak.\nTradizionalki, ekonomiak bost arazo hauei aurre egin behar ziotela ikusi zen:\nHurrengo paragrafoetan galdera hauei erantzunak emango dira. Ekonomia kapitalista batean, zein ondasun sortu eta bakoitzetik zenbat ekoiztu behar den jakiteko eskaria eta eskaintza kurbara joko dugu. Hala ere, ekonomia errealetan hainbat ondasun eta zerbitzu daude eta guztiak ez dute jarraitzen eskaria eta eskaintza kurba. Ekonomia planifikatu batean, zer ondasun eta bakoitzetik zenbat ekoiztu, gizarteak adostu dezake edo politikazko erabaki estrategikoak izan daitezke.\nBigarren galderari dagokionez, gizartean duen teknologia eta hau erabiltzeko diten azpiegiturak kontuan izan behar dira. Hirugarren galderari dagokionez, ekonomia kapitalista batean, produktuak kontsumitzaileentzat sortzen dira. Produktuak ekoizterako orduan kontsumitzaileen gustuak eta hauek lortzeko duten diru kopurua kontuan izan behar dira. Hala ere, ekonomia erreal batean, giza faktoreak eta faktore politikoak ere eragiten dute.\nLaugarren eta bosgarren galderak erantzutea nahiko zaila da. Izan ere, gaur egun egiten diren galderak dira eta askotan ez dute erantzun zehatzik. Hainbat azalpen posible daude krisi ekonomikoak eta hauek ekiditeko erabiltzen diren politika ezberdinak argitzeko. Hazkunde ereduei dagokionez, ez dago eredu argi bat ere ez. Solow edo Ramsey-Cass-Koopmans proposaturiko teoria ekonomiko klasikoak ez dituzte azaltzen herrien artean dauden disparekotasunak. Lehenengoa kapitalaren pilaketan oinarritzen da eta bigarrena familiak bere bizitza osoan zehar gastu erabakietan oinarritzen da. Baina, esan den bezala, ez dute herrien arteko hazkunde ekonomiko ezberdina azaltzen. Beraz, eredu berriak behar izango dira galdera honi erantzuna emateko.\nJarduera ekonomikoak.\nJarduera ekonomikoa hiru zatitan laburtu daiteke: ekoizpena, banaketa eta kontsumoa. Etapa bakoitza besteen menpe dago eta gizartearen jarduera ekonomikoak azaltzeko gai da.\nEkoizpena.\nEkoizpena gizarteak gidatzen duen transformazio prozesua da. Honen bidez, produktu bat edo produktu batzuk sortu nahi dira. Hau lortzeko produkzio faktoreak erabiliko dira. Produkzio faktoreak ondasunak sortzeko erabiltzen diren baliabideak dira. Oinarrizko produkzio faktoreak kapitala, lana eta lurra dira. Ekoizpena ez da soilik ondasun berri bat sortzea. Ondasun bat eraldatzea edo osatzea ekoizpena ere izango zen. Baina, zein da ekoizpenaren helburua? Ekoizpenaren helburua gure beharrak asetzea da.\nBanaketa.\nBanaketa jarduera ekonomikoaren bigarren zatia edo etapa da. Honek ekoizpena kontsumoarekin elkartzen du. Banaketak kontsumitzaileei hurbiltzen dizkio ondasunak. Hauek lortzeko prezio bat ordaindu beharko dute. Prezio hori prezio sistema metodoaren bidez ezarriko da. Banaketak bi funtzio izango ditu. Alde batetik, ondasunak garraiatzen dituzte eta beste alde batetik ondasun horiek saltzen dituzte.\nBanaketa kanala.\nEkoizleak ondasuna egiten dutenetik kontsumitzailera heltzeko egin behar duen bidea. Banaketa kanal ezberdinak daude:\nKontsumoa.\nKontsumoa ekoizpen zikloaren azken helburua betetzen du: banakoen beharrak asetzea. Ondasun eta zerbitzu batek banakoetan erabilpen bat sortzen duenean kontsumoa sortzen da. Ez da beti ondasuna agortu eta apurtu behar. Izan ere, elikagai bat kontsumitzean bai gertatzen da hori, baina zinemara joatean aldiz ez. Kontsumo unitatea ondasun hori kontsumitzen duena da. Kontsumo unitatea banakoa, familia edo gizarte oso bat izan daiteke. Kontsumoa pribatua zein publikoa izan daiteke.\nLehenengoari dagokionez, Kontsumo unitateak egindako erosketa guztien balioa. Bertan barneratzen dira jasotzen dituzten diru laguntzak edo bizitzeko duten etxebizitzaren balio. Aldez, ez da barneratzen lurren edo eraikin oso baten erosketa.\nBigarrenari dagokionez, Administrazio publikoak bere jarduerak aurrera eramateko egiten dituzten salmenta eta gastuen balioa.\nFaktore ekonomikoak.\nFaktore ekonomikoak beharrezkoak dira ekoizpen prozesuak aurrera eraman ahal izateko. Orokorrean hiru oinarrizko faktoreak aurki daitezke: lurra, lana eta kapitala. Hala ere, beste faktore bat dago, antolakuntza. Batzuk ez dute onartzen baina faktore ekonomikoen eta ekoizpen prozesuaren parte dira.\nLurra.\nLehenengo faktorea lurra da eta oinarrizko faktore bezala kontuan hartzen da. Faktore hau zuzenean espazio geografiko bat da. Bertan nekazaritza edo abeltzaintza lanak egin daitezke. Baina ere eraikinak egiteko erabil daitezke. Lur zati guztiak ez dira berdinak eta batzuen balioa besteena baino handiagoa da. Esate baterako, lur zati bat mantenugai gehiago izan dezake edo bere kokapen estrategikoa hobeagoa izan daiteke. Gainera, lurrean aurki ditzakegun baliabide natural ezberdinak eragina izan dezake. Esate baterako, ura edo mineralak.\nLana.\nBigarren faktorea lana da. Lana gizakiaren jarduera da. Jarduera hori fisikoa zein intelektuala izan daiteke. Lurretik lortzen diren produktuak eraldatzeari eta horrela ondasun berriak sortzeari lana deitzen zaio. Lan fisikoa zein intelektuala beharrezkoa da baina gaur egun intelektuala fisikoa baino garrantzia handiagoa dauka bere zailtasun mailagatik.\nKapitala.\nHurrengo faktorea kapitala da. Kapitalari ere inbertsioa deitzen zaio. Inbertsioa edo kapitala ez da beti monetarioa izan behar, herramintak eta makineria ere kapitala edo inbertsioa dira.\nKapitalari esker gizakia produktibitatea handitu egin zuen. Eraikinak, fabrikak, makineria, errepideak, mailuak, etab. gizakiari laguntza handia eman zion.\nKapital motak:\nAntolakuntza.\nEkoizpena kontrolatzeko eta hauen emaitzak arrakastatsuak izateko egiten den zuzendaritza. Honen bidez, teknika hobeagoak erabiliko dira efizientzia bermatzeko. Zuzendaritzaren bidez faktore ekonomiko ezberdinak batuko dira emaitza hobeagoak lortzeko.\nAgente ekonomikoak.\nGizakien beharrak asetzeko ondasunen ekoizpenean, banaketan eta kontsumoan parte hartuko dutenak.\nFamilia.\nAlde batik garrantzia handia dauka kontsumitzaile bezala. Izan ere, ondasun guztien parte handia familiek kontsumituko dituzte. Beste alde batik, ekoizpenean parte hartuko dute. Enpresetan produkzio faktoreak izango dira eta hauei kapitala zein lana eskeiniko dizkie.\nEnpresa.\nOndasun eta zerbitzu gehien ekoizten dutenak dira. Lehengaiak jaso eta hauek eraldatzen dituzte. Ondoren kontsumitzaileei eskaintzeko.\nEstatua.\nEstatuak edo sektore publikoak jarduera ekonomikoak erregulatzen dituzte. Gainera, enpresei ekoizpen faktoreak eskaintzen dizkio. Gainerako agenteei kobratuko dizkio ondoren zerbitzu eta ondasun berriak eskaini ahal izateko.\nSektore ekonomikoak.\nOndasun eta zerbitzuak nondik lortzen diren arabera sektore ekonomikoak ezberdinak izango dira. Hauek hirutan banatzen dira:\nLehen sektorea.\nBaliabide naturalen ustiapenean oinarritzen da. Baliabide natural hauek ez ditu eraldatuko, soilik ustiatu. Sektore honetan nekazaritza, abeltzaintza, etab. barneratzen dira.\nBigarren sektorea.\nSektore honetan lehengaiak eraldatzen dira ondasun berriak sortzeko. Hainbat motakoak izan daitezke:\nHirugarren sektorea.\nSektore hau zerbitzuen sektorea da. Hauen barruan aurki daitezke: jarduera komertziala, turismoa, entretenimendua, hezkuntza, garraioa, finantza, besteak beste. Sektore honen barruan mota ezberdinak aurkitu ditzakegu:\nSistema ekonomiko motak.\nSistema ekonomikoak modu ezberdinetan sailkatu daitezke. Baliabideak zelan esleitzen diren arabera sailkatu daiteke. Baliabideak erabiltzerako orduan hartu behar diren erabakiak zelan hartu behar diren. Ekonomia politikaren arabera hiru eredu ezberdin daude: ekonomia kapitalistak edo merkatu librea, ekonomia sozialistak edo ekonomia planifikatua eta ekonomia mistoak. Gaur egun sistema ekonomiko guztiak lehenengo bien parte bat dute. Hiru eredu hauen ezaugarriak honako hauek dira:\nAipatutako hiru eredu hauetaz gain beste eredu batzuk ere badaude. Ekonomia mistoa bezala uler daiteke ere beste alternatiba bezala, Hauen barruan hauek aurki ditzakegu:\nHala ere, hainbat sistema mota daude eta denak ekonomia mixtoak bezala ulertzen dira. Hauek horietako batzuk dira:\nBibliografia.\nOmar Alejandro Mart\u00ednez Torres. (2016). An\u00e1lisis econ\u00f3mico. Jalisco: Astra.\nSocialhizo. (2018). Producci\u00f3n, distribuci\u00f3n y consumo de bienes y servicios . 8/04/2018, de Socialhizo Sitio web: https://www.socialhizo.com/economia/produccion-distribucion-y-consumo\nUniversidad Champagnat. (2018). Los sistemas econ\u00f3micos . 07/04/2018, de Docsity Sitio web: https://www.docsity.com/es/produccion-distribucion-y-consumo-apuntes-economia-ii/196829/\nPatricia Dip. (2012). Necesidades-Bienes y Servicios. 08/04/2018, de Blogspot Sitio web: http://sitioeconomico.blogspot.mx/2012/08/necesidades-es-la-sensacion-de-que.html\nFrancisco Mochon. (1995). Econom\u00eda b\u00e1sica . Espa\u00f1a: S.A. MCGRAW-HILL .\n\u00c1vila, J. (2003). Econom\u00eda. \u00a0Jalisco, M\u00e9xico: Umbral, pp.16-17. Disponible en: https://books.google.com.mx/books?id=0KksqC7ymJcC&amp;printsec=frontcover&amp;dq=economia&amp;hl=es419&amp;sa=X&amp;ved=0ahUKEwjK7sD_1ajaAhVqxoMKHXfUD68Q6AEIRTAF#v=onepage&amp;q=factor%20&amp;f=false [7 Abr. 2018].\nRodr\u00edguez, A. (2014). Econom\u00eda 1. M\u00e9xico: Grupo Editorial Patria, p.87. Disponible en: https://books.google.com.mx/books?id=BJ6EBgAAQBAJ&amp;printsec=frontcover&amp;source=gbs_ge_summary_r&amp;cad=0#v=onepage&amp;q=factor&amp;f=false [7 Abr. 2018].\nJ\u00e1uregui, A. (2002). 4 factores de producci\u00f3n capital, inter\u00e9s, trabajo y tecnolog\u00eda. Gestiopolis. Disponible en: https://www.gestiopolis.com/4-factores-produccion-capital-interes-trabajo-tecnologia/ [7 Abr. 2018].\n\u00c1vila, J. (2006). Econom\u00eda. M\u00e9xico: Umbral, \u00a0p.17. https://books.google.com.mx/books?id=0KksqC7ymJcC&amp;printsec=frontcover&amp;dq=economia&amp;hl=en&amp;sa=X&amp;ved=0ahUKEwjAtom76bPaAhWJ7IMKHYRBC44Q6AEIVjAG#v=onepage&amp;q=economia&amp;f=false\nSolis, B. (1972). El hombre y la econom\u00eda. M\u00e9xico: Herrero.\nSocialhizo. (2017). Sectores econ\u00f3micos. 06/04/18, de socialhizo Sitio web: https://www.socialhizo.com/economia/sectores-economicos\nDescuadrando. (2012). Sector econ\u00f3mico. 06/04/18, de descuadrando Sitio web: http://descuadrando.com/Sector_econ%C3%B3mico\nEnciclopedia Financiera. (2008). Sector publico. 06/04/18, de Enciclopedia Financiera Sitio web: https://www.enciclopediafinanciera.com/definicion-sector-publico.html\nDefinici\u00f3n ABC. (2007). sector privado. 06/04/18, de definici\u00f3n ABC Sitio web: https://www.definicionabc.com/economia/sector-privado.php\nGuerrero A. (2016). Agentes econ\u00f3micos. 16/04/18, de ABCFINANZAS.COM Sitio Web: https://www.abcfinanzas.com/principios-de-economia/agentes-economicos\nMontoya, Juan D. (2018). Agentes econ\u00f3micos. 26/04/18, de Actividades Econ\u00f3micas Sitio Web: http://www.actividadeseconomicas.org/2013/05/agentes-economicos.html\neumed.net. (-). Los agentes econ\u00f3micos. 26/04/18, de eumed.net Enciclopedia Virtual Sitio web: http://www.eumed.net/cursecon/3/agentes.htm\n\u00c1vila, J. (2006). Econom\u00eda. M\u00e9xico: Umbral, \u00a0p.17. https://books.google.com.mx/books?id=0KksqC7ymJcC&amp;printsec=frontcover&amp;dq=economia&amp;hl=en&amp;sa=X&amp;ved=0ahUKEwjAtom76bPaAhWJ7IMKHYRBC44Q6AEIVjAG#v=onepage&amp;q=economia&amp;f=false\nSolis, B. (1972). El hombre y la econom\u00eda. M\u00e9xico: Herrero."}
{"id": "146577", "revid": "17", "url": "https://eu.wikipedia.org/wiki?curid=146577", "title": "Ekonomia-sistema", "text": ""}
{"id": "146581", "revid": "448", "url": "https://eu.wikipedia.org/wiki?curid=146581", "title": "Eskilatxeren Matxinada", "text": ""}
{"id": "146582", "revid": "448", "url": "https://eu.wikipedia.org/wiki?curid=146582", "title": "Esquilacheren matxinada", "text": ""}
{"id": "146583", "revid": "7162", "url": "https://eu.wikipedia.org/wiki?curid=146583", "title": "Campoo-Los Valles eskualdea", "text": ""}
{"id": "146584", "revid": "6327", "url": "https://eu.wikipedia.org/wiki?curid=146584", "title": "Campoo-Los Vallesko eskualdea", "text": ""}
{"id": "146585", "revid": "13010", "url": "https://eu.wikipedia.org/wiki?curid=146585", "title": "Costa Occidental eskualdea", "text": "Costa Occidental eskualdea Espainiako Kantabria erkidego autonomoko eskualde bat da. Izaera hiritarra eta turismorako joera du."}
{"id": "146586", "revid": "13010", "url": "https://eu.wikipedia.org/wiki?curid=146586", "title": "As\u00f3n-Ag\u00fcerako eskualdea", "text": "As\u00f3n-Ag\u00fcera eskualdea Espainiako Kantabria erkidego autonomoko eskualde bat da. As\u00f3n eta Ag\u00fcera ibaien goi ibarrean dago, Bizkaiaren mendebaldean, eta Euskal Herriko zati bat hartzen du: Villaverde Turtzioz."}
{"id": "146587", "revid": "105290", "url": "https://eu.wikipedia.org/wiki?curid=146587", "title": "Intifada (argipena)", "text": "Intifada (\u0627\u0646\u062a\u0641\u0627\u0636\u0629 \"intif\u0101\u1e0da(t)\") arabierazko hitz bat da, eta hitzez hitz \u00abasaldura\u00bb esan nahi du, baina \u00abmatxinada, errebolta, erresistentzia\u00bb esanahiarekin zabaldu da mundu osora, bereziki arabiar herrialdeei buruz ari garela.\n\"Intifada\" terminoa, orobat, gertaera historiko hauetarako erabiltzen da:"}
{"id": "146596", "revid": "119347", "url": "https://eu.wikipedia.org/wiki?curid=146596", "title": "Azido uriko", "text": "Azido urikoa karbonoa, nitrogenoa, oxigenoa eta hidrogenoa dituen azido organikoa da. C5H4N4O3 formula kimikoa du.\nEgitura molekular hau du:\nGiza gorputzean, azido urikoa base nitrogenatuen katabolismoaren produktua da. Izan ere, azido nukleikoen base nitrogenatu purikoak (adenina eta guanina) katabolizatutakoan azido urikoa sortzen da, proteinak katabolizatzen direnean urea sortzen den modu berean. Biak, azido urikoa eta urea, konposatu nitrogenatuen katabolismoaren hondar biokimikoak dira, iraizketa prozesuan gernuaren bidez kanporatzen direnak.\nHegazti, narrasti eta artropodo batzuek azido urikoa eratzen dute proteinak katabolizatzerakoan, urearen ordez. Animalia hauen gernuak ez du urearik, azido urikoa baizik. Gizakiarengan, berriz, proteinen katabolizazioaren azken metabolitoa urea da; giza-gernuan agertzen den azido uriko apurra base nitrogenatuen katabolismotik dator.\nBere kontzentrazio normala odolean 2,5-7,5 mg/dl-koa da, altuagoa izanik gizonezkoengan emakumezkoengan baino. Azido urikoaren kontzentrazio handiek metabolito horren prezipitazioa eragin dezakete artikulazioetan, hezueria izeneko gaitz mingarria sortuz. Giltzurrunetan hauspeatzen denean, aldiz, azido urikoak harriak eratzen ditu (giltzurrun-kalkuluak)."}
{"id": "146598", "revid": "536", "url": "https://eu.wikipedia.org/wiki?curid=146598", "title": "Vestrobotnia", "text": "Vestrobotnia Suediako Erresuman izan ziren antzinako probintzietako bat zen."}
{"id": "146599", "revid": "336", "url": "https://eu.wikipedia.org/wiki?curid=146599", "title": "Tebasko Batailoi Sakratua", "text": "Tebaseko Batailoi Sakratua (antzinako grezieraz: \u1f31\u03b5\u03c1\u1f78\u03c2 \u03bb\u03cc\u03c7\u03bf\u03c2, \"Hier\u00f2s L\u00f3khos\") Antzinako Greziako soldadu-talde bat zen, 150 gizonezko maitale bikotek osatutakoa, Tebasko armadaren eliteko unitatea izan zena K. a. IV. mendean. Haren esku hartzea erabakigarria izan zen Leuktrako guduan, K. a. 371n. Filipo II.a Mazedoniakoaren armadak suntsitu zuen Keroneako guduan, K. a. 338an.\nHistoria.\nAntzinako Grezian harreman homosexualak onarturik zeuden, eta ohikoak ziren armadako kideen artean. Hainbat militar ezagunek gizonezko bikoteak izan zituzten \u2013Teronek, Harmodiok, Aristogitonek eta Alexandro Handiak berak\u2013, eta heroi mitologikoren bati ere egotzi zizkioten harreman homosexualak. Akilesi, esaterako.\nPlutarkoren arabera, Gorgidas tebastar komandanteak sortu zuen Tebaseko Batailoi Sakratua, 150 bikote homosexual bilduta. Bikotekide batek esperientzia handiagoa izaten zuen, eta \"heniochoi\" (\u1f21\u03bd\u03af\u03bf\u03c7\u03bf\u03b9, \"gidaria\") zeritzon; bestea gazteagoa izan ohi zen eta \"paraibatai\" (\u03c0\u03b1\u03c1\u03b1\u03b2\u03ac\u03c4\u03b1\u03b9, \"laguna\") esaten zioten. Batailoia greziar infanteriako elite taldea izan zen 33 urtez, eta berehala soldaduen adoreagatik egin zen ezagun. Honela azaldu zuen Plutarkok indar horren sekretua: \nPlutarkoren arabera, Gorgidasek bere gudu lerroen artean banatu zuen Tebaseko Batailoi Sakratua, gainontzeko soldaduak adoretuko zituen eliteko unitate bat bezala. Pelopidasek, berriz, Tegirako guduan arrakastaz borrokatu ondoren, guardia pertsonal gisa erabili zuen. Espartaren nagusitasuna deuseztatu zuten Leuktrako (K. a. 371) eta Mantineako (K. a. 362) guduetan ere nabarmendu zen batailoia. \nBatailoiaren desegigo bakarra Keroneako guduan gertatu zen, K. a. 338an, Filipo II.a Mazedoniakoaren eta haren seme Alexandro Handiaren aurka. Izan ere, Filipo gatibu egona zen Tebasen, eta bertako taktika militarrak ongi ezagutzen zituen. Mazedoniarren ejertzito indartsua ikusita, tebastar gehienek ihes egin zuten, baina Batailoi Sakratuko 300 soldaduek, inguraturik, inolako aukerarik gabe, hil arte eustea erabaki zuten. Plutarkoren hitzetan: \n \nFilipo II.ak eta haren seme Alexandrok hildakoak ehorztarazi zituzten eta, haien omenez, lehoi baten irudia eraikiarazi zuten. Plutarkok 300 kideak egun hartan hil zirela idatzi zuen arren, beste idazle batzuen arabera 250 izan ziren hildakoak, eta gainerakoak zauriturik irten ziren. 1924an, Keroneako gudu zelaian industen ari zirela, arkeologoek harrizko lehoi bat aurkitu zuten, eta haren inguruan, 254 gorpuren arrastoak, zazpi ilaratan lerrokatuak. "}
{"id": "146600", "revid": "9377", "url": "https://eu.wikipedia.org/wiki?curid=146600", "title": "Tebaseko Batailoi Sakratua", "text": ""}
{"id": "146601", "revid": "105290", "url": "https://eu.wikipedia.org/wiki?curid=146601", "title": "Almogavarrak", "text": "Almogavarrak (; ) Aragoiko Erresuma zerbitzatzen zuten infanteria arinez osaturiko talde paramilitarrak ziren. XIII. eta XIV. mendeetan zehar Mediterraneo osoan zehar ibili izan ziren.\nEuren izendapenaren jatorriari buruzko hainbat bertsio badaude: lehenbizikoaren arabera jatorria arabierazko \"al-mug\u0101wir\", (\"espedizio bat burutzen duena\") hitzan legoke, aldiz bigarren bertsioaren arabera , \"al-muj\u0101bir\" (\"berri eramailea\") hitzan, eta azkenik hirugarren teoria batek dioenez \"gabar\" hitzetik eratorria litzateke, honek \"harro\", \"handinahi\" edo \"uste handi\" esan nahiko luke.\nGudaroste hauek nagusiki aragoitar eta kataluniarrez osaturik zeuden, eta jatorriz gudarosteak Pirinioetako haranetako menditar nekazari eta artzainez osaturik leudeke. Aldiz, bere garai onenenean Aragoiko Erresumako txoko guztietatik etorritako jendeek osatu zuten."}
{"id": "146604", "revid": "448", "url": "https://eu.wikipedia.org/wiki?curid=146604", "title": "Intifada", "text": ""}
{"id": "146607", "revid": "7162", "url": "https://eu.wikipedia.org/wiki?curid=146607", "title": "Stamford Bridgeko guda", "text": ""}
{"id": "146608", "revid": "13010", "url": "https://eu.wikipedia.org/wiki?curid=146608", "title": "Besayako eskualdea", "text": "Besaya eskualdea Espainiako Kantabria erkidego autonomoko eskualde bat da. Bere hiriburua Torrelavega da. Izaera hiritarra eta turismorako joera du. Eskualde hau Besaya ibaiaren ibarrean zehar hedatzen da."}
{"id": "146609", "revid": "7162", "url": "https://eu.wikipedia.org/wiki?curid=146609", "title": "Besaya eskualdea", "text": ""}
{"id": "146610", "revid": "7162", "url": "https://eu.wikipedia.org/wiki?curid=146610", "title": "As\u00f3n-Ag\u00fcera eskualdea", "text": ""}
{"id": "146611", "revid": "13010", "url": "https://eu.wikipedia.org/wiki?curid=146611", "title": "Costa Oriental eskualdea", "text": "Costa Oriental eskualdea Espainian dagoen Kantabria erkidego autonomoko eskualde bat da. Turismo eta hiritar izaera du. Kostaldetik Colindres udalerritik hasi eta Euskal Herriko Bizkaia probintziaren mugaraino hedatzen da, aldiz, hegoaldera aitzinkostaldeko mendilerrora zabaltzen delarik. Bere hiriburua Castro Urdiales da, baita udalerririk populatuena ere."}
{"id": "146613", "revid": "13010", "url": "https://eu.wikipedia.org/wiki?curid=146613", "title": "Saja-Nansako eskualdea", "text": "Saja-Nansa eskualdea Espainian dagoen Kantabria erkidego autonomoko eskualde bat da. Eskualde hau Saja eta Nansa ibaiek zeharkatzen dute. Landa edo baserri giroko eskualdea da."}
{"id": "146614", "revid": "7162", "url": "https://eu.wikipedia.org/wiki?curid=146614", "title": "Saja-Nansa eskualdea", "text": ""}
{"id": "146616", "revid": "13010", "url": "https://eu.wikipedia.org/wiki?curid=146616", "title": "Santanderreko eskualdea", "text": "Santanderreko eskualdea (edota \"Santanderreko badia\") Espainian dagoen Kantabria erkidego autonomoko eskualde bat da. Industria eta hiri izaera nabarmeneko eskualdea da. Bere hiriburua Santander hiria da, baita udalerri populatuena ere."}
{"id": "146617", "revid": "7162", "url": "https://eu.wikipedia.org/wiki?curid=146617", "title": "Santanderko eskualdea", "text": ""}
{"id": "146618", "revid": "7162", "url": "https://eu.wikipedia.org/wiki?curid=146618", "title": "Santander eskualdea", "text": ""}
{"id": "146619", "revid": "13010", "url": "https://eu.wikipedia.org/wiki?curid=146619", "title": "Trasmierako eskualdea", "text": "Trasmiera eskualdea (Tresmiera kantabrieran) Espainian dagoen Kantabria erkidego autonomoko eskualde bat da. Miera ibaia eta As\u00f3n ibaiaren artean kokatze da, Santanderreko badia eta Santo\u00f1a udalerriaren artean hedatzen delarik. Bere hiriburua Ribamont\u00e1n al Monte udalerria da, gehienbat eskualde honen erdian, nahiz Santander eta Laredo arteko erdi bidean kokatzen delako. Halere eskualde honetako udalerririk populatuena Santo\u00f1a da.\nTrasmiera XI. mendean aipatzen zen, eta Aragoi eta Iru\u00f1eko Erresumako tenentzia bat izan zen Alfontso I.a Borrokalariaren erregealdi amaiera arte (1131)."}
{"id": "146620", "revid": "7162", "url": "https://eu.wikipedia.org/wiki?curid=146620", "title": "Trasmiera eskualdea", "text": ""}
{"id": "146621", "revid": "7162", "url": "https://eu.wikipedia.org/wiki?curid=146621", "title": "Trasmiera", "text": ""}
{"id": "146622", "revid": "13010", "url": "https://eu.wikipedia.org/wiki?curid=146622", "title": "Valles Pasiegos eskualdea", "text": "Valles Pasiegos eskualdea (euskaraz \"Pasiegotar haranak\" edota \"Pas eta Miera haranak\") Espainian dagoen Kantabria erkidego autonomoko eskualde bat da. Landa edo baserri giroko izaera du. Eskualde hau Pas eta Miera ibaiek zeharkatzen dute. Udalerririk populatuena Santa Mar\u00eda de Cay\u00f3n da.\nBertan, Paseko harana dago."}
{"id": "146625", "revid": "1545", "url": "https://eu.wikipedia.org/wiki?curid=146625", "title": "Ekin (garaikidea)", "text": "Ekin Euskal Herriko erakunde independentista, iraultzaile, nazional eta euskalduna izan zen, herri borroka sustatzen duen gizarte eragile moduan 1999ko azaroaren 6an sortutakoa. Koordinadora Abertzale Sozialistaren (KAS) ondorengotzat jotzen zuten analista batzuek.\n2000ko irailaren 13an \"Lobo negro\" izeneko polizia operazioa burutu zuten eta bertan 20 pertsona atxilotu zuten. Baltasar Garz\u00f3n epaileak erakundeari leporatu zion kale borrokaren arduraduna izatea eta haren kideak \"ETAren komisario politiko\"tzat jo zituen.\n2001eko apirilaren 4an Garz\u00f3n-ek Ekinen ilegaltasuna adierazi zuen auto baten bidez, \"ETAren menpeko zuzendarikidetza\" leporatuz bi erakundeen arteko helburu komunekin batera. Urte horretako uztailaren 31an Ekinen 31 kide prozesatu zuen epaile horrek berak etakidea edo laguntzailea izateaz akusaturik. Halaber, Euskadiko Justizia Auzitegi Gorenari eskatu zion Jose Antonio Urrutikoetxea eta Jon Salaberria legebiltzarkideak (Euskal Herritarrok) ikertzea, Ekinen \"muin nazionala\" delakoaren arduraduntzat jota.\nBeranduago ETAren sarearen barruan egoteaz akusatuta egon zen erakundea, izan ere 2007ko abenduaren 19an Espainiako Auzitegi Nazionalak ETAren \"fronte politikoa\" delakoaren erakundeak (KAS, Ekin eta Xaki) erakunde armatuaren \"erraiak\" edo \"bihotza\" zirela adierazi zuen, eta 52 akusatuetatik 46ri kartzelako 500 urte baino gehiagoko zigorra ezarri zien, horren ostean Auzitegi Gorenak eskaera leundu zuen arren.\nAzkenik, 2010eko irailaren 14an Guardia Zibilak beste operazio bat egin zuen erakundearen ustezko zuzendaritzaren aurka eta beste 9 pertsona atxilotu zituen.\n2011ko urriaren 1ean, ezker abertzalearen eztabaida estrategikoaren ondorengo testuinguruan, Ekin erakundea desegin zen."}
{"id": "146626", "revid": "512", "url": "https://eu.wikipedia.org/wiki?curid=146626", "title": "Charles Gounod", "text": "Charles-Fran\u00e7ois Gounod (Paris, 1818ko ekainaren 17a \u2013 Saint-Cloud, Senako Gainak, 1893ko urriaren 17a edo 18a) frantziar musikagilea izan zen, erromantizismoaren garaikoa. Herrialde horretako inoizko musikagilerik ezagunenetakoa da, batez ere, \"Ave Maria\", \"Faust\" eta \"Rom\u00e9o et Juliette\" lanengatik. Hala ere, askoz luzeagoa da hark egindako lanen zerrenda, 600 izenburu baino gehiago utzi baitzuen.\nBizitza.\nParisko Kontserbatorioan Hal\u00e9vy, Pa\u00ebr eta Lesueur izan zituen irakasle. 1839an Erromako saria irabazi zuen; Italian Palestrina ezagutu zuen eta Alemanian Bach, Mozart eta Schumann.\nHasieran elizako musika idatzi zuen (\"Te Deum\", \"Requiem\"), organo-jotzaile eta kapera maisu izan zen. Antzerkirako \"Sapho\" opera (1851) eta opera komiko bat, \"Le m\u00e9decin malgr\u00e9 lui\" (1858), idatzi zituen, arrakastarik erdietsi gabe, ordea. \"Faust\" (1859) operak eman zuen azkenik ezagutzera. Geroago \"Mireille\" (1864) eta \"Rom\u00e9o et Juliette\" (1867) operek berehalako arrakasta izan zuten. \"Le tribut de Zamora\" (1881) operak izan zuen porrotak elizako musikara eraman zuten berriro azken urteetan (\"R\u00e9demption\", 1882; \"Mors et Vita\", 1885; \"Requiem\", 1893). Bestalde, 2 sinfonia, 13 meza, moteteak, kantatak, melodiak, koru eta pianorako eta organorako musika egin zuen Gounodek.\nHaren obraren eragina zabala izan da; operen bidez XIX. mendeko Frantziako musikari ekarpen handia egin zion."}
{"id": "146627", "revid": "56334", "url": "https://eu.wikipedia.org/wiki?curid=146627", "title": "Txatar", "text": "Txatarra metalezko hondakinei deritze, bereziki hondakin horiek birziklatzeko direnean, txatartegian jaso eta prozesatu ondoren, galdategian burdinurtua egin edo beste prozedura zenbait erabiliz berriz ere erabilia izateko. Txatarra denetariko produktuetatik sortzen da, hala nola automobil zaharkituak, garbigailuak eta latetatik. Txatarra birziklatzeak ingurumenerako dakarren baliabide aurrezteaz gainera, balio nabarmena duen jarduera ekonomikoa da, metalen balio altuari esker."}
{"id": "146629", "revid": "6327", "url": "https://eu.wikipedia.org/wiki?curid=146629", "title": "Ligatzea", "text": ""}
{"id": "146630", "revid": "105290", "url": "https://eu.wikipedia.org/wiki?curid=146630", "title": "Santa Teresa Ikastetxea (Donostia)", "text": "Santa Teresa Ikastetxea Donostiako ikastetxe bat da, Santa Teresa Jesusena konpainiarena, haur hezkuntzako mailatik batxilergoraino hezkuntza katolikoa eskaintzen duena. Donostiako Ibaeta auzoan dago, EHUko Ibaetako campusaren inguruan. 1929an sortu zen ikastetxea, Donostiako Gros auzoan. 1968an Ibaetako eraikin berrira aldatu zen. Ikastetxeko egungo zuzendaria Sokorro Galarregui teresiarra da."}
{"id": "146631", "revid": "9314997", "url": "https://eu.wikipedia.org/wiki?curid=146631", "title": "Santa Teresa Jesusena konpainia", "text": "Santa Teresa Jesusena konpainia erlijio kongregazio femenino bat da, munduko hainbat herrialdetan hezkuntzan jarduten duena. Enric d'Oss\u00f3 santu katolikoak sortu zuen 1876an, Santa Teresa Jesusenaren omenez. Euskal Herrian Santa Teresa ikastetxea dute Donostian."}
{"id": "146632", "revid": "119347", "url": "https://eu.wikipedia.org/wiki?curid=146632", "title": "Peterbilt", "text": "Peterbilt Motors Company garraio erdiko eta handiko kamioiak egiten ditu. Bere lantegi nagusia Delton hirian dago kokatuta, Texasen (AEB). 1939an fundatu zen eta hiru instalazio industrial desberdinetan egon zen bere lehenengo urteetan zehar. 1960ko hamarkadatik 1990ko hamarkadaraino Kalifornian finkatu ziren, baina 1993an gaur egun dauden egoitzara joan ziren.\nHistoria.\nTheodore Alfred Peterman konpainia honen fundatzailea izan zen. Enpresa hau sortu baino lehen, eraikuntzarako zura eta zur kontratxapatuaren inguruko negozioak zituen (XX. mendearen lehenengo erdialdean). Aurreko enpresa horretan, arazoak zituen; basoan moztutakoa zur lantegietara garraiatzea izugarrizko gastua zen eta, gainera, prozesua oso geldoa.\nOrduan, basoan egindako ekintzen eraginkortasuna hobetzeko, momentu hartan zeuden metodoez gain, berak asmatutako beste batzuk abian jarri zituen: ibaian behera flotatuz, baporezko traktoreetan edo zaldiz gidatutako gurdietan garraiatu zituen enborrak.\nAlabaina, Alfredek bazekien automobilaren teknologia garatuz, bere arazoak konpondu eta etekin handiagoak lortuko zituela. Hori lortzeko, eman zuen lehenengo pausoa armadan erretiratutako kotxeak hartzea izan zen. Autoen teknologia ikasi, pixkanaka-pixkanaka hobetuz joan eta azkenean, \"Fageols Motors\" enpresa erosi zuen kamioiak egiteko baldintzak betetzeko. \"Fageols Motors\" oso prezio baxuan erosi zuen garaiko krisi ekonomikoa zela eta.\nOrduan zuraren negoziorako kamioi lantegi bat egin zuen, baina, zurerako behar zituen baino kamioi gehiago fabrikatu eta saldu zituen.\nKamioien salmenta mozkin handiak ematen zizkiola ikusita, horretan kontzentratu zituen bere esfortzuak eta Peterbilt Motors Company fundatu zuen.\nBaina, Theodore 1945ean hil zenean, bere emazteak enpresa saldu egin zuen enpresa bereko zazpi gerenteei, lurraldeak izan ezik. Gerenteek kamioien erresistentzia sendotu zuten hainbat modelo berrietan. Urte batzuk pasatzerakoan, Idak, emazteak, lurraldeak saldu nahi zituen lantegi gehiago sortzeko, baino gerenteak ez zeudenez ados, propietate guztiak (lantegiak eta lurraldeak) PACCAR enpresari saldu zizkioten.\nAzken enpresa honek, tren bagoiak fabrikatzen zituen, baina momentu hartan gorantz zihoazen eta beste garraio motetan espezializatzen zeuden.\nBitxikeriak.\nKamioi hauen formagatik eta beste arrazoi batzuengatik, hainbat filmetan edo telebistako serietan agertu dira, besteak beste:"}
{"id": "146633", "revid": "12654", "url": "https://eu.wikipedia.org/wiki?curid=146633", "title": "Iosef Stalin", "text": ""}
{"id": "146634", "revid": "119347", "url": "https://eu.wikipedia.org/wiki?curid=146634", "title": "Patricia Esteban", "text": "Patricia Esteban Erl\u00e9s (Zaragoza, 1972) Espainiako filologoa eta idazlea da, hainbat ipuin egin dituena. Garrantzi handiko sariak irabazi ditu, eta zenbait antologiatan ageri da. Ikerlari gisa, XVI. mendeko zalduntza liburuak aztertu ditu.\nBibliografia.\nAntologiak.\nAntologia hauetan ageri dira Patricia Estebanen kontakizunak:"}
{"id": "146637", "revid": "119347", "url": "https://eu.wikipedia.org/wiki?curid=146637", "title": "Aizkorriko galtzada", "text": "Aizkorriko galtzada Aizkorriko mendilerroa zeharkatzen duen galtzada bat da. Gipuzkoako Zegama eta Arabako Araia herriak lotzen zituen. Lizarrateko tunelaren ondoan, Araiarantz doan zatitxoa da hobekien gorde dena. Gipuzkoako Foru Aldundia galtzada berriz oneratzeko lanak egiten ari da. Oraingoz, aurkitutako galtzada aztarnarik zaharrenak Erdi Arokoak dira, baina litekeena da erromatar garaikoa ere izatea.\nHistoria.\nAranzadi Zientzia Elkartearen ikerketen arabera, Aizkorriko galtzadak zuen toki estrategikoena babesteko, Lizarrateko tunelean, gaztelua eraiki zuten XII. mendearen inguruan. 300 bat lagunentzako tokia zuen. Gazteluarekin batera, han herrixka bat zegoen, tunelaren alde bietan: zalditegiak, ostatua, hilerria, biltegia, baseliza, ur andela eta abar.\nIzan ere, Gaztelak Araba eta Gipuzkoa bereganatu zituenean (1200. urtea) hartu zuen Aizkorriko galtzadak inoizko indarrik handiena. Nafarroa saihestu nahi bazen, ez zegoen beste biderik Gaztelaren eta Frantziaren artean. XVI. mendearen amaiera arte, garrantzi handiko errege galtzada izan zen. Komunikabide hura kontrolatu eta defendatzeko sortu zen gaztelua eta haren inguruko multzo osoa. Aldi hartan, Lizarrateko pasabidea ez zen, ez, samurra, iritsi zaizkigun lekukotasunek diotenez: lapurrak, aldapa gogorrak, urtearen egun gehientsuenetan elurra, ostatu garestia... Hala ere, XVIII. menderaino, Gasteiz eta Donostia arteko igarobide nagusia izaten jarraitu zuen. Mende hartan, aldapei, elurrari eta arriskuei ihesi, Arlabango bidea ireki zuten. Lizarratekoa bigarren mailako bidetzat geratu zen. Pasabide nagusi izan zen bitartean, bidesaria kobratzen zen tunela zeharkatzeagatik; bidesaria ordaindu nahi ez edo ezin zuenak, mendian goragoxeago igotzen den beste bide zailago bat erabili behar zuen. Gipuzkoako aldetik begiratuta tunelaren eskuinaldera dauden bi mailak, harkaitzean landuak, beste igarobide horren arrastoak dira, usadioak dioenez."}
{"id": "146638", "revid": "103793", "url": "https://eu.wikipedia.org/wiki?curid=146638", "title": "Untzueko haitza", "text": "Untzueko haitza edo Untzueko harria Nafarroako erdialdean dagoen mendia da, izen bereko udalerrian dagoena, Orbaibarreko eskualdean.\nAlaitzeko mendilerro osoko tontorrik baxuena da, baina aldi berean oso erakargarria bere edertasunaren aldetik.\nHemen zen Gergako ertaroar gaztelua.\nAbiapuntuak.\nUntzue (664 m) ohiko abiapuntua da izen bereko haitzera igotzeko, herria haren magalean kokatuta baitago. Bertzela, Etxague (Oloritz) herritik ere aukera dago ibilbide erraza egiteko, 741 metro altueratik abiaturik."}
{"id": "146639", "revid": "646", "url": "https://eu.wikipedia.org/wiki?curid=146639", "title": "Fagozito", "text": "Fagozitoak odolean, linfan eta ehunetan dauden eta fagozitosia egiten duten zelulak dira, mikrobioak eta partikula arrotzak irentsi eta indargabetzen dituztenak. Odoleko eta ehunetako \"garbiketa-sistema\" osatzen dute, immunitate-sistemaren funtsezko elementuak izanik. Horretarako, fagozitoek ondoz ondoko urrtasak egiten dituzte: zelulak infekzio-guneetara erakarri, mikrobioen bidezko ezagutza eta aktibazioa, mikrobioen fagozitosi bidezko irenstea, eta fagozitatutako mikrobioen suntsipena. Are gehiago, fagozitoek beste zelulekin komunikatzeko gaitasuna dute, immunitate-erantzuna indartu edo erregulatzeko; horretarako, bi mekanismo dituzte: ukipen zuzenaren bidezko komunikazioa eta zitokinen jariapenaren bidezko komunikazioa.\nAnimalia guztietan aurkitzen dira, baina ornodunetan dute garapen handiena, giza odolak 6.000 milioi fagozito baititu litroko. Gai arrotzak suntsitzeaz gain, fagozitoek hildako zelulak eta zelula-hondarrak ere fagozitatzen dituzte, garbiketa-prozesuetan hori ere baita oso eginkizun garrantzitsua.\nFagozitoak profesionalak edo ez-profesionalak izan daitezke, egiten duten fagozitosiaren eraginkortasunaren arabera. Fagozito profesionalen artean, hainbat globulu zuri daude, esaterako: neutrofiloak, monozitoak, makrofagoak, mastozitoak eta zelula dendritikoak. Fagozito profesionalen eta ez-profesionalen arteko desberdintasun nabariena da fagozito profesionalek elementu kaltegarriak detektatzeko gai diren hartzaileak dituztela.\nEsan bezala, fagozitoak immunitate-sisteman parte hartzen duten zelulak dira. Immunitate-sistemaren barnean modu independentean jarduten duten bi sistema bereiz daitezke: berezko immunitate-sistema eta immunitate-sistema adaptatiboa. Haien arteko ezberdintasun nagusiak erantzuteko behar duten denbora eta zehaztasuna dira. Berezko immunitate-sistemak azkarrago erantzuten du, baina ez da oso espezifikoa patogenoekiko; patogenoetan aurkitzen diren kontserbatutako sekuentziak ezagutzen dituzte zelulek, patroiak. Sekuentzia kontserbatuei PAMP deritze, patogenoei asoziaturiko patroi molekulak, alegia. Immunitate-sistema adaptatiboaren kasuan, ordea, erantzuna askoz ere motelagoa da baina zehaztasun osoz jarduten du. Fagozitoek berezko immunitate-sisteman parte hartzen dute.\nInfekzio-egoeretan fagozitoak patogenoa dagoen gunera erakarriak dira seinale kimikoen bidez. Seinale horien jatorria patogeno berean edo patogenoa ezagutu duten beste fagozitoetan egon daiteke. Fagozitoek egiten duten migrazioari kimiotaxi deritzo. Kimiotaxiari esker, patogenoa dagoen gunera heldu eta fagozitoaren mintzeko hartzaileak horietara lotzen dira. Prozesu horrek patogenoaren fagozitosia eragiten du. Fagozitosia gertatu ostean, makrofagoek eta zelula dendritikoek ere antigenoa aurkezteko gaitasuna dute. Antigeno-aurkezpena deritzon prozesuan fagozitoak irentsitako gaiaren atalak zelula-azalera mugitzen ditu. Horrela, antigenoak immunitate-sistemako beste zeluletara aurkezten zaizkie. Horren ostean, fagozitoak gongoil linfatikoetara doaz eta materiala linfozitoei aurkezten diete. Azaldutako prozesua garrantzitsua da immunitatea garatzeko; hori dela eta, patogeno askok fagozitoen erasoetatik babesteko metodoak garatu dituzte.\nHistoria.\nIlya Ilyich Mechnikov (1845-1916) zoologo errusiarrak zelula-mota berri bat aurkitu zuen 1880ko hamarkadan. Zelula-mota hori ez zuen bere ezaugarri fisiologikoen arabera definitu, bere funtzioagatik baizik (\u201cfagozitosia\u201d, hain zuzen ere). Mechnikov zelula fagozitatzaileen ezaugarri gakoak ere deskribatu zituen, hala nola, beste bizidunetan barneratzeko prozesua, barneratutako partikulen deuseztapena eta bakuolo-azidifikazioa. Hori guztia dela eta, Mechnikov fagozito-biologiaren sortzailetzat hartzen da.\n1908. urtean, Mechnikov-ek Fisiologia eta Medikuntzako Nobel Saria jaso zuen Paul Ehrlich medikuarekin batera, immunologiaren alorrean egindako lanengatik.\nFagozito motak.\nGizakien eta beste ornodun askoren fagozitoak bi taldetan sailkatzen dira: profesionalak eta ez-profesionalak. Fagozito profesionalek fagozitosia dute funtzio nagusi. Fagozito ez-profesional deritze fagozitatzeko gaitasuna duten baina hori funtzio nagusi ez duten zelulei.\nFagozito profesionalak.\nFagozito profesionalek patogenoak ezagutzeko hartzaile espezifikoak dituzte, hori baita haien funtzio nagusia.\nFagozito profesionalek \"sistema erretikulu-endoteliala\" osatzen dute. Sistema horrek batasun funtzionala du, baina gorputzean zehar sakabanaturik dagoenez, ez du batasun anatomikorik. Zeregin oso garrantzitsua betetzen du erantzun immunean. Fagozitoak ez daude organo jakin batean, gorputzean zehar mugitzen baitira mugimendu ameboidearen bidez. Zitokina izeneko molekulak ekoizten dituzte, immunitate-sistemaren zelulen arteko koordinazioan parte hartzen dutenak.\nFagozito guztiek dituzte lisosoma ugari, partikula arrotzen digestio-prozesuetarako entzima hidrolitikoak askatzen dituztenak. Partikula arrotza irensten dutenean, fagozitoaren barnean fagolisosoma izeneko inklusioa sortzen da, eta bertan digeritzen dira fagozitaturiko partikulak. Zenbait fagozitok oxigenoaren konposatu toxikoak erabiltzen dituzte patogenoak akabatzeko; horietako batzuk hidrogeno peroxidoa eta hidroxil erradikalak dira. Oxigeno-produktu horiek erreakzio biokimikoetan sortzen dira eta ez diote kalterik egiten fagozitoari.\nFisiologia.\nFagozitoek, makrofagoek bereziki, aktibitate maila ezberdina izan dezakete. Izan ere, patogeno eta substantzia ezberdinen aurrean aktibatu eta, infekzio-gunera migratzen dute.\nAktibazioa.\nMakrofagoak ehunetan daudenean nahiko inaktibo mantentzen direla esan genezake, izan ere, horietan hildako zelulak eta infekzio-arriskurik ez dakarten arrastoak garbitu eta oso gutxitan parte hartzen dute antigenoen aurkezpen-prozesuan. Nolanahi ere, infekzio bat gertatzen denean, seinale kimikoek (normalean gamma interferona) haien aktibazioa eragiten dute. Makrofagoak aktibatzen direnean, MHC II hartzaileak adierazten dituzte; horrela, antigenoen aurkezpena egiteko prest daude. Egoera horretan daudenean, patogenoak suntsitzeaz gain, antigenoen aurkezpena ere egiten dute makrofagoek. Hala ere, zuzenean patogenotik seinaleren bat jasotzen dutenean, haien \"hiperaktibazioa\" gertatzen da; orduan, proliferatzeari utzi eta soilik patogenoen hilketaz arduratuko dira. Kasu horretan, makrofagoek fagozitatzeko duten ahalmena handiagotzen da, azkartasuna emendatu eta, gainera, partikula handiagoak fagozita ditzateke. Protozooen tamainako gaiak fagozitatzera hel daitezkeela ikusi da.\nNeutrofiloak inaktiboak dira odolean daudenean. Dena dela, oso azkar mugitzen dira. Makrofagoek jariatutako seinaleak heltzen zaizkienean gelditu, eta odoletik ateratzen dira. Ehunetan bidaiatu ahala, zitokinak jaso eta aktibazioa gertatzen da. Horrela, infekzio-gunera heltzen direnerako, jada aktibatuta eta jarduteko prest daude.\nMigrazioa.\nInfekzioa gertatzen denean, \"SOS\" seinaleak askatzen dira makrofagoak infekzio-gunera erakartzeko. Seinale kimiko horiek honakoak izan daitezke: infektatutako bakterioaren proteinak, koagulaziorako peptidoen produktuak, konplementu-proteinak edo infektatutako ehunean kokatzen diren makrofagoek askatutako zitokinak. Are gehiago, zitokinek odoleko neutrofiloak eta monozitoak infekzio-gunera erakartzen dituzte.\nEsan bezala, infekzio-gunera heldu ahal izateko, fagozitoak odol-hodietatik ateratzen dira eta ehunetan zehar abiatzen dira. Infekzio-seinaleek eragiten dute odol-hodiak ainguratzen dituzten endotelio-zelulek selektina proteina adieraztea. Neutrofiloek horietara lotzeko gaitasuna izango dutenez, eragina izaten dute migrazioan. Are gehiago, beste seinale batzuk jariatzen dira, hodi-zabaltzaileak izango direnak. Zelula endotelialen arteko lotura ahultzen dutenez, fagozitoei irteera errazten zaie. Horrek zelula endotelialen arteko lotura hainbestekoa ez izatea eragiten du. Horrela, fagozitoei irteera errazten zaie.\nMigrazioan eragina duen efektu garrantzitsu bat kimiotaxia da. Kimiotaxia gertatzen denean, zelulak seinalearen kontzentrazio gutxieneko gunetik kontzentrazio handieneko gunera erakarriak dira. Neutrofiloak, adibidez, ehunetan zehar doaz infekzio-gunera heldu arte, eta, nahiz eta prozesu hori oso garrantzitsua izan infekzioen aurka egiteko, migrazioak gaixotasunaren antzeko sintomak eragin ditzake. Infektatutako milioika neutrofiloek migrazioa egiten dute; hala ere, egun batzuen buruan hiltzen dira. \nMonozitoak.\nMonozitoak hezur-muinean garatzen hasten dira eta haien heltze-prozesua odolean bukatzen dute. Monozito helduek nukleo handi eta gingilduna dute; haien zitoplasma handia eta pikortsua da. Monozitoek arrotzak edo kaltegarriak diren substantziak irensten dituzte eta antigenoak immunitate-sisteman parte hartzen duten beste zelulei aurkezten dizkiete. Bi monozito talde daude: zirkulatzen duen taldea eta talde marginala. Monozito gehienak odolean 20-40 ordu egon ostean zirkulazio-sistematik kanpo joaten dira ehun ezberdinetara; eta migrazioarekin batera, monozitoak makrofagoetan edo zelula dendritikoetan desberdintzen dira. Desberdintzapen prozesua jasotzen duten seinaleen araberakoa da. Giza odol litro batean 500 milioi monozito inguru daude.\nMakrofagoak.\nMakrofago helduek gehiegirik migratzen ez duten arren, kanpoko ingurunetik gertu dauden guneetan mantentzen dira, gerta litekeenari aurre egin ahal izateko. Jasotzen dituzten seinaleen arabera, hiru modu ezberdinetara jokatzen dute ehunetan: garbitzaile moduan, antigeno-aurkezle moduan, edo zelula-hiltzaile moduan. Makrofagoak monozitoetatik, granulozito zelula ametatik eta makrofagoetatik (mitosiaren ondorioz) eratorriak izan daitezke. Fagozito mota honek ez du granulorik, baina lisosomak bai ikus daitezke haien zitosolean.\nMakrofagoak gehienetan ehunetan daude; oso gutxitan agertzen dira odolean; gorputzean ehun eta organo ia gehienetan daude, eta kokapenak haien tamaina eta itxura baldintzatzen ditu. Makrofagoek hantura eragiten duten zelulak dira, prozesu hori interleukina-1, interleukina-6 eta TNF-alfa ekoizpenaren bidez bideratzen dute.\nMakrofagoak aktiba daitezke eta, horrela, monozitoek bete\u00a0ezin ditzaketen funtzioak aurrera eraman. T zelula laguntzaileak eta linfozitoen azpipopulazio bat dira makrofagoen aktibazioaren arduradunak. Th1 zelulek makrofagoen aktibazioa IFN-gamma seinalearen bidez eta CD40L adieraziz gauzatzen dute. Beste seinale batzuk TNF-alfa eta bakterioetan aurkitzen diren lipopolisakaridoak dira. Th1 zelulek fagozitoak infekzio-gunera erakartzen dituzte; horretarako, hezur-muinean eragiten duten zitokinak askatzen dituzte; zitokina horiek monozitoen eta neutrofiloen sintesia aregotzen dute. Horrekin batera, monozito eta neutrofiloen odolerako migrazioa eragiten duten zitokinak jariatzen dituzte. Th1 zelulak CD4+ T zeluletan dute jatorria, ehun linfoide sekundarioetan antigenoen aurkezpena egin ostean, CD4+ T zelulak Th1 zelulatan ezberdintzen dira.\nNeutrofiloak.\nNeutrofiloak normalean odolean aurkitzen diren zelulak dira; are gehiago, fagozito ugarienetarikoak dira, zirkulatzen duten globulu zuri guztien % 50-60 neutrofiloak baitira. Giza odol litro batean 5 mila milioi neutrofilo inguru daude. Zelula horiek 10 mikrometroko diametroa dute eta 5 egun inguruko bizitza dute. Behin seinaleak jaso dituztenean, 30 minutu inguru behar izaten dituzte infekzio-gunera heltzeko. Azkarrak dira antigorputz edo konplementu-proteinaz ainguratutako gaiak irensten, baita kaltetutako zelulak fagozitatzen ere. Neutrofiloak ez dira odolera itzultzen, hil, eta zorne bihurtzen dira.\nNeutrofilo helduak monozitoak baino txikiagoak dira eta nukleo zatikatua dute. Zatiak konektatuta mantentzen dira kromatina-harizpien bidez. Neutrofiloak normalean ez dira hezur-muinean kokatzen heldutasunera heldu arte, baina infekzioa gertatzen denean, neutrofiloen aitzindariak diren metamielozitoak, mielozitoak eta promielozitoak askatzen dira. Giza neutrofiloetan dauden pikorren osagaiak aspaldi identifikatu dira; batez ere, proteinak degradatu eta bakterioak hiltzeko dituzten proprietateengatik dira ezagunak. Neutrofiloen jariakinek monozito eta makrofagoen gaineko eragina izan dezakete; izan ere, fagozitosia areagotu eta zelula barneko hilketa prozesuan agertzen diren oxigeno-espezie erreaktiboen sintesia sustatzen dute. Zehazki, neutrofiloetan aurkitzen diren pikor primarioen jariapenak IgG-z inguratutako bakterioen fagozitosia areagotzen du.\nZelula dendritikoak.\nZelula dendritikoak antigeno-aurkezle profesionalak dira. Horietan agertzen diren dendrita izeneko luzakin luzeek gai arrotzen fagozitosian laguntzen dute. Zelula dendritikoak batez ere, kanpo-ingurunearekiko ukipenan dauden ehunetan ageri dira: larruazala, sudur-barrunbea, birikak, sabela, eta hesteak. Aktibatzen direnean, linfa-gongoiletara migratzen dute, eta bertan T eta B linfozitoekiko kontaktuan jartzen dira. Horrela, immunitate-sistema adaptatiboaren erantzuna hasten da. Zelula dendritiko helduek T zelula laguntzaile eta T zelula zitotoxikoen aktibazioa eragiten dute. T zelula laguntzaileek makrofagoekin eta B zelulekin interakzionatzen dute. Horrela, horien aktibazioa gertatzen da. Horretaz gain, zelula dendritikoek nolabait erantzun immunologikoa nola gertatzen den erabakitzeko ahalmena dute, linfa-gongoiletara migratzen dutenean, T zelulen aktibazioa eragin, eta horiek T zelula laguntzaile edo T zelula zitotoxiko bihurtuko diren erabakitzen baitute.\nMastozitoak.\nMastozitoek Toll motako hartzaileak (TLR) dituzte mintzean. Zelula dendritikoek, T zelulek, eta B zelulek hartzaile horiekin interakzionatzen dute, eta horrela, haien aktibazioa bideratzen da. Horrenbestez, erantzun immune adaptatiboaren gaineko eragina dute. Mastozitoek MHC II-ak adierazten dituzte, eta beraz, antigeno-aurkezpenean parte hartu dezakete. Hala ere, antigeno-aurkezpenean duten parte-hartzea ez da ondo ezagutzen. Mastozitoek bakterio gram-negatiboak hil eta haien antigenoak prozesatzen dituzte. Bakterioen mintzean dauden finbrien prozesamenduan espezializatzen dira. Aurrekoaz gain, mastozitoek hantura eragiten duten zitokinak jariatzen dituzte. Hori biziki garrantzitsua da; izan ere, prozesu horren bidez infekzio-gunera fagozito gehiago erakartzen dituzte.\nFagozito ez-profesionalak.\nHiltzen diren zelulak eta beste gorputz arrotzen aurka egiten profesionalak ez diren fagozitoak ere badaude. Horiei fagozito ez-profesional deritze, eta epitelio-, endotelio-, mesenkima-zelulak eta fibroblastoak bereiz daitezke horien artean. Haien funtzio nagusia ez da fagozitosia, hori dela eta, ez-profezional esaten zaie. Horien adibide dugu fibroblastoa. Fibroblastoak kolagenoaren fagozitosia eragiten du orbainen bermoldatze-prozesuan, eta horrekin batera, partikula arrotzak ere irensteko saiakera egiten du.\nFagozito ez-profesionalak profesionalak baino mugatuago daude fagozitatu dezaketen materiari dagokionez. Izan ere, ez dute hartzaile fagozitiko eraginkorrik. Gainera, horietako askok ez dute oxigeno-espezie erreaktiborik sortzen fagozitosi prozesuaren ondorioz, fagozitatutako materia suntsitzeko lagungarria dena.\nFagozitosia.\nFagozitosia partikula solidoen barneraketarako endozitosi-prozesua da. Bizidun zelulabakarretan elikatze-prozesu garrantzitsua da, eta bizidun zelulanitzetan prozesu hori duten zelula espezializatuei fagozito esaten zaie. Fagozitosian 0\u20195 \u03bcm baino handiagoak diren partikulak ezagutu eta barneratzen ditu zelulak, luzakinen bitartez. Barneratutako materiala fagosoma izeneko besikuletan gordetzen da. Fagozitoak gai dira mikrobio patogenoak zein zelula apoptotikoak fagozitatzeko. Hori dela eta, zelula hauek immunitate-babeserako zein homeostasiaren mantenurako balio dute.\nUgaztunetan fagozitosia bereziki bi motatako zelulek egiten dute: makrofagoek eta neutrofiloek. Immunitate-sistemaren zelula fagozitiko espezializatuak dira eta zelula zaharrak, bakterioak eta partikula handiak fagozitatzen dituzte, besteak beste. Bost urrats jarraitzen dituzte: kimiotaxia, adherentzia, irenstea, digestioa eta iraizketa.\nEspezifikotasuna partikulen ezagupenerako hartzaileen bidez gauzatzen da. Ezagupena gertatzen denean, seinaleztapen-turrusta aktibatzen da, fagozitosia ekarriko duena. Hartzaile horiek bi taldetan sailkatzen dira: opsoninak eta ez-opsoninak. Hartzaile ez-opsoninak zuzenean dira gai ituaren talde molekularra ezagutzeko. Talde horren barruan daude lektinaren antzeko ezagupenerako molekulak, mikrobioen estekatzaile polianionikoen eta apoptotikoen ezagupenerako hartzaileak eta TLRak. Bestalde, hartzaile opsonikoek kanpoko itu-molekulei lotu diren opsoninak ezagutzen dituzte, esaterako, antigorputzak, konplementuaren proteinak eta fibronektina. Hartzaile garrantzitsuenetarikoak eta ikertuenak Fc hartzaileak (FcR) eta konplementuaren hartzaileak (CR) dira. Fc hartzaileak IgG edo IgA immunoglobulinen zati konstantea ezagutzeko gai dira. Azaldu bezala, CRek ituari lotutako konplementuak ezagutzen dituzte, adibidez, CR3 hartzailea barneratu beharreko partikulari lotutako iC3b konplementuak ezagutzen ditu.\nEkintza-mekanismoak.\nMikrobioen suntsitzea fagozitoek aurrera eramaten duten funtzioa da; prozesu hori fagozitoen barnealdean edo kanpoaldean gerta daiteke. Fagozitoek fagozitosi-prozesua egiteko lehen ataza kimiotaxia da. Hantura gorputzak eragiten duen erantzun fisiologikoa da, eta hantura-prozesu horretan fagozitoen metaketa gertatzen da. Patogenoek zauria infektatzean hazi eta ugaldu egiten dira. Orduan metabolismoko produktuak ekoitzi eta fagozitoek faktore kimiotaktikotzat hartzen dituzte hartzaileen bidez. Konplementuaren aktibazioa eragiten duten molekulak ere faktore kimiotaktikotzat hartzen dira. Horiek fagozitoen zitoeskeletoko osagaien eraldaketa sustatzen dute zelulen mugimendurako. Faktore kimiotaktikoen kontzentrazio altuek, bestalde, kontrako efektua izaten dute. Migraziorako lamelipodioak sortzen ditu zelulak.\nHurrengo urratsa opsonizazioa da. Opsonizazioa fagozitosia errazten duen prozesua da, zeinetan opsonina izeneko faktoreen elkarrekintza beharrezkoa den. Opsoninak jariakin pleuralean, mukietan eta serumean daude. Konplementuaren osagaiak eta antigorputzak (bereziki IgG) izan daitezke. Antigorputzek opsnina bezala jokatzen dute partikula antigeniko batekin lotzen direnean.\nAzken pausoa fagozitosi bidezko endozitosia da. Barneratu beharreko zelulaz kanpoko materiala mintz plasmatikoz inguratu, eta bakuolo fagozitikoa eratzen da. Hori lisosomarekin batzen da eta, era horretan, barneko materiala digeritzen da digestio-entzimekin kontaktuan jartzen denean.\nOxigenoaren menpeko zelula barneko mekanismoa.\nFagozitoak gorputz arrotzen bat irensten duenean, haren oxigeno-kontsumoa igo egiten da. Horren ondorioz, oxigeno-espezie erreaktiboak sortzen dira, propietate antimikrobianoak dituztenak. Espezie horiek patogenoa ez ezik, zelula ere kaltetzen dute. Hortaz, prozesu hori zelula barruko ataletan gertatzen da. Mekanismoa bi azpiataletan banatzen da:\nOxigenoaren menpekoa ez den zelula barneko mekanismoa.\nOxigenoaren menpekoak ez diren 4 metodo erabil ditzakete fagozitoek mikrobioak suntsitzeko. Dena den, horiek ez dira oxigenoaren menpekoak bezain eraginkorrak.\nZelulaz kanpoko mekanismoa.\nGamma interferonak oxido nitrikoaren ekoizpena eragiten du; konposatu horren ekoizpena makrofagoek egiten dute. Gamma interferona jariatzen duten zelulak hurrengokoak dira: T CD4+ linfozitoak, T CD8+ linfozitoak, NK zelulak, B linfozitoak, TNK linfozitoak, monozitoak, makrofagoak edo zelula dendritikoak. Makrofagoek oxido nitrikoa jariatzen dute eta haien inguruan aurkitzen diren mikrobioak hiltzen dituzte. Makrofago aktiboek tumoreen nekrosi-faktoreak (TNF) askatzen dituzte. Faktore horiek minbizi-zelulak eta birusek infektatutako zelulak suntsitzen dituzte; eta, immunitate-sistema osatzen duten beste zelulak aktibatzen dituzte.\nBirusen aurkako mekanismoa.\nBirusak zelulen barnean ugaltzen dira. Horretarako, zelulak infektatu behar dituzte; immunitatean parte hartzen duten hartzaileen bidez hori lortzen dute. Birusek zelula infektatzea lortzen dutenean, zelula beraren makineriaz baliatzen dira ugalketa prozesua aurrera eramateko eta, horrela, birusaren ehunka kopia ekoizten dira. Nahiz eta fagozitoak berezko immunitate-sistemako beste osagaiekin batera gai izan birusak muga batean kontrolatzeko, birusak zelula bat infektatu duenean, garrantzi handiagoa du immunitate-sistema espezifikoak, linfozitoek zehazki. Birus-infekzioa dagoen guneetan, linfozitoak immunitate-sistemako beste osagaiak baino ugariagoagoak dira; horrela, meningitis birikoa gertatzen da. Fagozitoak gai dira birusak infektatutako zelulak suntsitzeko. \nJatorri ebolutiboa.\nFagozitosia oso ohikoa da zelula mota askotan. Ondorioz, ziurrenik oso goiz agertu zen eboluzioan, eukarioto zelulabakarretik garatua. Adibidez, \"Dictyostelium discoideum\" amebak bakterioak barneratzen ditu elikatzeko. Ameba-espezie hau oso organismo soziala da, eta agregatuak osatzeko joera du gose denean. Egoera horretan daudenean, bakterio patogenoekiko eta horien toxinekiko erresistentzia baxua da; izan ere, bakterio patogeno bakarra gai da ameba agregatu guztia akabatzeko. Horri aurre egiteko, agregatuaren parte diren ameba batzuk gai dira fagozitosi bidez bai bakterioak bai toxinak barneratzeko. Ameba horiek, fagozitosi horren ondorioz, hil egiten dira beste amebak babesteko. Antzinako immunitate-sistema horrek gaurkoen antza oso handia mantentzen du; izan ere, gaur egun mekanismo berberak erabiltzen dira organismoen babeserako. Animalien erreinu osoan zehar agertzen dira fagozitoak, belaki itsastarretik intsektuetaraino."}
{"id": "146643", "revid": "119347", "url": "https://eu.wikipedia.org/wiki?curid=146643", "title": "Oinetako abandonatu", "text": "Oinetako abandonatuak kale, errepide eta naturan dauden oinetakoak dira, banaka gehienetan, jabeak utzi edo galduak. Fenomeno interesgarri eta misteriotsu bilakatu da: izan ere, oinetakoak beste jantziak eta objektuak baino maizago agertzen dira; eta, giltzak edo bestelako objektuak ez bezala, ez da erraza norberak oinetako bat galdu duela berehala ez konturatzea.\nMisterioa azaltzeko, hipotesi zenbait eman dira. Adibidez, pertsonek presagatik korrika dabiltzanean, aise gerta daiteke oinetako bat galtzea; egoera horretan, pertsonak nahiago du aurrera jarraitu (trena ez galtzeko, esaterako) eta oinetakoa galtzea. Ohikoa da, baita ere, emakumeek jaietan takoidun oinetakoak janztea, berez oinetik aise askatzen direnak; jaietan harrapatzen diren mozkorrak direla eta, azkenean kalean uzten dira zapata hauek. Hondartzetan ere maiz agertzen dira oinetako abandonatuak: jendeak hondartzan ibiltzeko berariazko oinetakoak jantzi eta kalean ibiltzekoak utzi egiten ditu beste gauzekin batera, baina hondartzatik alde egitean, kalekoak ahaztu egiten ditu akaso. Itsasoak ere sarri ekartzen ditu oinetakoak kostaldera, oinetakoak kasu askotan uraren gainean flotatu eta beste jantziak baino gai iraunkorragoez eginak daudelako. Haurren oinetakoak ere maiz ikus daitezke kale eta errepide bazterretan abandonaturik, agian haurrak oinetakoak erantzi eta automobileko leihotik behera gauzak botatzeko duten joera dela eta.\nOinetakoak edozein lekutan uztearena nahita egiten den jarduera ere izan daiteke. Herrialde zenbaitetan, oinetako jaurtiketa izeneko denbora-pasa egiten da, oinetakoen lokarriak baliatuz, oinetakoak kable edo zuhaitz-adarretan utziz. Hortik, arte moduan ere garatu den ohitura da, \"objet trouv\u00e9\" joerari jarraiki. Bestalde, oinetako abandonatuen irudia sarri erabili da olerkigintzan, oinetakoaren jabearen inguruan gogoetak eginez.\nFenomenoak hedabideen arreta piztu du eta interneten ere blogak sortu dira gaiaren inguruan."}
{"id": "146645", "revid": "201", "url": "https://eu.wikipedia.org/wiki?curid=146645", "title": "Batailoi Sakratua", "text": ""}
{"id": "146646", "revid": "201", "url": "https://eu.wikipedia.org/wiki?curid=146646", "title": "Batailoi sakratua", "text": ""}
{"id": "146647", "revid": "201", "url": "https://eu.wikipedia.org/wiki?curid=146647", "title": "Almogavar", "text": ""}
{"id": "146648", "revid": "201", "url": "https://eu.wikipedia.org/wiki?curid=146648", "title": "Almogaver", "text": ""}
{"id": "146649", "revid": "201", "url": "https://eu.wikipedia.org/wiki?curid=146649", "title": "Almog\u00e0ver", "text": ""}
{"id": "146652", "revid": "1340", "url": "https://eu.wikipedia.org/wiki?curid=146652", "title": "Patricia Esteban Erl\u00e9s", "text": ""}
{"id": "146653", "revid": "1340", "url": "https://eu.wikipedia.org/wiki?curid=146653", "title": "Avilesko eskualdea", "text": ""}
{"id": "146654", "revid": "1340", "url": "https://eu.wikipedia.org/wiki?curid=146654", "title": "Xixongo eskualdea", "text": ""}
{"id": "146655", "revid": "1340", "url": "https://eu.wikipedia.org/wiki?curid=146655", "title": "Nalongo eskualdea", "text": ""}
{"id": "146656", "revid": "1340", "url": "https://eu.wikipedia.org/wiki?curid=146656", "title": "Nalon", "text": ""}
{"id": "146657", "revid": "56334", "url": "https://eu.wikipedia.org/wiki?curid=146657", "title": "Mozkor", "text": "Mozkorra edo hordia alkoholdun edariak neurri handian hartzeagatik pertsona batengan sortzen den asaldura-egoera da, besteak beste mugimendu baldarrak, euforia eta erasokortasuna eragin ditzakeena. Ondorio fisikoak ere ekar ditzake, hala nola biharamuna, goralarri edo buruko mina; muturreko egoeretan \"delirium tremens\" sindromea ere ekar dezake. Gizarte zenbaitetan, mozkorra jai, parranda edo ongi pasatzearekin lotzen da baina adikzioa, auto istripuak eta bestelako gizarte arazo larriak ere ekartzen ditu; horrela, mozkorrak maiztasun handiz harrapatzen dituen pertsona, bere osasunerako ondorio larriak eraginez, alkoholismoa pairatzen duela esaten da."}
{"id": "146658", "revid": "17", "url": "https://eu.wikipedia.org/wiki?curid=146658", "title": "Hordi", "text": ""}
{"id": "146659", "revid": "6327", "url": "https://eu.wikipedia.org/wiki?curid=146659", "title": "Meurthe-eta-Mosela", "text": ""}
{"id": "146660", "revid": "44278", "url": "https://eu.wikipedia.org/wiki?curid=146660", "title": "Txipiroi arrunt", "text": "Txipiroi arrunta (\"Loligo vulgaris\"), handia denean begihandia deitua, Ipar Itsasotik Afrika mendebaldea arte bizi den txipiroi mota da, Euskal Herriko kostan ohikoena. Ur azaletik 500 metroko sakonera arte bizi da. Sukaldaritzan oso aintzat hartua da eta euskal sukaldaritzan oso erabilia, batez ere Txipiroiak tintan eta Txipiroiak Lohizuneko eran prestatzeko.\nEzaugarriak.\nMantua 40 cm luze izan daiteke.\nBentosaz estalitako hamar garro ditu, horietako bi luzeagoak. Arrosa garden kolorekoak dira, lerro edo zain arrosa ilun edo moreekin.\nAzpiespezieak.\nTaxoi honek bi azpi-espezie izan ditzake:"}
{"id": "146662", "revid": "201", "url": "https://eu.wikipedia.org/wiki?curid=146662", "title": "Loligo vulgaris", "text": ""}
{"id": "146663", "revid": "201", "url": "https://eu.wikipedia.org/wiki?curid=146663", "title": "Begihandi", "text": ""}
{"id": "146666", "revid": "12654", "url": "https://eu.wikipedia.org/wiki?curid=146666", "title": "Maarianhamina", "text": ""}
{"id": "146671", "revid": "688", "url": "https://eu.wikipedia.org/wiki?curid=146671", "title": "Johnny Cash", "text": "John Ray \"Johnny\" Cash (Kingsland, Arkansas, 1932ko otsailaren 26a \u2013 Nashville, Tennessee, 2003ko irailaren 12a) country, gospel, rock and roll eta rockabilly egile abeslari eta gitarrista izan zen, historiako handienetakoa. 90 milioi album baino gehiago saldu zituen 50 urteko lanaldian.\nAhots sakona, janzkera iluna, Cashek horrela hasi ohi zituen bere emanaldiak: (Kaixo, Johnny Cash naiz). Abesti asko eta askok (\"I Walk The Line\", \"Folsom Prison Blues\", \"Man in Black\"...) tristura islatzen dute, errua, moralitatearen kezka eta barkamena. Umorea ere erakusten du, ordea: \"One Piece At A Time\", \"The One On The Right Is On The Left\", \"A Boy Named Sue\", eta beste gai ugari era bai. Hala ere, arrakasta handienetako batzuk beste artista batzuen abestiekin lortu zituen, hala nola, Nine Inch Nailsen \"Hurt\", Depeche Moderen \"Personal Jesus\", eta Joe Strummerrekin batera grabatu zuen Bob Marleyren \"Redemption Song\"-en bertsioekin.\nBizitza.\nJohn Ray Cash Kingslanden (Arkansas) jaio zen. Aita Ray Cash izan zen eta ama, berriz, Rivera Carrie. Johnny 7 seme-alabetatik bigarrena izan zen, eta Arkansasko Dyess herrian hazi zen. Jack, Joanne, Louise, Reba, Roy eta Tommy ziren bere senide eta azken anaia gazteen honek ere ospea lortuko zuen. JR izena eman zioten gurasoen izena ezin erabaki zebiltzalako eta adostutako bakarra inizialak izan ziren. Armadan sartu zenean, ez zioten hori onartu eta izen bat idatzi beharrean izan zen (John R Cash), baina 1955ean, Sun Recordsekin sinatu zuenean, \"Johnny Cash\" erabili zuen.\nBost urte zituenean, JR kotoi soroetan zebilen lanean, bere familia osoa bezala. Sendiak gorabehera ekonomiko latzak jasan behar izan zituen, eta haien etxaldea gutxienez bi alditan urak hartu zuen. \"Five Feet High and Rising\" handiak hor aurkitu zuen bere inspirazioa, ondorengo lan askok bezalaxe.1944an, Jack anaia zaharrenak istripu larria jasan zuen eta handik gutxira hil zen. Johnny errudun sentitu zen bizitza osoan. Hilzorian zegoenean, Jackek zerua ikusten zuela esan zuen eta aingeruak ere bai. Zenbait hamarkada geroago, Cashek anaia galdua zeruan aurkitzeko itxaropenaz hitz egiten zuen artean.\nAma eta lagun baten ondoan ikasi zuen Johnnyk gitarra jotzen eta berehala hasi zen abestiak egiten. Gerora gospel abestiak grabatu zituen eta Jack Benny programan jartzen zuten irlandar musikak ere eragina egin zion. Armadan sartu zenean, Landsbergera joan zen, Alemaniara. Hantxe egin zuen bere lehen banda: The Landsberg Barbarians. 1954ko uztailaren 3an erretiratu zen eta Texasera itzuli.\n1951ko uztailaren 18an, Vivian Liberto ezagutu zuen San Antonion. Hiru asteko harreman baten ondoren, Alemaniara joan beharrean izan zen eta, bananduta egon ziren hiru urteetan, amodiozko karta ugari idatzi zioten elkarri. Itzuli eta hilabetera, 1954ko abuztuaren 7an, ezkondu ziren. Lau alaba izan zituzten: Rosanne, Kathy, Cindy eta Tara. Drogak eta alkohola eta emakume ugariekin izandako abenturak bikotea banantzen joan ziren, batez ere, bigarren emaztea izan zuen June Carter ezagutu zuenean. 1966an, Vivianek dibortzioa eskatu zion.\n1968an, Johnnyk zuzenean eskatu zion Juneri ezkontzeko. Askotan errepikatu behar izan zion eskaria eta ezezko biribilak jaso zituen, baina harremana gero eta estuagoa zen eta elkarrekin bukatu zuten. 1970eko martxoaren 3an, seme bat izan zuten, John Carter Cash. Bikoteak lankidetzan jarraitu zuen beste 35 urtez, 2003an June hil zen arte. Lau hilabete gehiago iraun zuen Johnnyk.\nMuga errazak hautsi nahian.\n1950eko hamarkadaren bukaeran, Cashek anfetaminak hartzen zituen, baina 1960ko hamarkadaren hasieran izan zen hori benetako arazo. Konpultsioz edaten zuen eta anfetak hartzen zituen erruz, adikto bihurtu zelarik. Johnnyk drogak ezkutatu ohi zituen, baina ez gutxitan ahaztu egiten zitzaion non eta pisukideari lapurreta esleitzen zion. Esna mantentzeko hartzen zituen eta aktibitatea ez jaisteko.\n1965ko ekainean, haren kamioiak su hartu zuen, eta izugarrizko sutea eragin zuen Kaliforniako Los Padres Baso Nazionalean. Suak 508 akreko eremua suntsitu zuen (2,06 kilometro koadro), hiru menditako hostaila larri hondatu, eta 53 kondor zeuden tokian, 49 akabatu zituen. Gobernuak demanda jarri zion eta 82.001 dolar behintzat ordaindu behar izan zituen egindako pikardiagatik.\nZazpi alditan egon zen kartzelan, baina gau bakarreko egonaldiak normalean. Arazo handiena 1965eko bira egiten ari zenean izan zuen, Texasen atxilo hartu zutenean narkotikoak zeramatzalako. Gitarraren zorroan zeuden anfetaminez gain, Mexikotik heroina kontrabandoan ari ote zen susmoan atxilotu zuten, baina narkotikoak errezetaz lortzen zituen eta zigorra ez zen erabat gauzatu. 1965eko maiatzaren 11n ere atxilotu zuten, Starkvillen, Mississippin, gau erdian etxe batean loreak lapurtzera sartu zelako. 1960ko hamarkadaren erdian ateratako lanek tristura eta arazoak islatzen dituzte. Adikzioa momentu okerrenetakoan zegoen eta bizitza gozoa eragozten zion. Vivienekin zuen harremana porrotera joan zen eta emanaldi batzuk bertan behera utzi beharrean izan zen.\nGeorgiako kartzela batera eraman zuten auto istripu baten ondoren. Errezetapeko drogak zeramatzan aldean berriro. Gaua kartzelan pasatu beharra izan zuen. Ralph Jones sheriffarekin elkarrizketa luzea izan zuen, hark bere jarreraren arriskuaz hitz egin ziolarik. Gerora, Johnny kartzela horretara itzuli zen emanaldi itzela eskaintzeko. 9.000 pertsona besterik bizi ez ziren herri batean, 12.000 pertsona bildu zituen eta 75.000 dolar jaso ziren eskola berria eraikitzeko.\n1968an, utzi zituen drogak. Aurrez, bere buruaz beste egiteko saiakerak izan zituen baina, nolabait, zulotik irtetea lortu zuen. Hori zen Junek jarritako baldintza berarekin ezkondu nahi bazuen, eta bere burua garbitu zuen.\nFolsom Prison Blues.\n1958ko urtarrilaren 1ean, eman zuen lehen emanaldia presondegi batean, San Quentinen, eta horrela hasi zen kartzeletan eskaini zituen kontzertu andana. Binilo pare bat irten zen handik: \"Johnny Cash in Folsom Prison\" (1968) eta \"Johnny Cash in San Quentin\" (1969).\nAEBetan ezezik, 1972an, Suediako \u00d6ster\u00e5kerreko kartzelan ere jo zuen. Suedieraz ere hitz batzuk esan zituen, eta hango presoek biziki eskertu zioten hori.\nThe Man in Black.\n1969tik 1971ra bitartean, telebistako programa bat izan zuen, \"The Johnny Cash Show\". Besteak beste, Neil Young, Louis Armstrong, Kenny Rogers, James Taylor, Ray Charles, Eric Clapton eta Bob Dylan etorri zitzaizkion hara. Kris Kristofferson ere izan zuen eta, zuzendariek marihuanari egiten zizkion aipamenak leuntzeko agindua eman zutenean, Cash aurka agertu zen.\n1970eko hamarkadan, beroki beltzez jantzitako \"The Man in Black\" ezaguna zen erabat. Kasualitatez hasi ziren beltzez janzten, kolore horretako janzkerak bakarrik baitzituzten taldekide guztiek. Hasieran, beste itxura batzuk ere agertu zituen, baina gero eta gehiago joan zen beltzerantz. 1975ean argitaratutako autobiografiaren 1,3 milioi kopia saldu zituen, eta bigarren bat ere atera zuen 1997an.\nGaixotasuna eta azken urteak.\n1997an, Cashek diagnostiko itsusia jaso zuen: Shy-Drager Sindromea zuen, gaixotasun neurodegeneratiboa, alegia. Diagnostiko hori aldatu egin zioten gerora, diabetesari lotutako neuropatia autonomikoa ezarriz. Dena den, Cash birak moztu beharrean izan zen eta 1998an ospitalizatuta egon zen neumonia larri batek hartu zuenean. Ondorengo abestiak (\"American III\"-ko \"Solitary Man\" (2000) edo \"American IV\"-ko \"The Man Comes Around\" (2002)) dezente ilunduta jaio ziren eta \"American IV\"-an egindako Nine Inch Nailsen \"Hurt\" abestiaren bertsioak zirrara berezia sortu zuen. Askoren ustez, abestiaren egilea tarteko, egin zaion bertsiorik hoberena da.\n2003ko maiatzean, June Carter Cash hil zen, 73 urte zituenean. Bihotza geratu baino lehen, lanean jarraitzeko eskatu zion Johnnyri, abestiak egiteko. Ondorengo emanaldi batean, \"Ring of Fire\" abestu baino lehen, Juneri zuzendutako hitzak irakurri zituen Johnnyk. Bihotzeko arazoak zituen berak ere, baina berriro oinez ibiltzea desiratzen zuen, gurpil-aulkia etxe ondoko lakura bota ahal izateko.\nJohnny Cash urte bereko irailaren 12an hil zen, 71 urte zituela. Lau hilabete besterik ez zuen iraun June hil eta gero. Senar-emazteak Hendersonville Memory Gardens hilerrian daude ehortzirik, Tennesseeko Hendersonvilleko etxetik gertu.\n2004ko azaroaren 25ean, 5 CDz osatutako kofrea atera zen. Haietako lau editatu gabeko musikaz egin ziren, eta bosgarrena, berriz, Americanen emandako urte haietako bilduma zen. Albuma Cash beraren ideia izan zen. 2006ko uztailaren 4an, \"American V: A Hundred Highways\" atera zen. Ahotsak Cash hil aurretik grabatutakoak ziren, baina instrumentuak 2005era arte ez zituzten grabatu.\n2005an jarri zuten salgai Hendersonvilleko etxea, eta 2006ko urtarrilean saldu zen. Bee Gees bandako Barry Gibben korporazio batek erosi zuen 2,5 milioi dolar ordainduz. Urtebete baino lehen, sute ikaragarri batek suntsitu zuen erabat.\n1950eko hamarkadako rockabilly eta rock and rollaren ordezkari, eta countryaren ikono 1990eko hamarkadan, artista ugarik izan du haren eragina. 1999an egin zitzaion omenaldian Bob Dylan, Chris Isaak, Wyclef Jean, Norah Jones, Kris Kristofferson, Willie Nelson eta U2k hartu zuten parte.\n2003ko irailaren 12an, Gasteizko Azkena Rockean jotzen ari ziren Iggy Pop eta The Cramps taldeek, beste batzuen artean, gogoan izan zuten haren heriotza."}
{"id": "146672", "revid": "105290", "url": "https://eu.wikipedia.org/wiki?curid=146672", "title": "Citlalt\u00e9petl", "text": "Citlalt\u00e9petl (nahuatlez\" citlalli-\", \"izar\" eta \"tep\u0113tl\", \"mendi\") edo Pico de Orizaba Mexikoko sumendia da, Mexiko, Puebla eta Veracruz estatuen artean dagoena. 5.636 metroko garaierarekin, herrialdeko mendirik gorena da, eta Ipar Amerikako hirugarrena, McKinley eta Loganen ondotik. Krater eliptikoa du: ardatz nagusia 478 metrokoa da eta ardatz txikia 410 metrokoa. Kraterrak 154.830 m2-ko azalera eta 300 m-ko sakonera du. Gailurrean betiereko elurrak daude.\nCitlalt\u00e9petl Ardatz Neobolkanikoaren eta Ekialdeko Sierra Madreren arteko elkargunean dago, Veracruz hiritik 110 kilometro mendebaldera. Sumendi jardueragabea da, baina ez itzalia. Espainiarrak iritsi zirenetik 1537, 1545-65?, 1566, 1569, 1613, 1630 eta 1687an izan dira erupzioak."}
{"id": "146674", "revid": "6327", "url": "https://eu.wikipedia.org/wiki?curid=146674", "title": "Mexikoko Sierra Nevada", "text": ""}
{"id": "146675", "revid": "6327", "url": "https://eu.wikipedia.org/wiki?curid=146675", "title": "Sierra Nevada (Mexiko)", "text": ""}
{"id": "146676", "revid": "1545", "url": "https://eu.wikipedia.org/wiki?curid=146676", "title": "Sierra Nevada", "text": "Sierra Nevada (gaztelaniazko \"Mendilerro elurtua\") honako mendilerroak izan daitezke:"}
{"id": "146678", "revid": "201", "url": "https://eu.wikipedia.org/wiki?curid=146678", "title": "Pico de Orizaba", "text": ""}
{"id": "146679", "revid": "56334", "url": "https://eu.wikipedia.org/wiki?curid=146679", "title": "Edward Scissorhands", "text": "Edward Scissorhands 1990ean Tim Burtonek zuzendu zuen film estatubatuar bat da. Euskaraz sortutako azpidatzietan, \"Edorta Eskuartazi\" deritzo pertsonaiari, gaztelaniazko bertsio bikoiztuan \"Eduardo Manostijera\"s eta frantsesezkoan, \"Edward aux mains d'argent.\"\nArgumentua.\nNeskatxa bat amonarekin hitz egiten ari da eta hau leihotik begira dago. Elurra ari du eta neskak zergatik egiten ote duen elurra galdetzen dio amonari eta... horrela hasten da filma.\nPeg kosmetiko saltzailea etxalde handi batean sartzen da edertasunerako gaiak saltzeko asmoz. Hantxe egingo du Edwardekin topo, robot batetik sortutako izate bat; sortzailea Edward bukatzear zegoela hil zen eta honek oraindik guraizeak daramatza eskuen ordez.\nEdwarden zintzotasunak Peg unkitu egiten du eta etxera eramango du. Etxekoek ondo hartzen dute bisitaria eta bizilagunek ere Edward apreziatzen dute. Baina Kimen etorrerak arazoak ekarriko ditu, Pegen alaba zaharrena ez baita Edwarden presentziara ohitzen. Senargaia du, Jim, eta neskatxa ez da Edwardek maite duela ohartzen.\nBizilagunak maliziarik gabeko mutilaz aprobetxatzeko saiakerak egiten dituzte eta Jim ez da gutxiago izango. Edwarden \"eskuak\" erabili nahi ditu bere etxean lapurreta egiteko. Polizia etortzen denean, Edward gaizki geratzen da denean aurrean eta Kim bakarrik izango da bere ondoan. Une horretan ohartuko da neskatxa Edwardenganako duen amodioaz.\nEguberritan, Edward berriro dago bakarrik denek baitiote beldur. Familia etxea adornatzen ari den bitartean, Edwardek izotzezko aingeru bat egingo du bere goraizekin. Kim dantzan ari da zoriontsu. Jimen deiak Edward distraitu eta ebaki bat egiten dio nahi gabe Kimi. Jimek errua botatzen dio, baina Kim Edwarden alde ateratzen da. Gauzak okertzen doaz hortik aurrera eta Edward ihesi joan beharrean gertatzen da.\nAzkenean, Kimek Edward hil egin zela Kimen mutilagunaren aurka esaten dio herriari eta bakoitza bere etxera joaten da.\nAmona Kim da eta Edward bizirik dagoelako ari duela elurra esaten dio ilobari."}
{"id": "146680", "revid": "2241", "url": "https://eu.wikipedia.org/wiki?curid=146680", "title": "Galileo (argipena)", "text": "Galileo izena Galileo Galilei italiar fisikari eta astronomoaren izena da.\nZenbait ekintzek honen omenez dute izena:"}
{"id": "146681", "revid": "336", "url": "https://eu.wikipedia.org/wiki?curid=146681", "title": "Vasili Txuikov", "text": "\"'Vasili Ivanovitx Txuikov\", errusieraz \"\u0412\u0430\u0441\u0438\u0301\u043b\u0438\u0439 \u0418\u0432\u0430\u0301\u043d\u043e\u0432\u0438\u0447 \u0427\u0443\u0439\u043a\u043e\u0301\u0432\", (1900eko otsailaren 12agreg./urtarrilaren 31jul. - 1982ko martxoaren 18a) Bigarren Mundu Gerran zehar Sobietar Batasuneko Armada Gorriaren errusiar teniente jenerala izan zen. Birritan Sobietar Batasuneko Heroi domina bereganatu zuen (1944 eta 1945an). Gerra ostean Sobietar Batasuneko Mariskala izan zen. Sobietar Batasunean nahiz mundu mailan Stalingradeko guduan izan zuen paper erabakikorrarengatik ospea irabazi zuen. Izaera gogor eta irmoko militarra izan zen."}
{"id": "146684", "revid": "336", "url": "https://eu.wikipedia.org/wiki?curid=146684", "title": "Rub\u00e9n Ruiz Ibarruri", "text": "Rub\u00e9n Ruiz Ibarruri (Somorrostro, Bizkaia, 1920ko urtarrilaren 9a - Stalingrad, Sobietar Batasuna, 1942ko irailaren 3a) Armada Gorriko gudaria izan zen; teniente gradua izan zuen. Dolores Ibarruri \"Pasionaria\" bizkaitar komunista ospetsuaren semea zen.\nKatalunian borrokatu zen errepublikanoen aldean, baina 1939. urtean, beste kataluniarrekin batera, Arg\u00e8les-sur-Merreko kontzentrazio-esparrura eraman zuten. Bigarren Mundu Gerra hasi baino lehen irten zen kontzentrazio-esparrutik Sobietar Batasunera.\n1941. urtean, Gerrako umeen taldetik irtendako beste euskal gazte batzuekin, Aireko Indar Sobietarretako euskal hegazkinlarien taldearekin bat egin zuen, hegazkinlaritza militarreko akademia batean. Baina ez zituen pilotu ikasketak amaitu eta infanterian egin zuen bat Armada Gorriarekin.\n1942. urtean alemaniarrek Stalingrad inguratu zuten (Stalingradeko gudua); setio horretan heriotza ekarri zioten zauriak hartu zituen Ruiz Ibarrurik. Sobietar Batasuneko kondekorazio gorena jaso zuen, Sobietar Batasuneko heroiarena."}
{"id": "146694", "revid": "105290", "url": "https://eu.wikipedia.org/wiki?curid=146694", "title": "Ugriar hizkuntzak", "text": "Ugriar hizkuntzak (ahoskera: \u02c8ju\u02d0\u0261r\u0268k, \u02c8ju\u02d0\u0261ri\u0259n) uraldar hizkuntzen familiaren adar bat dira. Hitza Yugratik dator, Asiako ipar-erdialdeko lurralde bat.\nHiru hizkuntza barne hartzen ditu: hungariera (\"magya\"r) eta ob-ugriar hizkuntzak, khantiera (\"Ostyak\") eta mansiera (\"Vogul\"). Aurreugriar hizkuntza seguru asko K.a. III. milurtekotik K.a. I. milurtekoaren lehenengo erdialdea arte hitz egiten zen, Siberiaren mendebaldean, Ural mendien hego-ekialdean.\nEzaugarriak.\nHungarierazko adibideak.\nel - 'hortik kanpo'\nki - 'leku batetik irten'\nHungarieraz, hemen agertutako aditzaren hirugarren pertsonaren singularren formak ez du aurrizkirik."}
{"id": "146695", "revid": "119347", "url": "https://eu.wikipedia.org/wiki?curid=146695", "title": "Irizar (enpresa)", "text": "Irizar S. Coop Goierri eskualdeko Ormaiztegi udalerrian dagoen enpresa bat da (Gipuzkoa, Euskal Herria), luxuko autobusak egiten dituena eta bere jarduera komertziala 71 herrialdetara hedatua duena. Espainian lider absolutua da eta Europako sektorean bigarrena. 731 pertsonek osatua dago eta 1889an sortu zen.\n1998an, itunak sinatzeko estrategiaren haritik, Irizar Group sortu zen, kokagune hauetako jarduerak integratuz: IRIZAR TIANJIN (Txina 1995), IRIZAR MAGHREB (Maroko, 1997), IRIZAR BRASIL (1998), IRIZAR MEXIKO (1999), INTERNATIONAL HISPACOLD (Espainia 1997), IRIZAR TVS LTD (India 2001), MASATS S.A. (Espaina 2002) eta IRIZAR SOUTHERN AFRICA (Hegoafrika 2004) honek bederatzi proiektu suposatzen ditu 3.000 pertsona baino gehiagorekin.\nProduktuak eta merkatuak.\n \nLuxuko autobusen karrozeriagintza sektoreak, Espa\u00f1a urteko 9000 unitateko merkatua hornitzen du. Europan 7 fabrikatzaile dira urtean 1 autobus baino gehiagokoak eta horien artean IRIZAR bigarrena da 1998tik (gaur egun Irizarrek urtean 12 autobus baino gehiago egiten ditu). Espainiako merkatua guztira 13 karrozeriagilek hornitzen dute eta horien artean IRIZAR da lider nagusi %40,5ko kuotarekin (2005). IRIZARek, Europan nagusi den joeratik aldenduz, 1993tik merkatuak ugaritu eta produktu bakarrean\nEnpresa Bikaintasunerantz Aurrerabidea.\n1991n IRIZARek Enpresa Bikaintasuneranzko aurrerabide ikusgarriari ekin zion eta horrek poliki-poliki antolaera hierarkiko-funtzional gunekako edo sailkako interesen arabera kudeatutako batetik bezeroa asebetetzea helburu duen prozesukako kudeaketa batera iraganarazi zuen, eta azken horren ezaugarria, batez ere talde-lanaren bidez, pertsonak pixkanaka autokudeatzea da, horrela \u201cbezero edo merkaturatzetik hasi eta autobus zerbitzatuaren azkeneraino\u201d\nProduktu nagusiak.\nIrizarren produktuak ondorengoak dira:\nIrizar karrozeriak merkatuko ekoizle gehienei saltzen zaie: Mercedes-Benz, Iveco, MAN, DAF, Volvo, Master Road eta, batik bat, Scania-ri."}
{"id": "146697", "revid": "6327", "url": "https://eu.wikipedia.org/wiki?curid=146697", "title": "Irizar (kooperatiba)", "text": ""}
{"id": "146699", "revid": "69477", "url": "https://eu.wikipedia.org/wiki?curid=146699", "title": "Santa Cruz Tenerifeko udalerrien zerrenda", "text": ""}
{"id": "146700", "revid": "119347", "url": "https://eu.wikipedia.org/wiki?curid=146700", "title": "Chrzan\u00f3w", "text": "Chrzan\u00f3w Poloniako udalerria da, 39.049 biztanle dituena."}
{"id": "146702", "revid": "1545", "url": "https://eu.wikipedia.org/wiki?curid=146702", "title": "Bilbao Arena", "text": "Bilbao Arena Bilboko kirol pabilioi handiena da. Bilbao Basket saskibaloi taldearen jokalekua da.\nKokalekua.\nMiribilla eta Bilbi (Bilbo Zaharra) auzoen artean kokatua dago, Askatasunaren etorbidearen 13. zenbakian.\nHistoria.\n2010eko irailean inauguratu zen. Javier P\u00e9rez Uribarri arkitektoak proiektatu eta eraiki zuen.\nEraikina.\n10.100 pertsonako edukiera du. Bertan, Bilboko udal kiroldegia dago eta pabilioia bera funtzio anitz burutzeko balio du.\nGarraiobidea.\nPabilioiak estalpeko parking bat badu ere, plaza gutxi daude eta garraio publikoaz bertaratzeko diseinatua dago, nahiz eta oinez metro asko ibili behar diren hurbileneko tren, metro edo tranbia geltokietatik.\nAutobusa.\nPartida egunetan autobus anezka zerbitzua eskaintzen du Bilbobusek, \"Askatasuna / Parkea\" izeneko geltokian. Autobusak partida hasi baino ordubete lehenago irteten dira, eta partida amaitu ondoren itzultzen dira, 10 minutuko maiztasunaz."}
{"id": "146703", "revid": "1491", "url": "https://eu.wikipedia.org/wiki?curid=146703", "title": "Belatz", "text": "Belatza hegazti harrapari bat da, \"Falco\" generoan bilduta dauden espezieetatik edozeinetakoa. Belatz helduek punta zorrotzeko hegoak dituzte, eta horri esker abiadura handiz hegaldatzen dira, eta bizkor aldatzen dute noranzkoa. Kumeek, hegaldatzen hasi ondorengo bizpahiru urteetan, hegaldatze luma luzeagoak dituzte; horrela errazago egin dezakete hegan, harik eta heldutan ehiztari eraginkor izateko beharko dituzten trebetasun apartak bereganatzen dituzten arte.\nEuskaraz ba ditu beste izen batzuk: Arrai txiki (txiker), Belatz, Gabilai txiki, Gabilara/Kabilara txiki, Gabiloi txiki, Gabin txiki, Gabirai txiki, Gabiroi/kabiroi txiki, Harrapante/Harrapatxori, Harrapatxita, Kaballera txiki(n), Kabidade txiki, Kabidore txiki, Kabrin, Miru txiki, Zapelari txiki, Zapelatz txiki.\n\"Falco\" generoko espezieak.\nHona hemen Euskal Herrian dabiltzan belatzak:"}
{"id": "146704", "revid": "6327", "url": "https://eu.wikipedia.org/wiki?curid=146704", "title": "Irizar Group", "text": ""}
{"id": "146705", "revid": "448", "url": "https://eu.wikipedia.org/wiki?curid=146705", "title": "Falco", "text": ""}
{"id": "146707", "revid": "512", "url": "https://eu.wikipedia.org/wiki?curid=146707", "title": "Bernako aireportua", "text": "Bernako aireportua Suitzako hiriburua, Berna alegia, zerbitzatzen duen aireportua da. Aireportua Belp herritik gertu dagoenez, maiz Berna Belp aireportua bezala ezagutzen da.\nBi autobus linea dira aireportua lotzen dutenak: AirportBus Bern (334 linea) terminala Bernako tren geltokiarekin lotzen du, eta Tagento Bus (160 linea) aireportua Belp, Konolfingen eta M\u00fcnsingenekin lotzen du."}
{"id": "146710", "revid": "336", "url": "https://eu.wikipedia.org/wiki?curid=146710", "title": "Isturitz", "text": ""}
{"id": "146711", "revid": "11782", "url": "https://eu.wikipedia.org/wiki?curid=146711", "title": "Ur (Alta Cerdanya)", "text": ""}
{"id": "146716", "revid": "336", "url": "https://eu.wikipedia.org/wiki?curid=146716", "title": "Interpol", "text": "Interpol, berez International Police izenaren laburdura dena eta izen osoz euskaraz Polizia Kriminalaren Nazioarteko Erakundea - INTERPOL nazioartean estatuetako polizien arteko koordinazioa erraztea helburu duen erakundea da. ICPO akronimoa ere erabiltzen da.\nEzaugarriak.\n1923an International Criminal Police Commission izenaren pean sortua, 1956an eman zitzaizkion orain dituen izen oso eta laburtuak.\n194 estatu dira erakunde honetako kideak eta guztien artean 59 bat milioi dolarreko aurrekontua eskaintzen diote. Bere egoitza nagusia Lyonen (Frantzia) dago; lehenago Saint-Clouden (Senako Gainak) egon ziren. Nazio Batuen Erakundearen atzetik bigarren nazioarteko erakunderik handiena da.\n2010ean bere idazkari orokorra lehenago Ameriketako Estatu Batuetako Ogasun Sailan ardurak izan zituen Ronald Noble da. Bere aurretik hamabost urtez (1985-2000) kargu hori okupatu zuen Raymond Kendall askoren harridurarako 2010eko martxoan Euskal Herriko egoerari buruzko Bruselako Adierazpena sinatu zutenen artean dago.\nPresidentziari dagokionez Jackie Selebik, Hegoafrikako Polizia Zerbitzuko arduradun gorenak 2004an kargua hartu zuen baina 2008ko urtarrilaren 13an utzi egin zuen; geroago bere herrian kondenatu zuten, ustelkeria kasuekin lotura izan eta droga trafikatzaile batengandik dirua jasotzeagatik. Arturo Herrera Verdugo txiletarrak ordezkatu zuen 2008ko urrian erakundeak egin zuen batzarra arte; harrezkero Khoo Boon Hui singapurtarrak okupatzen du kargua.\nPrintzipioz politikoki neutrala izan behar duen bere lana mantentzeko, erakundearen konstituzioak ez du baimentzen zenbait estatu kidetan eraginik ez duten delituetan esku hartzea ezta politika, armada, erlijioa edo arrazakeriarekin zerikusia dutenetan ere Bere lana batez ere izen hauek ematen zaizkien eremu hauetan kokatzen da: segurtasun publikoa, terrorismoa, antolatutako krimena, gizateriaren aurkako krimena, ingurumenaren kontrakoa, genozidioa, gerra krimena, pirateria, droga ilegalen ekoizpena, droga-trafikoa, armen trafikoa, gizakien trafikoa, diru-zuritzea, haurren pornografia, finantza krimena, krimen informatikoa, jabetza intelektualaren kontrako krimena eta ustelkeria politikoa.\n2008an Interpoleko idazkaritza orokorrak 84 estatutako 588 langile zituen. Interpolen webgune publikoak hilabetero batez besteko 2.2 milioi bisita izan zituen. Urte berean erakundearen \"ohar gorriek\" 718 lagunen atxiloketa ekarri zuten.\nHistoria.\nErakundea sortzeko bidean eman zen lehen urrats aipagarria 1914ko Lehen Nazioarteko Polizia kriminalaren Kongresua izan zen; hamalau estatutako polizia eta abokatuak Monakon bildu ziren. Hala ere Lehen Mundu Gerrak ekimen hau atzeratu zuen.\nErakundearen aitzindaria 1923an sortu zen Austrian, \"Nazioarteko Polizia kriminala\" (\"International Criminal Police\", ICP) izenaren pean. 1938ko Anschlussaren ostean erakundea Hirugarren Reicharen menpean jausi zen eta batzordearen egoitza Berlinera lekualdatu zen 1942an; bere artxiboak nazien eskuetan egoteak zein eragin izan zuen ez dago argi. Edozein kasutan 1938 eta 1945 arte Interpoleko presidenteen artean Otto Steinh\u00e4usl, Reinhard Heydrich (\"Azken Konponbidea\" bultzatu zuen Wannsee Bileran garrantzi handia izan zuena), Arthur Nebe (Einsatzgruppen taldeetako liderra) eta Ernst Kaltenbrunner (Nurenbergeko epaiketen ostean exekutatutako SSko gradurik gorena) SSetako general alemaniarrak egon ziren.\n1945ean Bigarren Mundu Gerra amaitu eta gero, Europako aliatuek erakundea \"International Criminal Police Organization\" izenarekin bersortu zuten; Belgika, Frantzia, Eskandinavia eta Erresuma Batuak esku hartu zuten. Bere egoitza berria Parisko aldirietan dagoen Saint-Clouden ezarri zen eta bertan egon zen 1989 arte; urte horretan egun Lyonen duen egoitzara lekualdatu zen.\nKideak.\nBere 188 estatu kideak NBEn onartutako gehien-gehienak dira. Kide ez direnak batez ere Ozeaniako estatu batzuk (Kiribati, Mikronesiako Estatu Federatuak, Palau, Salomon Uharteak, Tuvalu, Vanuatu) dira, eta horiez gain Ipar Korea.\nNBEko kideak izan gabe Interpolen dauden beste herrialde batzuk:\nArduradun gorenak.\nBi goi-kargu daude erakundean:\nIdazkari nagusiak.\n Oskar Dressler 1923-1946\n Louis Ducloux 1946-1951\n Marcel Sicot 1951-1963\n Jean N\u00e9pote 1963-1978\n Andr\u00e9 Bossard 1978-1985\n Raymond Kendall 1985-2000\n Ronald Noble 2000\u2013gaurdaino\nPresidenteak.\n Johann Schober 1923-1932\n Franz Brandl 1932-1934\n Eugen Seydel 1934-1935\n Michael Skubl 1935-1938\n Otto Steinh\u00e4usl 1938-1940\n Reinhard Heydrich 1940-1942\n Arthur Nebe 1942-1943\n Ernst Kaltenbrunner 1943-1945\n Florent Louwage 1945-1956\n Agostinho Louren\u00e7o 1956-1960\n Richard Jackson 1960-1963\n Fjalar Jarva 1963-1964\n Firmin Franssen 1964-1968\n Paul Dickopf 1968-1972\n William Leonard Higgitt 1972-1976\n Carl Persson 1976-1980\n Jolly Bugarin 1980-1984\n John Simpson 1984-1988\n Ivan Barbot 1988-1992\n Norman Inkster 1992-1994\n Bj\u00f6rn Eriksson 1994-1996\n Toshinori Kanemoto 1996-2000\n Jes\u00fas Espigares Mira 2000-2004\n Jackie Selebi 2004-2008\n Arturo Herrera Verdugo 2008ko urria arteko behin-behinekoa\n Khoo Boon Hui 2008\u2013gaurdaino\nEuropolekiko lehia.\nEuroparen eraikuntzaren ikuspegitik Interpolek izan duen bilakaera aztertzea interesgarria da. 1999 europar hutsa den egitura bat sortu zen, Europol. Erakunde horrek 1976an sortu zen TREVI taldearen erreleboa hartu zuen.\nEuropol ez da Interpolen adar bat, erabat aparteko erakundea baino; Europar Batasunaren estatu kideen borondatez sorturikoa da. Hala ere beste faktore batzuek ere zerikusia izan dute Europolen sorreran; Europako estatuek batzuetan AEBek mundu mailako erakundean mantentzen duten jarrerarekin ez dute beti bat egiten. Edozein kasutan bi taldeek kolaborazio estua dute."}
{"id": "146717", "revid": "11782", "url": "https://eu.wikipedia.org/wiki?curid=146717", "title": "International Police", "text": ""}
{"id": "146718", "revid": "11782", "url": "https://eu.wikipedia.org/wiki?curid=146718", "title": "Polizia Kriminalaren Nazioarteko Erakundea", "text": ""}
{"id": "146719", "revid": "11782", "url": "https://eu.wikipedia.org/wiki?curid=146719", "title": "ICPO", "text": ""}
{"id": "146720", "revid": "23317", "url": "https://eu.wikipedia.org/wiki?curid=146720", "title": "Frantziako errugbi txapelketako 1991-1992 denboraldia", "text": "Frantziako txapelketa da Frantzia mailan errugbian egiten den kluben arteko lehiaketa nagusia.\nParte hartzaileak.\nLehen mailan 40 talde daude, tartean 2 Euskal Herrikoak.\nTaldeak 4 multzotan banatuak dira.\nMultzo bakoitzetik lehenbiziko 8 taldeak sailkatuak dira final-hamaseietarako.\nMultzo bakoitzetik azken 2 taldeak 2. mailara jausten dira.\nHots, titulua erabakitzen da 32 talderen artean.\nBiarritzeko urtea.\nBiarritzeko taldeak denboraldi oso ona egiten du.\nSailkatze fasean multzoko 3.a gelditzen bada ere, fase finala bikaina osatzen du, finalaraino iritsiz.\nHorrelakorik ez zitzaion gertatu 1939etik (53 urte!).\nZoritxarrez finalean urteko beste talde sorpresak titulua eskuratzen du.\nOhargarria izan da ere bai nola bi euskal taldeek topo egin zuten final-laurdenetan."}
{"id": "146721", "revid": "105290", "url": "https://eu.wikipedia.org/wiki?curid=146721", "title": "Suitzako Jauregi Federala", "text": "Suitzako Jauregi Federala (alemanez \"Bundeshaus\", frantsesez \"Palais f\u00e9d\u00e9ral\", italieraz \"Palazzo federale\") Suitzako Biltzar Federalaren (parlamentua) eta Kontseilu Federalaren (gobernua) egoitza nagusia da. Eraikina Bernan dago.\nEraikina Hans Auer arkitektoak diseinatu zuen eta 1902ko apirilaren 1ean ireki zuten. Eraikuntzak, guztira, orduko 7.198.000 suitzar liberako kostua izan zuen.\nBertan gobernua eta parlamentua biltzen dira. Parlamentua osatzen duten Kontseilua Nazionala eta Estatuen Kontseilua \"Hall of the Dome\" delakoak banatzen ditu."}
{"id": "146723", "revid": "119347", "url": "https://eu.wikipedia.org/wiki?curid=146723", "title": "Eibarko udaletxea", "text": "Eibarko udaletxea Gipuzkoako Eibar udalerriko udala kokatzen den eraikina da. Untzaga plazan dago. Bertako balkoitik 1931ko apirilaren 14an Espainiako Bigarren Errepublikako bandera izango zena zintzilikatu zuten, honela gainontzeko beste hiriei aurrea hartuz.\nHistoria.\n\"Konzejokua\" udaletxe zaharraren egoera txarrak herritarren kexa ugari eragin zituen eta 1870 urtean Felix Gisasola alkateak eraikin berria altxatzearren beharra azaldu zuen. 1899 urtean Ramon Kortazar arkitekto donostiarraren diseinua hartu zuten eta Antonio Iturrioz alkateak ezarri zuen lehenengo harria. Udaletxe berria 1901eko irailaren 14an inauguratu zen. Inaugurazio egunean Eibarren egiten ziren produktuen (batez ere armen) erakusketa antolatu zen, eta ekitaldi ofizialaren ostean, bazkari handi bat eta esku-dantza egin zituzten.\nHormigoizko eraikina zen, material horrekin Gipuzkoan egindako lehenetariko eraikina. Aurreko udaletxearen bikoitza zen tamainuz eta euskal udaletxe tradizionalari pizkundeko jauregi italiarren kutsua eman zion. Hain handia izanik udaletxe zaharraz gain ondoan zegoen \"Errege Etxea\" (\"Casa Real\") ere eraitsi egin zuten eta Ego ibaia bera ere estali behar izan zen.\nEspainiar Estatuan errepublikaren bandera ezarri zen lehenengo hiria izan zen Eibar. 1931ko apirilaren 14ko goizeko seiretan ezarri zuten udaletxeko balkoian. Gerra Zibilean iparraldeko frontea udaletxearen aurrean egon zen 1936-37 arteko udazken-neguan eta oraindik udaletxearen aurrealdeko horman ikus daitezke bonbaketen metrailak eragindako talkak.\nHasiera hartan \"U\" itxurako oinplanoa zuen baina 1961 urtean eraikin berria ezarri zen erdian patio itxia sortuz. 1975etik aurrera erakusketak egiteko erabiltzen da patioa. 2001 urtean erabat berriztu zuten barnealdea eta kanpoaldea kolore biziez margotu zuten. 2003an inauguratu zuten berriz.\nEzaugarriak.\nOinplano errektangularra duen eraikin neoklasikoa da. 43,80 metrotako luzera du, 33,30 metrotako zabalera eta 15 metrotako altuera. Behe solairuak arkupe luze bat da simetrikoa eta bost zatitan banatzen dena. Guztira bederatzi arku ditu eta erdikoa da aipagarriena, zutabe sendoak eta sabaian triagelu formako frontoia baitu. Frontoi honetan kokatzen da erlojua. Arkupearen gainean bi solairu daude."}
{"id": "146724", "revid": "1545", "url": "https://eu.wikipedia.org/wiki?curid=146724", "title": "Kenworth", "text": "Kenworth Estatu Batuetako kamioi handi eta ertainak ekoizten dituen konpainia da. Zehatz-mehatz, Seattleko Washington udalerrian kokatzen da egoitza nagusia. Autobusak ere ekoizten ditu.\nHistoria.\nKenworth George T. eta Louis Gerlinger-ek sortu zuten 1912. urtean Portlanden, Oregonen (AEB). Hasiera batean, Gerlinger Motor Car Works deituriko enpresak kamioiak salerosi besterik ez zuen egiten. Gerora, 6 zilindroko motor boteretsuak zituzten kamioi propioak ekoizten hasi zen. Gersix deituriko kamioia 1915ean aurkeztu zen eta ipar mendebaldeko mendietan erabili zen, batik bat, zuhaitz moztu berriak garraiatzeko.\n1916an, Gerlinger Motor Car Company Seattlera joan zen. Bertan, Edgar K. Worthington enpresaria bizi zen eta Gerlinger-ek arreta erakarri zion. Louis Gerlingerrek enpresaren zati bat salmentan jarri zuenean Worthington, Frederic Kent-ekin batera, zati hura erosi zuen. Sei zilindrotako kamioiak eraikitzen jarraitu zuten.\nUrte batzuk geroago, 1923an, Kentworth sortu zen Kent eta Worthington abizenak konbinatuz eta 60.000$eko kapitalaz. 1933 urtean, Kenworth gasolinako motorrak erabiltzetik diesel motakoak erabiltzera igaro zen AEBetako lehen kamioi ekoizlea bihurtu zen.\nKabinadun kamioiak merkaturatzen lehenengoetarikoak izan ziren.\nModeloak.\nAEBetan nahiko ezagunak dira T600, T800, W900 eta T2000 modeloak.\nTamaina ertaineko modeloak hauexek dira:\nTamaina handikoak, berriz, ondorengoak:\nEskola-garraiorako autobusak"}
{"id": "146726", "revid": "448", "url": "https://eu.wikipedia.org/wiki?curid=146726", "title": "Oroko Santutegia", "text": ""}
{"id": "146727", "revid": "69477", "url": "https://eu.wikipedia.org/wiki?curid=146727", "title": "Euskal Herriko hizkerak", "text": ""}
{"id": "146730", "revid": "6327", "url": "https://eu.wikipedia.org/wiki?curid=146730", "title": "Geneva aintzira", "text": ""}
{"id": "146731", "revid": "201", "url": "https://eu.wikipedia.org/wiki?curid=146731", "title": "Berna (argipen)", "text": ""}
{"id": "146732", "revid": "201", "url": "https://eu.wikipedia.org/wiki?curid=146732", "title": "Garraiobide", "text": ""}
{"id": "146733", "revid": "201", "url": "https://eu.wikipedia.org/wiki?curid=146733", "title": "Santa Ageda (bainutegia)", "text": ""}
{"id": "146734", "revid": "7162", "url": "https://eu.wikipedia.org/wiki?curid=146734", "title": "Kursaal kasino", "text": ""}
{"id": "146735", "revid": "6327", "url": "https://eu.wikipedia.org/wiki?curid=146735", "title": "Lasarteko hipodromo", "text": ""}
{"id": "146736", "revid": "6327", "url": "https://eu.wikipedia.org/wiki?curid=146736", "title": "Euskal gastronomia", "text": ""}
{"id": "146738", "revid": "201", "url": "https://eu.wikipedia.org/wiki?curid=146738", "title": "Munduari itzulia laurogei egunetan", "text": ""}
{"id": "146739", "revid": "6327", "url": "https://eu.wikipedia.org/wiki?curid=146739", "title": "Nafar euskalkia", "text": ""}
{"id": "146740", "revid": "6950", "url": "https://eu.wikipedia.org/wiki?curid=146740", "title": "PDCA", "text": "PDCA (Plan, Do, Check, Act ingelesezko hitzetatik sortutako akronimoa), Shewart zikloa edo Deming zikloa izenez ere ezaguna, enpresa eta bestelako erakundeen etengabeko hobekuntza eta kalitaterako metodologia bat da, jatorrian Walter Shewhart estatistikariak eta William Edwards Deming irakasle eta aholkulariak proposatutakoa. Hasiera batean, Plan-Do faseetara mugatu zen, baina Peter Drucker kudeatzaileak \"Check\" eta \"Act\" faseak gehitu zituen, etengabeko kalitatearen alde, kalitate-zirkuluak integratzeko. Izan ere, kalitatearen kudeaketak PDCA zikloa erabiltzen du planifikazio estrategiak modu egokian bideratzeko, horretarako inguruneko alderdiak baloratuz (Check) eta gero ingurunean jarduteko (Act), planifikaziora bueltatzeko beste behin, ingurunea aldatzeko mugimenduak eginez. Filosofia hori garatuz, JP Morgan banketxeak enpresak aztertu zituen, inbertsioak egin behar zituzten ala ez erabakitzeko, eta enpresen %90etan mozkinak eman zituzten, JP Morgan banketxeak haietan PDCA zikloa inplementatu ondoren. Ikerketek diotenez, PDCA metodologiaren bitartez inbertsioen %80 bihurtzen dira errentagarri.\nPauso hauetan laburbiltzen da:\nZikloa etengabe burutu behar da, helburu berriak etengabe planteatuz, erabateko kalitatearen alde."}
{"id": "146741", "revid": "512", "url": "https://eu.wikipedia.org/wiki?curid=146741", "title": "Untzueta", "text": "Untzueta edo Untzuetapiko Bizkaiko hegoaldean dagoen mendia da, Gorbeiako mendilerroan kokatuta Zeberio eta Orozko artean. Zehazkiago Mendigisako mendilerroan dago, horren mendebaldeko muturrean dagoelarik.\nTontorrean antena handi bi paratuta daude gaur egun, baina antzinean gaztelu bat egon zen hainbat mendez, XIV. mendean suntsitu zuten arte."}
{"id": "146743", "revid": "201", "url": "https://eu.wikipedia.org/wiki?curid=146743", "title": "Tsaritsin", "text": ""}
{"id": "146746", "revid": "201", "url": "https://eu.wikipedia.org/wiki?curid=146746", "title": "Deming zikloa", "text": ""}
{"id": "146747", "revid": "15795", "url": "https://eu.wikipedia.org/wiki?curid=146747", "title": "Guadalcanaleko bataila", "text": ""}
{"id": "146748", "revid": "15795", "url": "https://eu.wikipedia.org/wiki?curid=146748", "title": "Ardenetako bataila", "text": ""}
{"id": "146750", "revid": "448", "url": "https://eu.wikipedia.org/wiki?curid=146750", "title": "Iwo Jimako bataila", "text": ""}
{"id": "146751", "revid": "448", "url": "https://eu.wikipedia.org/wiki?curid=146751", "title": "Mendigorriako gudua", "text": ""}
{"id": "146752", "revid": "448", "url": "https://eu.wikipedia.org/wiki?curid=146752", "title": "Tornioko Bataila", "text": ""}
{"id": "146753", "revid": "2048", "url": "https://eu.wikipedia.org/wiki?curid=146753", "title": "Primus inter pares", "text": "Primus inter pares hizkuntza askotan erabiltzen den formula juridiko-politikoa da, latinez emana eta euskaraz literalki lehena parekideen artean esan nahi duena. Printzerri (estatu) bateko gobernu edo buruzagitza mota bat adierazten du, non buruzagi batek, bere meritu edo ezaugarri nabarmenengatik eta besteen onespenez, agintea hartzen baitu; jatorriz edo karguz, hala ere, herrialde edo erakundeko beste pertsonaia nagusien parekoa da, eta haien aurrean erantzuten du bere ekintzengatik.\nAntzinako Erroman du jatorria, Julio Zesar kontsula hala zen hasiera batean, senatuak denbora baterako agintari izateko aukeratua. Aldiz, Oktavianotik aurrera, hori bukatzen hasi zen, \"primus inter pares\" izatetik enperadoreek \"augustus\" titulua hartu zuten, senatuaren gainetik kokatzen zituen izendapena, nahiz eta artean formalki senatuaren oniritzia bilatzen zuten. Enperadorea jite jainkotiarra hartzen joan zen. Behe Inperioan, enperadorearen jainkotiartasuna nagusitu zen.\nErdi Aroan, \"primus inter pares\" oso hedatutako printzipioa zen Europako herrien egitura politikoan, hala nola Nafarroan edo Eskozian, harik eta Behe Erdi Aroan eta, bereziki, Elizaren eta Egoitza Santuaren babesaz, erregearen botere absolutuaren ideia nagusitzen hasi zen arte: \"Dei gratia Rex\" titulua izaten zuen. Egun ere herrialde askotako gobernu eta erakundeetan erabiltzen da. Adibidez, erakunde bateko kideen artean, bozeramaile moduan zaharrena aukeratzen denean, \"primus inter pares\" aukeraketa modua erabili dela esan daiteke."}
{"id": "146754", "revid": "17", "url": "https://eu.wikipedia.org/wiki?curid=146754", "title": "Shewart zikloa", "text": ""}
{"id": "146758", "revid": "2241", "url": "https://eu.wikipedia.org/wiki?curid=146758", "title": "Normalizazio (argipena)", "text": "Normalizazio terminoak erabilera ezberdinak ditu:"}
{"id": "146759", "revid": "6327", "url": "https://eu.wikipedia.org/wiki?curid=146759", "title": "Mendebaleko euskalkia", "text": ""}
{"id": "146760", "revid": "448", "url": "https://eu.wikipedia.org/wiki?curid=146760", "title": "Erdialdeko euskalkia", "text": ""}
{"id": "146761", "revid": "448", "url": "https://eu.wikipedia.org/wiki?curid=146761", "title": "Nafar-lapurtar euskalkia", "text": ""}
{"id": "146762", "revid": "448", "url": "https://eu.wikipedia.org/wiki?curid=146762", "title": "Zuberotar euskalkia", "text": ""}
{"id": "146763", "revid": "448", "url": "https://eu.wikipedia.org/wiki?curid=146763", "title": "Ekialdeko nafarrera", "text": ""}
{"id": "146765", "revid": "105290", "url": "https://eu.wikipedia.org/wiki?curid=146765", "title": "Normalizazio", "text": "Normalizazioa edo estandarizazioa produktu, zerbitzu edo jarduera industrial, ekonomiko edo zientifiko bati buruz zehaztapenak ezarri eta aplikatzeko prozesua da, horien kalitatea, segurtasuna eta funtzionaltasuna hobetze aldera. Zehaztapen, arau edo estandar horien bitartez produktuak eta zerbitzuak ezaugarri berdinekin eskaini eta jarduerak prozedura berdinak erabiltzeaz gainera, jarduerak sinplifikatu eta produktu eta zerbitzuen aldaera hutsalak baztertu eta horiekin egiten den lana erraztu egiten da. Adibidez, A4 orri tamaina normalizazioari esker mundu osora zabaldu den formatoa da eta horri esker, karpeta eta bestelako osagarriak beti tamaina horri jarraiki egiten dira besteak beste. Nazioartean aniz dira normalizazio lanetan diharduten erakundeak. Horien artean ezagunenetako bat mundu osorako estandarrak zehazten dituen ISO (International Organization for Standardization) erakundea da."}
{"id": "146766", "revid": "12788", "url": "https://eu.wikipedia.org/wiki?curid=146766", "title": "Santanderko badia", "text": "Santanderko badia () Espainiako Kantabria erkidego autonomoan dagoen badia bat da. 22,42\u00a0km\u00b2-ko azalera, 9\u00a0km-ko luzera eta 5\u00a0km-ko zabalera du, honek Espainiako iparraldeko estuario handiena bilakatzen duelarik. Santander hiriak eta bere hiriguneak beregan duen eraginez, bere inguruan eskualde honetako biztanleriaren ia erdia kokatzen da. Badia hau Santander hiriburuak, Camargo, El Astillero, Marina de Cudeyo eta Ribamont\u00e1n al Mar udalerriek inguratzen dute.\nBadiaren sarreraren aurrean El Sardinero badia kokatzen da, bertan Mouro uhartea dagoelarik. Bere barneralderako sarrera Magdalena penintsula (honetan La Torre uhartea eta La Horadada uhartea kokatzen dira) eta El Puntal hareatzaren arteko itsas pasabide estu batetik burutu ohi da, hondartza eta dunez osaturiko barra luze batek badia barneko ur lasaiei babesa ematen die.\nAzken mendeetan zehar badiaren jatorrizko itxurak aldaketa garrantzitsu gutzi jasan ditu. Honen hasierako hedaduraren %50-a betea izan dela uste da, larretarako helburuz paduraren azalera handi bat idortu, Santanderreko portua handitu eta industria, etxebizitza eta zerbitzu guneak sortu direlarik. Gaur egun ekologia balore handiko guneetan oso ekintza zehatzak burutzen ari dira, hauen bidez itsasaldien dinamikan berrintegratu asmoz."}
{"id": "146767", "revid": "512", "url": "https://eu.wikipedia.org/wiki?curid=146767", "title": "Belp", "text": "Belp Suitzako Bernako kantoiko udalerria da. 2009an 9.880 biztanle zituen udalerriak. Berna-Belp aireportutik oso hurbil kokatzen da."}
{"id": "146768", "revid": "448", "url": "https://eu.wikipedia.org/wiki?curid=146768", "title": "Zaraitzuko hizkera", "text": ""}
{"id": "146769", "revid": "448", "url": "https://eu.wikipedia.org/wiki?curid=146769", "title": "Erronkariko hizkera", "text": ""}
{"id": "146774", "revid": "512", "url": "https://eu.wikipedia.org/wiki?curid=146774", "title": "Raymond Kendall", "text": "Raymond Edward Kendall (Canterbury, Ingalaterra, 1933ko urriaren 5 -) Interpoleko idazkari nagusia izan zen 1985etik 2000 arte. Euskal Herriko egoera politikoari buruzko 2010eko Bruselako Adierazpenaren sinatzaileetakoa da.\nBiografia.\nArmadako bere zerbitzuak 1951n hasi zituen Royal Air Forcen; geroago Malaysia independentea bihurtu zen herrialdean ibili zen 1953 arte. Goi mailako ikasketei ekiteko kontzentratuta, 1953 eta 1956 artean Oxfordeko Unibertsitatean ibili zen eta bai hizkuntza modernoetan bai bertako \"Master of Arts\" deitutakoan graduatu zen. Armadara bueltatuta 1956tik 1962ra Ugandan lan egin zuen. Urte horretan Scotland Yard Berriaren Metropolitar Polizia Zerbitzuan sartu zen. Batez ere \"Special Branch\" edo \"Adar Berezian\" aritu zen eta \"Deputy Assistant Commissioner\" izeneko goi ardura izatera heldu zen. Erakunde britainiarrean 1986ko martxoa arte aritu zen.\nHorrekin batera 1971n Interpolera pasatu zen eta Drogen gaineko zuzendari laguntzailea izan zen 1975 arte. Lau urte geroago zuzendari kargua erdietsi zuen \"Intelijentzia kriminal\" delako atalean. Hiru agintalditan erakunde osoaren idazkari nagusia izan zen. 1985eko urrian aukeratu zuten lehen aldiz Washington Hirian (AEB) burututako 54. Batzar orokorrean; 1990eko urrian (59. Batzar orokorra, Ottawa, Kanada) eta 1995eko urrian (64.a, Beijing, Txina) berraukeratu zuten.Orain Interpoleko Ohorezko Idazkari orokorra da. 2001eko abuztuan Europar Batasunaren Iruzurraren Kontrako Komite Behatzaileko presidente ere izendatu zuten.\nSaritua.\nEstatu batzuetako polizia zerbitzu edota ministerioek Kendalli dominak eta ohorezko izendapenak eman dizkiote: AEB, Bulgaria, Erresuma Batua (Queen's Police Medal), Errusia, Espainia, Finlandia, Frantzia (Ohorezko Legioaren Zalduna), Peru, Txile eta Ukrainan."}
{"id": "146778", "revid": "11782", "url": "https://eu.wikipedia.org/wiki?curid=146778", "title": "Raymond Edward Kendall", "text": ""}
{"id": "146781", "revid": "512", "url": "https://eu.wikipedia.org/wiki?curid=146781", "title": "Magdalena penintsula", "text": "Magdalena penintsula, edota Magdalenako Errege Lekua (gaztelaniaz \"Real Sitio de La Magdalena\") Espainiako Kantabria erkidego autonomoko Santander hiriburuan dagoen penintsula bat da. 24,5 hektareako azalera du. Santander hiriak Alfontso XIII.a Espainiakoari egindako oparia izan zen, errege honek 1902 eta 1919 urte bitartean udako egoitza gisa erabili izan zuen. Gaur egun penintsula hau egun osoz irekita dagoen parke publikoa da.\nPenintsula honetan Magdalenako jauregia eta La Magdalenako hondartza daude.\nHistoria.\nPenintsula hau Santander hiriko estrategia gunerik garrantzitsuena izan zen. bertatik Santanderko badia kontrolatu eta ondorioz hiria bera ere kontrolatzen baitzen. Horren froga gisa bertan topatutako I. mendea ondorengoko erromatar arkeologia aztarnak dira. Era berean, eta bere militar garrantzia dela eta, denbora luzez Espainiako Armadaren jabetza izen zen. Bertan La Cerdako bateria eta San Sebasti\u00e1n de Hano gaztelua eraiki ziren, hauek Santanderrek zituen kostaldeko defentsa sistemaren zati garrantzitsua osatzen zutelarik. 1812ko uztailean, Iberiar penintsulako Gerran zehar, espainiarren aliatuek ziren ingelesek Mouro uhartea bereganatu zuten, handik frantziarren esku zuden defentsak bonbardatu eta azken horiek bertatik kanporatzea lortu zuten.\n1906an penintsulan honetan Espainiako kirol elkarte aintzindarietako bat den La Magdalena Tenis Errege Elkartea sortu zen.\nGerora, Magdalena penintsula hiriaren jabegora itzuli zen, bertako Udalak Alfontso XIII.a Espainikoak uda pasak burutu zitzan Magdalenako jauregia eraiki zuen, hau 1909 eta 1911 urtean gauzatutako herri dohaintza baten bidez lortu zelarik. Beranduago Men\u00e9ndez Pelayo Nazioarteko Unibertsitatearen gaur egungo udako ikastaroen egoitza izatera iragan zen. La Magdalena hondartzatik hurbil dauden antzinako errege zalditegiak zaharberrituak eta egokituak izan ziren, unibertsitate honetako ikastaroetara doazen ikasleen bizileku direlarik.\nPenintsula honetan La Magdalenako hondartza (Los Peligros hondatzatik gertu) eta Bikinien hondartza kokatzen dira, baita F\u00e9lix Rodr\u00edguez de la Fuenteren monumentua, Vital Alsar kantabriar itsasgizonak Francisco de Orellanak Ozeano Barean burututako bidaia berregiteko erabilitako hiru karabelak (bertako Itsas Museoaren jabegoak), eta ahate, pinguino eta itsas txakurrak ikus daitezkeen zoo txiki bat ere badaude.\nAntzina zuhaiztirik ez zuen, baina Alfontso XIII.a Espainiakoaren eskuetara igaro ondoren, errege honek bertan itsas pinuak landatu zitezen agindu zuen.\nUrtero bertako zelaietan ekitaldi ezberdinak ospatu ohi dira, adibidez, Zaldi Lasterketa txapelketak edota Kantanbriako Haurren Eguna (uztaileko lehenbiziko igandean). Gainera, toki hau musika eta kirol ekitaldien lekuko izan ohi da."}
{"id": "146782", "revid": "7162", "url": "https://eu.wikipedia.org/wiki?curid=146782", "title": "Magdalena jauregia", "text": ""}
{"id": "146783", "revid": "7162", "url": "https://eu.wikipedia.org/wiki?curid=146783", "title": "Magdalenako penintsula", "text": ""}
{"id": "146785", "revid": "201", "url": "https://eu.wikipedia.org/wiki?curid=146785", "title": "Printzipatu", "text": ""}
{"id": "146786", "revid": "336", "url": "https://eu.wikipedia.org/wiki?curid=146786", "title": "Goiaingeru", "text": "Goiaingeru edo arkanjelu (, literalki \"aingeru nagusia\") bat goi mailako aingeru bat da. Goiaingeruak hainbat erlijiotan aurki daitezke, edo mitologikoki antza duten izakiak, baina goiaingeru hitza erlijio Abrahamikoei lotuta dago, hau da, Judaismo, Kristautasun eta Islamarekin.\nMikel eta Gabriel judu, musulman eta kristau gehienek onartzen dituzte. Tobiasen liburua (Katoliko zein Ortodoxoek Biblian onartua baina Protestanteen arabera aprokrifoa) Rafael ere aipatzen du, goiaingeru gisa. Mikel, Gabriel eta Rafael Erromako Eliza Katolikoak ospatzen ditu irailaren 29an (1921etik 1969ra martxoaren 24a Gabrielentzat eta urriaren 24a Rafaelentzat), eta Ekialdeko Eliza Ortodoxoak azaroaren 8an ospatzen da (egutegi juliarraren arabera, azaroaren 21a litzateke gregoriar egutegian). Islameko Gabriel, Mikel, Israfil eta Azrael goiaingeruek berezko izena dute. Juduen literatura, Enochen Liburuan Metatron agertzen da goiaingeru gisa, \"aingeru gorena\" izenarekin, nahiz eta fedearen adar guztietan ez den onartzen. Zoroastrismoan testuek diote Ahura Mazdak sei Amesha Spenta handi dituela.\nGoian aipatutako fede batzuetan guztira 7 goiaingeruren existentzia aipatzen da, baina zeintzuk diren aldakorrak dira, iturriaren arabera. Rafael, Gabriel eta Mikel beti aipatzen dituzte, besteak aldatuz. Gehienek Uriel izena ere sartzen dute, Esdrasen Liburuaren 2. atalean agertzen dena."}
{"id": "146787", "revid": "201", "url": "https://eu.wikipedia.org/wiki?curid=146787", "title": "Serafin", "text": ""}
{"id": "146788", "revid": "201", "url": "https://eu.wikipedia.org/wiki?curid=146788", "title": "Kerubin", "text": ""}
{"id": "146789", "revid": "105290", "url": "https://eu.wikipedia.org/wiki?curid=146789", "title": "CO", "text": "CO, Co, co, edo .co letra konbinazioak hainbat esanahi ditu:"}
{"id": "146790", "revid": "201", "url": "https://eu.wikipedia.org/wiki?curid=146790", "title": "Co", "text": ""}
{"id": "146793", "revid": "119347", "url": "https://eu.wikipedia.org/wiki?curid=146793", "title": "2010eko Espainiako greba orokorra", "text": "2010eko Espainiako greba orokorra Espainian UGT eta CCOO espainiar sindikatu nagusiek, CGT, USO eta beste sindikatu, elkarte eta erakunde txikiagoekin batera, irailaren 29rako deitutako greba orokorra izan zen, Jos\u00e9 Luis Rodr\u00edguez Zapatero espainiar presidentearen gobernuak bultzaturiko lan erreformaren eta pentsio sistemako erreformaren aurkakoa. Espainiar Trantsizioa hasi zenez geroztik, sindikatu nagusiek deitutako 24 orduko bosgarren greba orokorra izan zen, eta lehenengoa Rodr\u00edguez Zapatero presidentea agintean dagoela.\nHego Euskal Herrian.\nHego Euskal Herrian, ELA eta LAB sindikatu nagusiak ez ziren deialdira bildu, ezta irakaskuntzako STEE-EILAS ere. Hauek, lehenago, 2010eko ekainaren 29ko greba orokorrera deitu zuten beste sindikatu eta hainbat alderdirekin batera, baina UGT eta CCOO sindikatuen atxikimendurik gabe, nahiz eta azkenean CCOO sindikatuak deialdira biltzea erabaki zuen Araba, Bizkaia eta Gipuzkoan, ez ordea Nafarroan.\nCCOO eta UGTz gain, irailaren 29an greba deialdia egin zuten ESK, CGT, CNT eta LSB sindikatuek ere, eta Ezker Batua, Zutik, Alternatiba eta Antikapitalistak alderdiek, besteak beste.\nEragina.\nCCOO eta UGTren arabera, grebaren eragina %70aren ingurukoa izan zen eta, beraz, greba \"arrakastatzat\" hartu zuten. Espainiako Gobernuaren aburuz, berriz, grebak jarraipen \"ezberdina\" izan zuen sektorez sektore eta lurraldez lurralde, batez ere industrian izandako eragina nabarmenduz.\nIstiluei dagokienez, hainbat atxilotu izateaz gain, Espainiako Poliziak Getafen (Madril) pistolaz zazpi tiro bota zituen pikete baten aurka ekiterakoan, nahiz eta ez zen zauriturik gertatu. Bartzelonan (Katalunia) enfrentamendu gogorrak jazo ziren manifestarien eta polizien artean, azken hauen auto bat errez.\nHego Euskal Herrian.\nUGTk eta CCOOk deitutako grebak jarraipen txikienetakoa Hego Euskal Herrian izan zuen. Herrialdez herrialde, grebaren eragin handiena Nafarroan somatu zen, eta gainontzeko herrialdeetan baxuagoa izan zen, Gipuzkoan bereziki jarraipena ia nabaritu ez zelarik. Sindikatuek ere Gipuzkoan jarraipena txikia izan zela onartu zuten, eta Nafarroa, Bizkaia eta Arabako industria sektoreetan izandako eragina azpimarratu zuten. Eusko Jaurlaritzaren arabera, berriz, EAEn grebak jarraipen handiena metalaren sektorean izan zuen, non ez zen %10era ailegatu. Nafarroari dagokionez, CCOO eta UGTren arabera, Nafarroako jarraipena ia %75ekoa izan zen, bereziki nabarmenduz autogintzan eta bestelako industria sektoreetan izandako erantzuna. Bestelako iturriek, aldiz, Nafarroako jarraipena askoz txikiagoa izan zela nabarmendu zuten, enpresa-komite batzuetatik azaldu zen bezala."}
{"id": "146794", "revid": "117015", "url": "https://eu.wikipedia.org/wiki?curid=146794", "title": "Greba orokor", "text": "Greba orokorra lan-jarduera eta sektore ekonomiko guztietan egiten den greba eta protesta bat da, gehienetan egun bakar batean zehar, gehienetan gobernuak berak hartutako erabaki ekonomiko zehatzen aurka (hala nola, prezioen igoerak, soldaten jeitsiera eta lan erreformak ) edo gizarte osoak krisi ekonomikoak direla eta pairatzen dituen ondorio larrien aurka (langabezia masiboa eta pobrezia, esaterako). Arrazoi politiko hutsengatik eta agintean dagoen gobernuaren aurka deitua ere izan daiteke, Euskal Herrian Espainiako gobernuen politiken aurka maiz deitutako greba orokorrak, adibidez. Lan uzteaz gainera, greba orokorreko egunak borroka egunak ere izaten dira: langileek manifestazioak eta bestelako protesta-ekintzak burutzen dituzte.\nHistoria.\nLehenik eta behin, greba arma-politiko bezala teorizatu zuen pertsona, William Benbow izan zen, 1832ko \"Gran National Holiday\" obran.\nXIX. mendearen amaieran, langile mugimendu internazionalak greba defendatu zuten, helburu industrial eta politikoekin.\nEuropan, XIX. mendean, grebak eskubide politikoak (sufragio unibertsala) edo sozialak lortzeko instrumentu bezala erabili zen. Ezker politikoaren barnean, greba orokorra, iraultza soziala hasiko zuen pauso bezala kontsideratzen zen; honek Estatua paralizatu eta langilearen esku-hartzea hasten baitzuen. Georges Sorel izan zen greba orokorraren teoriko nagusia, honek solidaritatea, klase kontzientzia eta espiritu iraultzailea sendotzeko balio duela esanez.\nIndustria Iraultzaren lehen bi mendeetan, hala ere, greba orokorra zigortuta egon zen eta ez zen izan sozialdemokraziaren zabalpenera arte (XX. mendearen hasieran), eskubide bezala aitortu zen unea."}
{"id": "146795", "revid": "336", "url": "https://eu.wikipedia.org/wiki?curid=146795", "title": "Euskararen normalizazio", "text": "Euskararen normalizazioa euskararen berreskuratze eta erabilera sustatzeko politiken multzoa da, galbidean dagoen hizkuntza gutxitua izatetik hizkuntza normaltasunez erabilia eta transmititua izatera. XVIII. mendetik atzerakada nabarmena jasan ondoren, 1980ko hamarkadan hasi ziren euskararen normalizazio politikak abiarazten gobernu erakundeen aldetik. Horrela, 1979ko Euskal Autonomia Erkidegoko Estatutuak euskara Euskal Autonomia Erkidegoan hizkuntza ofizial moduan, gaztelaniarekin batera, jasotzea euskararen normalizaziorako lehenengo mugarri garrantzitsutzat jo daiteke. 1982. urtean \"Euskararen erabilera normalizatzeko oinarrizko Legea\" plazaratu zen EAEn. Nafarroan Vascuenceren legea jalgi zen 1986an. Lege-tresna hauek eraginkortasun aldakorra izan dute denboran eta esparru politikoaren arabera, batzuetan euskararen aldeko politika sendo bat sustatuz, baina beste kasu batzuetan euskara kinka larrian atxikiz.\nNormalizaziorako tresna juridiko-politiko hauetaz gainera, bestelako tresna eta erabakiek lagundu dute euskararen normalizazioan, hala nola 1968 urtean abiarazitako euskara batuaren eraikuntzak edota herri-mugimenduek bultzaturiko ikastola eta euskaltegiek, beste ekimen zenbaitekin batera.\nEuskararen normalizazioa hezkuntzan.\n1982an Euskararen erabilera normalizatzeko oinarrizko legea onartu zenetik, hezkuntzan pixkanaka euskara normaltzen hasi zen, baina 2000ra arte zailtasunak izan ziren hainbat eremutan. Ulibarri programak, adibidez, normalizazioan lagundu zuen. Hala ere, euskararen erabilera normala izatetik urrun dago hezkuntzako hainbat alorretan, nabarmen ikasleen artean. Bereziki zaila izan da zientziaren esparruan euskarazko terminologia arautzea, askorentzat hizkuntza ez naturala sortzen zuelako. Zientziaren esparruan Euskal Herriko Unibertsitateko Zientzia eta Teknologia Fakultateak egindako hautuei \"Leioako euskalkia\" deitzeraino iritsi ziren."}
{"id": "146796", "revid": "336", "url": "https://eu.wikipedia.org/wiki?curid=146796", "title": "Pafnuti Txebixev", "text": "Pafnuti Lvovitx Txebixev (Okatovo, Kaluga, 1821eko maiatzaren 16a - San Petersburgo, 1894ko abenduaren 8a) errusiar matematikari bat izan zen, ezaguna probabilitate teorian egin zituen ekarpenengatik, hala nola Txebixeven desberdintza.\nBizitza.\nBederatzi anai arreba zituen familia baten baitan jaioa, hasieran etxean bertan hezia izan zen. Gurasoek karrera militarra egitea nahi izan zuten ere, azkenean akats fisiko batengatik ideia baztertu behar izan zuten. Familia Moskura aldatu eta bertako unibertsitatean hasi zen matematika ikasten, txikitatik erakutsi zuen joerari jarraiki. Doktoregoa San Petersburgoko Unibertsitatean lortu eta bertan eman zituen hainbat urte irakaskuntzan eta ikerketan. Zientzia akademia eta elkarte anizteko kide ere izan zen."}
{"id": "146797", "revid": "105290", "url": "https://eu.wikipedia.org/wiki?curid=146797", "title": "Merkatu ikerketa", "text": "Merkatu-ikerketa edo merkataritza-ikerketa merkatu bateko produktu, bezero, kontsumitzaile eta lehiakideei buruzko informazio bilketa eta ikerketa egiten duen arloa da, enpresak bere produktu eta zerbitzuak bezeroari modu egokienean eskaintzeari begira. Produktu eta zerbitzu berriak merkaturatu, horiek garatu eta enpresaren plangintzako politikak eta programak erabakitzeko erabiltzen da. Bezeroen beharrak eta desirak ezagutu eta horiek bete ahal iztaeko inkesta da merkatu ikerketak erabiltzen duen tresna nagusietako bat, bestelako informazio estatistikoarekin batera, baina ekonomia, psikologia, antropologia eta soziologiako tresnak ere erabiltzen ditu, informazio hau estatistikaz prozesatu eta gero behar bezala interpretatzeko."}
{"id": "146798", "revid": "17", "url": "https://eu.wikipedia.org/wiki?curid=146798", "title": "Merkatu-ikerketa", "text": ""}
{"id": "146800", "revid": "56334", "url": "https://eu.wikipedia.org/wiki?curid=146800", "title": "Tom\u00e1s Urzainki", "text": "Tom\u00e1s Urzainki Mina (Iru\u00f1ea, 1949ko azaroaren 17a - ) abokatu, idazle eta historialari nafarra da. Eusko Ikaskuntzako lehendakariorde izan da 1987tik 1995era bitartean. Nabarralde kultura-elkarteko lehendakaria izan da 2001eko sorreratik 2006ra bitartean. Hitzaldi ugari eman ditu, batez ere Nafarroako Erresumaren historia eta zuzenbideari buruz.\nUrzainkiren esanetan, Euskal Herria estatu bat izan da, Nafarroa izenekoa. Espainiak eta Frantziak, berriz, 1200eko, 1512ko eta 1620ko konkista genozidak ukatzen dituzte, borondatezko entregak izan balira bezala.\n2015eko Nafarroako Parlamenturako hauteskundeetan aurreko urtean sortutako Libertate Nafarra alderdiko hautagaietako bat izan zen. 2015eko Espainiako hauteskunde orokorretan ere alderdi berdinarekin eta Nafarroako Hautes Barrutia ordezkatzeko hautagai aurkeztu zen."}
{"id": "146801", "revid": "1310", "url": "https://eu.wikipedia.org/wiki?curid=146801", "title": "Tomas Urzainki", "text": ""}
{"id": "146802", "revid": "1310", "url": "https://eu.wikipedia.org/wiki?curid=146802", "title": "Tom\u00e1s Urzainqui", "text": ""}
{"id": "146803", "revid": "56334", "url": "https://eu.wikipedia.org/wiki?curid=146803", "title": "Albert Schweitzer", "text": "Albert Schweitzer (Kaysersberg, Alsazia-Lorrena, Alemaniar Inperioa, 1875eko urtarrilaren 14a - Lambarene, Moyen-Ogoou\u00e9 probintzia, Gabon, 1965ko irailaren 4a) filosofoa, medikua eta alemanezko idazlea izan zen. Sortzez alemaniarra, Lehen Mundu Gerraren amaieraz geroztik frantziar nazionalitatea izan zuen. 1952an Bakearen Nobel Saria jaso zuen."}
{"id": "146806", "revid": "17", "url": "https://eu.wikipedia.org/wiki?curid=146806", "title": "LSB", "text": ""}
{"id": "146807", "revid": "71145", "url": "https://eu.wikipedia.org/wiki?curid=146807", "title": "Arabako Mendialdea", "text": "Arabako Mendialdea edo Kanpezuko kuadrilla euskal lurralde hori osatzen duten zazpi kuadrilla edo eskualdeetako bat da. Arabako hego-ekialdean dago, Nafarroarekin muga egiten duen eskualde menditsuan.\nMendebaldean, Trebi\u00f1u eta A\u00f1anako kuadrilla, ekialdean Lizarraldea, iparraldean Aguraingo kuadrilla eta hegoaldean Arabako Errioxako kuadrilla eskualde mugakideak ditu.\nSei udalerrik osatzen dute eskualdea, eta herriburua Kanpezu da. Gaur egun, 3.000 biztanle inguru ditu. \nGeografia.\nEskualde honek 487 km2-ko lur-eremua hartzen du, topografia malkartsu eta zailekoa, inguru honetan: Inglares ibaiko sorlekua; Egako arro garaia; Izkizeko mendiak; Laminoria, Kanpezu, Harana eta Arraiako haranak; eta Entziako partzuergoa. Iparrean, Entziako mendilerroa eta Iturrietako mendiak ditu; mendebaldean, Trebi\u00f1u; ekialdean, Lokizeko mendilerroa; eta hegoaldean, Tolo\u00f1o eta Kodesko mendilerroak. Entziako mendilerroak eta Iturrietako mendiek Arabako Lautada, alde batetik, eta Maeztu eta Haraneko lurrak, bestetik, bereizten dituzte.\nEgituraren aldetik, Trebi\u00f1uraino luzatzen den Urbasako sinklinorio handiaren jarraipen dira, eta iparretik datorren eraginari oztopo bioklimatikoa jartzen diote; horren ondorioz, iparraldeko mendi-hegalek klima atlantikoa duten, eta hegoaldekoak, berriz, askoz ere mediterraneoagoak dira.\nGailurrik garaienak mila metrotik gorakoak dira: Lazkueta 1.124 m, Atxuri 1.106 m eta Santa Elena 1.115 m. Lautada eta hegoaldeko lur garaien arteko lotura egiteko, mendi arteko iraganbideak erabiltzen dira, Andoin, Biku\u00f1a eta Opakuakoa besteak beste; haietan daude Arabako garaierarik handieneko herriak {Iturrieta, Erroitegi eta Erroeta). Tolo\u00f1o eta Kodesko mendilerroa jarraitutasun handikoa da, beti ere E-W norabidean, eta 1.300 m-tik gorako gailurrak ditu: Cruz del Castillo 1.458 m, Pe\u00f1a del Leon 1.394 m, Joar 1.414 m; Arabako hirugarren oztopo bioklimatikoa da. Mendi-tarte horietan haran eta ibai-arroak daude; haien artean Maeztuko harana, diapiro-egitura eta morfologia zirkularrekoa, eta Haranekoa dira garrantzizkoenak.\nHaran horietatik abiatzen dira Kanpezuko sakanerainoko korridoreak, Izkizeko basoa, eta Bernedotik Urizaharrerainoko korridorea Tolo\u00f1o mendilerroaren oinean. Oztopo geografiko horrek baditu, noski, bere iraganbideak: Kodeskoa eta Ebro ibaiak Conchas de Haron duen irtenbidea dira nagusiak. Iraganbide horien bitartez giro atlantikoa eta Mediterraneoa hegoalderantz sartzen dira, zona horien ezaugarri klimatiko eta biogeografikoak aldatzeraino; eragin horren lekuko da Kanpezu, besteak beste. Eskualde honetako klima iraganbidekoa dela esan daiteke, ozeanikoaren eta mediterraneoaren erdibidekoa. Euriak oso gorabehera handikoak dira leku batzuetatik besteetara: mendia hurbilago, euria ugariago.\nDena dela, urtean batez besteko euria 700 eta 1.500 mm bitartean dago. Tenperaturak urtean batez beste 1l\u00b0C-koak dira. Ekialdean, sinklinalaren hegoko alderdiko eranskin gailen txikien gainean, topografia malkartsuko mendi sail eta haran definituak ageri dira (Harana, Anto\u00f1ana); lurralde horietan, egiturazko antolamendua konplexuagoa da, eta ezaugarri klimatikoak \u00f1abardura handiagoz aztertu behar dira: aldameneko zenbait eskualdetan baino euri gehiago egiten du (Trebi\u00f1uko arroa, kasu), garaiera handiagoan baitago. Landaredia ugaria eta askotarikoa da, eta lekuan lekuko ezaugarri topografikoei oso lotua dago: iparrera begira dauden hegaletan, pagoa (\"Fagus syivatica\") eta haritza (\"Quercus robur\") dira nagusi; hegora begira daudenetan, sahatsa, besteak beste. Alderdi horietan, \"Quercus pyrenaica\" aipatu behar da; adibidez, Izkizeko mendietan lur-eremu handi samarra hartzen du erkametzak, eta horren kariaz gune natural izendatu dute. Hegoaldeko mendilerroen laiotzetan, hezetasun ugariaren eraginez, pagadiak ageri dira ostera, erkametzak baino garaiera handiagoko lekuetan. Aitzitik, egutera molde mediterraneokoa da, leku garaienetan ezpeleta eta artadia (\"Quercus ilex rotundifoiia\") nagusi baitira, eta beherenetan abaritza (\"Quercus coccifera\") eta erromeroa.\nDemografiaren bilakaera biztanle-galtze izugarriak markatu du, XX. mendearen hasieratik gaurdaino: 1900ean 8.042 biztanle zituen, eta 1991n 3.197 besterik ez ziren; murrizketa, beraz, % 60koa da ia. Dentsitatean asko nabarmendu da, noski: XX. mendearen hasieran kilometro koadroko 16,5 biztanleak gaur egun 6,6 besterik ez dira. Biztanleria galtzea 1960 eta 1975 bitartean gertatu zen batez ere, hamabost urte horietan biztanleriaren % 35 galdu baitzen orotara, Gasteiz, Laudio eta Amurrio hazi ziren hein berean.\nNekazaritza garatzea ez da erraz halako topografia malkartsuan; basogintza eta abeltzaintza nagusitzen dira, ondorioz. Abeltzaintza Arraia-Maeztun, Bernedo, Kanpezu eta Urizaharrean biltzen da, eta batez eta ardiak, zerriak eta behiak hazten dira. Industriak ez du ia batere garrantzirik, Maeztuko asfaltoen aspaldiko ustiapena alde barera utzirik. Mendateetan barna abiatzen dira errepideak, Lautadarekin lotzeko (Azazeta, Opakua edo Ulibarri) nahiz Errioxarekin elkartzeko (Bernedo eta Herrera). Errepide autonomikoek (A-126 eta A-132) nahiz eskualdekoek (A-2124 eta A-2128) edo herrietakoek osatzen dute errepide-sarea.\nUdalerriak.\nUdalerri hauek biltzen ditu:\n6 udalerri horiez gainera, bi herri-lur ere barnean hartzen ditu kuadrillak: Urizaharra, Lagran eta La\u00f1uko Komunitatea eta Entzia-Iturrietako Partzuergoa.\nInguru naturala.\nKodesko mendilerroak hego-ekialdean Lizarrerri nafar eskualdetik banatzen du. Arabako Errioxatik, bestela, Tolo\u00f1oko mendilerroak bereizten du.\nBestela, Izkiko natura-parkea azpimarratzekoa da, Bernedo, Arraia-Maeztu eta Kanpezu udalerrietan banatua.\nOndasun nabarmenak.\nBaseliza erromaniko hauek daude eskualde honetan: Markinezko San Joan (Bernedo), Uribarri Haraneko Andra Maria eta Kontrastako Elizmendiko Andre Maria (Harana) eta Maeztuko Virgen del Campo (Arraia-Maeztu)."}
{"id": "146808", "revid": "105290", "url": "https://eu.wikipedia.org/wiki?curid=146808", "title": "Okomendia", "text": "Okomendia, Montesanto edo Otzamendi edo Montesanto Nafarroako mendebaldean dagoen mendia da, Lokizko mendilerroaren tontorrik altuena dena eta Lanako udalerriaren barruan dagoena."}
{"id": "146809", "revid": "69477", "url": "https://eu.wikipedia.org/wiki?curid=146809", "title": "Emaitza-kontu", "text": ""}
{"id": "146811", "revid": "105290", "url": "https://eu.wikipedia.org/wiki?curid=146811", "title": "Teknoegitura", "text": "Enpresa edo bestelako erakunde bateko antolakuntzan, teknoegitura erakundean, zuzenean edo zeharka, eragin nabarmena duten profesional teknikoen multzoa da. Besteak beste, zuzendaritzan eta aholkularitza karguetan dauden langileak biltzen ditu. Hierarkian kasu askotan aginte zuzena izaten ez badute, euren txosten eta iritziak erabakiorrak izan daitezke enpresaren jardunean. Terminoa John Kenneth Galbraith ekonomialariak asmatu zuen 1967 urtean \"The New Industrial State\" bere liburuan, langile horiek, enpresako jabeen kaltetan, enpresetan eskuratzen ari ziren botere handiari erreparatuz."}
{"id": "146812", "revid": "105290", "url": "https://eu.wikipedia.org/wiki?curid=146812", "title": "X eta Y teoriak", "text": "Kudeaketan, X eta Y teoriak enpresa eta beste erakundeetako kideen motibazio eta jokabideei buruzko aurkako teoriak dira, Douglas McGregor kudeaketa-adituak 1960ko hamarkadan plazaratutakoak eta erakundeetako antolakuntza eta zuzendaritza azaltzeko erabiltzen direnak. Funtsean, X teorian oinarritzen zuzendaritza estilo batean, langileek lana gorroto eta parte-hartzea eta erantzukizunak ekidin egingo dituztela uste da eta beraz, zuzendaritza agintezkoa eta antolakuntza hierakiazkoa izango da, langilea zorrotz kontrolatuz. Y teoriaren arabera, berriz, langileek lanerako eta erantzukizunak hartzeko motibazioa badute, eta ondorioz, zuzendaritzak agintea laxatu egin dezake, langileari ekimenak burutu eta erabakiak hartzeko ahalmena utziz."}
{"id": "146813", "revid": "56334", "url": "https://eu.wikipedia.org/wiki?curid=146813", "title": "Betty Williams", "text": "Elizabeth Williams, jaiotzaz Smyth (Belfast, Irlanda, 1943ko maiatzaren 22a - ibidem, 2020ko martxoaren 17a) 1976an M\u00e1iread Corriganekin batera Bakearen Nobel Saria irabazi zuen emakumea izan zen. \"Community of Peace People\" edo \"Bakearen Jendea\" taldeko kideak, Irlandako gatazka bide baketsuetatik konpontzeko lan egiten zutelakoan eman zitzaien saria.\n2010eko martxoan Euskal Herriko gatazkari ere irtenbidea errazteko argitaratutako Bruselako Adierazpenaren sinatzaileetakoa da.\nBiografia.\n1943an Belfasten jaioa, katoliko bataiatu zuten baina familian erlijio-eragin ugari zituen: amaren aldetik aitona judua (senide asko Holokaustoan galduak) eta amona katolikoa zituen, aita aldiz protestantea. Beraz, erlijioen arteko elkarbizitza giroan hazi zen.\nIstripu batengatik amak lana uzti behar izan zuenez familian ardura handia hartu behar izan zuen, tartean bere ahizparen heziketarena. Lehen Hezkuntza eskola katoliko batean egin eta gero bulego batean hasi zen lanean eta 1961ean Ralph Williams protestantearekin ezkondu zen.\n1972an IRAko kidea izan zen baina bere aurrean soldadu britainiar baten heriotza ikusi eta gero talde armatua utzi zuen.\nBere ekimen publikoak 1976ko abuztuaren 10ean hasi ziren; soldadu britainiarrek tirokatu eta gero, Danny Lennon IRAko kidearen autoak familia bereko hiru ume hil zituen; Williams bera lekukoa izan zen eta sinadura bilketa bat hasi zuen (6.000 lortu zuten bi egunetan) Irlandako gatazkarentzat. Mairead Corrigan istripuan hil zirenen izebarekin \"Bakearen aldeko Emakumeak\" taldea sortu zuen; geroago Ciaran McKeownekin \"Ipar Irlandako Bakearen aldeko Mugimendua\" eratu zuten.\nHauxe da \"Bakearen Jendea\" taldearen oinarri nagusia den \"Bakearen adierazpenaren edukia\":\nBakearen Nobel Sariduna.\n1976an Betty Williams eta Mairead Corrigani \"Ipar Irlandako prozesuan Bakearen aldeko mugimendua sortuz garatu dituzten borroka baketsuengatik\" Bakearen Nobel Saria eman zieten. Izendapen hau britainiarrek errepublikarrek baino gehiago txalotua izan zen; azken hauen ustean talde horren lana IRAren ekintzen kritikan zentratzen zen eta garai horretan oso latza zen britainiar polizia eta armadaren bortizkerian ez honenbeste.\nNobel Saria jaso zuenean Belfasten zebilen lanean Ralph Williamsekin izandako bi umeekin. Banatu eta 1982an James Perkinsekin ezkondu zen; berarekin Ponte Vedra Beachen (Florida, AEB) bizi izan zen. Nobel Sariduna izanik hainbeste lekutan hitzaldiak eta eskolak eman zituen.\nAzken urteak.\nPaul bere semeetakoa futbolari profesionala izan da; Galeseko Newport County eta Ingalaterrako Sheffield United, Hartlepool United, Stockport County, West Bromwich Albion eta Rochdale taldeetan aritu da, baita behin Ipar Irlandako futbol selekzioan ere.\n1992an Ann Richards Texasko gobernadoreak Ume eta Gazteentzako Texasko Batzorderako Betty Williams izendatu zuen. Estatu bereko Huntsvilleko Sam Houston Estatuko Unibertsitatean irakasle gonbidatu aritu zen eta 2004an Belfastera itzuli zen.\nGeorge W. Bushez.\n2006ko uztailaren 24an Brisbaneko (Australia) udaletxean eskoletako haur talde baten aurrean hauxe adierazi zuen: \"Une txarrak bizi izan ditut \"ez-biolentzia\" hitzarekin, ez dudalako uste \"ez-biolentoa\" naizela\". Eta segidan: \"Oraintxe bertan gustatuko litzaidake George W. Bush hiltzea\", ume askoren hilketaren, batez ere Ekialde Hurbilekoen arduradun eginez, \"ez dakit nola lortu dudan Bakearen Nobel Sari bat, ume hauek guztiak hiltzen ikusten ditugunean edozein adinetakoak garela ere gizakien gisan dugun egitekoa bizitzaren babesle izatea delako.\"\n2007ko uztailaren 11n antzeko adierazpen batzuk egin zituen Dallasen (Texas); geroago barkamena eskatu zuen."}
{"id": "146815", "revid": "1340", "url": "https://eu.wikipedia.org/wiki?curid=146815", "title": "Freiburg im Uechtland", "text": ""}
{"id": "146816", "revid": "336", "url": "https://eu.wikipedia.org/wiki?curid=146816", "title": "Douglas McGregor", "text": "Douglas McGregor (1906 - 1964ko urriaren 1a) estatubatuar kudeaketa aditu bat izan zen, besteak beste Massachusetts Institute of Technology erakundeko zuzendaritza-eskolan irakasle gisa aritutakoa. Ezaguna da X eta Y teoriak plazaratzeagatik. X teoriaren arabera, langileak lana gogoko ez dutela iritzi eta agintezko antolakuntza zorrotza ezartzen da. Y teoriaren arabera, berriz, lana gizakiak berezko duen zerbait da eta bidea emanez gero, langileek ekimenez eta arduraz jokatzen dute."}
{"id": "146817", "revid": "56334", "url": "https://eu.wikipedia.org/wiki?curid=146817", "title": "Maslow piramidea", "text": "Maslow piramidea gizakiaren motibazioei buruzko teoria bat da, Abraham Maslow psikologoak 1943 urtean plazaratutakoa. Teoria honetan, gizakiaren beharrak eta desirak horiek betetzeko premiaren arabera sailkaturik daude: piramidearen oinarrian behar fisiologikoak daude, hala nola jatea eta edatea; horiek aseta, gizakiak babesa eta segurtasuna bilatzen ditu; ondoren gizarte atxikimenduaren motibazioa sortzen da, elkartzea eta partehartzea bilatuz; jarraian, gizartearen onespena eta azkenik, autoerrealizazioa bilatzen ditu, piramidearen gailurrean. Beharren mailakatze honek gizakien jokabidea azaltzen du hainbat arlotan. Enpresetan adibidez, Maslowek enpresaburuen jokabidea kritikatzen zuen, horiek langileen behar fisiologikoak asetzen bakarrik saiatzen baitziren, goi mailako beharrak kontuan hartu gabe. Horrela, enpresak aurrera egiteko langileari bere sormena eta ekimena garatzen lagundu behar zitzaiola baieztatzen zuen, langileen parte hartzea bultzatzen zuen antolakuntza baten bitartez."}
{"id": "146820", "revid": "6327", "url": "https://eu.wikipedia.org/wiki?curid=146820", "title": "Ch\u00e2teau de Vincennes", "text": ""}
{"id": "146823", "revid": "133016", "url": "https://eu.wikipedia.org/wiki?curid=146823", "title": "Londresko dorrea", "text": "Londresko dorrea (ingelesez \"Tower of London\", ofizialki \"Her Majesty's Royal Palace and Fortress\" da, euskaraz \"Bere Maiestatearen Errege Jauregia eta Gotorlekua\") Erresuma Batuko Ingalaterra herrialdeko hiriburuan den Londres hirian kokatzen den gaztelua da. Londresko dorrea Tower Hamlets udalerrian kokaturik dago, Tamesis ibaiaren iparraldeko ertzean.\nHistoria.\n1066an Ingalaterrako normandar konkistarekin bat eraiki zen. Gaztelu osoari izena ematen zion \"Dorre Zuria\" 1078an Gilen I.a \"Konkistatzaileak\" eraiki zuen, Londresen elite berriaren zapalkuntza ikur bilakatu zelarik. Gutxienez 1100 urtetik aurrera espetxe gisa erabili zen, bereziki XVI eta XVII mendeetan.\nDenera, Dorrea defentsa harresiz eta luebaki batez osatutako bi eraztun kontzentrikoen barnean dauden hainbat eraikinek osatzen dute. Gaztelua hainbat fasetan handiagotu zen, batez ere XII. eta mendeetan, Rikardo I.a \"Lehoibihotza\", Henrike III.a eta Eduardo I.aren erregealdietan batik-bat. Nahiz eta ondorengo mendeetan zehar bertan gertakizun eta jarduera ugari egon izan, XIII. mendeko egitura gaur egun arte mantendu da.\n1485. urtetik aurrera Beefeater deituriko zaindari ospetsuek zaindu izan ohi dute.\nEgitura.\n27 metrotako altuerarekin Londresko eraikin handiena eta aipagarriena izan zen eraiki zutenean. Hiru patio ditu, erdikoan (zaharrenean) Dorre Zuria dago.\nDorre Zuria.\nGazteluko dorre nagusia da, gaztelu guztiko egitura indartsuena. Oinarrian 36x32 metrotako laukizuzena da eta 27 metrotako altuera dauka. Normandiarren gazteluen itxurara eraiki zen hiru solairurekin eta solairu bakoitzak hiru gela ditu. XII mendean hegoaldean eraikin berri batekin gotortu egin zuten, baina gaur egun jadanik ez dago gehigarri hori. Gainaldean lau dorre ditu, karratuak mendebaldean eta zirkularra ipar-ekialdean.\n1170 hamarkadan funtzio militarra galdu zuen eta jauregi izatera pasa zen. Dorre Zuriaren inguruan Wakefield eta Lanthorn dorreak eraiki ziren eta bi dorren artean areto handi bat eraiki zen. Sukaldeak ere eraiki ziren. Dorre Zuriak inguruan zuen zanga bete egin zen eta hutsunea gelditu zen patioa osatuz. Horrela eratu zen Barne-barneko patioa (\"Innermost ward\").\nBarneko patioa.\nHarresi batek mugatzen du Barneko patioa (\"Inner ward\"). 13 dorre daude bertan, aipagarriena XIII mendeko Beauchamp Tower, Ingalaterran adreiluz egindako lehenengo eraikin handia. Hego-mendebaldeko izkinatik hasi eta erlojuaren orratzen aurkako norantzan honako hauek dira 13 dorreak: Bell, Beauchamp, Devereux, Flint, Bowyer, Brick, Martin, Constable, Broad Arrow, Salt, Lanthorn, Wakefield eta Bloody Tower. Zabalkunde honi esker gaztelutik kanpora zegoen St Peter ad Vincula eliza gaztelu barnean gelditu zen.\nKanpoko patioa.\nHarresiak gaztelua erabat konprimitzen zuenez XIII mendean hirugarren patio bat eraiki zen inguruan, Kanpoko patioa (\"Outer ward\")."}
{"id": "146824", "revid": "448", "url": "https://eu.wikipedia.org/wiki?curid=146824", "title": "Lope de Isasti", "text": ""}
{"id": "146825", "revid": "133016", "url": "https://eu.wikipedia.org/wiki?curid=146825", "title": "Victoria and Albert Museum", "text": "Victoria and Albert Museum (euskaraz \"Viktoria eta Alberto museoa\", sarritan V&amp;A hizkiekin laburtua) Ingalaterrako Londres hiriburuan dagoen museoa da. Kensington eta Chelsea barrutiaren barnean dagoen South Kensington eremuan kokatzen da, Zientzia Museoaren eta Historia Naturalaren Museoaren ondoan dago. 2003an Europako urteko museoa aukeratua izan zen.\nErakundeak beste museo bat ireki zuen Dundeen (Eskozia) 2018an: V&amp;A Dundee diseinu museoa.\nMuseoa.\nApainketa arteei eta diseinuari buruzko munduko museo handienen artean kokatzen da, 4,5 milioi objetuz osaturiko bilduma finko bat duelarik. Viktoria I.a eta Alberto Printzearen omenezko izena darama, 1852an ireki zen, eta hainbat handitze eta eraldaketaren ondoren, gaur egun 51,000 m\u00b2-ko azalera eta 145 areto ditu."}
{"id": "146826", "revid": "7162", "url": "https://eu.wikipedia.org/wiki?curid=146826", "title": "Viktoria eta Alberto museoa", "text": ""}
{"id": "146828", "revid": "6327", "url": "https://eu.wikipedia.org/wiki?curid=146828", "title": "Londongo dorrea", "text": ""}
{"id": "146829", "revid": "6327", "url": "https://eu.wikipedia.org/wiki?curid=146829", "title": "London Tower", "text": ""}
{"id": "146830", "revid": "6327", "url": "https://eu.wikipedia.org/wiki?curid=146830", "title": "Tower of London", "text": ""}
{"id": "146831", "revid": "512", "url": "https://eu.wikipedia.org/wiki?curid=146831", "title": "Tuam", "text": "Tuam (irlanderaz Tuaim), Irlandako mendebaldeko Connacht probintziako Galwayko konderrian kokatzen den udalerria da, konderriko bigarrena populazioz. Galway hiriaren iparraldean dago.\nHistoria.\nTuam Brontze Arotik jadanik populatua egon zen. Badirudi Tuam izena latinezko \"tumulus\" (tumulua) hitzetik datorrela.\nHerria bera ere aintzinakoa da, VI mende ingurukoa hain zuzen ere. 1049an Aedh O'Connor-ek Connachteko Amalgaid ua Flaithbertaigh erregea garaitu eta Connacht guztia O'Connor familiaren esku gelditu zen hurrengo mendeetan. Tuamen garai onena 1111ean iritsi zen, O'Connortarra zen Tairrdelbach Ua Conchobair Irlanda guztiko errege bihurtzean. Gobernua Tuamen ezarri zen eta artzapezpikutza ere lortu zuen. 1184ean ordea katedrala suntsitua izan zen eta Rory O'Connor artzapezpikuak Tuam uztea erabaki zuenean herriaren gainbehera hasi zen.\nTuam beti izan da merkatal herria eta 1252an jadanik feria handia ospatzen zela badakigu.\n1613an Jakue I.ak hiri eskubideak eman zizkion eta honi esker Irlandako parlamentura bi ordezkari bidali ahal izan zituen."}
{"id": "146832", "revid": "58701", "url": "https://eu.wikipedia.org/wiki?curid=146832", "title": "Bernako S-Bahn", "text": "Bernako S-Bahn (alemanez \"S-Bahn Bern\", frantsesez \"RER Berne\") Bernako metropolitar barrutiko eskualde-tren zerbitzua da. Egunero 100.000 bidaiarik erabiltzen dute zerbitzua. 1995 urtean jarri zuten martxan eskualde-tren sare hau.\nLineak.\nBernako tren sarea ondorengo lineek osatzne dute:"}
{"id": "146835", "revid": "336", "url": "https://eu.wikipedia.org/wiki?curid=146835", "title": "Dvorak giltzadia", "text": "Dvorak giltzadia edo Dvorak giltzadi sinplifikatua mekanografiatzeko giltzadi mota da. 1936an August Dvorak doktoreak eta bere koinatuak, William Dealey doktoreak patentatu zuten. Ingelesez azkar eta akats gutxirekin idazteko ondo pentsatutako giltzadia omen da.\nEstandar bihurtu den QWERTY giltzadiari aurrea hartzeko sortu zen. Izan ere, QWERTY giltzadia XIX. mendean sortu zen idazteko makinak mekanikoak zirenean. Garai haietan idazteko makinetan ezin ziren gehien erabiltzen ziren letrak atzamar indartsuenen menpe utzi eta makina egileen kezka nagusienetako bat, bi letra elkarrekin trabatuta geratzea zen. Kezka horrekin diseinatu zen QWERTY giltzadia baina idazmakina saltzaileek \"typewiter\" (mekanografo) oso azkar eta letrak trabatu gabe idaz zezaten, Remington enpresako ingeniariek goiko lerrora eraman omen zuten R letra."}
{"id": "146836", "revid": "18229", "url": "https://eu.wikipedia.org/wiki?curid=146836", "title": "Telmo Zarraonaindia", "text": ""}
{"id": "146837", "revid": "6950", "url": "https://eu.wikipedia.org/wiki?curid=146837", "title": "QWERTY teklatua", "text": "QWERTY teklatua latindar alfabetoan idazteko estandar bihurtu den giltzadi edo teklatua da. Giltzadiaren goiko ezkerreko giltzekin osatutako hitza da QWERTY. Hasieran, idazmakina mekanikoen garaietan, ingeniarien kezka nagusia giltzak, azkar idazterakoan, elkar trabatuta ez geratzea izan zen. Askotan eta gutxitan erabiltzen ziren letrak tartekatu egiten ziren, asko erabiltzen ziren teklak edo giltzak elkarren ondoan ez geratzeko. Gero, idazmakina saltzaileek \"typewiter\" azkar idazteko erakustaldia erraz egiteko, goiko lerrora igo zuten R letra.\nQWERTY teklatua Euskal Herrian.\nEuskal Herrian, XX. mendean eta XXI. mendean, idazmakina mekanikoekin eta ordenagailuekin, gehien erabili den teklatua QWERTY hau izan da. Euskaraz erabiltzen den letra bat, \u00d1 letra, baina, ez da teklatu frantsesarekin teklatu espainiarrarekin bezain erraz idazten.\nFrantses, ingeles eta beste QWERTY teklatuetan \u00d1 letra eskura ez egoteak, lokalizazioak egiterakoan problemak ekarri ditu eta, noiz edo noiz, ortografia berriztatzeko proposamenak ere ekarri izan ditu. Zenbait iritzi plazaratu izan dira \u00d1 letra hori ordezkatzeko bizpahiru proposamenekin: n bustia idazteko, NN, NH, IN letra bikotearekin, digramarekin, idazteko proposamenak, esaterako.\nEuskal Herriko iparraldean teklaturik ohikoena AZERTY klabierra da, frantsesez idazteko giltzadirik ohikoena Belgikan eta Frantzian.\nBeste giltzadi batzuk.\nLatindar alfabetoan idazterakoan arrakasta handien izan duten giltzadiek QWERTY teklatua baino askoz gutxiago erabili izan dira:"}
{"id": "146846", "revid": "105290", "url": "https://eu.wikipedia.org/wiki?curid=146846", "title": "H\u00edjar (ibaia)", "text": "H\u00edjar ibaia () Espainiako ipar aldeko ibai motza da. Bereziki ezaguna da Ebro ibaiaren iturburu nagusia delako. Kantabriako Autonomi Erkidegoan barrena egiten du ibilbide osoa.\nIbilbidea.\nH\u00edjar ibaia Alto Campooko zirkuan jaiotzen da Tresmares haitzeko ekialdeko aldea eta Cuchill\u00f3ngo oinaren artean. Bere ur uhartsuek Gervalizas, Milago, Umbra\u00f1al eta Guares ibaien ekarpena jasotzen dute Ria\u00f1oraino. Hortik aurrera ura zorupean iragazten hasten da, lur azpikoa bihurtuta, Reinosan Ebrorekin bat egiten duen arte. Dena den, lurpeko ur horiek urte osoan azaleratzen dira Fontibren, iturburu karstiko gisa. Horregatik, urtetan pentsatu izan da hortxe jaiotzen zela Ebro ibaia.\nReinosara ailegatu baino lehen, H\u00edjarrek Entrambasaguas, Villar, Celada de los Calderones, Naveda, Espinilla, Paracuelles eta Villacantid zeharkatzen ditu, guztira 28 kilometroko ibilbidea eginez."}
{"id": "146848", "revid": "336", "url": "https://eu.wikipedia.org/wiki?curid=146848", "title": "Hawthorne efektu", "text": "Hawthorne efektuak pertsonek eta taldeek esperimentu batean parte hartze soilagatik euren jokabidea aldatu egiten dutela jasotzen du, esperimentuak neurtu nahi dituen aldagaien efektuen gainetik. Efektua motibazioak eta lankidetzak gizakien gainean duten eragina nabarmentzeko erabili da, faktore fisiko edo ekonomikoen gainetik.\nHistoria.\nElton Mayo eta beste psikologo zenbaitek 1924-1932 urte bitartean Western Electric enpresako Hawthorne Works lantegiko langileen produktibitatearen gainean eragina zuten faktore fisikoei (lan ordutegiak, atsedenak eta lanpostuaren kondizio fisikoak) buruzko esperimentuak diseinatu zituzten. Espero ez zituzten emaitzak lortu zituzten: esperimentuetan parte hartzen zuten langile taldeen produktibitatea beti handiagotu egiten zen, esperimentuetatik kanpo gertazen ziren langileen aldean, faktore fisikoak kontra zein alde edukita. Emaitza hobeak faktore fisikoek ez baizik eta bestelako motibazio faktoreek, hala nola antolakuntza informala, taldearen bultzada eta partaidetza, eragiten dituztela interpretatu zuten.\nEragina.\nHawthorne efektuak Giza Harremanen Eskola sortzeko bidea zabaldu zuen, lan antolakuntza eta kudeaketari buruzkoa eta langilearen motibazio ez ekonomiko eta sozialak baieztatzen zituena. Ordura arte, besteak beste Henry Fayol, Frederick Winslow Taylor eta Max Weberek zuzendu eta faktore fisikoak eta antolakuntza formala nabarmentzen zituen eskola klasikoa egon zen indarrean. Giza Harremanen Eskola altzoan sortu ziren, gainera, X eta Y teoriak eta Maslow piramidea."}
{"id": "146852", "revid": "1310", "url": "https://eu.wikipedia.org/wiki?curid=146852", "title": "Sollaundi", "text": ""}
{"id": "146853", "revid": "336", "url": "https://eu.wikipedia.org/wiki?curid=146853", "title": "Z teoria", "text": "Z teoria William Ouchi kudeaketa adituak zabaldutako teoria bat da, enpresetan kudeaketa estilo jakin baten alde egiten duena. Funtsean Z teoriak langilearengan konfiantza jarri eta bere ekimenean oinarritzen du enpresaren aurrerapena, antolakuntza informala eta langilearen ongizatea bultzatuz. Teoria Ouchik urtetan zehar estatubatuar eta japoniar enpresetan bildutako esperientzian oinarritzen da eta 1981eko \"Theory Z\" bere liburuan zehazten du."}
{"id": "146857", "revid": "42829", "url": "https://eu.wikipedia.org/wiki?curid=146857", "title": "Askapena (erakunde internazionalista)", "text": "Askapena euskal erakunde internazionalista da, 1987an Komite Internazionalistak taldearen zatiketatik sortutakoa, Euskal Herriko askapen sozial eta nazionalaren alde eta munduko inperialismoaren eta globalizazioaren aurka lan egiten duena, beti ere beste herri batzuetako antzeko prozesuekin elkartasunaz.\nBrigadak antolatzen dituzte munduko beste bazter batzuetara hurbiltzeko, hala nola Palestina, Venezuela eta Mexikora. Euskal diasporari ere arreta berezia eskaintzen diote.\n2010eko irailean Espainiako Poliziak erakundearen zazpi kide atxilotu zuten ETArekin lotu nahian, Gabi Basa\u00f1ez, Unai Vazquez, Itsaso Lekuona, Walter Wendelin, Ruben Sanchez, David Soto eta Haritz Ganboa hain zuzen ere. Argentina, Txile, Danimarka, Italia, Suitza, Mexiko, Venezuela eta Palestinatik, besteak beste, elkartasun mezuak helarazi zizkioten Askapenari operazio haren ondoren.\nAzken urtean MLNV mugimendutik urruntzen hasi da. Urruntzerik aipagarrienetariko bat 2018. urtean burutu zen. Askapenak, Bilboko Aste Nagusiaren atarian, eta erabaki banakotasun batetik, Bilboko Askape\u00f1a konpartsa internazionalistarekin harreman guztiak apurtzea erabaki zuen. Erabaki propio horrek 80. hamarkadatik zegoen elkarren arteko kolaborazioaren desagertzea ekarri zuen."}
{"id": "146858", "revid": "105290", "url": "https://eu.wikipedia.org/wiki?curid=146858", "title": "Plantako banaketa", "text": "Ekoizpen-prozesu batean, plantako banaketa lantegi batean makinak, tresnak eta langileak espazioan kokatzeko modua da. Plantako banaketa egoki batek langilearen segurtasuna bermatu, produktibitatea gehitu, ekoizpen prozesuko faseen arteko itxaron denborak minimotzea (botila-lepoak baztertuz) eta langile eta produktuen ibilbideak laburtu behar ditu. Funtsean hiru motako plantako banaketak daude:"}
{"id": "146860", "revid": "23317", "url": "https://eu.wikipedia.org/wiki?curid=146860", "title": "Donibaneko Arraunlariak", "text": "Donibaneko Arraunlariak Pasai Donibaneko arraun-talde bat da, gaur egun desagertua.\nUniformea.\nKolore arroxa zuten eta traineruaren izena \"La Navarra\" zen, beren babesleak emana.\nHistoria.\nKoxtape arraun-taldea zatitzean sortu zen, 1991n. Zatiketa bortitza izan zen zuzendaritzakoen, arraunlarien eta teknikoen artean, eta, oro har, Pasai Donibaneko herri osoan. Hamar urteko egoera horren ondoren, berriro ere batasuna lortu zuten sanjuandarrek, kide guztiak jatorriko taldera itzuli baitziren.\nBanaketa gertatu zenean sanjuandarren trainerua punta-puntakoakoa zen eta arraunlari gehienek Donibaneko eratu zutenez 90. hamarkadako lehen urteetan goi mailako garaipen ugari lortu zituzten Juan Mari Lujanbio patroi zela. 1995ean Kontxako Bandera eta Euskal Liga irabazi zituzten eta Euskadiko Txapelketan bi aldiz izan ziren bigarren, 1992 eta 1994ean. 1992an Gipuzkoako txapeldun izan ziren."}
{"id": "146862", "revid": "336", "url": "https://eu.wikipedia.org/wiki?curid=146862", "title": "Enpresaburu", "text": "Enpresa bateko buruzagitzan dagoen definizioaz gaindi, enpresaburu kontzeptuari buruzko iritzi eta teoria ezberdinak plazaratu dira historian zehar. Enpresako kapitalista zein zuzendari moduan definitu da. Tradizionalki enpresaren jabea eta enpresaburua identifikatu izan dira: alegia, negozioa martxan jartzeko edo mantentzeko kapital ekarpena egin duena izan da enpresaburua. Beste alde batetik, ordea, berrikuntza ekartzea, negozio-aukerak aurrez ikustea, balioa sortzea edota langileen zapaltzaile izatea ere aipatu dira enpresaburuen ezaugarri nagusitzat. Ideologia marxistan, enpresaburu da bere esku dagoen kapitalari esker eta botere politikoaz baliatuz langileak esplotatzen dituen pertsona bat, proletargoaren aurkako burgesia klasean sailkaturik. Nolanahi ere, kapitalismoan lehen mailako eragiletzat jotzen dira, enpresak sortzen, kudeatzen eta hazkunde ekonomikoa aurrera eramaten baitituzte; eta, areago, eredutzat ere hartu ohi dira, bere ekimenari eta adimenari esker aurrera atera, merezita aberastu eta gizarteari ekarpen handiak egiten dizkion pertsonaia moduan.\nEnpresaburua pentsamendu ekonomikoan.\nPentsamendu ekonomikoa garatu ahala, ekarpen desberdinak egin dira enpresaburuaren irudiaz. \"Enpresaburu\" nozioa Richard Cantillon irlandar ekonomialariak erabili zuen lehen aldiz XVIII. mendean, honela definituta: \u00abjarduera ekonomikoak abiarazi eta kapitala jartzen duen pertsona, betiere ziurgabetasun eta arrisku ingurune batean\u00bb. Jean-Baptiste Say ekonomialariak, berriz, baliabideak produktibitate txikiko jardueretatik aberastasuna dakarten jardueretara daramatzan eragile rola eman zion. Gainera, enpresaburuak, kapitalistak ez dituen beste funtzio batzuk ere badituela ulertu zuen: faktore guztien bateratzaile gisa definitu zuen, ekoizpenaren balioarekin faktore horiek ordaindu eta mozkina sortzea baitu helburua. Ekonomista klasikoek, Adam Smithek eta David Ricardok, besteak beste, enpresaburua kapitalistarekin parekatzen dute; hau da, kapitala arriskatzen duen pertsonarekin. Pentsamendu marxistan ere, enpresaburua eta lan indarra ustiatzen duen kapitalista identifikatzeko joera da nagusia. John Stuart Mill izan zen enpresaburua kudeatzailetzat ikusi zuen lehena, XX. mendean enpresaren jabearen eta enpresaren kapitalisten artean izango zen bereizketa aurreikusiz.\nAlfred Marshallek enpresaren zuzendaritza faktoreari ekoizpen-faktorearen eginkizuna esleitu zion, eta garrantzi berezia eman zion bere garaian sortzen ari ziren enpresa handi batzuen sorkuntzan. Enpresaburuaren eginkizuna ulertzeko bi ikuspegi garrantzitsu Joseph Schumpeteren enpresaburu berritzailearen teoria eta Frank H. Knighten enpresaburu-arriskuaren teoria dira. Schumpeter austriar ekonomistarentzat enpresaburuaren eginkizun nagusia berrikuntza prozesuaren ondorioz sortzen diren asmakizun teknologikoen erabilera komertziala aurkitzea da, nola produktu hala prozesuetan. Knigthentzat, berriz, enpresaburuaren eginkizun nagusia arriskua bereganatzea da; izan ere enpresaburuak enpresa-jardueraren emaitza ekonomikoak ziur ezagutu aurretik, faktoreen ordainketa aurreratu egiten baitu. Schumpeteren arabera, enpresaburuaren mozkina, hark egiten duen berriztatze-lanak justifikatzen du. Knigthen arabera, berriz, bereganatzen duen arriskuaren ordain gisa ulertu behar da. Azkenik, aipagarria da, baita ere, John Kenneth Galbraith estatubatuar ekonomista heterodoxo ezagunaren ekarria. Autore horren arabera, herrialde garatuetan sortutako neurri handiko enpresak ezin ditu pertsona bakar batek zuzendu; aitzitik, teknikari profesional talde handi bat behar da enpresa horien zuzendaritzaz arduratzeko, hala nola ekonomistak, ingeniariak, abokatuak edo politikariak. Horiek guztiek enpresen teknoegitura osatzen dute Galbraith-en esanetan, eta egitura horren aldean enpresaren akziodunek ez dute inolako botere eta aginterik."}
{"id": "146863", "revid": "155820", "url": "https://eu.wikipedia.org/wiki?curid=146863", "title": "Harriet Martineau", "text": "Harriet Martineau (Norwich, 1802ko ekainaren 12a - Ambleside, 1876ko ekainaren 27a) Ingalaterrako idazlea, ekonomialaria, soziologoa, filosofoa eta gizarte-ekintzailea izan zen, bereziki feminista eta abolizionista. Lehenengo emakume soziologotzat hartua izan zen.\nBizitza.\nHarriet Martineau 1802ko ekainaren 12an jaio zen, Norwich-en, Ingalaterran. Zortzi seme-alabetako familia batean, Harriet seigarren alaba zen. Bere aita, Thomas Martineau, arropen manufakturan aritzen zen. Negozioa oparoa zen eta honek eragina izan zuen familiak bizi-maila erosoa izateko. Hala ere, 1829. urtean porrot egin zuen, 1825. urtetik Britainia Handian gertatutako krisi ekonomikoaren ondorioz. Amaren maitasunaren falta sentitu zuen eta osasun makala izan zuen.\nHarriet Martineauk 12 urte zituenetik entzumen arazoak izaten hasi zen. Gortasuna areagotu ahala nortasun barnekoiagoa erakusten zuen. \nBere familian ezintasun intelektuala zuela uste zuten, arreta finkatzea eragozten ziona, eta ez ziren konturatu isolamendu horrek jatorri patologikoa zuela. Edonola ere, Martineau anderea, hizkuntza askotan trebea zen. Haren bizitzan zehar egoera gogorrak gainditzeak bultzada handia suposatu zion. \nHarriet Martineau 19 urterekin noizean behin bere lanak argitaratzen hasi zen, familiak estutasun ekonomiko batzuk pasa baitzituen. Bere bizitzan 50 bat liburu eta artikulu idatzi zituen. \n20 urte zituelarik, tristura handia jasan zuen, harentzat oso garrantzitsuak ziren hiru pertsona hiltzean: aita, Thomas anaia nagusia eta tutorea, bere senarra ere izan zena, John Worthington. Handik aurrera ez zuen berriro ere ezkondu nahi izan eta nolabait ezkontzaren aurka jarri zen, honek emakume eta gizonen arteko desberdintasunak inposatzen zituelako.\n1821eko bukaeran, Martineau emakumeek, amak eta ahizpek, bizimodua aurrera eraman ahal izateko, josten lan egin behar izan zuten eta Harrietek, noizbehinka, kontribuzio unitaristekin, \"Monthly Repository\" aldizkarian idazten zuen. 1822tik aurrera aldizkari horren ohiko kolaboratzailea bihurtu zen, urtean 50 libra esterlinaren truke. Aldizkariaren 1822ko urriko 17. edizioan, artikulu bat idatzi zuen. Artikulu hartan hitz egiten zuen, Ingalaterran nesken eta mutilen gaitasun intelektualaren aurrerabidea modu berdinean lortzeko hezkuntza-prozesua jarraitzeko gai izango litzatekeen, Female Education zeritzona.\nAnekdota moduan Martineauk bizirik lurperatzeko beldurra zuela aipatu daiteke. Horregatik, bere testamentuan zeukan guztia bere sendagileari utzi zion eta, horren truke, sendagileak burua moztu beharko zion.\nIdeiak.\nNeurridun ekonomikoaren nobelak idazteko originaltasuna izan zuen. Hauetan XIX.mendeko britainiar sistema emankorra azaltzen zuen eredu ekonomiko klasikoaren printzipioak deskribatzen ziren. Martineauk erabili zuen modelo kapitalistaren egitura ingeles eskola klasikoaren hiru ezaugarritan oinarritzen zen: produkzio-bideen jabetza pribatua, lan emankorren espezializaziora daraman eta horregatik merkataritza trukeari ahokatuta dagoen giza natura, eta ekimen pribatuaren estimulu jariatua denboran izaten diren enpresen onuren berrinbertsio jarraituak azaldua.\nAgente ekonomiko guztiek, enpresaburu eta langile, haien interesak elkartzen zituzten herrialdearen ekoizpena baliabideen enplegu beterantz zuzenduz. Irakurleen onarpena hain ona izan zen, liburuak segidan berrargitaratu zirela irakurleen geroz eta handiagoa zen eskaria asetzeko. Honen ustez, gizarte bat behatzeko orduan beharrezkoa da aspektu guztiak aztertzea, hala nola, soziologikoak, politikoak, erlijiosoak, e.a. Modu berean, emakumearen egoera ulertzeko ikuspuntu edo analisi sozialak egin behar zirelakoan zegoen. Horretaz aparte, ordura arte garrantzi handirik ez zuten gai edo egoera soziologikoak (bikote harremanak, seme-alabak, e.a) aztertzeaz arduratu zen, horiek guztiak begirada soziologiko batetik. Azken finean, Harriet Martineau anderearen ustetan, soziologoak behaketatik haratago joan behar zirela gizartearen onurarako eman daitezen. Hala ere, ezin dugu ahaztu Martineauk emakumeen eskubideen alde aldarrikatu zuela bere burua eta gainera Comteren pentsamenduak zabaltzen lagundu zuela.\nEmakumeen eskubideen defendatzailea izan zen. John Stuart Millek 1866an lehen aldiz britainiar parlamentuan egon zenari emakumeentzako boto eskubidea eskatu zion eta Harrietek honetarako lan handia egin zuen. Esklabotasunari aurre egin zion, zenbait perspektibatatik aztertuta: morala, soziala eta ekonomikoa. Bildumaren laugarren nobelan,\" Demerara\" izenburuarekin, zurien historia eta beltzen esklabotasuna eta esplotazioa erakutsi zuen. Haren bizitza, norabidez aldatu zuen eta berehala ospearen bitartez famatua bihurtu zen. 1832tik argitaratze arrakasta iritsi zitzaion. Ekonomiaren 25 nobelatako bilduma argitaratzen hasi zen ekonomia politikoaren Ilustrazioa izenburu jaso zen urtean. Harrezkero argitaratze prestigioaren eta intelektualarengandik, bere bizi-mailan atseden bat hartzeko aukera izan zuen.\nLondresera joan zen bizitzera eta bertan britainiar sozietate nagusi batekin elkartu zen; haren adiskidetasunen artean Richard Monckton Milnes parlamentaria, Charles Buller eta Jane Marcet ekonomista klasikoak zeuden.\nEmakume kulturadun eta bidaiaria izan zen. 1834-1836 artean Estatu Batuetan, amerikar espiritu libreagatik erakarrita ibili zen eta haren ekonomia hazkundearen potentzialagatik erakusten zuen. Beste toki batzuk bisitatu zituen, New York, Philadelphia, Baltimore eta Washington.\nBuru abolizionista batzuk ezagutu eta beraiekin mintzatu zen askotan esklabutzaren aurkako iritzia goraipatuz. Hau guztia, 1837.urtean argitaratutako \"Society in America\" liburuan isladatu zuen. 1839. urtean Venezian barrena bidaia bat egiteari ekin zion baina bertan behera utzi behar izan zuen obulutegiko min izugarri handi bategatik. Arrazoi honegatik bost urtez Newcastle-en ondoan kokatuta dagoen Tybemouth herrian geratu behar izan zuen. 1844.urtean Mesmerismen tratatua izan zen, eztabaidagarria zen tratamendu hipnotiko batez, berari eraginkorra suertatu zitzaiolarik. Behin indarberrituta Amblesiden finkatu zen, Distrito de Los Lagos parean kokaturik dagoen hiri batean eta bertan eraiki zuen bere etxea, The Knoll. Hau izan zen bere etxebizitza hil zen arte. 1846-1847 urte bitartean ekialde hurbiletik, Egipto eta Lur Saindutik bidaia luze berri bati ekin zion. Haren bizipen eta gertatutako behaketak 1848.urtean \"Eastern Life: Present and Past\" argitaratzera eraman zuen.\nHarrietek Jane Marceten obra ezagutu eta miretsi zuen. Jane Marcet \"Conservation on political economy\" liburuarekin 1816an Britainia Handian ospe handia lortu zuen idazlea izan zen. Liburu honetan ekonomiaren politika legeak azaltzen ziren. Martineau-k Janeri 1832an idatziriko gutun batean esaten zion bere liburua irakurri zuela \"behin eta berriz, gozamenez, liburua bere eskutan erori zen urte osoan zehar\". Harriet-ek, Jane Marceten arrakasta ikusita, ekonomia politikoa nobelen bidez azaltzearen ideia garatu zuen, bere ustez modu hoberena baitzen produkzio legeak, elkartrukea, distribuzioa eta aberastasunaren kontsumoa azaltzeko. Bere nobeletan erabili zuen doktrina ekonomikoa Adam Smith eta James Miller-engan ageri zena izan zen. Monthly Repository-ren editorea zen William J. Fox bere anaiarekin kontaktuan jarri zen, Charles Fox, honek azkenean 25 nobelak editatu zituen. Bilduma honi \"Illustration of Political Economy\" izenburua eman zion.\nBildumako lehenengo nobela \"Vida en territorio salvaje\" izan zen, Hego Afrikan kokaturiko kolonia Ingeles baten joan-etorriak kontatzen zituen. Lehenengo liburu honetan lanaren banaketa behartzen zuen eskulanaren espezializazioari esker garatutako produkzio prozeduren jatorria azpimarratzen zuen. Irakurketarekin batera produkzio atalak bultzatzen zituen eta merkatuetan merkantzien elkartrukea geroago. Bildumako azken nobelan, \"La moraleja de muchas f\u00e1bulas\", ekonomia ingeleseko hazkuntza potentzialtasunaren arrazoien laburpena biltzen du. Gizarte eta ekonomia aurrerakuntzaren bidetik zihoan estatu baten ekonomia bideratzeko, aurrerapen teknologikoaren eta komertzio internazionalaren garapenak nabarmendu zituen. Bildumaren arrakasta berehalakoa izan zen.\n1855. urtearen hasieran, bihotzeko arazoak aurkitu zizkioten eta hortik aurrera, 20 urtez bere autobiografia idatzi zuen, 2 liburutan banaturik. Hauek hil ondoren argitaratu egin ziren.\n1852-1866 urte bitartean \"Daily New\" egunkarian 1600 artikulu inguru idatzi zituen. 1855.ean berriz ere gaixotu zen eta haren bizitza, larri ikusten zuenez, bere autobiografia bat publikoki ezagutzeko idaztea erabaki zuen. 1876ko ekainaren 27an Amblesiden 74 urte zituela hil zen, erritu erlijiosorik gabe lurperatu zutelarik. Harriet-en biografia urte bat beranduago argitaratua izan zen.\nLanak.\nH. Martineau hainbat lan kaleratu zituen, haien artean, soziologiari zegokionak, aldizkarietako artikuluak eta bere autobiografia.\n-1848an Egiptotik, Jerusalendik eta Ekialde hurbiltik bidai luze bat gauzatu ondoren liburu bat idatzi zuen bere esperientziak bilduz.\n-Daily News en parte hartu zuen hainbat urtetan zehar, 1000 artikulu baino gehiago publikatuz.\n-1855an larriki gaixotu ondoren bere autobiografia idatzi zuen."}
{"id": "146864", "revid": "336", "url": "https://eu.wikipedia.org/wiki?curid=146864", "title": "Nuala O'Loan", "text": "Nuala Patricia O'Loan (Herts, Ingalaterra, 1951ko abenduaren 20 -) Ipar Irlandako bizitza politikoan eragin handia izan duen pertsona da. Irlandako zati honetarako garatu den autonomia sisteman lehen \"Police Ombudsman\" (Polizia gaietarako ararteko edo \"herriaren defendatzailea\") izan zen 1999 eta 2007 artean. Ingalaterran jaio bazen ere, Irlandako Antrimeko konderrian bizi da. 2009ko uztailean Lorden Ganberako kidea izateko proposamena egin zenetik aipatu konderriko Kirkinriolako O'Loan Baronesa titulua eman zitzaion. \"Britainiar Inperioaren Ordenaren Dama\" (ingelesez \"Dame Commander of the Order of the British Empire\", DBE edo \"Dame\") ere bada 2007ko abenduaren 29tik.\nEuskal Herriko egoera politikoari buruz 2010eko martxoan publiko egin zen Bruselako Adierazpenaren sinatzaileetakoa da.\nBiografia.\nHertfordshiren jaio eta hezi zen zortzi neba-arrebaren familia batean. Londresko King's Collegen Zuzenbidea ikasi zuen eta 1973an graduatu zen. Arlo horretako irakasle hasi zen Ipar Irlandan. Haurdun zebilela, 1977an IRAk Ulsterreko Unibertsitateko Jordanstowneko campusean jarri zuen bonba baten eraginagatik haurra galdu zuen..\nIpar Antrimen SDLP alderdiaren ordezkaria izan den Declan O'Loanen andrea da; bost seme dituzte. Haietako bati, Damieni, 2006ko ekainean jipoi gogor bat eman zioten Ipar Belfasteko Oldpark auzoan. Erasoaren zioa argitu gabe dago.\nArdura publikoetan.\n1974tik 1992 arte unibertsitateko irakasle lana instituzioetako maila desberdinetako batzorde batzuetan izan zuen esku hartzearekin konbinatu zuen. Urte horretatik 1999 arte Ulsterreko Unibertsitateko Jean Monnet Europako Zuzenbide irakaslea izan zen.\n1999an, Ostiral Santuko Hitzarmena sinatu baino bi aste lehenago sortu zen Ipar Irlandako \"Police Ombudsman\" (Polizia gaietarako ararteko edo \"herriaren defendatzailea\") izendatu zuten; kargu hori bere hasieratik eztabaidagai izan da Irlandako politikagintzan bere esku izan dituen arazo korapilotsuengatik. 2001eko abuztuan 1998ko Omagheko bonbaren ikerketan poliziak izandako jokabidea aztertzearen ardura hartu zuen. 2001eko abenduan argitaratutako txostenean Royal Ulster Constabularyk hiri horren inguruan erasoren bat gertatuko zela aldez aurretik zekiela adierazi zuen eta Ronnie Flanagan orduko Ipar Irlandako polizia buruaren jokamoldea auzian jarri zuen; Flanaganek bere burua defendatu zuen oso eztabaida mikatzaren erdian.\nO'Loanen lanak sortu zituen beste ika-mika inportante batzuk PSNI Ipar Irlandako Polizia Zerbitzuaren kideen gehiegikerien ikerketak eta errepublikar batzuen zenbait delitutan bitartekariarena egitea izan ziren. Urteak pasa ahala egoera hobetu zen, Sinn F\u00e9inek berak PSNIrekiko duen iritzia zehaztu eta hasierako mesfidantza gaindituz joan zelako.\n\"Ballast Operazioa\".\n2007ko otsailaren 22an \"Operation Ballast\" deitu zenaren emaitzak argitaratu zituen; ikerketa hori Royal Ulster Constabulary polizia zerbitzua eta UVF talde armatu leialistaren arteko \"kolusioari\" buruzkoa zen.\nRaymond McCord \"gaztea\", Peter McTasney, Sharon McKenna, Sean McParland, Gary Convie, Eamon Fox, Gerard Brady eta John Harbinsonen hilketetan inplikatuta egoteagatik poliziaren \"Special Branch\" edo \"Adar bereziaren\" zenbait kide ikertu zituen.\nNazioartera.\n2008ko otsailaren 19an Irlandako Errepublikako gobernuak O'Loan Ekialdeko Timorrerako arduradun berezi izendatu zuen.\n2010eko martxoan hainbeste pertsona ezagunek publiko egin zuten Euskal Herrian bizi den gatazkari buruzko Bruselako Adierazpenaren sinatzaileen artean dago."}
{"id": "146871", "revid": "119347", "url": "https://eu.wikipedia.org/wiki?curid=146871", "title": "Ingeniariak-Deustu estropada", "text": "Ingeniariak-Deustu estropada urtero Bilboko itsasadarrean jokatzen duten arraun lehiaketa da. Lehendabizikoz 1981ean egin zuten EHUko Bilboko Ingeniarien Goi Eskolak Deustuko Unibertsitateari erronka bota zionean.\nIngalaterran usadio handia duen eta urtero ospatu ohi den Oxford-Cambridge estropadaren antzekoa da.\nEzaugarriak.\nUnibertsitate mailako arraun-proba da, eserleku mugikorrean egiten dena, zortzi arraunlari eta lemazaina dituen olinpiar \"outrigger\" mailan hain zuzen ere. Lasterketa hau filosofia amateur hutsez jaio zen, izan ere, txapeldunak ez du saririk jasotzen (irabazleak Bilboko Cafe Iru\u00f1an dagoen zilarrezko erretilu batean grabatzen du bere izena), hala ere, ikasketa-zentroen arteko lehia handia da eta parte-hartzaileak, ikasleak ez ezik, gehienetan arraunlari profesionalak ere badira.\nDeustu kolore gorri tradizionalaz aritzen da eta ontziak \"Tomatera\" izena du. Ingeniariak aldiz urdinez aritzen dira eta ontziak \"Tuerkalari\" izena du.\nIbilbidea.\nEstropada Ibaizabal ibaiaren itsasadarrean egiten da, Erandiotik Bilboko udaletxeraino, lau itsas miliatan zehar (7.408 metro). Salbuespenez eta bakarrik estropada honetarako Bilboko Udalak Deustuko zubia zabaltzen du, hirian kirol proba honek tradizio handia duelako."}
{"id": "146872", "revid": "1310", "url": "https://eu.wikipedia.org/wiki?curid=146872", "title": "Hizkuntz minorizatua", "text": ""}
{"id": "146876", "revid": "11782", "url": "https://eu.wikipedia.org/wiki?curid=146876", "title": "PSNI", "text": ""}
{"id": "146877", "revid": "11782", "url": "https://eu.wikipedia.org/wiki?curid=146877", "title": "RUC", "text": ""}
{"id": "146878", "revid": "11782", "url": "https://eu.wikipedia.org/wiki?curid=146878", "title": "Nuala Patricia O'Loan", "text": ""}
{"id": "146880", "revid": "105290", "url": "https://eu.wikipedia.org/wiki?curid=146880", "title": "Londres-Gatwick aireportua", "text": "Londres-Gatwick Londres hiriko bigarren aireportu handiena da. Aldiz, mugimendi, aktibitatea eta Erresuma Batuaren barnean loturei dagokionez, Londres Heathrow aireportuaren ondoren bigarren tokian sailkatzen da. West Sussex konderriko Crawley hirian kokatzen da, hirigune hartatik 5 kilometro iparraldera, Londres hiritik 46 kilometro hegoaldera M23 errepidea hartu ezkero, eta Brighton hiritik 40 kilometro iparraldera."}
{"id": "146882", "revid": "15795", "url": "https://eu.wikipedia.org/wiki?curid=146882", "title": "Euskal santuen zerrenda", "text": ""}
{"id": "146884", "revid": "1340", "url": "https://eu.wikipedia.org/wiki?curid=146884", "title": "Londres-Gatwickeko aireportua", "text": ""}
{"id": "146885", "revid": "96586", "url": "https://eu.wikipedia.org/wiki?curid=146885", "title": "Mary Robinson", "text": "Mary Robinson, jaiotzaz eta izen osoz Mary Therese Winifred Bourke eta M\u00e1ire Mhic R\u00f3ib\u00edn irlanderaz (B\u00e9al an \u00c1tha-Ballina, Maigh Eo-Mayo, 1944ko maiatzaren 21 -) Irlandako Errepublikako zazpigarren presidentea (1990-1997) eta kargu honetara heldutako lehen andrazkoa izan zen; Fianna F\u00e1il alderdiaren laguntza izan ez duen historiako lehena ere izan zen.\n1997tik 2002ra NBEren Giza Eskubideen gaineko Goi-Ordezkaria izan zen. Eragin handiko nazioarteko erakunde eta elkarte askotako kidea, 2010eko martxoan Euskal Herriak bizi duen gatazkari irtenbidea errazteko publiko egin zen Bruselako Adierazpenaren sinatzaileetakoa da.\nBiografia.\nConnachteko hiri txiki batean 1944an jaioa, guraso medikuen alaba da. Familian jatorri geografiko (Irlandako konderri batzuetatik etorritakoak), politiko (irlandar independentistak zein britainiar zaleak) eta erlijioso (katolikoak, anglikanoak) desberdinetakoak zeuden.\nBigarren Hezkuntza Dublinen egin zuen eta Goi Mailako ikasketak hiri bereko Trinity College eta Massachusettsko Harvard Unibertsitateko Zuzenbide Eskolan. Oraindik oso gazte zela aipatu unibertsitate dublindarrean garrantzi handiko irakasle postua erdietsi zuen.\n1970ean Nicholas Robinson protestantearekin ezkondu zen. Familian erlijio jatorri desberdinetakoak izanik ere horrek desadostasuna sortu zuen bere gurasoengan, nahiz eta hilabete batzuetan egoera baretu egin zen. Hiru ume dituzte.\nIbilaldi politikoa.\n1979tik 1983ra Dublingo Udalean zinegotzi ibili bazen ere, bere ibilbide publikoa 1969an hasi zen. Dublingo Unibertsitateak Seanad \u00c9ireannera (Irlandako Senatua) bidaltzen dituen hiru kideetakoa bihurtu zenean. Instituzio honetan Robinsonen lana sexuen arteko berdintasunaren defentsan nabarmendu zen; antisorgailuen aldeko jarrerak sektore kontserbadoreak bere kontra bultzatu zuen kanpaina ekarri zion baina horri gehitu behar zaio proposamenak beste senadore bakar baten botoa ere ez zuela lortu. Sexu aukera guztien errespetuaren alde ere lan egin zuen \"Homosexualen legearen errreformaren aldeko kanpaina\" izenekoa bultzatuz.\nHastapenean independente, 1970eko hamarkadaren erdialdean Alderdi Laboristan sartu zen. D\u00e1il \u00c9ireannen (Irlandako legebiltzarreko behe ganbera) eta Dublingo udaletxean sartzen saiatu zen baina ez zuen arrakastarik izan. Hiriko Etxeak Wood Quayn (vikingoen aztarnategi oso inportantea) eraikin administratibo berriak egiteko zuen (eta azkenean burutu zuen) planaren aurka aritu zen.\n1982an Alderdi Laboristak koalizio gobernua osatu zuen Fine Gaelekin. Errepublikako prokuradore orokorra izateko askoren ustez egokiena izanik ere ez zen izendapen hori egin; apur bat geroago Robinsonek alderdia utzi zuen Garret FitzGerald Taoiseachak Margaret Thatcherren gobernu britainiarrarekin sinatu zuen Itun Anglo-Irlandarrarekin ados ez egiteagatik.\nSeanaden beste lau urtez egon zen; 1989an berriro ez aurkeztea erabaki zuen. Urtebete geroago Alderdi Laboristak presidente izateko hautagaia izateko eskatu zion; hala ere, lehenago alderdiaren barruan zegoen desadostasuna gainditu behar izan zuen. 1990ko hauteskundeetan Robinsonek \"lehen preferentziazko botoen\" %39 lortu zituen; Fianna F\u00e1ileko Brian Lenihanek lehen preferentziazkoetan %44 erdietsi zituen baina hirugarren geratu zen Fine Gaeleko Austin Currieren \"transferentzia botoengatik\" Robinson presidente atera zen.\nPresidente.\nKargu honetan oso popularra bilakatu zen; aurretik ia politikari zaharrentzako kargu figuratiboa zena indarberritu zuen eta bere zuzenbide ezaguerak eta esperientzioa politikoa eraman zituen. Lan handia egin zuen (batzuetan kritikak ekarri bazizkion ere) Irlandako Errepublikako harreman sareak eta eragina zabaltzen, bere iritzi pertsonala zenbaitetan alde batera utzita: gobernu eta monarkia britainiarrarekin , Ipar Irlandako kolore guztietako politikariekin, Vatikanoarekin, gay eta lesbianen eskubideen aldeko taldeekin, 14. Dalai Lamarekin...elkarrizketak egin zituen. Gerra pairatzen ari zen Ruandara bisitaldia egin zuen eta bere sukaldeko leihoan argi sinboliko bat zeukan piztuta, irlandar jatorriko etorkinen oroimenez. Horren guztiaren ondorioz agintaldiaren erdialdean bere onarpenaren batez bestekoa %93koa zen inkestetan.\nPresidentea zela sinatu zituen bi legeetakoak bere gai kutunen ingurukoak izan ziren: antisorgailuak lortzea errazten zuena eta homosexualitatearen kontrako diskriminazioak ezabatzen zituena. NBEn beste kargu bat betetzeko presidentea izateari utzi zion 1997an; beste andrazko batek, Mary McAleesek, ordezkatu zuen.\nNBEn.\nNazioarteko erakundean Giza eskubideen gaineko Goi Ordezkaria bihurtu zen. 1998an Tibet bisitatu zuen kargu hori okupatzen zuen lehena izan zen. Heriotza zigorra mantentzen duelako AEB kritikatu zuen. Lau urterako konpromisoa zuela, Kofi Annanek hala eskatuta segitu egin zuen; hori dela eta 2001ean Durbanen antolatutako Arrazakeriaren kontrako Konferentziaren burua izan zen. Kargua 2002an utzi zuen, AEBengandik zetozen presioak areagotu zirenean.\nAzken urteak.\n2006ko azaroaren 9an LGTBen eskubideak babestearen aldeko \"Yogyakartako Printzipioak\" sinatu zituen 29 lagunetako bat izan zen. 2007ko uztailaren 18an Johannesburgon (Hegoafrika) Nelson Mandela, Gra\u00e7a Machel eta Desmond Tutuk \"Global Elders\" edo \"The Elders\" (\"Zahar globalak\") izena hartu zuen taldearen sorrera aurkeztu zuten, munduan dauden arazorik latzenei aurre egin nahian. Robinson kidea da eta taldean Kofi Annan, Ela Bhatt, Gro Harlem Brundtland, Jimmy Carter, Li Zhaoxing eta Muhammad Yunus daude.\nEuskal Herrian bizi den gatazka politikoari irtenbide baketsua lortu nahian 2010eko martxoan argitaratu zen Bruselako Adierazpenaren sinatzaileen artean dago.\nKide edo kolaboratzailea den beste erakunde eta taldeen artean hauexek daude:"}
{"id": "146886", "revid": "1340", "url": "https://eu.wikipedia.org/wiki?curid=146886", "title": "Londres Stansted aireportua", "text": ""}
{"id": "146887", "revid": "1340", "url": "https://eu.wikipedia.org/wiki?curid=146887", "title": "Londres Heathrow aireportua", "text": ""}
{"id": "146888", "revid": "105290", "url": "https://eu.wikipedia.org/wiki?curid=146888", "title": "Kiss (Kiss albuma)", "text": "Kiss izen bereko taldearen lehengoko estudioko cd izan zen. Beraien debut diskoa izadakoak, 75.000 kopia inguru saldu zituen. Paul Stanley, Gene Simmons, Ace Frehley eta Peter Criss KISS taldeko aitzindariak sorturiko diska hau, beraien diskorik onenetarikotzat hartua da.\nAbesti gehienak Paul Stanleyk eta Gene Simmonsek sortuak ziren.\nAlbum hau, 1997. urtean berrargitaratu zen bertsio erremasterizatu batean. Urrezko CD-en bilduman sartu zen 500.000 kopia gehiago saldu zituenean, 1977ko ekainaren 8an.\nAbestiren bat aintzakotzat hartzerakoan \"Strutter\", \"Deuce\" edo \"Black Diamond\" hartuak izan dira beraien errepertorioko kantarik garrantzitsuenetariko batzuk bezala."}
{"id": "146890", "revid": "512", "url": "https://eu.wikipedia.org/wiki?curid=146890", "title": "Winterthur", "text": "Winterthur (alemanez ahoskatua) Suitzako Z\u00fcricheko kantonamenduko udalerria da. 2009an 98.949 biztanle zituen udalerriak. Herrialde seigarren hiririk handiena biztanle kopuruari dagokionez. Gaur egun, hirian goi-teknologiako industria zentro oso garrantzitsua dago. Winterthur Z\u00fcrichetik 18 minutura dago trenez.\nHiri senidetuak.\nWinterthur ondorengo hiriekin senidetuta dago:"}
{"id": "146891", "revid": "133016", "url": "https://eu.wikipedia.org/wiki?curid=146891", "title": "Westminster jauregia", "text": "Westminster jauregia () Erresuma Batuko Londres hiriburuan dagoen jauregia da. Bertan Erresuma Batuko Legebiltzarra (Lorden Ganbera eta Komunen Ganbera) kokatzen da. 1987an UNESCO erakundeak Gizateriaren Ondare izendatu zuen. Westminster Hirian dago, Tamesis ibaiaren iparraldeko ertzean eta beste zenbait gobernu eraikinetatik hurbil. Eraikin honetan dago Big Ben erloju ospetsua.\nEraikina.\nGaur egun gelditzen den egituraren zatirik handiena XIX. mendekoa da. 1834an izan zen sute baten ondorioz, jauregia ia oso-osorik berreraiki behar izan zuten. Jatorrizko eraikina XI. mende ingurukoa da, eta gelditzen den zatirik zaharrena Westminster Aretoa (\"Westminster Hall\") da, 1097koa.\nOinplanoan espazioaren banaketa eraikin klasikoen moduan egin zela ikusi daiteke. Bi ardatz nagusi nabari dira, eta orokorrean simetria bat mantendu da. Simetriatik ateratzen diren elementu asko sutearen aurretik zegoen eraikinaren zati dira.\nAlboko oinplanoan beheko solairua ageri da, solairu nagusia. Bertan daude parlamentuaren bi ganberek biltzeko erabiltzen dituzten guneak, baita zenbait atari eta sarrera ere. Iparraldetik hegoaldera Errege Galeria, Lorden Ganbera, Atari Nagusia eta Komunen Ganbera daude; erdian dago atari nagusia, planta oktogonalekoa. Goiko bi solairuetan, berriz, bulegoak eta bilera-aretoak daude.\nHiru dorre ditu: bata, hegoaldean, Victoria Dorrea izenekoa; erdialdean, Erdiko Dorrea, erdiko atariaren gainean kokatua, hau ere forma oktogonalekoa; eta, azkenik, Erlojuaren Dorrea, \"Big Ben\" izenez ere ezaguna.\nEraikinaren egitura harrizkoa eta zurezkoa da. Hasieran erabili zen harria hondar koloreko Ingalaterrako kareharri bat izan zen. Baina oraindik guztiz eraikia ez zegoenean Londresko aire kutsadurak eraginda harria hondatzen hasi zen eta aldatu egin zuten harri mota.\nXX. mendean berriz ere poluzioak eraginda fatxada hondatzen hasi zen, eta duela gutxi arte zaharberritze lanetan ibili dira harri hondatua ordezkatzen.\nWestminster Aretoko sabaia hasiera batean zutabeduna zen, baina ondoren sabai kasetoiduna jarri zen, espazio zabal bat guztiz libre utzita.\nEstiloa.\nParlamentu berria eraikitzeko agindu zenean, Ingalaterrako arkitektoen artean \"estilo-eztabaida\" sortu zen. Batzuen arabera, parlamentua bezalako eraikin bat Pizkundeaz geroztik garatu zen estilo klasikoari jarraituz eraiki behar zen. Beste batzuen ustez, berriz, estilorik egokiena Erdi Aroko gotikoan oinarritutakoa zen, XIX. mendean zehar Europan hedatzen ari zen estilo neogotikoa.\nParlamentua Barry arkitektoak eraiki zuen; klasikoaren aldekoa zen, eta, horregatik, plantan eraikin klasikoen ezaugarriak nabari dira.\nApaindura, berriz, Pugin arkitektoaren esku gelditu zen. Hark estilo neogotikoa zuen, eta eraikina estilo horri jarraituz apaindu zuen, bertatik gertu dagoen Westminster abadiaren estiloan oinarrituta. Emaitza gotiko perpendikular estiloko eraikin bat izan zen, eta elementu bertikalaren garrantzia da haren ezaugarririk nabarmenena."}
{"id": "146892", "revid": "3453", "url": "https://eu.wikipedia.org/wiki?curid=146892", "title": "Biel/Bienne", "text": "Biel/Bienne (alemanez \"Biel\", frantsesez \"Bienne\", Suitzako alemanez \"Bieu\", italieraz \"Bienna\") Suitzako Bernako kantoiko udalerria da. Hiria Suitzako muga linguistikoan kokatzen da; hortik dator hiriaren izen elebiduna. 2005 urtera arte, hiriak \"Biel\" izena zuen ofizialki.\nHiri senidetuak.\nBiel/Bienne ondorengo hiriarekin senidetuta dago:"}
{"id": "146893", "revid": "512", "url": "https://eu.wikipedia.org/wiki?curid=146893", "title": "Biel", "text": "Biel leku ezberdinen izena da:"}
{"id": "146894", "revid": "1340", "url": "https://eu.wikipedia.org/wiki?curid=146894", "title": "Bienne", "text": ""}
{"id": "146896", "revid": "512", "url": "https://eu.wikipedia.org/wiki?curid=146896", "title": "Love Gun (albuma)", "text": "Love Gun Kiss hard rock talde amerikarraren estudioko 6. albuma da. 1977ko ekainaren 30ean platino mota lortu zuen, albuma kaleratu eta bi astera baino ez.\n\"Love Gun\" Ace Frehleyk abesten duen abesti bat duen Kissen lehen albuma da. Horrela, kide guztiek abesten duten taldearen lehen albuma ere da. Kide guztiek album baten abesti guztietan jotzen duten azken albuma da, izan ere, 1979ko \"Dynasty\" albumeko abesti askotan Anton Figek Peter Criss ordeztu zuen bateria moduan.\nAlbumak \"Love Gun\" diskoko kartulina bat (montatu beharra zeukana) zekarren barruan, Kiss merchandise erosteko eskaera orri batekin batera.\nAbestiak.\n\"Christine Sixteen\".\nGarai hartan ezagunak ez ziren Eddie gitarjoleak eta Alex Van Halen bateriak jo zuten abesti honen demo batean. Letraren esanahia beraien 1974ko \"Hotter Than Hell\" bigarren albumeko \"Goin' Blind\" abestiaren esanahiaren antzekoa da, \"Christine Sixteen\" 16 urte dituen neska batekin maitemintzen den gizon bati buruz hitz egiten duelarik, eta \"Goin' Blind\" 16 urte ere dituen neska batekin maitemintzen den 93 urteko agure bati buruz hitz egiten duelarik.\n\"Shock Me\".\nKissen \"Rock and Roll Over\" biran jazotako gertakari batek inspiratu zuen abesti hau, Frehleyk deskarga elektriko bat jaso zuenean. 1976ko abenduaren 12an, Kissek kontzertu bat eman zuen Lakeland Civic Centeren, Lakeland, Floridan. Hasierako abestian, Frehleyk eskaileren baranda bat ikutu zuen, lurrean sartua zegoena. Orduan, deskarga zela eta lurrera jauzi zen, eta kontzertua 30 minutu atzeratu zuten. Kontzertua bukatu egin zuten, baina kontzertu osoan zehar eskuan sentsibilitatea galdu zuela esan zuen.\n\"Tomorrow and Tonight\".\nAbestia hau \"Rock and Roll All Nite\" abestiaren sentimendua berreskuratzen saiatzeko idatzi zuten, baina ez zuen arrakasta berdina lortu. \"Alive II\" albumean soinu proba bateko grabazioa agertzen da.\n\"Love Gun\".\nAlbumari izena ematen dion abestia kaleratu zanetik Kissen bira guztietan jo izan dute. Kisseko abeslari eta gitarjolea den Paul Stanley bere Kiss abesti gogokoena dela esan du.\n\"Plaster Caster\".\nCynthia Plaster Casterrek inspiratua, rock musikari ospetsuen sakilen eskaiolazko moldeak egiteagatik ospetsua zen groupiea Jimi Hendrix bezala, baita musikari emakumeen titien moldeak ere.\n\"Then She Kissed Me\".\nAbesti hau The Crystalsen 1963ko \"Then He Kissed Me\" pop klasikoaren bertsioa da, beste musika mota batean. Abestiak hainbat genero desberdinetan dituen bertsio askoetako bat da.\nPortada.\nKen Kelly fantasia artistak margotu zuen albumaren azala, nork 1976ko \"Destroyer\" albumeko azala ere margotu zuen. GWAR shock rock taldearen 2009ko \"Lust in Space\" albumeko portada \"Love Gun\" albumeko portadaren homenai/parodia bat da.\nPop kulturan.\nThe back cover of Nirvanaren \"Nevermind\" albumaren atzeko aldean gomazko tximino bat agertzen da Kurt Cobain abeslaeri/gitarjoleak egindako collage baten aurrean. Collageak hainbat argazki biltzen ditu, hala nola supermerkatu baten iragarki batetik ateratako haragiaren argazkiak, Danteren Infernotik ateratako argazkiak, eta Cobainen argazki medikuen bildumatik ateratako bagina gaixoen argazkiak. Berak esan zuen, \"Oso hurbil begiratzen baduzu, Kissen Love Gun albumaren azala agertzen da haragi zati baten aurrean.\" "}
{"id": "146897", "revid": "90204", "url": "https://eu.wikipedia.org/wiki?curid=146897", "title": "Christy Moore", "text": "Christopher Andrew Moore (Newbridge, Kildareko konderria, Irlandako Errepublika, 1945eko maiatzaren 7a) irlandar musikari, kantautore eta abeslaria da. D\u00f3nal Lunny, Andy Irvine eta Liam O'Flynn musikariekin batera Planxty talde ospetsua osatu zuen. Moving Hearts taldeko kidea ere izan da, eta bakarka ere abestu izan ohi du. Pentsaera edo ideologiaz Irlandako mugimendu errepublikarraren ezker muturrean kokatu izan ohi da.\nBerak idatzi eta konposaturiko abesti ezagunenen artean Viva la Quinta Brigada dago, Espainiako Gerra Zibilan zehar borrokatu zuten irlandarren nondik-norakoak kontatu eta haien omenez eginiriko abestia.\nEra berean, Moving Hearts taldearen lehen diskoan (1981) \"If They Come in the Morning\" grabatu zuten, \"No Time for Love\" izenarekin ere ezaguna. Jack Warshawek 1976ean konposaturiko protesta kantu hau oso ezaguna bihurtu zen Euskal Herrian, Hertzainak taldeak \"Salda Badago\" diskan (1988) grabatu zuelako."}
{"id": "146900", "revid": "512", "url": "https://eu.wikipedia.org/wiki?curid=146900", "title": "Harriketarrak", "text": "Harriketarrak () Hanna Barbera Productions ekoiztetxearen marrazki bizidun telesaila da. 1960eko irailaren 30ean ABC estatubatuar telebista katean lehenbiziko aldiz estreinatu zuten, 1966ko apirilaren 1era arte emititu zelarik. Denera 166 atal izan zituen. Horretatik at, hainbat programa berezi eta filma ere izan ditu."}
{"id": "146902", "revid": "7162", "url": "https://eu.wikipedia.org/wiki?curid=146902", "title": "The Flintstones", "text": ""}
{"id": "146904", "revid": "58701", "url": "https://eu.wikipedia.org/wiki?curid=146904", "title": "Tehuantepeceko istmoa", "text": "Tehuantepeceko istmoa () Mexikon kokatutako istmoa da, Ozeano Barearen eta Mexikoko Golkoaren arteko gune meharrena (200\u00a0km, leku estuenean). Izena Oaxacako Santo Domingo Tehuantepec hiritik datorkio, eta nahuatlez \u00abjaguarraren muinoa\u00bb esan nahi du.\nIstmoa mendebal-longitudeko 94\u00b0 eta 96\u00b0 meridianoen artean dago, Oaxaca eta Veracruz estatuen hegoaldea eta Chiapas zein Tabascoko zati txiki batzuk hartuz. Hegoaldeko Sierra Madre eskualde honetan amaitzen da, ordoki zabal bihurturik (goragune handiena 224 m). Istmoaren iparraldea heze eta tropikala da (urteko batez besteko prezipitazioa, 3.960\u00a0mm; eta tenperatura altuenak, 35\u00a0\u00b0C inguru); eta hegoaldea, lehorragoa eta ez horren beroa."}
{"id": "146908", "revid": "13403", "url": "https://eu.wikipedia.org/wiki?curid=146908", "title": "Zarauzko udaletxea", "text": ""}
{"id": "146909", "revid": "15251", "url": "https://eu.wikipedia.org/wiki?curid=146909", "title": "Portu jauregia", "text": "Zarauzko udaletxea edo Portu jauregia Gipuzkoan dagoen Urola-Kosta eskualdeko Zarautz udalerriaren udala kokatzen den eraikina da. Bien de Inter\u00e9s Cultural gisa sailkatua dago, RI-51-0001597 kodearekin."}
{"id": "146910", "revid": "336", "url": "https://eu.wikipedia.org/wiki?curid=146910", "title": "Miguel Hidalgo", "text": "Miguel Hidalgo y Costilla, izen osoa Miguel Gregorio Antonio Ignacio Hidalgo y Costilla Gallaga Mandarte Villase\u00f1or (Hacienda de Corralejo, P\u00e9njamotik hurbil, gaur egun Guanajuato, 1753ko maiatzaren 8a - Chihuahua, Chihuahua, 1811ko uztailaren 30a) mexikar apaiz eta militar abertzalea izan zen, Mexikoko Independentzia Gerraren lehenbiziko saioa gidatu zuena. \"Aberriaren aita\" eta \"independentziaren aitzindaria\" deitua izan da.\nBizitza.\n1753ko maiatzaren 8an jaio zen familia kreol batean. Jesusen Konpainiak sortutako Valladolideko (Michoac\u00e1n) San Nicol\u00e1s Obispo ikastetxean ikasi zuen. 1773an filosofia eta teologiako gradua lortu zuen. 1778an apaiztu zen. 1803an, Guanajuatoko \"Iglesia de los Dolores\"-eko bikario izendatu zuten.\nBertan herri irakaskuntzan jardun zuen, Frantziako ilustratuen eraginpean, eta mahastizaintza, erlezaintza eta eskulangintzako proiektuak abiarazi zituen indigenen bizimodua hobetzeko.\n1809an Miguel Dom\u00ednguez, honen emazte Josefa Ortiz de Dom\u00ednguez, Ignacio Allende eta Juan Aldamak antolatutako erregeordearen aurkako konspirazioaekin bat egin zuen. 1810eko irailaren 16an, laster atxilotuko zituztela jakinik, Grito de Dolores deitutako aldarri abertzalea egin zuen: \"\u00ab\u00a1Viva la independencia. Viva la Virgen de Guadalupe. Muera el mal gobierno!\u00bb\" (\u00abGora independentzia. Gora Guadalupeko Ama Birjina. Gobernu txarra kanpora!\u00bb). Hasieran erregearen aldeko mugimendua zela ematen bazuen ere, laster geratu zen agerian higikunde iraultzaile zela: gizarte erreforma (lursailak indiarren artean banatzea) eta burujabetza eskatzen zen. Esklabotasuna galarazi zuen, eta indiarrek eta mestizoek pairatzen zituzten zergak kendu eta europarren ondasunak konfiskatu zituen. Burgesiak, bere jabegoa zalantzan jartzen zuten neurri horiek ikusirik, erregezaleekin bat egin zuen. Elizako agintariek Hidalgo apaiza heretikotzat jo eta eskumikatu zuten.\nNekazari indigena eta mestizoen matxinadaren buru zela, Celayaz jabetu zen irailaren 21ean, eta irailaren 28an Guanajuaton sartu zen. Gero Valladolidera jo eta erregezaleen gudarosteari nagusitu zitzaion urriaren 30ean. Matxinatuen artean eztabaida sortu zen, ea Mexiko hiribururantz jo behar zuten. Hidalgo Guadalajarara erretiratu zen, eta 1811ko urtarrilaren 15an, F\u00e9lix Callejaren soldaduen aurkako guduan, suntsiturik gelditu ziren haren osteak. Hidalgo eta haren ondokoak AEBetara ihes egiten saiatu ziren, baina 1811ko martxoaren 21ean atzitu zituzten Acatita de Baj\u00e1nen (Texas eta Coahuilaren arteko mugan). Haren kontrako epai bikoitza \u2013zibila eta eliz aldekoa\u2013 eginik, fusilatu egin zuten uztailaren 30ean."}
{"id": "146911", "revid": "12788", "url": "https://eu.wikipedia.org/wiki?curid=146911", "title": "Jose Maria Morelos y Pavon", "text": ""}
{"id": "146912", "revid": "448", "url": "https://eu.wikipedia.org/wiki?curid=146912", "title": "Amaren alabak", "text": ""}
{"id": "146913", "revid": "58701", "url": "https://eu.wikipedia.org/wiki?curid=146913", "title": "Jos\u00e9 Mar\u00eda Morelos", "text": "Jos\u00e9 Mar\u00eda Teclo Morelos P\u00e9rez y Pav\u00f3n (Valladolid, gaur egun Michoac\u00e1n, 1765ko irailaren 30a - San Crist\u00f3bal de Ecatepec, gaur egun Mexikoko estatua, 1815eko abenduaren 22a) mexikar apaiz eta militarra izan zen, Mexikoko Independentziaren buruzagia.\nBizitza.\n1789an Valladolideko apaizgaitegian sartu, eta 1795ean apaiztu zen. 1810ean, Car\u00e1cuaron (Michoac\u00e1n) apaiz zegoela, Hidalgoren matxinadaren berri izan zuen. Hidalgorengana jo zuen eta hark matxinada Mexikoko hegoaldera hedatzeko agindu zion. 1810eko azarotik 1811ko maiatza arte Acapulco setiatu zuen baino ez zuen hiria hartu. 1811n, Hidalgoren fusilamentuaren ostean, iraultzaren buru bilakatu zen. 1811 eta 1814 artean, Mexiko hegoalde gehiena, eta erdialdeko eskualde batzuk, konkistatu zituen. 1812an, Cuautlan, 72 egunez aurre egin zion F\u00e9lix Calleja erregezalearen setioari. 1813ko irailetik azarora, Chilpancingoko Biltzarra antolatu zuen, Mexikoko lehenbiziko biltzar legegilea. 1814ko urriaren 22an, Apatzing\u00e1nen (Michoac\u00e1n), Mexikoko lehenbiziko konstituzioa onartu zuen Biltzarrak. Zenbait desegigoren ondoren, 1815eko azaroaren 15ean Manuel de la Concha koronelak atzeman zuen. Inkisizioak eta auzitegi militar batek epaiturik, 1815eko abenduaren 22an fusilatu zuten Mexiko Hirian ."}
{"id": "146916", "revid": "17", "url": "https://eu.wikipedia.org/wiki?curid=146916", "title": "Enpresari", "text": ""}
{"id": "146917", "revid": "105290", "url": "https://eu.wikipedia.org/wiki?curid=146917", "title": "Bikien paradoxa", "text": "Fisikan, bikien paradoxa erlatibitate bereziko esperimentu mental bat da, non bikietako batek espazioan zehar bidaiatzen duen abiadura handiko kohete baten eta etxera itzultzean lurrean geratu den bikia baino gutxiago zahartu dela konprobatzen du. Emaitza hau harrigarria da, biki bakoitzak bestea bidaiari bezala ikusten duelako eta denboraren dilatazioaren aplikazio inozo baten arabera, bakoitzak bestea ikusi beharko luke beranduago zahartzen. Azken finean esperimentu honek, mugimendu egoera desberdinean dauden bi behatzailearen denborarekiko pertzepzioa desberdina aztertzen du.\nParadoxa hau Einsteinek proposatu zuen gaur egun erlatibitate berezia bezala ezagutzen dena garatzen ari zela. Teoria honek denbora eta espazioaren neurriak erlatiboak direla dio, eta ez absolutuak, behatzailearen mugimenduaren menpe daudelako. Testuinguru honetan planteatzen da paradoxa."}
{"id": "146918", "revid": "1310", "url": "https://eu.wikipedia.org/wiki?curid=146918", "title": "Einstein", "text": ""}
{"id": "146919", "revid": "1310", "url": "https://eu.wikipedia.org/wiki?curid=146919", "title": "Bikien Paradoxa", "text": ""}
{"id": "146922", "revid": "105290", "url": "https://eu.wikipedia.org/wiki?curid=146922", "title": "Doris Sukaldaria", "text": "Doris Freedman Sukaldaria \"Simpsondarrak\" telesaiko pertsonai bat de.\nDeskribapena.\nLan egiten du sukaldari bezala Springfieldko Lehen Hezkuntzako Eskolako jantokian. Beti dago oso serio."}
{"id": "146923", "revid": "17394", "url": "https://eu.wikipedia.org/wiki?curid=146923", "title": "Armin Tamzarian", "text": ""}
{"id": "146924", "revid": "336", "url": "https://eu.wikipedia.org/wiki?curid=146924", "title": "Protekzionismo", "text": "Ekonomian, protekzionismoa estatu bateko gobernuak produktu edo sektore ekonomiko jakin batzuei ematen dien sostengua da, atzerriko konkurrentzia saihesteko.\nEstatu batek bere burua atzerriko konkurrentziatik babestu nahi duenean, autodefentsako neurriak jartzen ditu martxan, bere produktu eta sektore ekonomiko kaltetuenak babesteko. Horietako bat protekzionismoa da. Horretarako, gobernuek hainbat neurri hartzen dituzte, hala nola zerga handiak ezartzea atzerriko produktuei, salgai jakin batzuei sarrera debekatzea edota kupoak edo kontingenteak ezartzea inportazio batzuei. Munduko hainbat gobernuk hartu izan dituzte neurri protekzionistak iraultza Industrialaz geroztik, eta garai hartan izan zuen garapenik handiena.\nProtekzionismoaren onuradunak eta kaltedunak.\nNeurri protekzionisten onuradunak enpresa handiak eta haietako langileak dira, ezen horrela, lege-aginduz atzerriko konkurrentzia saihestuz, hobeki bermatzen dituzte beren lanpostuak. Neurri protekzionistengatik kaltetuak, oro har, kontsumitzaileak izaten dira, produktu jakin batzuk prezio garestiagoan ordaintzera behartzen baitituzte. Eta, batez ere, gutxien garaturiko herrialdeak, eragotzi egiten baitzaie beren produktuak atzerrian saltzea eta herrialde garatuekin dituzten zorrei aurre egitea."}
{"id": "146926", "revid": "155077", "url": "https://eu.wikipedia.org/wiki?curid=146926", "title": "Irakasle", "text": "Hezkuntzan, irakaslea lanbidez ikasleei ezaguerak, teknikak eta balioak helarazten dizkien pertsona da, arlo zehatz batean edo orokorrean. Horrez gain, irakasleak ikaslearen ikasketa prozesua bideratzen du, prozesu hori modu egokienean gara dadin, pedagogia erabiliz. \nIrakasle izateko ikasketa ezberdinak.\nIrakasle izatera hainbat ibilbide ezberdinetatik iritsi daiteke. Hala ere, egindako ibilbide ezberdinen arabera, hau da, ikasketen arabera,\u00a0 adin tarteak, irakasgaiak, ikastetxeak eta beste hainbat arlo baldintzatzen dira. Honako hauek dira irakasle izateko egin daitezkeen ikasketa edo ibilbide ezberdinak.\nHaur Hezkuntzako modulua:.\nHaur Hezkuntzako goi-zikloa bi urteko formazio profesionaleko ziklo bat da. Ziklo honek, Haur Hezkuntzako lehen zikloko irakasle izatea ahalbidetzen du; arrisku sozialean dauden 0-6 urte bitarteko haurrei eta beraien familiei babesa ematen dieten erakunde ezberdinetan lan egiteko balio du eta 0-6 urte bitarteko haurren aisian eta denbora librean hezitzaile bezala aritzeko ere balio du. Goi-mailako ziklo hau egin ondoren, unibertsitateko hainbat gradu ezberdin ere egin daitezke. Esate baterako, Haur Hezkuntzako eta Lehen Hezkuntzako graduak.\nUnibertsitateko graduak:.\nHaur Hezkuntzako gradua:.\nUnibertsitatean 4 urteko gradu hau egin ondoren, 0-6 urte bitarteko haurren irakasle izatea dago. Ikastetxe arruntez gain, beste hainbat hezkuntza arlotan lan egitea ahalbidetzen du gradu honek.\nLehen Hezkuntzako gradua:.\nUnibertsitatean 4 urteko gradu hau egin ondoren, Derrigorrezko Lehen Hezkuntzako irakasle izatea dago, hau da, 6-12 urte bitarteko haurren irakasle. Etapa honetan, hainbat funtzio ezberdin izan ditzakenez irakasle batek, normalean, espezializazio ibilbideak eskeintzen dituzte graduek. Esate baterako, ingelesa, musika, hezkuntza berezia eta beste hainbeste. Haur Hezkuntzako graduarekin gertatzen den bezala, ikastetxe arruntez gain, hezkuntzako beste hainbat arlotan lan egitea ahalbidetzen du gradu honek.\nMasterrak:.\nOrain arte, Derrigorrezko Bigarren Hezkuntzako eta Batxilergoko irakasle izateko CAP masterra egitea beharrezkoa zen. Hala ere, 2019az geroztik irakaskuntzarako formatzeko masterra sortu da. Nahiz eta gaur egun CAP masterra ez egon, oposaketa eta zerrenda ezberdinetara sartzeko berdin berdin balio du.\nIkastetxe motak.\nIkastetxe publikoak:.\nIkastetxe publikoak, hezkuntza Estatuaren esku duten ikastetxeak dira, eta, beraz, beren legeak aplikatu behar dituzte. Erakunde publikoak direnez, Gobernuak diruz laguntzen ditu, eta, beraz, ez dago hileko kuotarik ordaindu beharrik.\nHala ere, ideia bat izateko, Kontsumitzaile eta Erabiltzaileen Erakundearen (OCU) arabera, hezkuntza publikoan 1.993 euroko gastua egiten da urtean Espainian, 2019an bildutako datuen arabera. Horren barruan jantokia, garraioa, materiala edo eskolaz kanpoko jarduerak sartzen dira. Baina zailtasunak dituzten ikasleentzat bekak daude, ikastetxekoa edo gobernukoa, gastu akademikoak bere gain hartu ahal izateko.\nEspainia mailan 19.155 ikastola publiko daude.\nEspainiako hezkuntza publikoaren eta ikastetxe publikoetako instalazio guztien kalitatea oso ona da. Ikasleei ez zaie inoiz inolako materialik falta, eta eraikinak eta eskolak berriak eta ongi zainduak izan ohi dira. Beraz, hezkuntza publikoa aukeratzeak esan nahi du seme-alabak ondo hezi eta zainduta egongo direla, eta hilero aurrezten dela, ez baitu kostu handirik. Ikastetxe gehienak elebidunak dira, hau da, eskolak gaztelaniaz emango dira eta ingeleseko irakasgai bat egongo da. Hala ere, hizkuntza propioa duten erkidegoetan aurkitzen bazara, Euskal Herrian bezala, prestakuntza euskaraz ematen da, gaztelania eta ingelesa irakasgaiekin.\nIkastetxe kontzertatuak:.\nIkastetxe kontzertuez ari garenean, ikastetxe pribatu eta publikoaren ezaugarriak aldi berean dituen erakunde-mota bati buruz ari gara. Ekimen pribatuz sortzen da, baina mantentzeko Estatuaren nahiz ordezkarien funtsak edo diru-laguntzak jasotzen ditu.\nIkastetxe hauek, batez beste, 119 euro kobratzen dute hilean. Guztira, familiek, batez beste, 3.000 euro baino gehiago ordaindu behar dute ikasturteko. Eta Espainian 9.315 eskola kontzertatu eta pribatu daude.\nIkastetxe publikoaren eta pribatuaren artean, hezkuntza kontzertatua dago; gurasoek hileko kuota ordaintzen dute, baina gobernuak ikastetxearen zati bat finantzatzen jarraitzen du. Eskola hauetan ere tarte handiagoa dute hezkuntzan eta teknologia berrietan inbertitzeko, baina ez ikastetxe pribatuen adina. Eta erlijio-ukitu nabarmenagoa duten ikastetxeak ere aurki daitezke.\nIkastetxe pribatuak:.\nHezkuntza publikoaren kontrako alderdia pribatua da. Prezioa da kontrapartida nagusia: prezioak hilean 500 \u20actan hasten dira eta 2.000 \u20acere izan daitezke. Ikastetxe pribatu bat enpresa bat da, eta ikasleen gurasoen %100ek finantzatzen du.\nIkastetxe pribatuak askoz berritzaileagoak izaten saiatzen ohi dira, batez ere, gurasoek hilero jasotzen duten aparteko diru-sarrera dela eta (hileko ordainketa). Izan ere, teknologia berriak ezartzeko eta aurrekontu handiagoa behar duten metodo aurreratuagoak txertatzeko inbertsio-aukera eta -aukera handiagoa dute.\nGainera, aukera zabalagoa duzu eskolak aukeratzeko, garrantzitsuak izan daitezkeen parametroen arabera. Adibidez, balio kristauak ematen dituzten eskola guztiz erlijiosoak aurkitu daitezke.\nEdo, beste alde batetik, seme-alabak britainiar, frantses edo alemaniar sistema erabiltzen duen ikastetxe batean apuntatzeko aukerak daude (adibidez), klase gehienak dagozkien hizkuntzetan (baita gaztelaniarekin ere). Hori aukera ona izan daiteke zure seme-alabentzako hizkuntza-profil profesional osoagoa sortzeko.\nIkastetxeen hizkuntza ereduak Euskal Herrian.\n1983ko Hezkuntza eta Kulturako Departamentuko legeak, hizkuntza eredu ezberdinak ezarri zituen EAEko ikastetxeetan. Hori dela eta, ikastetxeen hizkuntza erabilerak arautzen ditu EAEko hizkuntza ofizialak oinarri hartuta, hau da, euskara eta gaztelania\nA eredua:.\nGaztelania da hizkuntza nagusia eta irakasgai guztiak hizkuntza honetan izaten dira. Euskal Hizkuntza eta Literaturaren irakasgaia bakarrik izaten da euskaraz.\nB eredua:.\nIrakasgai batzuk gaztelaniaz eta beste batzuk euskaraz izaten dira.\nD eredua:.\nEuskara da hizkuntza nagusia eta irakasgai guztiak euskaraz izaten dira Gaztelania eta Literaturaren irakasgaia izan ezik.\nIrakaskuntza munduan zehar.\nHainbat dira munduan zehar dauden irakasleen arteko antzekotasun eta ezberdintasunak. Ia herrialde guztietan irakasleek unibertsitate edo lanbide heziketako ikasketak burutzen dituzte. Gobernuek irakasle berriak ikastetxeetan aritu aurretik ziurtatu egin behar dituzte, aitortza berezia duten zenbait irakasleri esker. Herrialde askotan Derrigorrezko Hezkuntzaren ziurtagiria Bigarren Hezkuntza burutu ostean lortzen da.\nNazioarteko eskolak, oro har, ingeles hizkeran eta mendebaldeko curriculumean oinarritzen dira.\nAustralia.\n\"Artikulu nagusia: Australiako Hezkuntza\"\nAustraliako hezkuntza estatu eta lurraldeen ardura da. Orokorrean, hiru mailatako eredua jarraitzen du: lehen hezkuntza, bigarren hezkuntza eta hirugarren hezkuntza (unibertsitatea edo lanbide heziketa).\nKanada.\n\"Artikulu nagusia: Kanadako Hezkuntza\"\nKanadan irakaskuntzak bigarren mailako Bachelor 's Degree bat behar du, horrela da probintzia gehienetan. Bataz besteko urteko soldata 40.000 eta 90.000 dolar artekoa da. Irakasleek ikastetxe publikoan (probintziako gobernuak finantzatua) zein pribatuan irakas dezakete. \nFrantzia.\n\"Artikulu nagusia: Frantziako Hezkuntza\"\nFrantzian, irakasleak nagusiki funtzionarioak dira, lehiakortasun-azterketen bidez lortzen dute lan-postua."}
{"id": "146936", "revid": "6950", "url": "https://eu.wikipedia.org/wiki?curid=146936", "title": "Ordutegi (argipena)", "text": "Ordutegi terminoak erabilera ezberdinak ditu:"}
{"id": "146937", "revid": "17", "url": "https://eu.wikipedia.org/wiki?curid=146937", "title": "Ordutegi", "text": ""}
{"id": "146939", "revid": "512", "url": "https://eu.wikipedia.org/wiki?curid=146939", "title": "Eskola ordutegi", "text": "Eskola ordutegia ikastetxe bateko lezioak edo klaseak antolatzeko modua da, astean zehar eta egunez egun, eskola zabalik dagoen ordu bakoitzean, ikasle talde bakoitzak zein irakasgai izango duen zehazten duena. Jolas orduak edo atsedenak noiz diren ere azaltzen du. Irakasleek ere bere eskola ordutegia dute, euren ordutegia eta eginbeharrak zehazten dituena, ikastalde bakoitzarekin."}
{"id": "146940", "revid": "512", "url": "https://eu.wikipedia.org/wiki?curid=146940", "title": "Nafar kasta", "text": "Nafar kastako azienda, Nafarroa Garaian aurkitu daitekeen bertako \"Bos taurus\" arraza bat da. Abelgorri mota hau, zezenketarako zein haragitarako erabiltzen da. Behi suharrak dira, eta zantzu guztien arabera arrazak, gainontzeko Pirinioen inguruko beste abelgorrien antzera, betizuetan dauka jatorria. Aldi berean beraien lehendabiziko arbasoak Bos brachyceros eta uro bera izan ziren.\nNafar kastako azienda bereziki Nafarroako hegoaldean aurki daiteke, baina baita Lizarraldean ere.\nArrazaren historia.\nEbro ibar aldeko abeltzainek betizuak erabili omen zituzten Nafar kastako behi suharrak sortzeko. Behi mota honen aurreneko berriak Nafarroako Erriberan XIV. mendekoak dira. Haren ondorioz zezenketarako nafar zezenek ez zuten zer ikusi handirik zezenketarako erabiltzen diren beste arrazekin.\nNafar kastako zezenek eta behi suharrek ospe handia eskuratu zuten zezenketan XVIII. eta XIX. mendetan, baina aurreneko aipamenak XIV. mendekoak dira. Abere mota hauen zezen famatuenak Karrikiri ospetsuak izan omen ziren.\nEzagutzen den arrazaren aurreneko hazlearen izena Tuterako Joan Gris zan zen. Agiri zaharretan agertzen da nola 1338. urtean zezenak saldu zizkiola Iru\u00f1eako hiriari.\nNafarroako zezentxoak Ebro ibarraren inguruan zabaltzen ziren gehien bat. Abere txiki eta bizkorrak ziren eta gaztain-kolorekoa, gorri-beltza, mertxika-kolorekoa edo gorri bizia zuten azalera.\nXIX. mendeko amaiera arte, orduan hasi baitziren heltzen kanpotik beste behi arrazak, Nafarroan zeuden abelgorri guztiak \"Behi gorriak\" ziren, nafar-aragoieraz Vacas royas deitzen zituzten.\nArrazaren hedapena.\nArraza bereziki Nafarroaren hego-ekialdean hedatzen da, hau izanik bere jatorrizko gunea. Arguedas, Kaparroso, Bu\u00f1uel, Santakara, Corella eta abar. Egun mendebaldeko zenbait gunetara heldu da; Lizarra eta Funesen kasu. Hala ere Euskal Herriko beste zenbait herrialdetan zein Errioxan, Aragoian eta baita Valentzian ere aurkitu daiteke arraza."}
{"id": "146946", "revid": "58701", "url": "https://eu.wikipedia.org/wiki?curid=146946", "title": "Ramallah", "text": "Ramallah (arabieraz \u0631\u0627\u0645 \u0627\ufdf2, euskaraz \"Allahren gaina\" edota \"Jainkoaren gaina\" esan nahi du, Ram: \"gaina\" eta Allah: \"Jainkoa\") Palestinako Zisjordania eremuan kokatzen den udalerria da, Jerusalem hiritik 15 kilometro ipar-ekialdera kokatzen delarik. Ramallah eta Al Bireh gobernazioan kokatzen da. Bere biztanleria 25.500 biztanletakoa da, halere inguruko auzoetako jendea barne hartuz 60.000 biztanleko kopurura igotzen da."}
{"id": "146950", "revid": "12654", "url": "https://eu.wikipedia.org/wiki?curid=146950", "title": "Helsingfors", "text": ""}
{"id": "146951", "revid": "512", "url": "https://eu.wikipedia.org/wiki?curid=146951", "title": "London Eye", "text": "London Eye edo Millennium Wheel (euskaraz \"Londresko Begia\" edo \"Milurtekoaren Gurpila\", formalki British Airways London Eye) Londresen dagoen gurpil handi bat da, behatoki gisa erabiltzen dena. Tamesis ibaiko South Bank ibarrean kokatzen da, Lambeth udalerrian, Westminster eta Hungerford zubien artean. Gurpil handi hau London County Hall jauregia eta Defentsa Ministerioaren aurrean dago.\nDavid Marks, Julia Barfield, Malcolm Cook, Mark Sparrowhawk, Steven Chilton eta Nic Bailey arkitektoek diseinatu zuten. 135 metroko garaiera du eta 32 kapsulek osatzen dute."}
{"id": "146952", "revid": "119347", "url": "https://eu.wikipedia.org/wiki?curid=146952", "title": "D\u00f3nal Lunny", "text": "D\u00f3nal Lunny (1947ko martxoaren 10a, Tullamore, Offalyko konderria, Irlandako Errepublika) irlandar musikari eta abeslaria da. Gehienbat Christy Moore, Andy Irvine eta Liam O'Flynn musikariekin batera Planxty folk eta zeltiar musika talde ospetsua osatzeagatik ezaguna da. Beste hainbat taldeetako kide ere izan da: The Emmet Spiceland, Moving Hearts edota Bothy Band, esate baterako. Ingelesez nahiz irlanderaz abesti izan ohi du.\nBerez, Offalyko konderrian dagoen Tullamore udalerrian jaio zen, baina handik denbora gutxira, oso gaztea zela, Kildareko konderrian dagoen Newbridge udalerrira mugitu zen. Han Chisty Moore ezagutu eta Planxty taldea sortu zuten, 1970eko hamarkadan irlandar edo zeltiar musikan berebiziko aztarna utzi zuen musika taldea."}
{"id": "146953", "revid": "512", "url": "https://eu.wikipedia.org/wiki?curid=146953", "title": "Ortigueirako Zelta Munduko Nazioarteko Jaialdia", "text": "Ortigueirako Mundu Zeltako Nazioarteko Jaialdia (galizieraz \"Festival Internacional do Mundo Celta de Ortigueira\") Ortigueira udalerrian (Galizia) egiten den musika zeltako jaialdia da. 1978an sortu zen, eta, hortaz, iberiar penintsulan, musika mota horretako jaialdi zaharrena da, handienetakoa izateaz gain. Estatuko eta nazioarteko turismo-intereseko jaialdiaren izendapenak jaso ditu. Noiz edo noiz, ekitaldiko 100.000 bisitariren kopurua ere gainditu izan du.\nAgertoki nagusia portuan dago, eta maila handiko eta nazioartean ospetsuak diren hainbat musika-talderen emanaldien lekuko izan da, hala nola Alan Stivell edota The Chieftains, besteak beste. Jaialdiaren barruan, talde berrientzako RUNAS lehiaketa antolatzen da 2000. urteaz geroztik, eta horretan birritan izan dira irabazle Euskal Herriko taldeak: Ruaille-Buaille, 2013an, eta Xabi Aburruzaga Band, 2014an.\nMorouzos hondartza eta pinuen etorbidean jaialdi honetara bertaratzen den jendearentzako kanpalekuak egokitu ohi dira."}
{"id": "146957", "revid": "103793", "url": "https://eu.wikipedia.org/wiki?curid=146957", "title": "Ezka", "text": "Ezka Euskal Herriko ibai bat da, Nafarroa Garaia lurraldean kokatuta. Ibaiaren beheko zatia Espainiako Aragoitik ere igarotzen da. 36,7 kilometro luzerarekin, Erronkaribarreko Izaban jaiotzen da, Belagua eta Belabarze ibaiek bat egin zutenetik, 771 metroko altueran, eta Aragoi ibaian isurtzatzen da, Zigoze udalerriko Ezkoze herriko inguruan, 447 metroko altueran.\nIbilbidean zehar, 506 kilometro koadroko arroko urak jasotzen ditu, eta Izabatik igarotzean 3,050 metro kubiko segundoko batez besteko emaria hartzen du segundoko, eta 10,826 metroraino igotzen dira Zigoze parean. Izabako minimoa 0,621 da abuztuan eta 5,688ko maximoa martxoan; Zigozeko zifrak 1,972koak dira abuztuan eta 19,482koak otsailean.\nBere ibilbidean, Erronkariko ibaxa eta Berdungo Kanala zeharkatzen ditu.\nIbilbidea.\nIbaiadarrak.\n\"Ezka\" ibaia osatzen duten ibaiak:\n\"Ezka ibaia\" bezala:"}
{"id": "146958", "revid": "119347", "url": "https://eu.wikipedia.org/wiki?curid=146958", "title": "Parisko 19. barrutia", "text": "Parisko 19. barrutia (frantsesez \"19e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement des Buttes-Chaumont\" izena ere badu, izen hau askorik erabiltzen ez den arren.\nMugakideak.\nIparraldean Aubervilliers udalerria du, mendebaldean 18. eta 10. barrutiak, ekialdean Pantin, Les Lilas eta Le Pr\u00e9-Saint-Gervais udalerriak eta hegoaldean 20. barrutia.\nAuzoak.\nBarrutia honako lau auzoetan banatua dago:\nHistoria.\nBarrutia 1860ena sortu zen, antzinako Belleville eta La Villette udalerriak batuz, eta Aubervilliers eta Pantin udalerrietako lur zati batzuk bereganatuz."}
{"id": "146962", "revid": "1545", "url": "https://eu.wikipedia.org/wiki?curid=146962", "title": "Playa de Bakio", "text": "Playa de Bakio euskal atunontzi bat da. Bere jabea Pesquera Vasco Monta\u00f1esa (Pevasa) enpresa da, egoitza Bermeo udalerrian duelarik. Zumaia udalerriko Balenziaga Ontziolak, S.A. enpresak eraiki zuen.\nBahiketa.\nOntzia Somaliako kostaldetik 460 itsas milatara somaliar piratek bahitu zuten. Bere babeserako M\u00e9ndez N\u00fa\u00f1ez fragata bidalia zuten. Negoziaketa ostean askatua izan ondoren, berriz ere bahitzen saiatu ziren, baina aipatutako fragatako helikopteroak eta txalupek ekintza berri hori ekidin zuten."}
{"id": "146966", "revid": "119347", "url": "https://eu.wikipedia.org/wiki?curid=146966", "title": "Playa de Ondarzabal", "text": "Playa de Ondarzabal 1966an eraikitako euskal arrainontzi bat da. 2001. urtetik aurrera arrainontzia izatetik laga eta Lekeitio udalerrian kokatzen den museo-ontzia izatera iragan da, bertan arrantzaleen bizimodua zein zen eta zein den ikus daitekeelarik. Arrainontziak luzez 23 metro ditu, eta 28 tonatako gaitasuna. Itsasoratzen zenean 18 pertsonatako eskifaia izan ohi zuen, eta bere irteerak 20 eta 30 egunen artean irauten zuten. Nagusiki atun arrantzan jarduten zuen ontzia zen, hotz, atunontzia.\nMuseo gisa erabiltzen denetik, ontzi honek milaka eta milaka bisitari izan ditu. Honela bada, 2007an 3.000 erabiltzaile baino gehiago zenbatu ziren, baita 50 ikastetxeetatik burututako bisitak ere. Arrakasta honen ondorioz eraldatzeak egon dira, adibidez, 2009an burututako bezala, hauen helburua ontziaren turismo eskaintza berritzea izan delarik."}
{"id": "146967", "revid": "119347", "url": "https://eu.wikipedia.org/wiki?curid=146967", "title": "Bernako Hiri Zaharra", "text": "Bernako Hiri Zaharra Suitzako Berna Erdi Aroko erdigune historikoa da. Mendixka estu baten gainean kokatzen da, Aare ibaiak inguratzen duelarik 3 aldeetatik. XII. mendetik ez da bere itxura aldatu. Nahiz eta 1405 urtean sute handi batek hiriko eraikin asko suntsitu eta ondoren berreraiki ziren. Bernako Hiri Zaharrak bere itxura mediebala mantentzen jakin izan du.\n1983 urtean UNESCO erakundeak Gizateriaren Ondare izendatu zuen erdigune historiko osoa.\nAuzoak.\nHiri Zaharrak ondorengo auzoetan banatzen da:"}
{"id": "146968", "revid": "1545", "url": "https://eu.wikipedia.org/wiki?curid=146968", "title": "Orohena", "text": "Orohena izenekoa Polinesia Frantseseko Tahiti uhartean dagoen 2241 metroko garaierako mendi bat da. Aipaturiko itsasoz harandiko kolektibitateko mendirik garaiena da, eta Mahina udalerrian kokatua dago."}
{"id": "146969", "revid": "90204", "url": "https://eu.wikipedia.org/wiki?curid=146969", "title": "Luis Urrengoetxea", "text": "Luis Urrengoetxea Agirre (Zornotza, Bizkaia 1879 -? ) euskal politikari ezkertiar eta abertzalea izan zen, Eusko Abertzale Ekintzaren ( EAE-ANV ) sortzailetako bat.\nBiografia.\nAbokatua zen lanbidez. 1905 arte, orduko gidari politiko ezagunetarikoa izan zen. Gero, EAJtik aldendu eta Landetaren \"euskalerriako\"engana hurreratu zen. 1907an Bilboko zinegotzi izan zen baina, ezadostasunak zirela eta, kargua alderdiaren esku utzi zuen. Zornotzako alkate izan zen 1914tik 1916ra. Ondoren, Bizkaiko Diputaziorako diputatu aukeratu zuten. Kargu horregatik, Gasteizko Diputazioen batzarrera joan zen 1917an, eta Foru Batzordera, Donostiara, urte berean. Baita ere, bestetik, Diputazioen konferentziara Donostiara joan zen, 1918an. Ramon de la Sota Bizkaiko Diputazioaren buru izan zenean, Urrengoetxea irakaskuntza publikoaren diputatu izendatu zuten. Beste alde batetik, Bizkaiaren ordezkari izan zan Madrilen, Romanonesen gobernuak euskal arazoari buruz sortutako batzordean. 1918-1919 urteetan, Madrilek autonomia egitasmoari buruz iritzia eman behar zuen batzordean ere egon zen. 1930an, EAEren sorreran parte hartu zuen. 1931an, hauteskundeetara aurkeztu zuen bere burua, baina ez zuen kargua lortu. Gerrostean hil zen, Bilbon, ezagutzen ez diren arrazoiengatik."}
{"id": "146971", "revid": "56334", "url": "https://eu.wikipedia.org/wiki?curid=146971", "title": "Autonomia (argipena)", "text": "Autonomia hainbat erabilera dituen kontzeptua da, baina orokorki pertsona edo erakunde batek bere burua gobernatu eta garatzeko ahalmenari deritzo, gobernu eta garapen horretan besteren eragin edo parte hartze mugatuarekin. Autonomiazko jokabideari eta autonomiaz jokatzen duen pertsona edo erakundeari autonomoa dela esaten da. Heteronomia kontzeptuaren aurkakoa da.\nTerminoa honako esanahi hauetarako erabiltzen da, besteak beste:"}
{"id": "146972", "revid": "17", "url": "https://eu.wikipedia.org/wiki?curid=146972", "title": "Autonomia", "text": ""}
{"id": "146973", "revid": "536", "url": "https://eu.wikipedia.org/wiki?curid=146973", "title": "Mintegi (argipena)", "text": "Mintegi hitzak erabilera ezberdinak ditu:"}
{"id": "146974", "revid": "17", "url": "https://eu.wikipedia.org/wiki?curid=146974", "title": "Mintegi", "text": ""}
{"id": "146975", "revid": "58701", "url": "https://eu.wikipedia.org/wiki?curid=146975", "title": "Toledoko Santa Maria Katedrala", "text": "Toledoko Santa Maria Katedrala (), Toledoko Katedral Primatua ere deitua eta Toledoko Goi Elizbarrutiko egoitza dena, Espainiako arkitektura gotikoaren \"magnum opus\" edo lan gailentzat hartzen den eraikin bat da. 1226. urtean hasi zen eraikitzen, Fernando III.a Santua Gaztelako erregearen erregealdian eta azken ekarpen gotikoak XV. mendean eman ziren, 1493an, Errege Katolikoen erregealdian erdiko nabeko oinetako gangak itxi zirenean. Ol\u00edas del Rey udalerriaren barnean dagoen Olihuelas parajeko harri zuriz eraikia dago.\nEskuarki \"Dives Toletana\" bezala ezagutzen da (\"toledotar aberatsa\" zentzuarekin).\nHistoria.\nJatorria.\nUrteetan zehar, idatzi gabeko tradizio herrikoiak gaur egun katedrala dagoen toki honetan bertan San Eugenio lehen artzapezpikuaren garaiko lehen tenplu bat egon zela kontatu du. Tenplu hau, bigarren aldiz 587an sagaratua izan zen, aldaketa batzuk jasan ondoren, klaustroan dagoen XVI. mendean agertutako idazkuna horren lekuko delarik, testu honekin:\nHiria Hispania bisigodoko gotzaindegi egoitza izan zen. Toledoko kontzilio ugariak dira bere iragan eklesiastiko garrantzitsuaren lekuko. Rekaredo I.ak ere han egin zion uko arrianismoari bere garaian. Musulmanen inbasioak ez zuen kristau eragina berehalakoan ezabatu eta gotzaindegiaren egoitza beste toki batera eramana izan zen, orain Alfizengo Santa Mariaren elizan ezarria geratuz.\nUste denez, bisigodotar garaiko gotzain eraikina berriz ere eraldatua izan zen Toledoko meskita nagusi bihurtzeko. Ikertzaile batzuk diotenez, meskitaren otoitz gela egungo katedralaren bost nabeen gorputzarekin bat dator: \"sahn\" edo patioa egungo klaustroaren eta San Pedroren kaperaren zati batekin bat letorke, eta alminarra kanpandorrearekin. Egungo datu arkeologikoetan musulman eraikinaren hondakin batzuk ikus ahal daitezke: Santa Luziaren kapera barnean sartutako zutabe islamiko bat; koruaren kanpoaldea babesten duten haitzurdinezko fusteak antzinako musulman eraikin bat probestuz egin ziren, girolako eta kapera nagusiko triforioko kalifa-herri garaiko estiloaz eginiko elkargurutzatutako arkuak Kordobako eraikuntza ohitura musulmanekin bat datoz, bere egitura kristau estilokoa den arren.\nAlfontso VI.aren katedrala.\nToledoko hiria Alfontso VI.a Gaztelakoa erregeak konkistatu zuen 1085ean. Hiria odolik isurtzeko beharrik izan gabe ematea posible egin zuten kapitulazioetako puntu bat errege honek gurtza eraikinak, musulmanen zein kristau-mozarabiar biztanleria handiaren erlijioa eta ohiturak errespetatu eta kontserbatzeko egin zuen promesa izan zen, eta, jakina, horien artean meskita nagusia zegoen. Handik gutxira, erregeak Estatu kontuengatik alde egin behar izan zuen, hiriko agintari bezala bere emazte Konstantza eta Sahaguneko monasterioko abadea zen Bernardo Sediracekoa (edo Bernardo Clunykoa) geratu ziren, azken hau Toledoko artzapezpiku kargura goratua izan zena. Bi pertsona hauek, elkar hartuta eta erregea ez zegoela probestuz Juan de Mariana abadeak \"Espainiako Historia Orokorra\" izeneko bere lanean kontatzen duenaren arabera, matxinada bat, inork nahi ez zuen altxamendu bat eta konkistatu berria zen hiriaren hondamena eragiteko zorian utzi zuen zoritxarreko gertakari bat protagonizatu zuten.\nKontua honako hau izan zen: 1087ko urriak 25ean, artzapezpikuak (Konstantza erreginarekin adostuta), meskitaren barrutia indarrez hartzeko jende armatua bidali zuen. Jazoera honen ondoren behin-behineko aldare bat ezarri zuten eta alminarrean kanpai bat jarri zuten kristau ohitura jarraituz \"Mahomaren legearen zikinkeriak jaurtitzeko\". Juan de Marianak dioenez, gertatutakoa jakindakoan Alfontso VI.a horrenbeste haserretu zen ezen erregina eta artzapezpikua ere ez zirela hura baretzeko gai izan eta gertakari horretan zerikusia izan zuten ia guztientzat heriotz zigorra agindu zuela. Elezaharrak dioenez musulmanak izan ziren bakea lortzeko benetako bitartekariak, Abu Walid negozialari eta alfakiarekin, nork erregeari usurpazioa legitimotzat onartzen zutela zioen tolerantziazko mezu bat eraman zion. Keinu hau gogoratu eta eskertzeko, XV. mendeko katedraleko kapituluak omenaldi bat eskaini zion eta bere irudia enkargatu zuen kapera nagusiko zutabeetako batean jartzeko, honela bere oroitzapena betikotuz. Gertakari hau ez dago dokumentatua eta arte historialari askok irudi horretan musulman itxurako apaiz bat ikusten dute. Gertakari haren ondorio bezala toledotar meskita sagaratua geratu zen eta katedral kristau bihurtua, bere egituran ia aldaketarik egin gabe.\nMeskita izan zenaren planorik ez da kontserbatzen eta eraikin hau nolakoa zen ere ez da ezagutzen, baina beste hiri batzuetan (Sevilla, Jaen, Granada, Malaga eta Kordobako meskita bera) kontserbatutako hondakinak kontutan hartuz zutabezko eraikin bat zela suposa daiteke, beharbada beste eraikin bisigodo eta erromatar batzuetatik probestutako zutabe gainean ferra arkuak zituena. Litekeena da Toledoko El Salvador elizaren oso antzekoa izatea, aurretik meskita izan zena."}
{"id": "146976", "revid": "10891", "url": "https://eu.wikipedia.org/wiki?curid=146976", "title": "Cluny ordena", "text": "Cluny ordenaren aurrekaria beneditar ordena da, San Benedikto Nursiakoak VI. mendearen hasieran sortu zuen ordena. 910ean Eliza Katolikoaren barnean ordena monastikoak eraberritzeko borondatea sortu zen. Eta eraberritze hau aipaturiko Benedikto Nursiakoaren Araua oinarri hartuz gertatu zen, monjeen bizitza hauen bizitzak nolakoa izan behar duen zehazten duen araudi bat. Arau honek garapen handia lortzen du Benito Anianekoaren parte-hartzeari esker, baina abadien tradizio propioek eta hauen aplikazioaren errutinak mugatzen dute. Prozesu honetan Clunyko abadiak nagusitzea erabakitzen du komentu ugari elkartuz eta Erdi Aroko ordenarik garrantzitsuena bihurtuz, monasterioak Europa guztian zituena.\nFundazioa.\nCluny ordena, esan bezala, beneditar ordenaren erreforma bat da. 910eko irailaren 11n sortu zen, Akitaniako dukea zen Gilen I.ak Cluny hiribildua aita santuari eman zionean bertan hamabi monje izango zituen monasterio bat sor zezan. Monasterioa M\u00e2connaisn kokatu zen, Saona eta Loiran. Gilen I.ak egin zuen dohaintza ez zen doakoa, baizik eta horren trukean Aulki Santuaren babesa eta bermea lortu nahi zuela, bere botere oso urria baitzen. Gilen Errukitsua monasterioa laikoek kontrolpean hartzea eragozten saiatu zen. Abadiaren fundazio gutunean monjeek, askatasun osoz, abadea aukera zezaketela ezarrita zegoen; beneditar ordenan berebiziko garrantzia zuen puntua. Gutunak larriki salatzen ditu arau hau apurtzen dutenak. Clunyko dohaintza ez da bakarra. Garai honetan domeinu ugari aita santuari emanak izan ziren, V\u00e9z\u00e9lay kasu. X. mendeko aita santuen ospea oso garrantzitsua da. Erreforma monastikoa San Martin d'Autuneko monasterioak eta Fleury-sur-Loirekoak babestu zuten. 914an Brogneko monasterioa sortu zen eragin handiko gune bihurtuz bere sortzaile izan zen G\u00e9rardekin batera."}
{"id": "146977", "revid": "10891", "url": "https://eu.wikipedia.org/wiki?curid=146977", "title": "Clunyko abadia", "text": "Clunyko abadia (Cluni edo Clugny ere bai; ) antzinako beneditar monasterioa da, Frantziako Cluny udalerrian dagoena.\nHistoria.\nClunyko abadia 910eko irailaren 2an sortu zuen Gilen I.a Akitaniakoa dukeak. Bern\u00f3n Baumekoa ezarri zuen abade, eta abadia berehala Sergio III.a aita santuaren agindupean jarri zuen. Benedikto Nursiakoaren arauak gorde behar bazituen ere, jaun eta apezpikuengandik libre aritzeko eskubidea jaso zuen. Berezitasun honek, aitasantutzarekin harreman estuak eduki ahal izateak, bertako abadeen itzal handiak (Odon Santua, Odilon Santua, Hugo Handia Santua) eta urteetan aurrera jo ahala bere mendean hartu zituzten lurraldeen hedadura handiak (1.200 etxe inguru Hugo Handia Santua abadea hil zenean, 1109. urtean), XI. mendeko garrantzizko erlijio erreformagune bihurtu zuten. Cluny hiria, Frantziako erdi-ekialdean dagoen Borgoina eskualdeko Saona eta Loira departamenduan kokatua, antzinako abadiaren inguruan hazi zen.\nClunyn egon zen beste zenbait pertsonaia ospetsu: Hildebrando Santua (Gregorio VII.a aita santua), Petri Agurgarria abadea, ordena Bernardo Clairvauxkoaren erasoetatik babestu zuena.\nArkitektura.\nArtean ere Clunyn abiarazi zen eraberritzeak eragin handia izan zuen, ordura arteko molde erromanikoaren bilakaera gauzatu baitzuen. Neurri handiko eraikuntza da Clunyko eliza. Kanoi ganga zorrotza eta leiho zabalez hornituriko sasi-triforioa ditu, eliz-atari zabalak eta hiru kanpandorre karratu oso garaiak kanpoaldean. Erromako San Petri basilika eraiki zen arte, kristautasunak izan zuen elizarik handiena izan zen Cluny. XIX. mendearen hasieran suntsitu zuten ia erabat."}
{"id": "146983", "revid": "6950", "url": "https://eu.wikipedia.org/wiki?curid=146983", "title": "Arbel (argipena)", "text": "Arbel hitzak erabilera ezberidnak ditu:"}
{"id": "146984", "revid": "105290", "url": "https://eu.wikipedia.org/wiki?curid=146984", "title": "Arbel (ikasgela)", "text": "Ikasgela batean, arbela jatorrian arbelez baina egun bestelako materialez egindako azalera bat da, parte batetik zintzilik, non klarionez behin eta berriz idatzi eta marraztu egiten den, ikasgelako ikasleei azalpenak emateko. Arbelan idatzi ondoren, idatzitakoa ezabagailuaz ezabatu eta berriz ere idazten has daiteke.\nEgun badira plastikoz egindako arbelak, non errotuladorez idazten den. Are eta aurreratuagoak dira arbel interaktiboak, ordenagailu batekin loturik, non ordenagailutik igorritako irudiaren gainean eskuz idatzi ere egin daitekeen."}
{"id": "146986", "revid": "536", "url": "https://eu.wikipedia.org/wiki?curid=146986", "title": "Tutoretza", "text": "Hezkuntzan, tutoretza irakasle batek, tutore izenekoa, ikasle batekin burutzen duen banakako jarduera jarraitua da, ezaguerak irakasteaz gaindi, ikasleari baloreak eta jarrerak transmititu eta ikasketa-prozesuan lagunduz eta gidatuz. Ikastetxeetan, ikasleak irakasgai ezberdinetarako dituen irakasleez gainera, irakaslea ere baden tutore bat izaten du, bere ikasketen jarraipena egiten duena, beste irakasleekin eta ikaslearekin berarekin edo bere gurasoekin harremanetan jarriz. Unibertsitatean, tutoretza klasez kanpo irakasleak ikasleen zalantzak argitu eta ikasketan gidatzeko jarduerari deritzo."}
{"id": "146987", "revid": "17", "url": "https://eu.wikipedia.org/wiki?curid=146987", "title": "Tutore", "text": ""}
{"id": "146988", "revid": "17", "url": "https://eu.wikipedia.org/wiki?curid=146988", "title": "Etxeko lan (argipena)", "text": "Etxeko lan terminoak modu ezberdinetan erabiltzen da:"}
{"id": "146989", "revid": "6950", "url": "https://eu.wikipedia.org/wiki?curid=146989", "title": "Etxeko lan (eskola)", "text": "Etxeko lanak ikasleak eskolaz kanpo, etxean gehienetan, burutzen dituen lanen multzoa da, eskolan hartutako ezaguerak finkatu eta behar bezala ikasteko, irakaslearen aginduz edo gomendioz. Sarri, ariketak, buruketak, idazketak edo besterik gabe ikasitako gaiak berriz ere berrikustea izaten dira. Aldi berean, ohikoa da irakasleak biharamonean ikasleak etxeko lan horiek egin dituen egiaztatu eta ebaluatu eta kalifikatzea, ikasketa prozesua zuzentzeko.\nIkasteko denbora luzatzeko proposamenak.\nEskolatik agindutako etxeko lanak beste antzeko proposamen didaktikoekin batera ikertu egin dira:\nEztabaida.\nEtxeko lanen balio pedagogikoa luze eztabaidatu da hezkuntza eremu askotan. Defendatzaileek ikasleen autonomia sustatzen dutela, ikasteko denbora eskola eremutik kanpo luzatzea ona dela eta ikasteko aukerak biderkatzen direla bezalako argudioak erabili ohi dituzte. Aurkako argudioen artean, ikasleen \"produktibitatea\" jaisten dela, ikasleen aukera-berdintasuna hausten dutela, ebaluazioa zailtzen dutela irakasleek nekez ebaluatu dezaketelako eskola eremutik kanpo ikasleek egiten dutena...\nArazo berezia da etxeko lanen ebaluazio eta kalifikazioa, irakasleek eskolan baino ebidentzia gutxiago jasotzen dituztelako. Ikasle batzuek etxeko lanak egiteko laguntza handiak jaso ditzakete eta beren autonomia, beraz, ez dute gehiegi landuko. Beste ikasle batzuek, ordea, laguntza gutxi edo batere ez, edota, agian, etxeko lanak egiteko aparteko eragozpenak. Eztabaidagarria da, oso, etxerako bidaltzen diren lanak norainoko pisua izan beharko duten, gero, kalifikazioetan.\nHainbat ikerketa egin dira etxeko lanen eraginkortasuna neurtzeko.\nAzken hamarkadetan, Interneten erabilera, Adimen Artifizialaren erabilpena, zuzentzaile ortografiko automatikoen erabilpena, kontratatutako laguntzaileen lana, garai batean etxeko lanei ematen zitzaien ikasteko eta ebaluatzeko balioa zeharo aldatu dute."}
{"id": "146990", "revid": "17", "url": "https://eu.wikipedia.org/wiki?curid=146990", "title": "Etxeko lanak", "text": ""}
{"id": "146992", "revid": "59723", "url": "https://eu.wikipedia.org/wiki?curid=146992", "title": "David McCallum", "text": "David Keith McCallum (1933ko irailaren 19a, Glasgow, Eskozia - New York, 2023ko irailaren 25a) eskoziar telebista eta zinemako aktore bat izan zen. Batez ere, 1960eko hamarkadan \"The Man from U.N.C.L.E\" telesailan Illya Kuryakin errusiar agentea antzezteagatik ospetsua da; halaber, 1963an John Sturges zuzendariak zuzendutako \"The Great Escape\" filmean kontzentrazio esparru batean dagoen Eric Ashley britainiar tenientearena egitegatik: bertan. Steve McQueen, James Garner, Richard Attenborough, James Donald, Charles Bronson, Donald Pleasence eta James Coburn aktoreekin batera lan egin zuen.\nCBS estatubatuar telebista katean emititzen den \"NCIS\" telesaila ospetsuan Donald \"Ducky\" Mallard doktorea antzeztu zuen.\nZiurrenik Euskal Herrian 1980ko hamarkada eta 1990ekoan ETB1an euskaraz nahiz ETB2an gaztelaniaz emititu ziren \"The Invisible Man\" (1975) eta \"Kidnapped\" (1978-1979) telesailetan agertzeagatik ezaguna da. Lehenbiziko telesailean, gizon ikustezinaren paper nagusia zuen, bigarren telesaila, berriz, Robert Louis Stevenson eskoziar idazlearen izen bereko eleberrian oinarrituta zegoen: bertan, Alan Breck Stewart eskoziar matxinatuaren papera antzezten zuen."}
{"id": "146994", "revid": "119347", "url": "https://eu.wikipedia.org/wiki?curid=146994", "title": "Rev Theory", "text": "Rev Theory edota Revelation Theory deituriko hard rock taldea 1997an sortu zen North Andoverren (Massachusetts).\nHaien lehenengo diska Truth Is Currency (2005) izan zen, EMI Elements Recordsen grabatua.\nEgun, Interescope Recordsekin dute kontratua.\nHistoria.\nTaldearen lehengo taldekideak 1997an elkar ezagutu zuten, Merrimack eskolan, North Andoverren, eta taldea ezaguna izateko eta musikatik bizitzeko (musikaren kontura) asmoz, 2002an Long Islandera joan ziren (NY). Urte bat geroago, Matty baxujolea taldean sartu zen, taldea erabat osatuz.\nHaien lehen EP demoa grabatu eta tour bat hasi zuten Girls Gone Wild Rocks America tourrarekin, 2005ean. Horrela, haien lehen diska sortu zuten, Truth Is Currency, EMI Elements Recordsekin. Horri esker, 2005tetik aurrera etengabe izan dira alde batetik bestera, beste taldeen talde irekitzaile telonero bezala (Hinder, Sevendust...).\nRev Theoryren \u201cSlowburn\u201d kanta, Truth Is Currency diskakoa, Mainstream Rock Tracks egindako sailkapenean 27. postuan agertu ziren.\n2006an Hinder, Buckcherry eta Evanescerekin jo zuten eta urte berean Europatik zehar egon ziren hien abestiak zabaltzen.\n2007an, Hinder eta Buckcherryrekin joan ziren biran, eta Papa Roachekin jotzeko aukera izan zuten.\n2008an, taldeak haien izena Rev Theoryra murriztu zuen eta oso ezagunak egin ziren World Wrestiling Entertainmenti esker (WWE), haien ekitaldietan taldearen abestiak etengabe ipitzen baitzituzten. Ezagunenak honako hauek izan ziren: \u201cLight up\u201d eta \u201cHell Yeah\u201d, ekitaldi ezberdinetan abesti ofizial bezala erabilitakoak.\nWWE-i esker, zenbait pertsonaia famatu agertu ziren haien bideoklipetan eta haien ahotsak \u201cVoices\u201d bezalako kantetan entzun ditzakegu.\nUrte horretan, J\u00e4germeister Music Tourrean parte hartu zuten Hinder eta Trapten talde teloneroarentzat.\n2009aren hasieran, Theory of a Deadmanekin eta Ten Second Epicekin bira bat egin zuten. Hilabete pare bat geroago, maiatzean, Buckcherry, Avenged Sevenfold eta Papa Roachekin berdin egin zuten, baina aurten talde garrantzitsuen artean kokaturik. Crue Fest 2.ean ere hartu zuten parte.\nUrte horretan, Rock on the Rangek elkarrizketa bat egin zion taldeari (http://app.synclive.com?show/29548) eta geroago, udan, irrati emanaldi batean egon ziren.\nUdazkenean Seether taldearekin jo zuten eta Breaking Benjaminekin batera aurkeztu ziren. Urrian tour bat egin zuten Lynyrd Skynyrdekin.\n2010eko otsailean material berria prestatzen hasi ziren, haien estudioko hirugarren albuma izango denerako.\n\u201cHell Yeah\u201d abestia haien ezagunena dela esan genezake, azken boladan nahiko entzun baita eta Blue Mountain State telebistako seriearen hasierako abestia da gainera."}
{"id": "146995", "revid": "336", "url": "https://eu.wikipedia.org/wiki?curid=146995", "title": "Sergio III.a", "text": "Sergio III.a (Erroma, c. 860 - \"ib.\", 911ko apirilak 14) Eliza Katolikoko 119. aita santua izan zen 904 eta 911 bitartean.\nTuskuloko kontea zen Sergioren hautaketa aita santu bezala, aita santutzaren historian pornokrazia bezala ezagutzen den garai baten hasiera da, euren maitaleek aita santuen erabakietan izango zuten eragina dela eta.\nFormoso aita santuak Cerveteriko gotzain izendatua, hala ere, \"gorpuaren kontzilioa\"n parte hartu zuenetako bat izan zen, aipaturiko aita santuaren aurka egin zena Esteban VI.a aita santuak bultzatuta eta gorpua lurpetik ateraz eta profanatuz amaitu zena.\n897an Esteban VI.a hil ondoren, Spoleto familiaren laguntzarekin lehen aldiz aita santu bihurtzen saiatu zen, baina ez zuen lortu, aukeratua Teodoro II.a izan baitzen.\nHurrengo urtean bigarren aldiz saiatu zen, baina oraingoan ere ez zuen lortu, Joan IX.a aukeratua izan baitzen, honen ondorioz eskumikatua eta erbesteratua izan zelarik Leon V.a aita santuak erabaki hori atzera bota zuen arteeta, hala, Sergio Erromara itzuli ahal izan zelarik.\nItzuli ondoren eta Spoleto familiaren eta batez ere Erromako senatari eta buruzagi militarra zen Teofilakto I.aren laguntzarekin Kristobal kargutik kendu eta gartzelaratu egiten du ondoren Leon V.a aita santuarekin batera itoarazi egin zuelarik.\nAita Santua eta antipapa ezabatuak, bere aldekoek aita santu bezala aukerarazten dute 904ko urtarrilak 29an eta 898tik Formoso aita santua berrabiltzeko ospatutako kontzilio guztietan erabakitako dekretu guztiak baliogabetzea agintzen du.\nSergio III.aren maitaleak Teofilaktoren emaztea eta honen alaba Marozia izan ziren, honekin seme bat izan zuelarik, Joan XI.a aita santua izango zena, eta zenbait hamarkadetan zehar Erromako benetako gobernari bihurtuko zirenak.\nBere aitasantualdian, 905ean Luis III.a Itsua enperadorea erbestetik itzultzen saiatu zen, baina Italiako erregea zen Berengario Friulikoak harrapatu eta itsutu zuen, era berean enperadore kargutik kendu zuelarik, Sergio aita santuak ondorengo bezala izenda zezan arrakastarik gabe saiatuz.\nBizantziorekin zuen harremanean Leon VI.a Jakintsua enperadorearen laugarren ezkontza baimendu zuen, kasu honetan bere maitale zen Zoerekin, bere seme eta oinordeko bakarra eman ziona. Hau eginez ez zion bakarrik Konstantinoplako Aitalehena zen Nikolas Mistikoari aurre egin, baizik eta garai hartako legedi zibil zein eklesiastikoa ez zituela batere kontutan hartu.\nBere aitasantualdiko gauza positiboen artean, honek iraun zuen bitartean 910ean Clunyko abadia benitoarra sortu zela zegoen, Gilen I.a Akitaniakoak hiribildu bat dohaintza bezala emanez, baina hori zuzenean Aita Santuaren agintepean egoteko baldintzarekin eta ez noble edo gotzain baten agintepean.\nEra berean San Joan Laterangoa Artxibasilika berreraiki zuen, lurrikara baten ondorioz suntsitua izan zena. Aita Santu honen dominetan agertzen da lehen aldiz tiara.\nSergio III.a 911ko apirilak 14an hil zen."}
{"id": "146996", "revid": "512", "url": "https://eu.wikipedia.org/wiki?curid=146996", "title": "Berengario Friulikoa", "text": "Berengario Friulikoa (-924ko apirilak 16) bere amaren aldetik Luis Errukitsua enperadorearen biloba zen, bere ama, Gisela izan baitzen Luisek bere bigarren emaztea izan zen Judith Bavariakoarekin izan zuen alaba. Bere aita Everardo Friulikoa izan zen, Karlomagno eta Luis Errukitsua enperadoreen gorteetako zalduna, azken hau Friuliko markesa (848-863) eta eliza katolikoko santua.\nFriuliko markesa izan zen 874tik aurrera bere anaia zen Unroch III.aren oinordeko bezala.\nItaliako erregea izan zen 888tik aurrera Karlos III.a Lodiaren oinordeko bezala eta tronurako beste hautagaia zen Guy III.a Spoletokoa garaitu ondoren, honek, hurrengo urtean bere burua Italiako errege bezala izendatu zuen arren.\nKarlos III.aren heriotzak ere hutsik utzi zuen tronu inperiala eta honengatik ere borrokatu zuten Berengariok eta Guidok, eta, azkenean, azken hau koroatu zuen Eztebe V.a aita santuak Germaniako Erromatar Inperio Sainduko enperadore bezala 891n.\nBerengariok oraindik ez zuen etsi Enperadore bihurtzeko bere asmoan, eta honela, 900ean, Arnulfo enperadorea hil ondoren, berriz enperadore bihurtzen saiatu zen. Oraingoan Luis III.a Itsuak garaitu zuen, enperadore bihurtzea lortu zuena eta Berengario Italiako tronutik bota zuena.\n905ean Berengariok enperadorea garaitu zuen eta Luis III.a Italiatik kanporatu ondoren tronua berreskuratu zuen. Luis itzultzen saiatu zenean Berengariok harrapatu zuen, nork, Luis III.a itsutzea agindu ondoren, bere burua Enperadore izendatu zuen\nVeronan hil zen erahila"}
{"id": "146997", "revid": "119347", "url": "https://eu.wikipedia.org/wiki?curid=146997", "title": "Lili jauregia", "text": "Lili jauregia Zestoa udalerrian (Urola Kosta, Gipuzkoa) dagoen jauregi bat da, XV. mendean gotiko estiloan eraikia. Jauregiaren eraikina multzo handiago baten parte da, bi burdinola, Lilibea etxea, bi errota eta urtegitxo bat lagun dituela.\nGipuzkoako kultura ondasuna izendatua dago.\nEzaugarriak.\nLili jauregia Erdi Aroko arkitektura zibilaren eredu bikaina da, bere eraikuntza XV. mendearen bukaeran kokatu behar da, aurretikako aipamen dokumentalak ere badiren arren. Estilo gotikoan eraiki zen, Domenja Liliren ekimenez. Erdiko patioaren inguruan antolaturiko jauregi eredu bikaina da. Erdi Aroko dorretxeen zenbait ezaugarri ditu: erlaitzeko gailurreria, kuboak, eta gezi leihoen eta almenen bilakaera. Eraikin hau multzo konplexuago baten parte da, multzo hori jauregiak berak, Lilibea etxeak, Errotatxo eta Errotazar errotek, gaur egun mantentzen ez den kaperak eta Liliko burdinola nagusiak eta txikiak eta haietara ura bideratzeko eraikitako urtegiak osatzen dute. 1984an Eusko Jaurlaritzak monumentu izendatu zuen.\nLili jauregiaren eraikin multzoa bi eraikinek osatzen dute: batetik jauregiak berak eta alboan duen eta komunikatuta dagoen beste eraikin batek bestetik, Lilibea izenekoa eta aurrekoa baino txikiagoa dena. Lilibea harlangaitzezko eraikuntza da, angeluetan harlanduz inguratua, oin laukizuzenekoa, hiru solairu ditu eta bi isurialdeko teilatuarekin estaltzen da. Lilitarren hasierako orubea eta jauregia Lilibean kokatuko zen, baina oso denbora gutxian zaharkituta gelditu zen eta alboan gaur egungo eraikina jaso zen, Aro Modernoko gizarte behar berrietarako egokiagoa. Lilibea jauregiko zerbitzarientzat egoitza bezala lehendabizi eta baserri bezala ondoren erabili izan zen. Gaur egun oraindik ere baserri bezala funtzionatzen du.\nDenboran zehar Lili jauregiak aldaketa ugari izan ditu bere itxuran eta funtzionalitatean, antzinako moldearen arrastoak badituen arren, hala nola sarrera-atea eta zenbait leiho tarte bikoitz maineldunak. Jauregiaren jatorrizko banaketa hondaturik dago, barruko patioa argi ikusi daiteke, baina ez bera inguratzen zuten egurrezko galeria eta egiturak, oin laukizuzenaren arrastoak ditu. Bi erreken artean dagoen harkaitz baten gainean eraiki zen, erreken uraldietatik babesteko leku estrategikoan.\nLili Jauregia oso kontserbazio egoera txarrean zen, hainbat eraldaketaren eta mantentze lan ezaren ondorioz, behin betiko galtzeko arrisku larrian. Gipuzkoako Foru Aldundiak erosi zuen, eta denborarekin zaharberritze zientifiko bat bultzatu. Zaharberritze lan horiek 2010 urtean egin ziren, Ekainberri Fundazioaren eskutik (Eusko Jaurlaritza, Gipuzkoako Foru Aldundia eta Zestoako Udalak osatua).\n2013 urteko martxoan, Lili Jauregiak ateak ireki zituen bisitarientzat, eraikinaren barrualdea Gipuzkoako Foru Aldundiak eta San Telmo Museoak dituzten XVII. mendeko elementuekin jantzi da, haietako asko Lilitarren testamentuetan ageri diren altzariak. Ingurugiro paregabe horretan, Magdalena Amilibia Elekaraeta andreak Lili Jauregian bizi izan zuen azken eguna ekartzen digu gogora, publikoaren konplizitatea bilatzen duen bakarrizketa antzeztuz.\nKanpoaldea.\nFatxada nagusia Erdi Aroko euskal jauregien eredu interesgarrienetako bat da. Gaur egungo fatxada nagusi horretan hainbat apaingarri daude, multzo eder eta dotore hori hutsarte, angelu eta inguruetan oso era harmonikoan antolatzen dutenak. Harlanduz eraikia da eta 2010ean harlandu horri garbiketa prozesu sakon bat burutu zitzaion.\nBeheko solairuak sarrera hutsarte bat du, puntu erdiko arkuarekin, ezkerraldean zorrotza, tiro egiteko prestatuak diruditen hiru gezi-leiho ditu. Solairu nagusian, sarrerako hutsartearen gainean, ezkutu heraldiko baten atala osatzen duen lan bat dago, erabat garbia eta txikia, eta gorago, osakera ederreko hutsarte bat, arku zorrotza, molduraduna, kalatuekin eta martinelekin.\nFatxada nagusiko angeluetatik edo izkinetatik, bigarren solairuaren parean gutxi gorabehera, danbor batzuk sortzen dira, buruan pinakuluak dituztenak; bakoitzak gorputz bakarra osatzen du, hiru lobuluko errezelekin. Fatxadaren errematea aldatuta eta hondatuta dago, jatorrizko gurutzadura eta ura teilatutik erortzeko moduak ia desagertuta, bertan pinakuluen artean igarotzen den moldura ikus daiteke, habe buru eta gargolekin. Moldurak gurutze eta lili lorez osatutako gailurreriari eusten zion. Gaur egun moldura horren arrasto batzuk besterik ez dira gelditzen.\nBarrualdea.\nBarruko patio baten inguruan antolaturiko hiru solairuk osatzen dute Lili jauregiaren barrualdea, horietatik lehengo bi dira gaur egun bisitagarriak. Beheko mailan ikuilua, gurdien sarrera eta burdinolarako pasabidea daude, garai batean hor izango ziren sagarrarentzat dolarea eta sagardoarentzat upategia ere.\nBigarren solairura iristeko eskailerak barruko patioan zeuden, patio hau egurrez eraikitako galeria multzo batek janzten zuen, gaur egun kontserbatzen ez dena. Bertan logela, etxearen bihotza zen areto nagusia, idazmahai komertziala eta sukaldea kokatzen dira.\nHirugarren solairua ganbara da, ez da bisitagarria, garai batean biltegia izango zen, agian zerbitzarien gelak ere hor egon zitezkeen."}
{"id": "146999", "revid": "512", "url": "https://eu.wikipedia.org/wiki?curid=146999", "title": "Toledoko kontzilioak", "text": "Toledoko kontzilioak Toledo hirian 397 eta 702 urteen artean ospatu ziren hamazortzi kontzilio partikularrek jasotzen duten izena da, eta lehena izan ezik guztiak Iberiar penintsula bisigodoen agintepean zegoenean ospatu ziren. Espainia Bisigodoan ordezkaritza kolektiboko biltzarrak egon ziren: \"Senatus\" delakoa eta Toledoko kontzilioak.\nBiltzar bisigodo kontziliarrak bi motakoak izan ziren: probintzialak, gotzaindegi probintziala metropolitar presidentziapean biltzen zutenak eta orokorrak, erresuma osoko gotzainak batuz interes orokorreko gaiak jorratzen zituztenak.\nMonarkia bisigodoko biltzar politiko-erlijioso hauek Erregeak deitzen zituen eta artzapezpikurik antzinakoenak presiditu (ondoren Toledokoak), non ordezkaritza elizako goi hierarkiara eta nobleziara mugatzen zen.\n589an ospatu zen Toledoko III. kontzilioa izaera orokorra izan zuen lehena izan zen, eta bertan erabaki zen hierarka bisigodoek arrianismoari uko egin behar ziotela, eta horrek ondorio bezala ekarri zuen hispanoerromatarren inkorporazio politikoa, une horretan Rekaredo I.a eta gainontzeko godoak katolizismora bihurtu zirelarik.\n633an ospatu zen Toledoko IV. kontzilioan monarkia bisigodoaren hautaketazko izaera berretsi zen. Kontzilio hauetan zehar errege boterearen mugei buruzko erabakiak hartu ziren, baina asko indar kolpeak eta usurpazioak legeztatzeko erabili ziren, eta batzuk judutarren aurkako errepresio neurriak ezarri zituzten, 694an ospatu zen Toledoko XVII. kontzilioan kasu."}
{"id": "147000", "revid": "105290", "url": "https://eu.wikipedia.org/wiki?curid=147000", "title": "Toledoko II. kontzilioa", "text": "Toledoko II. kontzilioa Toledoko Erresuma Bisigodoko gotzainen kontzilio bat izan zen, Toledoko gainontzeko kontzilio guztiak bezala Toledon ospatu zena 527. urtean, bertako gotzaina zen Mont\u00e1 edo Montanus gotzainaren presidentziapean, eta arrianismoari buruz hitz egin zen bertan (eta bere aurka)."}
{"id": "147001", "revid": "512", "url": "https://eu.wikipedia.org/wiki?curid=147001", "title": "V\u00e9zelay", "text": "V\u00e9zelay Frantziako Borgoina-Franche-Comt\u00e9 eskualdeko Yonne departamenduan dagoen hiri bat da. Avallon barrutiaren eta V\u00e9zelayko kantonamenduaren zati ere bada.\nHistoria.\nV\u00e9zelay hiriak Santa Maria Magdalenaren erlikiak kontserbatzen dituen beneditar abadia bat du."}
{"id": "147002", "revid": "1982", "url": "https://eu.wikipedia.org/wiki?curid=147002", "title": "Bison bison", "text": ""}
{"id": "147003", "revid": "155280", "url": "https://eu.wikipedia.org/wiki?curid=147003", "title": "Loarreko gaztelua", "text": "Loarreko gaztelua gaztelu erromanikoa da, Huescako probintziako Loarre herrian dagoena (Aragoi, Espainia), Huesca hiritik 35 kilometro ingurura. Europa osoan hobekien kontserbatu den gaztelu erromanikoa da. Antso Nagusiak eraikia, Hoya de Huescaren gaineko kontrola zeukan eta, bereziki, XI. mendean musulmanen gotorleku nagusi izandako Boleako gazteluaren gainekoa.\nKokapena.\nLoarreko mendilerroaren hegoaldeko isurialdean dago, 1070 metroko garaieran, Hoya de Huescaren eta Garonaren ibarraren artean. Azken hau nahiko igarobide segurua zen Goi Erdi Aroan, Iru\u00f1eko Erresumaren eta Ainsa-Bolta\u00f1aren artean ibiltzen ziren kristauentzat. 8 kilometro hego-ekialdera Boleako gaztelu musulmana zeukan, eta 25 kilometrora Huesca. \nHistoria.\nAntso Nagusiak hasi zuen gazteluaren eraikuntza, XI. mendean, Iru\u00f1eko Erresumaren muga defendatzeko asmoz. Izan ere, G\u00e1llegoko igarobideak kontrolatzeaz gain, bertatik jomugan zeukaten Boleako gaztelu musulmana. Lehenbiziko tenientea 1033. urterako gazteluan zegoen. 1042an, Ramiro I.a Aragoikoak, Antso Nagusiaren sasiko semeak, eskuratu zuen; garai hartan eraiki zuten dorre nagusia, eta haren inguruan herrixka bat sortu zen. \nAntso V.a Ramiritzek gaztelua handitu eta egungo itxura eman zion. Haren agintaldian, Aragoiko Erresumako hiru gune nagusietako bat izan zen, San Juan de la Pe\u00f1a eta Jakako katedralarekin batera. \n1070eko hamarkadan, erregeak agustindar kalonjeen monasterio bat sortu zuen gune militarraren ondoan. 1097 aldean, Antsoren seme Petrik Montearagonera aldatu zituen kalonjeak. Horretaz gain, XII. mendearen hasieran musulmanak Hoya de Huescako eskualdetik egotziak izan ostean, gotorlekuak garrantzi estrategikoa galdu zuen.\n1287an, kanpoko harresia eraiki zen, gaztelupeko herrixka babesteko. XV. mendean, bertako biztanleria Loarre herrira lekualdatu zen; etxebizitza berriak egiteko, gazteluko materialak erabili zituzten. Mende luzez bazterrera utzirik egon ondoren, 1906an monumentu nazional izendatu zuten.\nArkitektura.\nGaztelua oinarri gisara erabiltzen duen kareharrizko harkaitz baten gainean dago. Honek defentsa abantaila handia suposatzen zuen, modu honetan harresiak ezin baitziren minatu (garai hartan gotorlekuen setioetan erabili ohi zen, teknika hau harresia hondoratu edo lurreratzeko asmoz bere azpitik tunel bat eraikitzen zen, eta honela erasoaldia egiteko pitzadura bat irekitzen zen). Gainera dorrez osatutako harresi batez ere inguratuta dago. Orain dela gutxi, Gizateriaren Ondare izateko hautagai gisa aurkeztua izan zen.\nGaztelua nahiko ongi kontserbatua dago (salbuespena Antso III.a Nagusiaren gaztelu zaharraren zatia da, hau nahiko zabar edo hondatua baitago), hori dela eta, Europan hobekien mantendu den gaztelu erromanikoa dela esan ohi da. Bere sarreran dagoen kapera txikia nabarmentzen da (honek akustika harrigarria du), baita gazteluaren eliza bikaina ere (bertan zeuden margolan erromanikoak non dauden ez daki inork), zeinaren ganga bereziki aipagarria den (arte erromanikoan ez ohikoa baita).\nBitxikeriak.\n1983an Alfonso Ungr\u00edak zuzendutako \"Albaniaren konkista\" filmaren lehenbiziko gazteluaren eszenak Loarreko gaztelu honetan filmatu ziren; filmak XIV. mendeko Nafarroako konpainiaren istorioa kontatzen du, eta bertan euskal aktore ugari ageri dira, esate baterako Xabier Elorriaga, Klara Badiola, Ram\u00f3n Barea, Patxi Biskert, Patxi Barko, Amaia Lasa eta Paco Sagarzazu. 2005ean Ridley Scottek zuzendutako \"Kingdom of Heaven\" filmaren gazteluko eszenak filmatu ziren; bertan Orlando Bloom, Liam Neeson, Jeremy Irons, Brendan Gleeson eta Edward Norton aktoreek hartu zuten parte."}
{"id": "147006", "revid": "1310", "url": "https://eu.wikipedia.org/wiki?curid=147006", "title": "Vezelay", "text": ""}
{"id": "147007", "revid": "1310", "url": "https://eu.wikipedia.org/wiki?curid=147007", "title": "V\u00e9z\u00e9lay", "text": ""}
{"id": "147008", "revid": "336", "url": "https://eu.wikipedia.org/wiki?curid=147008", "title": "Galdera eta auzi filosofikoak", "text": ""}
{"id": "147010", "revid": "1340", "url": "https://eu.wikipedia.org/wiki?curid=147010", "title": "Ozeano Bareko Frontea Bigarren Mundu Gerran", "text": ""}
{"id": "147012", "revid": "1340", "url": "https://eu.wikipedia.org/wiki?curid=147012", "title": "Erroma-Berlin-Tokio Ardatza", "text": ""}
{"id": "147013", "revid": "1340", "url": "https://eu.wikipedia.org/wiki?curid=147013", "title": "Ipar Afrikako kanpaina Bigarren Mundu Gerran", "text": ""}
{"id": "147014", "revid": "448", "url": "https://eu.wikipedia.org/wiki?curid=147014", "title": "Santa Kruz apaiza", "text": ""}
{"id": "147016", "revid": "105290", "url": "https://eu.wikipedia.org/wiki?curid=147016", "title": "Zubieta (kirol-instalakuntzak)", "text": "Zubietako kirol-instalakuntzak Gipuzkoako Donostia hiriko Erreala futbol taldea entrenatu ohi den kirol-instalakuntzak dira. Hiri horretako Zubieta auzoko Arrapide etorbidean kokatzen dira.\nGaur egun instalakuntza hauek oraindik gehiago hobetu asmoz Zubieta XXI egitasmoa burutzen ari da, proiektu honi 2000 urteko azaroan hasiera eman zitzaion, azkenean, 2004ko apirilaren 1an inauguratu zelarik.\nInstalakuntzak.\nInstalakuntza hauek osatzen dute:"}
{"id": "147017", "revid": "1340", "url": "https://eu.wikipedia.org/wiki?curid=147017", "title": "La Sexta", "text": ""}
{"id": "147018", "revid": "124743", "url": "https://eu.wikipedia.org/wiki?curid=147018", "title": "Parisko 1. barrutia", "text": "Parisko 1. barrutia () Paris banatuta dagoen hogei barrutietako bat da. Sena ibaiaren eskuinaldean dago eta \u00cele de la Cit\u00e9 uhartearen mendebaldea hartzen du. Arrondissement du Louvre izena ere badu, izen hau askorik erabiltzen ez den arren.\nMugakideak.\nHegoaldean 7. eta 6. barrutiak ditu, mendebaldean 8.a, iparraldean 2.a eta ekialdean 3. eta 4.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zituen 1859ko ekainaren 16ko legeari jarraiki.\nOndasun nabarmenak.\nBadira hainbat eraikin aipagarri 1. barrutian. Denetan aipagarrienak Louvre museoa, Parisko Errege Jauregia, Carrouselgo Garaipen Arkua, Com\u00e9die-Fran\u00e7aise, Sainte-Chapelle eta Pont Neuf."}
{"id": "147019", "revid": "201", "url": "https://eu.wikipedia.org/wiki?curid=147019", "title": "Dvo\u0159\u00e1k giltzadia", "text": ""}
{"id": "147021", "revid": "336", "url": "https://eu.wikipedia.org/wiki?curid=147021", "title": "Toledoko XVII. kontzilioa", "text": "Toledoko XVII. kontzilioa Hispania Bisigodoaren garaian Toledon ospatu zen gotzainen kontzilio bat izan zen, 694. urtean.\nEgika erregea Toledoko XVI. kontzilioan judutarren aurka hartu ziren erabakiekin eta gotzainen grin falta zela eta batere pozik ez zegoenez, beste kontzilio bat abiarazi zuen, azaroak 9an abiatu eta Toledoko Santa Leokadia elizan ospatu zena, bertara zenbat gotzain joan ziren zehazterik ez dagoelarik.\nErregeak, dei hori judutarrek mundu osoko erregeen aurkako balizko konplot bat oinarri hartuta justifikatu zuen, eta erresumaren batzuetan judutarrak matxinatu ere egin zirela aipatu zuen. Erregeak kristautasunera bihurtutako judutarren bitartez hebraiar hispaniarrek beste toki batzuetakoekin batera elkarrekin kristauen aurka matxinatzeko konspiratu zutela jakin zuela adierazi zuen. Egikak judutarrenganako zuen errukia argudiatzen zuen, eta horren froga bezala eurak kristautasunera bihurtzearen trukean euren esklabu kristauak mantendu ahal izatea baimendu izana adierazi zuen. Kristautasunera bihurtutako judutarrak ezkutuan euren jatorrizko ohitura eta sinismenekin jarraitu zutela zioen, eta judutarrekin hauek esklabu bihurtuz amaitzea proposatu zuen, Narbonense probintzian izan ezik, non probintzia osoa kaltetzen zuen kolera izurriteak biztanleria biziki murriztu zuen, eta non judutarrak soilik euren ondasunak duxari ematera kondenatuak izango ziren.\nErabaki erlijiosoak.\nGotzainek erregeak esandakoa berretsi zuten eta honen izenean judutarrei hauen ondasun guztiak kentzea eta euren emazte eta seme-alabekin batera esklabu bihurtzea agindu zuten. Hortik aurrera ezingo ziren askatuak izan, ea, esklabu bezala, ezingo zuten euren erlijioa praktikatu. Judutarren esklabu kristauak askatuak izango ziren eta erregeak esklabu kristau horietatik batzuk izendatuko zituen esklabu bihurtutako judutarrak har zitzaten, lehenago judutarrek ordaintzen zituzten zergak ordaintzeko baldintzarekin, judutarren gaineko zerga berezia barne. Era berean euren seme-alaben zaintza galduko zuten, familia kristauei hauek hez zitzaten emanak izango zirenak.\nApaizen ezohikotasun batzuk aipatu ziren: bataiatzeagatik eta sakramentu honetan eta konfirmazioan krisma emateagatik kobratzea eta ofizio eta karguen promozioengatik.\nErabaki politikoak.\nKontzilioetako ezinbesteko zati diren erabaki politikoei jarraiki, Egika hil ondoren bere alarguna edo bere semeak irain zezakeen ororen aurkako anatema adierazi zen, irain orien zerrenda xehatu bat emanez. Eta erregearen eta errege familiaren ongizatearen aldeko otoitzak eskatzen ziren erresuma guztiko eliza katedralizio guztietan urteko egun guztietan Ostiral Santuan izan ezik."}
{"id": "147023", "revid": "512", "url": "https://eu.wikipedia.org/wiki?curid=147023", "title": "Musulmanen okupazioa Euskal Herrian", "text": "Musulmanek VIII. mendearen hasieran okupatu zuten Euskal Herria . Hala ere, Euskal Herriko lurralde menditsuetan haien agintea Iberiar penintsulako gainerako lurraldeetakoa baino askoz ere ahulagoa izan zen.\nOmeiatarrak euskal lurraldeetara heldu.\nMahoma hil eta urte gutxitan, Islamak ikaragarrizko hedapena izan zuen. VIII. menderako, armada musulmanek Afrikako iparraldeko eta Asiako hego-mendebaldeko hainbat lurralde konkistatu zituzten.\nGarai hartan, Iberiar penintsula ia osoa bisigodoen menpe zegoen, eta euskal lurraldeetan baskoiak bizi ziren. 711. urtean, musulmanek Gibraltarko itsasartea zeharkatu zuten Rodrigo Iru\u00f1ean baskoien kontra ari zela, eta Guadaleteko guduan\nRodrigo errege bisigodoa garaitu ondoren, Iberiar penintsula osoan hedatzeari ekin zioten.\n715. urterako musulmanek hainbat euskal lurralde okupatu zituzten, baina ez mendialdeko lurraldeak; izan ere, lurralde haietako klima haientzat desegokia zen (hezeegia), eta ez zuten interes ekonomiko handirik agertu. Hala ere, musulmanek egungo Euskal Herriko hegoaldea konkistatu zuten, Iru\u00f1ea ere tartean zela, horretarako bertako biztanleekin errendizio-hitzarmen batera helduz. Huesca ere, garai hartan euskal lurraldean kokatua, omeiatarren mende erori zen luze gabe.\nHorrenbestez, omeiatarrek Iba\u00f1etako mendatean izango zuten muga bat, mendebaldetik ere Burebaraino helduko ziren eta ekialdetik, berriz, Jacara heldu izana oso litekeena da. Hain zuzen, Iru\u00f1ea egungo Gaskoiniara espedizioak antolatzeko abiapuntu bihurtu zen 733. urte arte bederen. Konkista horren berri eman zuten historialari arabiarren arabera, garai hartako euskaldunak \"biluzik ibiltzen diren piztiak bezala\" bizi omen ziren.\nEuskaldunak andaluziarrekin bat eginik eta bereiz.\nEuskaldunak baskoien giza taldekoak izaki, Baskoniako dukerriarekin leialak ziren. Dukerri horren muina Pirinioez iparraldera zegoen, eta guztiz independentea zen 768 arte. Iberia islamdarreko indar militarrek (andaluziarrek) hainbat eraso egin zizkieten Pirinioez iparraldeko baskoiei, baita txikizioak eragin ere egungo Gaskoinian. Iru\u00f1ea hainbatetan altxa zen Kordobako agintearen kontra, baina 781ez geroztik Ebroren arro osoa Abd ar-Rahmanen esku geratu zen.\nAldi berean euskaldun asko musulman bihurtzen hasi ziren, muladi direlakoak, eta lurraldean lurraldeko botere politikoak eratzen hasi ziren, betiere musulman, baina Kordobatik aparte, adibidez, Huescan eta Tuteran VIII. mende amaieran. Garai hartan, Banu Qasien leinu boteretsua hasi zen indartsu egiten Euskal Herriko hegoaldeko lurretan. Euskaldun izango ziren, edo beharbada ez, baina lotura estua izan zuten IX. mendean sortutako Iru\u00f1eko erresumarekin harik eta X. mende hasieran botere osoa galdu eta leinua galdu egin zen arte. Aragoiko Alfontso I.ak 1115. urtean Tutera konkistatu zuen, eta euskal lurraldeko musulmanen agintaritza politikoari akabera eman zion era horretan.\nArtea musulmanen garaian.\nKordobako kaliferriaren menpeko eskualdeen gertutasunak eta Banu-Kasitarren jabegoekin harreman adiskide\u00adtsuak zirela eta, IX. mendean bederen, eragina izan zuen musulmanen eta mozarabiarren arteak eskemak eta ereduak har\u00adtzerakoan, bai ar\u00adkitekturan nahiz bere edergarrietan. Mozarabiarren arte aztarnak Nafarroako erresuma zaharrean zehar sakabanaturik diren gaztelu eta elizetako leihoetan gelditu zaiz\u00adkigu.\nTuteran Musulmanen eraikinak.\nBeharbada, nabariena, guztiz musulmana den horretan, Tuteran bilatu behar\u00adko li\u00adtzateke, harresia eta gotorlekua zituela-eta, laster iri\u00adtsiko zen penin\u00adtsulako mahomatar hiri garran\u00adtzi\u00adtsuena izatera.\nBertako eraikinik bikainena Mez\u00adkita Nagusia izan zen, Muza II.ak (841\u2011862) eraikia, nonbait. Haren aztarnak azaldu ziren katedraleko lanak egiterakoan. Aztarna horietatik ikusteko atseginenak zenbait kapitel eta men\u00adtsula dira, egun Nafarroako Museoan direnak.\nKapiteletan hainbat mota gorde dira:\nAz\u00adkenik, bada neurriz txikiagoa den pieza bat, ar\u00adku bikia zuen leiho bati zegokiona, nonbait; zahar\u00adkitu itxura du kiz\u00adkur alakatuak eta saskiari eran\u00adtsitako koilarinoa duena. Ferra\u2011ar\u00adku\u00adtxoak pieza bakarrean dituen leiho bat gera\u00adtzen da.\nTuterako meskita berekoak dira dotore apaindutako harzuriz\u00adko ukondoak, atariko aterpearen hegaletan zirenak. Egituraz\u00adko itxuraren arabera sailkatuz I\u00f1iguez Almechek hirutan zatitu nahi izan zituen.\nMusulmana da baita garbiketako ur-aska zati eder bat ere, katedralaren ipar aldeko abside baten zoruaren az\u00adpian aur\u00adkiturikoa. Berauen aurrealdeak hirugingilez\u00adko ar\u00adkuez apainduak dira, eraztun eta soka-iz\u00adpiz\u00adko ingurune bikoitz batean mugatuak, andaluziar ereduen aztarna garbiak.\nMusulmanen bi ku\u00adtxatila.\nEz dugu bukatu\u00adtzat emango sail musulman hau, bi artelan bi\u00adtxi lehenik aipatu gabe: Fitero eta Iru\u00f1eko marfilez\u00adko ku\u00adtxatilak. Gerrako harrapakinak izango ziren eta beharbada zenbait jaberen eskuetatik igarotakoak.\nFiteroko Ku\u00adtxatila prisma egiturakoa da: 89 x 128 mm luze-zabalean eta 83 altueran. Medina Azaharako Halaf marfil eskulangileak eginiko sinadura darama, gure aroko 966. urtean, emakume bati eskain\u00adtza eginaz, agian Alhakam II.aren arrebari ala emazteari. Horrela bada, kaliferrietako lantegietako lehen aldikoa da. Ataurike fineko apainketa du, landare\u00adtza hu\u00adtsez\u00adko gaiei buruz\u00adkoa, hondoa bera ere laua du, baina erliebe lauez nabarmen\u00addua.\nLeireko Ku\u00adtxatila.\nOraindik ere oparoagoa da, edozein alderditatik, Iru\u00f1eko Museoan dagoen Leireko ku\u00adtxa\u00adtxoa, Nunilo eta Alodia martirien erlikia-ku\u00adtxa bihurturik dago.\nBaditu 33 cm luzeran, eta 22 cm zabalean eta altueran. Medina Azaharatik datorrena da berau ere, gure aroko 1005. urtean Faray eta hainbat ikaslek izenpeturik dago, eskain\u00adtza luze bat dauka Alah\u2011en eta buruzagi baten oho\u00adretan, beharbada Almanzorren seme Abd\u2011del-Ma\u00ad\u00adlik\u2011en ohoretan, marfil gaineko erliebe finak ditu bere alde guztietan eta baita estalkian ere. Bi aurre luzea hiru domina gingildu handitan zati\u00adtzen da, eta saihe\u00adtsetakoak bitan.\nFiteroko ku\u00adtxatilarekin kontrajarriz, Leirekoari ataurikea gu\u00adtxitu eta animalia mul\u00adtzoak \u2013ehiza-eszenak\u2013 eta giza irudiak \u2013kalifa, musika tresnak jo\u00adtzen ari diren emakumeak, zerbi\u00adtzariak eta abar\u2013 gehi\u00adtu zaizkiolako nabarmen\u00adtzen da, eta litekeena da ekialdeko ereduetan inspiratua izatea; baina, dena dela, konposaketa zen\u00adtzu handikoa da eta irudietan plastikotasun orekatua duena; hau dela eta Kordobako marfilgin\u00adtzako piezarik ederrenetarikoa da.\nMozarabiarren arrastoak dituzten kristau-elizak.\nMusulmanek eraikinetako artelanetatik kristau-elizetara igaro\u00adtzen bagara, errekonkista lanagatik Iru\u00f1eko erresumaren alderdietara pixkanaka hedatuz joan zirenetan ez dugu sumatuko gur\u00adtzaren aztarnetan gabeziarik. Muga aldeko lurrak zirenez, mozarabiarren aztarnak eta baita bisigodoen oroigarri zenbait ere suma daiteke lehen begirada batean.\nAraba.\nAistrako San Julian (Zalduondo).\nArabako iparraldean orain gu\u00adtxi aur\u00adkitu eta zaharberritu zen (garai bateko Aistra udalerrian) Zalduendoko San Julian ermita. Eliza hau, uste izaten denez, behin\u00adtzat, Julian eta Basilisa Santuei eskainia da, martiri egiptiarrak biak, eta beren aldeko jaiera VII. mendetik hedatu zen Penin\u00adtsulan.\nNeurriz txikia da, eta zorua angeluzuzena du, harri\u00adtzar handiz eta hu\u00adtsean muntatuz, erromatarren tradizioko tresneriaz eraikia dago. Eraikina teilatupetik doan zehar\u00adkako alaka-erlaitz batean buka\u00adtzen da, sortaldeko eta sartaldeko hormen goialdean frontoi baten oinarriak osatuz. Hegala du hainbat eratako harburuen gainean ezarria: bata leuna da, bestea animalia buruz apaindua eta beste zenbait giza buru zakarrekoak.\nEkialdera, leiho tailatu txiki bat ageri da okre kolorekoa, harri monolitiko baten gainean, besteak baino nabarmenagoa da eta itsu\u2011leiho estu bat du zuloa, marra bikoitz paralelo batez apaindua, alde banatan bana, eta burualde modura ferra begi itxura duen zabalune batez koroa\u00adtzen da, harri\u00adtzekoa bada ere, Ourenseko Ambiako Santa Eufemiaren an\u00adtzekoa da.\nEliza txiki honi bisigodoen garaiko data jarri dionik ez da falta izan: baina, bere an\u00adtzinakotasun itxura hori, ar\u00adkitektura tradizioetako bizirik iraute baten moduan hartu izan ohi da."}
{"id": "147024", "revid": "105290", "url": "https://eu.wikipedia.org/wiki?curid=147024", "title": "Avalloneko barrutia", "text": "Avalloneko barrutia Frantziako barruti bat da (frantsesez \"arrondissement\"). Borgoina eskualdeko Yonne departamenduan kokatua dago. Bere barnean 10 kantonamendu eta 149 udalerri daude.\nBarruti baten hiriburuari azpiprefektura deritzo (sous-pr\u00e9fecture frantsesez). Barruti baten barnean departamenduko hiriburua edo prefektura dagoenean, prefektura hori da barrutiko hiriburua, eta prefektura zein azpiprefektura izaera du.\nAvallon barrutiaren hiriburua Avallon hiria da\nBanaketa administratiboa.\nKantonamenduak.\nAvallon barrutiko kantonamenduak honako hauek dira:"}
{"id": "147058", "revid": "201", "url": "https://eu.wikipedia.org/wiki?curid=147058", "title": "Izaki transgeniko", "text": ""}
{"id": "147059", "revid": "201", "url": "https://eu.wikipedia.org/wiki?curid=147059", "title": "Organismo transgeniko", "text": ""}
{"id": "147060", "revid": "119347", "url": "https://eu.wikipedia.org/wiki?curid=147060", "title": "Parisko 2. barrutia", "text": "Parisko 2. barrutia (frantsesez \"2e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. Arrondissement de la Bourse izena ere badu, \"Burtsaren barrutia\", izen hau askorik erabiltzen ez den arren.\nMugakideak.\nHegoaldean 1. barrutia du, mendebaldean 9.a, iparraldean 9.a eta 10.a eta ekialdean 3.a.\nAuzoak.\nBarrutia honako lau auzoetan banatua dago:\nHistoria.\nHiri bilbea XV. eta XVI. mendeetan sortu zen, Paris ipar-mendebalderantz hedatu zenean. Hala ere, lehen biztanleak XIV. mendekoak dira. Karlos V.aren harresiak (1371 - 1380) Aboukir kaleraino hedatzen ziren. XVI. mendean, hiria Luis XIII.aren harresietaraino (1617 - 1643) hedatu zen, egungo \"Grands Boulevards\".\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147061", "revid": "201", "url": "https://eu.wikipedia.org/wiki?curid=147061", "title": "H\u00f4tel de Sully", "text": ""}
{"id": "147062", "revid": "201", "url": "https://eu.wikipedia.org/wiki?curid=147062", "title": "Hotel de Sully", "text": ""}
{"id": "147063", "revid": "536", "url": "https://eu.wikipedia.org/wiki?curid=147063", "title": "Chamart\u00edn (Madril)", "text": "Chamart\u00edn Espainiako Madril hiriburua osatzen duten 21 barrutietako bat da, 5. hain zuzen ere. Hiriaren iparraldean kokatzen da, honako auzo hauek osatzen dutelarik: El Viso (51), Prosperidad (52), Ciudad Jard\u00edn (53), Hispanoam\u00e9rica (54), Nueva Espa\u00f1a (55) eta Castilla (56). Iparraldetik Fuencarral-El Pardo barrutiarekin mugatzen du, ekialdean Ciudad Lineal barrutia du, hegoaldean Salamanca barrutia, hego-mendebaldean Chamber\u00ed eta mendebaldean berriz Tetu\u00e1n barrutia du. Menendez Pidalen teoriaren arabera eta Euskaltzaindiak eta Koldo Mitxelenak berretsita, Chamart\u00edn izenaren etimologia \"Aita Martin\" izango litzateke."}
{"id": "147064", "revid": "119347", "url": "https://eu.wikipedia.org/wiki?curid=147064", "title": "Parisko 5. barrutia", "text": "Parisko 5. barrutia (frantsesez \"5e arrondissement de Paris\") Paris banatuta dagoen hogei barrutietako bat da. Sena ibaiaren ezkerraldean dago. Arrondissement du Panth\u00e9on izena ere badu, izen hau askorik erabiltzen ez den arren.\nMugakideak.\nHegoaldean 14. eta 13. barrutiak ditu, mendebaldean 6.a eta iparraldean Sena eta 4.a.\nAuzoak.\nBarrutia honako lau auzoek osatzen dute:\nHistoria.\nErromatarrek \"Lutezia\" eraiki zuten gunean kokaturik dago.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak.\nAdministrazioa.\nBarruti hau, lau auzotan banatua dago:"}
{"id": "147065", "revid": "201", "url": "https://eu.wikipedia.org/wiki?curid=147065", "title": "Parisko V. barrutia", "text": ""}
{"id": "147066", "revid": "201", "url": "https://eu.wikipedia.org/wiki?curid=147066", "title": "Parisko I. barrutia", "text": ""}
{"id": "147067", "revid": "201", "url": "https://eu.wikipedia.org/wiki?curid=147067", "title": "Parisko II. barrutia", "text": ""}
{"id": "147068", "revid": "201", "url": "https://eu.wikipedia.org/wiki?curid=147068", "title": "Parisko III. barrutia", "text": ""}
{"id": "147069", "revid": "201", "url": "https://eu.wikipedia.org/wiki?curid=147069", "title": "Parisko IV. barrutia", "text": ""}
{"id": "147070", "revid": "201", "url": "https://eu.wikipedia.org/wiki?curid=147070", "title": "Parisko VI. barrutia", "text": ""}
{"id": "147071", "revid": "201", "url": "https://eu.wikipedia.org/wiki?curid=147071", "title": "Parisko XIX. barrutia", "text": ""}
{"id": "147072", "revid": "119347", "url": "https://eu.wikipedia.org/wiki?curid=147072", "title": "Parisko 6. barrutia", "text": "Parisko 6. barrutia (frantsesez \"6e arrondissement de Paris\") Paris banatuta dagoen hogei barrutietako bat da. Sena ibaiaren ezkerraldean dago. \"Arrondissement du Luxembourg\" izena ere badu, izen hau askorik erabiltzen ez den arren.\nMugakideak.\nHegoaldean 14. eta 15. barrutiak ditu, mendebaldean 7.a, iparraldean Sena eta 41.a eta ekialdean 5.a.\nAuzoak.\nBarrutia honako lau auzoek osatzen dute:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak.\nDemografia.\n(1) Biztanle kopuruaren gailurra."}
{"id": "147073", "revid": "201", "url": "https://eu.wikipedia.org/wiki?curid=147073", "title": "Palais-Royal", "text": ""}
{"id": "147074", "revid": "201", "url": "https://eu.wikipedia.org/wiki?curid=147074", "title": "Mohorovi\u010di\u0107 diskontinuitatea", "text": ""}
{"id": "147075", "revid": "6327", "url": "https://eu.wikipedia.org/wiki?curid=147075", "title": "OCDE", "text": ""}
{"id": "147076", "revid": "201", "url": "https://eu.wikipedia.org/wiki?curid=147076", "title": "Place de la Concorde", "text": ""}
{"id": "147077", "revid": "201", "url": "https://eu.wikipedia.org/wiki?curid=147077", "title": "La Madeleine Eliza", "text": ""}
{"id": "147079", "revid": "23317", "url": "https://eu.wikipedia.org/wiki?curid=147079", "title": "Club Deportivo Atl\u00e9tico Baleares", "text": "Club Deportivo Atl\u00e9tico Baleares (gaztelaniaz eta ofizialki; katalanez Club Esportiu Atl\u00e8tic Balears) 1920an sortutako Palma Mallorcako (Balear Uharteak) futbol taldea da, Bigarren B Maila jokatzen duena.\nDatuak.\n2023-24 barne:\n2019/2020 Taldea.\n2019ko abuztuaren 28a"}
{"id": "147085", "revid": "9470493", "url": "https://eu.wikipedia.org/wiki?curid=147085", "title": "Ikasliburu", "text": "Ikasliburua, eskola liburua, irakasliburua edo testuliburua, hezkuntzan, gai jakin bati buruzko ezagutza biltzen duen liburu bat da, ikaslearentzat propio egina eta bereziki ikastetxeetan erabiltzen dena. Gaiari buruzko eduki teorikoa modu didaktikoan erakusteaz gainera, ariketak eta ikaslearen ebaluaziorako beste atalak ere izaten ditu.\nTestuliburuak irakaskuntza-tresna gisa sortu ziren Johannes Gutenbergek inprimategia asmatu zuenean.\nTestuliburuak tradizio historiko luzea du, latina irakasteko lehen kartilekin abiatzen dena. Ondoren, hainbat diziplinatako informazioak eta kontzeptuak biltzen zituzten eskola-entziklopediak bihurtu ziren, lehen hezkuntzan espezializatuak. Gaur egun, Interneten garapenetik aurrera, formatu digitalean daude, baina kasu gehienetan ez dute funtsezko aldaketarik eragiten paperean egiten direnekiko.\nLiburua ikasle guztiei zuzenduta dagoenez, normalean ez dira ikasle talde zehatz baten egoeratik abiatzen, eta ez dute ikasleen gaitasunen eta interesen aniztasuna kontuan hartzen"}
{"id": "147086", "revid": "512", "url": "https://eu.wikipedia.org/wiki?curid=147086", "title": "Dirulaguntza (hezkuntza)", "text": "Hezkuntzan, dirulaguntza, ikaste-laguntza, beka () edo burtsa () ikasle bati ikasketak ordaintzeko ematen zaion diruzko laguntza bat da, baliabide ekonomiko urriak edo merezimendu akademikoa izateagatik esleitutakoa da. Dirulaguntzak ikastetxeak berak edo, maizago, gobernu edo bestelako erakundeek ematen dituzte eta horiek eskuratzeko dirulaguntza eskatu eta hautespen-prozesu bat gainditu behar da, non eskatzen diren baldintzak eta betebeharrak aintzat hartzen diren. Hezkuntzaz gainera, dirulaguntzak ikerkuntza-alorrean ere ohikoak dira, ikertzaile berriak trebatzeko."}
{"id": "147087", "revid": "336", "url": "https://eu.wikipedia.org/wiki?curid=147087", "title": "Doktorego", "text": "Unibertsitatean, doktoregoa edo doktoretza maila akademiko gorena da, unibertsitateko titulazio bat duten pertsonek gai zehatz baten gainean doktorego-tesi izeneko ikerketa-lana egin eta epaimahai batek ebaluatu eta onespena eman ondoren lortzen dena. Doktoregoa duten pertsonei doktore deritze. Ingeles hizkuntzako herrialdeetan \"Ph. D.\" edo \"Philosophy Doctor\" hitzak erabiliz adieratzen da pertsona batek doktorego-maila duela. Orobat, \"honoris causa\" doktoreak izendatzen dira unibertsitatean, bizitzan zehar egindako gizartean egindako ekarpen edo burututako ikerketa edo lanagatik sari moduan."}
{"id": "147088", "revid": "17", "url": "https://eu.wikipedia.org/wiki?curid=147088", "title": "Doktore", "text": ""}
{"id": "147089", "revid": "56334", "url": "https://eu.wikipedia.org/wiki?curid=147089", "title": "John Dewey", "text": "John Dewey ( ahoskatua) (Vermont, 1859ko urriaren 20a \u2013 New York, 1952ko ekainaren 1a) estatubatuar pedagogo eta filosofo pragmatiko bat izan zen. Pedagogo moduan, eskolaren helburua haurrari munduan eta gizartean bizitzen erakustea dela baieztatu zuen, ikuspuntu pragmatiko batetik eta haurrak ikasteko duen berezko gaitasuna eta eskolako demokrazia eta lankidetza bultzatuz. Bere ideiek batez ere 1920-1940 urte bitartean izan zuten eragina eta egun, hezkuntzan guztiz onartuak eta arruntak diren arren, bere garaian aurrerakoiak izan ziren eskola tradizional zurrunaren aldean.\nPedagogia.\nPedagogo honek (modernismoaren barruan kokatua) eskola tradizionalaren eta antzinakoaren aurkako zenbait proposamen pedagogiko berri formulatu zituen. Hartara, hezkuntza berriak antzinakoa gainditu beharko du, ez soilik diskurtsoan baizik eta praktikan ere.\nJohn Deweyren teoria aztertuta, haren ustez, \"hezkuntzaren zeregina, beharrezkoa izango da giza biziraupenerako\"; funtzio hori, gizartearen oinarrizko zereginen barne kokatzen da, aurrera egiteko ezinbestekoa izango da.\nUmeak, bilatu, aztertu, miatu, eta ingurunea arakatu behar du, esperientzia ikasteko beharrezko metodoa izanik. Honela, egoera berrien aurrean interes, malgutasun eta kuriositatea handiagorekin erreakzionatuz. Kontrakoa, emandako emaitza finko baten arabera aritzea izango da. Beraz, hori jakinda, esperientzian oinarritutako teoria bultzatzen duela esan beharra dago, hau da, ikasketak, umearen esperientziaren araberakoak izango dira, honela, egiten duenaren kontzientzia hartuz.\u00a0\nDeweyen iritziz, eskolak haurraren garapenaren alde jokatu behar du, garapen hori besteekiko elkartasunezko jokabidean izan behar dela nabarmenduz. Horrela, adimena haurrak beretzat duen zerbait izateaz haraindi, besteekiko harremanetan erabili behar duen zerbait da. Aldi berean, eskolak bizipen eta esperientziarako gune izan behar dela baieztatzen du, haurraren berezko jakin-mina aprobetxatuz, eta, teoria baztertuz, praktika, esperimentazioa eta jolasa \"(learning-by-doing)\" direla hezkuntzaren ardatza. Ildo beretik, Deweyek irakasleen jarduera lankidetzan eta etengabeko komunikazioan oinarritu zuen, haurraren hezkuntza prozesua behatuz eta zuzenduz. Irakasgaien araberako eskola ordutegiaren aurka agertu zen eta haurren praktika-jarduerek bizitzako arlo guztietarako irakaspenak eman ditzaketela erakutsi zuen. Bere ideiak egiaztatu eta praktikan jartzeko, \"University of Chicago Laboratory Schools\" izeneko laborategi-eskolak sortu zituen Chicagon.\nHau posible izateko, eskolak zenbait puntu betetzea beharrezkoa izango da:\nEskolak bete beharreko urratsak ikusita, Deweyren proposamen metodologikoa bost fasetan bereziko da:\nPuntu hauek kontuan izanda, Deweyk, hezkuntza beharrezko elementutzat hartzen du, gizartearen eguneroko gertaerei aurre egiteko. Beraz, honen ustetan, hezkuntza behar soziala da, norbanakoaren ezaugarrien araberakoa izan behar dena: sexua, adina, etab. Honela, bi hezkuntza mota bereizten ditu, formala alde batetik, eskolan burututakoa izango dena, eta bestetik, ez formala, gizartean ematen dena.\nHau jakinda, umeak ikasteko erarik egokiena, gizartea eta bertan ematen diren jarduerak aztertzea izango da, horien artean, usadioak edota sentimenduak. Baina Deweyren teoria jarraituz, hauek ez dira era fisikoan ikertu behar, baizik eta horien izaerari gizarte-ingurunearen bitartez. Honela, umea gizartean ematen diren jarduerak erreparatzen dituen bitartean, aldi berean honek bertan murgiltzen laguntzen du, bertako jarrerak barneratuz.\nHonela, banakako edota taldeko esperientzia ikasketari esker, norbanakoak gizartearen biziraute teknikak ikasteaz gain, hauek garatzen ditu. Izan ere, Deweyk, bi metodo hauek bereizten ditu, taldekoa eta banakoa. Lehenengoa, xede komunetara heltzeko ekintza\nindartsua izango da; eta bigarrena, aldiz, hezitzailearen eta heziaren arteko interakzioa izango da.\nProposamen pedagogiko honen bitartez, gizartearen moralitatea (arauak, ohiturak, pentsaerak, kultura, eta abar) onartzeko lagunduko duen erreminta izango da hezkuntza."}
{"id": "147090", "revid": "105290", "url": "https://eu.wikipedia.org/wiki?curid=147090", "title": "Hezkuntza sistema", "text": "Hezkuntza sistema gizarteak bere kideen hezkuntzarako eratzen dituen erakunde, eragile eta prozesuen multzoa eta horien antolakuntza da. Egun, hezkuntza sistema formalak dira nagusi, pertsonaren hezkuntza-ibilbidea guztiz zehazten duten hezkuntza-mailak, curriculum eta bestelako arauak ezarriz, gehienetan estatuek ezarritakoak gizarte eta sistema sozioekonomikoaren beharrizanen arabera. Halatan, adibidez, Frantziako hezkuntza sistema esamoldea erabiltzen da frantziar estatuan indarrean dagoen hezkuntza antolakuntza izendatzeko."}
{"id": "147094", "revid": "17", "url": "https://eu.wikipedia.org/wiki?curid=147094", "title": "Hezkuntza-sistema", "text": ""}
{"id": "147096", "revid": "42539", "url": "https://eu.wikipedia.org/wiki?curid=147096", "title": "Nota (argipena)", "text": "Nota hitzak erabilera ezberdinak ditu:"}
{"id": "147097", "revid": "17", "url": "https://eu.wikipedia.org/wiki?curid=147097", "title": "Nota", "text": ""}
{"id": "147099", "revid": "6950", "url": "https://eu.wikipedia.org/wiki?curid=147099", "title": "Kalifikazio (hezkuntza)", "text": "Hezkuntzan, kalifikazioa edo nota ikasle batek egindako lana edo bere ezaguera-maila neurtzeko erabiltzen den zenbakizko-balio (0-10 bitartean, Espainian) edo kategoria bat (Atik Fra, Estatu Batuetan) da. Ebaluazio prozesuan une batean egiten den \"argazki\" moduko zerbait da kalifikazioa. Ezaguera-maila neurtzeaz gainera, kalifikazioak ikasle batek irakasgaia \"gainditu\" (edo \"aprobatu\") edo \"gainditu gabe\" (edo \"suspenditu\") duen zehazten du eta horretan oinarrituz ikasleak ezaguera-maila altuago batera edo hurrengo hezkuntza-mailara igarotzen den erabakitzen da. Aldi berean, ohikoa da irakasgai multzo bateko ezaguera-maila neurtzeko, irakasgai ezberdinetako batezbesteko nota kalkulatzea, nota guztiak bateratuz.\nArlo akademikoan, askotan, irakasleari ikasleen maila neurtzeko eskatzen zaio. Kalifikazioak hitz gutxitan (gutxiegi, nahiko, ondo, oso ondo, bikain) edota zenbakiekin (0-10) emateko ohitura nahiko hedatuta dago. Garai batean esanahi lanbrotsuago zuten esamoldeak ere erabili izan ziren (Hobetu beharko - Aurrerapen egokia).\nGure hezkuntza sistemetan osagai kuantitatiboak eta kualitatiboak izan ohi dituzte. Kalifikazio kuantitatiboek honelako itxura izaten dute: 0, 1, 2, 3, ... 7, 8, 9, 10. A+, A, B+, B, C+, C, C-... Kualitatiboek honelako sintagmak: oso gaizki, eskas, nahiko, ongi, oso ongi, bikain... Hobetu behar du XXX horretan, aurrerapen egokia... Kontuz XXX horrekin...\nKalifikazioak, gure hezkuntza sistemetan, buletinetan komunikatzen zaizkie ikasleei eta beren familiei, eta gorago aipatutako ohiko aldagai kuantitatibo eta kualitatiboekin batera, irakasleen oharrak gehitzen dira batzuetan, ezarritako kalifikazioren bat azaltzeko edo osatzeko.\nSubjektua, objektua.\nNork kalifikatzen du nor? Gure hezkuntza sistemetan ikasleei bakarrik ezarri ohi zaizkie kalifikazioak eta ardura hori irakasleei esleitu zaie, hezkuntzako beste eragileei ez, nahiz eta noiz edo noiz eskatu egin diren irakasleentzako ebaluazio-kalifikazio prozesu batzuk ezartzea, edo ebaluazio prozesua hezkuntzako testuinguru zabalago batera hedatzea.\nZer kalifikatzen da?\nEuropako pedagogiako eraikin teorikoek, azken hamarkadetan, defendatzen dute irakaskuntzan ikasleek protagonismo handia izan behar dutela, eta ikasleen konpetentziak garatzen laguntzeko etengabeko prozesua izan behar duela ebaluazioa... Kalifikazioak ebaluazio prozesuan bat-bateko \"argazki\" moduko zerbait lirateke...\nBaina eraikin teoriko horiek eskoletako nota-boletinetan nola gauzatzen diren aztertuz gero, irakasle askok, oraindik ere, ebaluazio tresna erabiliena azterketa dutela ikus liteke. Eta azterketa horiek, gehienetan, konpetentzietan egindako aurrerapenak baino, ikasleek irakasleek hautatutako edukiak noraino ikasi duten (askotan buruz) neurtzen dute.\nAzterketekin batera, irakasle askok, beren programazio didaktikoetan, ikaslearen jarrera, ikasleak noraino egin dituen etxeko lanak, etab. neurtu ohi dira, konpetentzia kontuetan egindako aurrerapenak neurtu gabe."}
{"id": "147100", "revid": "17", "url": "https://eu.wikipedia.org/wiki?curid=147100", "title": "Nota (hezkuntza)", "text": ""}
{"id": "147102", "revid": "1340", "url": "https://eu.wikipedia.org/wiki?curid=147102", "title": "Club Esportiu Atl\u00e8tic Balears", "text": ""}
{"id": "147103", "revid": "119347", "url": "https://eu.wikipedia.org/wiki?curid=147103", "title": "Pico Turquino", "text": "Pico Turquino (1.974 m) Kubako mendirik altuena da. Karibeko uharte honetako hego-ekialdean dagoen Sierra Maestra mendilerroan dago.\nEzaugarriak.\nLehenago \"Pico Real del Turquino\" izenaz ere ezaguna zen. Etimologia baten arabera \"turkesa\" izenetik letorke.\nKubako mendilerro nagusia den Sierra Maestrako erdialdean dago, kostaldetik oso hurbil; baso eta ibaiz betetako eremua da, bide nagusietatik kanpora izugarri itxia dena. Landare eta fauna aberastasun handiko lurralde babestua da eta Parke nazional bati izena ematen dio. Tontorrean Jilma Madera eskultorearen Jos\u00e9 Mart\u00edren busto bat dago; geroago gerrillari aritu zen Celia S\u00e1nchez Manduleyk eta bere aitak ipini zuten 1953an, Mart\u00edren jaiotzaren mendeurrenean.\nIgoera.\nBere tontorrera heltzeko bideak bai Santiagoko bai Granmako probintzietatik ateratzen dira; Turquino lehenaren barruan dago; bigarrenaren mendirik garaiena La Bayamesa (1.730 m, mendikate berean) da. Hegoaldetik kostaldetik bertatik ateratzea posible da, ia 2.000 metroko desnibelari aurre eginez; horixe da biderik laburrena. Ipar-mendebaldetik bide luzeago baina ez halabeharrez zailago bat dago. Goraino heltzeko bidean gorabehera ugari pasatu behar dira; zenbait tartetan bideak asko ixten dira.\nErregistratutako lehen igoera (eta ez \"aurkikuntza\", zenbait iturrik aipatzen duten bezala) 1915ekoa da; Regino Verdecia eta Joaqu\u00edn Rodr\u00edguez kubatarrek Erik Leonard Ekman eta Johann August Nystrom zientzialari suediarrak lagundu zituzten tontorra zapaltzeko orduan.\nHistorikoa.\nXVI. mendean Gerardus Mercator kartografo flandestarrak egindako mapa batean \"Tarquino\" izena agertzen da.\n1957an Kubako Iraultza aurrera atera zuten gerrillariak mendiaren inguruan ibili ziren. Sierra Maestran 200 bat lagun bildu ziren; 1958an Fulgencio Batista diktadorearen tropek taldea desagertarazteko saiakera egin bazuten ere ez zuten lortu eta harrezkero gerrillariek kontrolpean izan zituzten lurrak handituz joan zen. Tontorra bera pribatua izan zen 1958ko urria arte."}
{"id": "147106", "revid": "336", "url": "https://eu.wikipedia.org/wiki?curid=147106", "title": "Anton Makarenko", "text": "Anton Semionovitx Makarenko (, ; Bielopolie, Ukraina, 1888ko martxoaren 13agreg./martxoaren 1ajul. - Mosku, 1939ko apirilaren 1a) sobietar pedagogo bat izan zen. Bere pentsamendu pedagogikoa hezkuntza jarduera kolektibista moduan ulertu zuen, aldi berean, garaiko sobietar ideologiari jarraiki, hezkuntzaren emaitza, errendimendu eta produktibitatea nabarmenduz. Eskolak komuna moduan antolaturik, ezaguerak transmititzeaz gainera, haur eta gazteen nortasun osoa osatu behar zuela aldezten zuen. Horrela, garaiko pedagogismo aurka jotzen zuen, hezkuntzaren helburua ideologia sozialistak eredutzat zituen pertsonak sortzea zela baieztatuz. Besteak beste, Gorki kolonia eta Dzerzhinski komuna eskola kolektiboak sortu zituen, non haur eta gazteek ikasiz gainera produkzio lan produktiboak ere egiten zituzten, antolaketa zorrotz batez. Bere lanetatik \"Poema pedagogikoa\" izenburukoa da ezagunena.\nBiografia.\nAnton Semionovich Makarenkok 15 urte zituela hasi zen hezkuntzan lan egiten, hasieran irakaslearen laguntzaile gisa eta 17 urte zituela irakasle bilakatu zen. 1920.urtean, adingabeko delitugileentzako zentru bat sortzea eskatu zioten Errusiako hegoaldean, hain zuzen ere Poltava inguruan, zentro horrek Colonia Maxima Gorki izena hartu zuen. Bertan kaleko haurrak hartzen zituzten, haien gurasoak Gerra Zibilean, epidemien edo gosearen ondorioz hildakoak ziren, haur horiek berehala gazte azkarrak, moral altukoak eta gustu estetiko altukoak bilakatzen ziren. Makarenkoren hitzetan, gazte bat gaiztoa izatekotan gizarte baldintza desegokien ondorioz da. \nMakarenkok sistema pedagogiko berritzailea sortu zuen, hori eleberri, antzezlan eta gidoi zinematografikoen bitartez islatzen zen. Autorearen obrarik garrantzitsuena Poema Pedagogiko deiturikoa da, hura medikuak, pedagogoak eta ingeniariak antzezten zuten. \n1917ko Irailean, bigarren hezkuntzako ikuskatzailearen posizioa hartu zuen. Urte berean Errusiako Iraultza hasi zen, Makarenko bere burua identifikatu zuen eta une aproposa iruditu zitzaion eskoletan gizarte berriko izaera kolektibo eta produktiboa ezartzeko. Errusiako Iraultza garaian %80ko analfabetismo tasa zuen herri bati hezkunza eskeini ondoren 1939ko Apirilaren 1ean hil egin zen. \nPedagogiarekin kontaktua.\n1904ean 16 urte zituela, institutua bukatu zuen ikasgai guztiak nota ezin hobeekin gaindituz eta urte bateko luzeera zuen pedagogia kurtso batean sartu zen, bertan langileria auzoetako haur hezkuntza klaseetarako irakasleak prestatzen zituzten. 1905eko udaberrian Makarenkok kurtsoa bukatu zuen eta urte bereko udazkenean irakasle gisa hasi zen bere aitak lan egiten zuen inguruko eskolan. Makarenko irakasle ezin hobea zen, ezagutza handiko gizona izateaz gain ezagutza horiek era magistralean transmititzen bazekien, gainera pentsatzen eta arrazoitzen irakasten zuen. Hala ere, esan beharra dago, ikasleek Makarenko errefusatzen zutela.\nMakarenkori pedagogiarekiko interesa ebaluazio bateko noten oreka egitean piztu zitzaion, momentu hartan haurrekin esperimentatzea erabaki zuen. Horretarako haur bakoitzaren batez bestekoa atera zuen eta lortutako emaitzaren arabera zerrenda bat egin zuen, lehenengo postutik azkenengora. Hori egiterako orduan, azkenengo postuan gelditu zen haurra samintasun sakonean sartu zen, horrek Makarenko hunkitu egin zuen. Ondorioz, Makarenkok zera ikusi zuen, irakasle ona izateko ezagutzak transmititzeaz gain ikasle bakoitzaren berezitasun guztiak ulertu behar zituela. \nMaila-igoerak eta lekualdaketak.\n1911an Makarenko hezkuntzako ikuskatzaile gisa Dolinskaiara bidali zuten. Bere klaseetan kognitiboa zena emozionalarekin batzen zuen, horrela bere ikasleen aisialdian esfortzu intelektual handia behar ez zuten ekintzen bidez, hau da, antzerki eta jolas desberdinen bidez hezten zituen.\n1914an Poltavan irekitako Pedagogia institutua sortu zuten, bertan bigarren hezkuntzarako irakasleak prestatzen zituzten. Makarenkok inoiz ez zuen galdu ikasteko gogoa, hori dela eta berehala izena eman zuen ikasle gisa. \nUrriko Iraultzatik aurrera.\n26 urte zituela Goi-mailako institutuan hasi zen ikasle gisa, haurrekin esperientzia zuen bakarra izanik, berehala hasi zen pedagogia eta literatura historiko-filosofikoa era sakonean lantzen. Lehenengo maila bukatzean, urrezko domina lortu zuen eta zuzendaritza postuak izan zituen bigarren mailako hezkuntza eskoletan. Makarenkoren bizitzan zein milaka pertsonen bizitza erabat aldatu egin zen Errusiako Iraultza gertatu zenean, gertaera hura milaka soldatapekok eta intelektualek amesten zuten. Horren eraginez gizarteko psikologia aldatzen hasi zen, emakume eta gizonezkoek aberastasun indibidualaren nahia garbitu zuten. \n1918ko hasieran, Makarenko pedagogiari hasiera eman zion eskolara bueltatu zen, bertan zuzendari izanik. Garai hartan Armada Zuriak gerra zibila hasi zuen sobietarren aurka, horren ondorioz Makarenkoren herria bizilagun Alemaniarrez bete egin zen. Azkenik, 1919an Armada Gorriari esker Kremenchug eta Kriukov libratu ziren eta 1920an botere sobietikoa Ukraina osoan ezarri zen. \nUrriko Iraultzaren ondoren.\n1919ko abuztuan, Makarenko Poltavara bueltatu zen eta lehen mailako eskolaren zuzendari bilakatu zuen. Hurrengo urtean lokal faltaren ondorioz, eskolako eremuan ekonomia nazionala ezarri zen, hori dela eta goizero ekonomialariak aritzen ziren, eta arratsaldean berriz haurrak joaten ziren, horrek ikasketak zailtzen zituen eta are gehiago esperimentu pedagogikoak. \nObrak.\nPoema Pedagogikoa deituriko obra, Makarenkoren obrarik garrantzitsuena izateaz gain autorearen gustukoena ere bada, egileak 1928an bizitako esperientziak kontatzen ditu. Obra hori 3 zatitan banaturik dago, L'anno diciassettesimo almanaka literiarioan argitaratua izan zen 1934-1935 urteetan. Bere obra guztiak hurrengoak izan ziren: \nAzken Urteak.\nBere bizitzako azken urteetan, bere ideien aitorpen publikoa gogor borrokatu zuen, eta erantzukizun handiko postuak onartu zituen: 1935tik 1937ra, Ukrainako barne-gaietarako Langileen Komisariako kolonien ataleko zuzendariordea izan zen. Geroago, Moskura bizitzera joan zen, era sakonean egin zuen lan hezkuntza-programak antolatzeko eta idazle gisa jardun zuen. "}
{"id": "147113", "revid": "11782", "url": "https://eu.wikipedia.org/wiki?curid=147113", "title": "Pico Real del Turquino", "text": ""}
{"id": "147114", "revid": "11782", "url": "https://eu.wikipedia.org/wiki?curid=147114", "title": "Turquino", "text": ""}
{"id": "147116", "revid": "23317", "url": "https://eu.wikipedia.org/wiki?curid=147116", "title": "Lutxana Arraun Elkartea", "text": "Lutxana Arraun Elkartea Erandioko Lutxana auzoko arraun taldea da, 1983an sorturikoa.\nXX. mendearen hasierako estropadetan aritu izan ziren Lutxanako traineruak eta 1930an \"CRSD Bilbao\" taldea eratu zuten. Gaur egungo kluba 1983an sortu zen eta harrobia lantzea izan du helburu. Azken urteetan arazo handiak izan ditu trainerua uretaratzeko, azkenengo aldiz emakumezkoen trainerua aritu zen 2021ean.\nHistoria.\nXX. mendearen hasiera.\nLutxanaren historia Abra eta Portugalete inguruan 20. hamarkadan jokatu izan ziren estropadetan hasten da, irabazi ez arren emaitza onak lortu baitzituen, 1928 urteko bigarren postua kasu. 1933an Kontxako Banderan ere hartu zuen parte, zortzi traineruren artean zazpigarren gelditu zelarik. Taldearen sorrera ofiziala 1930an izan zen Club de Remo Sociedad Deportiva Bilbao izenarekin. Bilboko arraun talde bakarra izan zen urte askotan zehar.\nLutxana Arraun Elkartea.\nGaur egungo \"Lutxana Arraun Elkartea\" 1983an hartu zuen, Erandio Bilboko udalerritik desanexionatu zenean. Klubak arazo handiak izan ditu eta sarritan beste elkarte batzuekin batu behar izan da trainerua atera ahal izateko, hala Bermeorekin (1996) edo Deusturekin (2000). Azken urteetako denboraldi onena 2003. urtea izan zen KAE Ligan laugarren postua lortu zuelarik. Egun, KAE Ligako bigarren mailan ari da.\nHistoriarako datu bat ere utzi du. Iratxe Ortiz de Pinedo aurreneko emakumezko patroia izan zen gizonezkoen traineru bat gidatzen. KAE 2. Ligako estropada batean izan zen. \n2020ko denboraldian emakumezkoen trainerua osatu du estreinekoz eta bi urtez aritu zen ETE Ligan. Ezaguna egin zen haren traineru koloretsua. Emaitzak ordea apalak izan ziren.\nEmakumezkoen trainerua.\n2010 denboraldian saiatu ziren trainerua osatzen baina ez zuten lortu eta Bizkaiko selekzioaren barnean hartu zuten parte. 2020 denboraldian atera zuen aurrenekoz emakumezkoen taldea. \"Ederra\" trainerua oso koloretsua atera zuen, horia, arrosa, berdea eta morea. Eva Mena margolariak diseinaturiko trainerua izan zen eta emakumezkoen partaidetza kirolean irudikatu nahi izan zuen. Bizkaiko txapelketan bigarren postua eskuratu zuen lau traineruren artean.\n2021ean \"Ederra\" traineru klasikoa atera du, kolore urdinekoa.\nAntolaturiko banderak.\nErandioko Bandera antolatzen du urtero Lutxanako Arraun Elkarteak, trainerua atera edo ez. Abuztuko azken asteburuan izaten denez, bertan jokatzen dira KAE 1 eta 2 arteko play-offak. \nAipatzekoa da talde galiziar batek Euskal Herrian lorturiko lehen garaipena Erandiko ikurrinan izan zela. 1995. urtean Mecos taldea Kontxako sailkatze estropada jokatu asmoz Donostiaraino joan zen, baina baimenik jaso ez zuenean gonbidatu gisa aritu zen Erandion eta Bandera eskuratu zuen."}
{"id": "147117", "revid": "512", "url": "https://eu.wikipedia.org/wiki?curid=147117", "title": "Jonathan Powell", "text": "Jonathan Nicholas Powell (1956ko abuztuaren 14 -) Tony Blair Erresuma Batuko Lehen Ministroa izan zen bitartean (1997tik 2007ra) bere kabineteko burua izan zen.\n2010eko martxoan Euskal Herriko egoera politikoari buruz publiko egin zen Bruselako Adierazpena sinatu zutenen artean dago.\nJonathan Powellek 2011ko urriaren 17an parte hartu zuen Aieteko bake konferentzian , Donostian. Koffi Annan eta Europako beste 5 lider politikorekin presiditu zuen mahaia (Bertie Ahern, Gro Harlem Brundtland, Pierre Joxe eta Gerry Adams), eta bertan ETAri borroka armatuari bukatzeko eskatu zioten alde bakarreko eta Espainiako zein Frantziako gobernuekin negoziatu gabeko prozesu baten baitan. Handik hiru egunetara ETAk borroka armatuari amaiera ematea erabaki zuen.\nBiografia.\nJohn Frederick Powell Royal Air Forceko goi kargua izan zenaren seme, botere handiko familia batean jaio zen; Charles Powell bere anaia Margaret Thatcherren kanpo politikarako aholkularia izan zen.\nIkasketak Canterburyko \"Cathedral Choir School\" eta hiri bereko \"King's School\" delakoan hasita, geroago Historia Oxfordeko Unibertsitatean eta Pennsylvaniako Unibertsitatean egin zituen. BBC eta Granada Television telebistetan lan egin zuen 1979an Foreign Officen sartu baino lehen.\nDiplomazian.\nErresuma Batuko Kanpo Harremanetarako ministerioan Hirugarren idazkari eta 1981ean Lisboarako Bigarren idazkari postua eman zioten. Bere hurrengo ardurak Estokolmon (1986, UKDEL CDE) eta Vienan (urte bereko irailean, UKDEL CSCE) bete zituen.\nTony Blairrekin.\nWashingtonen zebilela zerbitzua diplomatikoa utzi eta 1995ean orduko Oposizioaren liderra zen Tony Blairrek deituta berarekin lanean hasi zen. 1997an Alderdi Laboristak hauteskundeak irabazi eta gero goi mailako ardurak hartu zituen Alastair Campbellekin batera.\nAgintean egondako lehen urteetan burutu zituen funtsezko lanen artean Irlandako bake prozesua izan zen; Ostiral Santuko Hitzarmena lortzeko bidean kolaboratu zuen. Gobernu autonomoaren eraketa posible egin zuen bilakaeraz liburu bat idatzi zuen 2007an, \"Great Hatred, Little Room: Making Peace in Northern Ireland\", Random House argitaletxeko adarra den The Bodley Headek Londresen aterata; liburuan aurreko urteetan porrot egin zuen Euskal Herrian bizi den gatazkarako negoziazio saiakera ere aztertzen du; Jesus Egigurenekin adibidez harreman zuzenak izan ditu.\nBlair Lehen Ministroa izan zen denbora osoan gai oso desberdinetan bere aholkularirik preziatuenetakoa izan zen. \"Cash for Honours\" (\"Sosak ohoreentzat\") deitu zen eskandalu politikoaz poliziak birritan galdekatu zuela uste da.\nAzken urteak.\n2008ko martxoan IRArekin egin bezala Al Kaida eta talibanekin negoziatzeko aholkua eman zien zenbait gobernuri. Foreign Office ideia horren aurka atera zen.\n2010eko urtarrilaren 18an Erresuma Batuak Irakeko Gerran izan zuen ardurak ikertzeko batzordearen aurrean deklaratu zuen; bi hilabete geroago Euskal Herrian bizi den gatazka politikoari irtenbide baketsua eman nahian argitaratutako Bruselako Adierazpenaren sinatzaileetako bat izan zen."}
{"id": "147118", "revid": "11782", "url": "https://eu.wikipedia.org/wiki?curid=147118", "title": "Jonathan Nicholas Powell", "text": ""}
{"id": "147119", "revid": "15795", "url": "https://eu.wikipedia.org/wiki?curid=147119", "title": "Gerra karlistak", "text": ""}
{"id": "147120", "revid": "880", "url": "https://eu.wikipedia.org/wiki?curid=147120", "title": "Sezesio Gerra", "text": ""}
{"id": "147121", "revid": "201", "url": "https://eu.wikipedia.org/wiki?curid=147121", "title": "Amelie Nothomb", "text": ""}
{"id": "147122", "revid": "512", "url": "https://eu.wikipedia.org/wiki?curid=147122", "title": "Kris Kristofferson", "text": "Kris Kristofferson (1936ko ekainaren 22a, Brownsville, Texas, Estatu Batuak) estatubatuar country eta folk abeslari eta aktorea da. Musika munduan \"Me and Bobby McGee\", \"Sunday Mornin' Comin' Down\", eta \"Help Me Make It Through the Night\" bezalako abestiak abesteagatik ezaguna da. Zineman ere hanibat filma ospetsuetan agertu izan ohi da."}
{"id": "147123", "revid": "336", "url": "https://eu.wikipedia.org/wiki?curid=147123", "title": "Lorenzo Milani", "text": "Lorenzo Milani (Florentzia, 1923ko maiatzaren 27a - Florentzia, 1967ko ekainaren 26a) italiar apaiza izan zen Barbiana izeneko herriska txikian. Herri Eskolan (scuola popolare) idazle eta pedagogo bezala aritu zen, eta eskola hau \u201cegunean 12 orduz, urtean 365 egunez\u201d zegoen irekita.\nHaur pobreekin egin zituen ekintza hezitzaileak aukera eman zioten hainbat kritika gutun idazteko. Haietako bat \"Lettera a una professoressa\" izan zen (euskaraz, \"Gutuna andere\u00f1o bati\"). Bere ikasleekin batera idatzi zuen eta ezagutzera eman zuen derrigorrezko eskola italiarrean zegoen klasismoa eta hautakortasuna.\nLorenzo Milaniren beste kritika gutun ospetsu batzuk hurrengo hauek izan ziren: Militar Kapilauei Gutuna eta Epaileei Gutuna. Gutun publikoak izan ziren, Toscanako eskualdeko kapilau militar lizentziatuen jakinarazpenari erantzunaren emaitza. Aipatutako lehenengoaren ondorioz, prozesamendu judizial bat izan zuen.\nBizitza.\nLehenengo urteak.\nHaurtzaroa.\nLorenzo Cazo Domenico Milani Comparetti Florentzian jaio zen 1923ko maiatzaren 27an. Albano Milani eta Alicia Weissren bigarren semea zen, burgesia aberats, laikoa eta kulturaduna zen bikotea. Bere anai nagusia Adriano zen, eta arreba txikia Elena. Bere aita, Albano, kimikaria zen eta literaturaren zalea, Monstespertolin zituzten ondasunak gestionatzen jarduten zena. Montequfoniko gaztelua eta Gigliolako herria ziren ondasun horien parte. Beste alde batetik, bere ama, Alicia, familia judutar bohemiko batetik zetorren, Triestera lekualdatu zena lan egiteko. Biak agnostikoak eta antiklerikaltzat hartzen zuten bere burua, jakinduria kultural handia izan zuten biek eta Florentziako kultura altuko beste familiekin zuten harremana: ikuspuntu intelektual batetik, haien seme-alabak haurtzaroa bizi izan zuten klima erabat handia zen batean. 1930ean, 1929ko estatubatuar Depresio Handia Italiara krisi ekonomiko eta finantziario ekarri zuen, eta honek familia behartu zuen Milanera lekualdatzera. Hala ere, Lorenzo bere egonaldia txandakatu behar zuen Savonako hirian, Milaneko hirian bizitzeko oztopatzen zioten arnasteko arazoak zituelako. Hurrengo urteetan erregimen nazia finkatzen joan zen eta, handiagotzen hasi zen antisemitismoaren aurrean, bere gurasoak erabaki zuten eliza kaotolikotik ezkontzea y Lorenzo eta bere anai-arrebak bataiatzea.\nNerabezaroa.\nMilaniren nerabezaroa ez zen izan bere haurtzaroa bezain atsegina. Nortasun alaia eta argia izateagatik bereizgarria zen. Liceo Klasiko Berchet bigarren hezkuntzako eskolan egindako ikasketak eskola-etekin txikikoak izan ziren, bere ikaskideekin borrokak izan zituen eta bere aitarekin hainbat desadostasun izan zituen bere etorkizunarekiko. Eskolako girotik urruntzeko zuen pazientzia eza bultzatu egin zuen geratzen zitzaizkion kurtsoak aurreratzera, nahiz eta bere asmoa arrakasta handirik ez izan. 1941eko maiatzean graduatu zenean, unibertsitatean matrikulatzeko bere gurasoen asmoa errefusatu zuen, eta margolaria izateko desira adierazi zuen. Proiektu honekin buruan, Florentzian bizi den Hans-Joachim Staude margolari alemaniarraren estudiora joan zen. Margolari hau Lorenzoren hazte artistikoan irudi gakoa izan zen, eta geroago kristautasunerako bihurtzerako giltza izan zen ere bai. Milanirentzako, Stauderen pentsamendu artistikoa, bere ideia zentrala \u201cbeti funtsezkoa bilatzea, xehetasunak ezabatzea eta sinplifikatzea, eta gauzak unitate gisa ikustea, non parte bakoitza besteen mende dago\u201d zena, ezinbesteko kredoa bihurtu zen. 1941eko irailean, Brerako Arte Ederren Akademian eman zuen izena Lorenzok, eta han Achille Funi eta Eva Tea izan zituen irakasle bezala. Azken hau, Milaniren interesa arte sakratuarekiko eta liturgia pizten laguntza handia izan zen. Gainera, hizkuntzetarako zuen trebetasuna nabarmena egin zen: ingelesa, frantsesa, alemanera, gaztelania, latinera eta hebrearra hitz egiten zituen.\nGaztaroa.\nEtapa honetan, Milani \u201cmaitemindu egin zen Breran ezagututako ilegorri eder batekin, Tiziana deiturtikoa. Lorenzok erakutsi zizkidan berari egindako erretratuak\u201d, bere laguna Saverio Tutinoren hitz memorialetan. Klasekide hori Tiziana Fantini deitzen zen, eta, nahiz eta sentimenduz konprometituta egon, nahi denbora eman zuten elkar haiek biek artearekiko zuten grina eta erregimen faxistaren aurkako jarrera partekatzen. Haien arteko konfiantza Milaniren ideien barne-aldaketaren testigu pribilegiatua egin zuen Tiziana: 1942an, eliza batean aitortu zion \u201cApaiz bihurtuko naiz\u201d. Lorenzo bakarrik joan zen Akademiara lehenengo urtean, baina Tiziana kurtsoa bukatu zuen eta lehenengo aldiz margolari bihurtu zen Milanen, eta geroago Triesten. Bere bizitza sentimentala, aldiz, ez zen mugatu Tizianarekin zuen adiskidetasunean. Lorenzok harreman handia izan zuen, \u201cia ezkongai-harremana\u201d izan zena, Neera Fallaciren aburuz, Carla Sborgirekin, Pietro Ichinoren izeko zena, zeinen gurasoak Milaniren hainbat ekimen babestu zuten. Michele Ranchetti, elizaren historialaria eta psikoanalista, bere obra batean, aditzera eman zuen Sborgik izan zuen \u201czauriaz\u201d Milanik baztertu zuenean apaiztegian sartzeko.\nKristautasunera bihurketa.\nBeste alde batetik, Milanik liturgiarekiko zuen interesa indartu zuen, eta hau babestua eta lagundua geratzen da 1942ko udan gertatutako gertaera batekin. Montespertolin zegoen landetxe batean oporretan zeudela, meza-liburu bat topatu zuen, eta honetan aurkitu zuen Oresto del Buonori egindako korrespondentzia batekin harrituta geratu zen, Oresto del Buonori bere kidea izan baitzen Liceon. 1943an, gerraren ondorioz, Lorenzo Milani Milanetik joan behar izan zuen, eta bere familiarekin Florentziara joan zen berriro. Ekainean, Arte Ederren Akademia utzi eta gero, fede kristaura bihurtu zen 20 urte zituela. 1947an apaiztua izan ondoren, Calenzanora bidali zuten 1954ra arte, eta ostean, eliza florentziarrak zigortua, Barbianako parrokiara bidali zuten, Mugelloko mendietan, Florentziatik 45 km-tara. Han, modu pribatu eta librean, irakasle gisa aritu zen hil egin zen arte, 1967an.\nBere lanak.\nHezkuntza metodo pedagogiko berri bat sortu zuen oso desberdina dena ohiko sistemekin konparatuz. Eskola-porrota eta pobreen alde zegoen mugimendu laiko oso garrantzitsua bilakatu zen. Espainian \u201cMovimiento de Educadores Minanianos\u201d deituriko mugimendu berriztatzaile pedagogikoa dago.\nHainbat artikulu eta liburu idatzi zituen, hala nola, \"Lettera a una professoressa\" (1967), hizkuntza askotara itzulia (euskaraz, Gutuna andere\u00f1o bati). Aurretik \u201cEsperientzia Pastoralak\u201d argitaratu izan zuen, eta 1965an kontzientzia oztopoen defentsarako dokumentuak: \u201cMendekotasuna jada ez da bertute bat\u201d.\nHeriotza.\nLorenzo Milani Florentzia hil zen, 44 urte zituela, kantzer linfatiko baten ondorioz.\nBitxikeriak.\nFrancisco Aita Santuaren irakurketa.\nMilaniren apaiz-eginkizunetik, Francisco Aita Santuak bere konpromezu hezitzaileari buruz baieztatu zuen:\n\u00abBere ezinegona, haatiko, ez zen matxinadaren emaitza, baizik eta bere umeekiko amodioaren eta samurtasunaren emaitza, bere taldea zirelako, haingatik sufritzen eta haiei batzuetan ukatzen zitzaien duintasuna emateko borrokatzen zuen. Berea ezinegon spirituala zen, Kristori, Ebanjelioari, Elizari, jendarteari eta eskolari zien maitasunarekin elikatua\u00bb\nFrancisco Aita Santua\nTelesaila.\n1997an, Lorenzo hil eta 30 urte geroago, RAI-k telesail txiki bat estreinatu zuen: Lorenzo Milani, II priore di Barbiana, Sergio Castellitok protagonista izanda. Bere irudia eta bere idatziak ez dute gaur egungo pedagogian, prentsan eta kultura italiarretan gaurkotasuna galdu. Espainiako Telebista transmititu egin zuen \u201cAdi\u00f3s Barbiana\u201d dokumental frantsesa."}
{"id": "147124", "revid": "90204", "url": "https://eu.wikipedia.org/wiki?curid=147124", "title": "John Ritter", "text": "John Ritter (1948ko irailaren 17a, Burbank, Kalifornia - 2003ko irailaren 11a, Burbank, Kalifornia) estatubatuar telebista eta zinemako aktorea izan zen. Batez ere Estatu Batuetako ABC telebista katean 1970eko hamarkadan zehar emititu ziren Three's Company eta 8 Simple Rules telesailetan Jack Tripper eta Paul Hennessy pertsonaien paperak antzezteagatik ezaguna izan zen. Zineman ere hainbat filma ezagunetan lan egin zuen."}
{"id": "147126", "revid": "512", "url": "https://eu.wikipedia.org/wiki?curid=147126", "title": "Sheryl Brown", "text": "Sheryl J. Brown Washington Hirian dagoen AEBetako Bakerako Institutuko Diplomazia Birtuala arloko zuzendaria. Nazioarteko gatazken azterketan aditua, 2010eko martxoan Euskal Herrian bizi den gatazka politikorako irtenbide baketsua lortu nahian publiko egin zen Bruselako Adierazpena sinatu zutenen artean dago.\nBiografia.\nBi urte Parisko American Universityn ikasi eta gero 1970ean graduatu zen Kaliforniako Unibertsitatean Literatura ingelesean. Texasko Southern Methodist Universityn (Arte Liberaletan) eta Dallasko Unibertsitatean (Literaturan) segitu zituen ikasketak. Unibertsitate berean doktorego bikoitza erdietsi zuen Filosofia Politikoan eta Mendebaldeko Literaturan 1985ean; titulua lortzeko Montesquieuri buruzko \"Introduction to Montesquieu: A First Reading of Essay on Causes That Can Affect the Spirits and Characters\" lana defendatu zuen.\n1984tik 1987ra AEBetako Hezkuntza Saileko Bigarren Hezkuntzaren ostekoaz aholkulari ibili zen. 1991tik 2005era Washingtoneko Georgetown Unibertsitatean Greziako historia, Herodoto, Tuzidides eta Xenofontez irakasle aritu zen.\n1995ean hasi zen \"United States Institute of Peace\" (USIP) AEBetako Bake Institutuan garatu duen lana; 2002 arte lau departamendutako arduradun angusia izan zen, haien artean komunikazioa eta diplomazia birtuala daude. 2000 eta 2005 artean USIPeko \"Virtual Diplomacy Publication Series\" (VDS; 1-18 zenbakiak) argitalpenaren eta zenbait konferentzia antolatzearen ardura izan zuen. 2002tik 2006ra USIPeko Informazio burua izan zen.\nFamiliaren alorrean bi semeren (Darcy, Austen) ama da; ibilbide akademikoaz gain kirolean ere nabarmendu da: triatleta olinpikoa izan zen 2001etik 2005era.\nEuskal Herriaz.\n2010ean Bruselako Adierazpena sinatu zutenen artean egon baino lehen, bera kide den Bakerako Institutuan Elkarriko Gorka Espiau lanean ibili zen eta lan bat argitaratu zioten; beste aldetik, 2006an aipatu institutuak Juan Jos\u00e9 Ibarretxe gonbidatu zuen eta bertan hitzaldia eman zuen.\nArgitalpenak.\nBrowni argitaratu zaizkionen artean erreferentzia hauek daude:"}
{"id": "147127", "revid": "6327", "url": "https://eu.wikipedia.org/wiki?curid=147127", "title": "Midway Atoloia", "text": ""}
{"id": "147128", "revid": "98220", "url": "https://eu.wikipedia.org/wiki?curid=147128", "title": "Mystic River", "text": "Mystic River (euskaraz \"Ibai Mistikoa\") 2003an Clint Eastwood zuzendariak zuzendutako estatubatuar filma bat da. Bertan Sean Penn, Tim Robbins, Kevin Bacon, Laurence Fishburne, Marcia Gay Harden, Laura Linney eta Emmy Rossum aktore-aktoresek lan egin zutelarik.\n2004an Oscar Sarintzako sai izendapen jaso zituen: Film onenaren Oscar Saria, Zuzendari onenaren Oscar Saria, Gizonezko aktore onenaren Oscar Saria, Egokitutako gidoi onenaren Oscar Saria, Gizonezko bigarren aktore onenaren Oscar Saria eta Emakumezko bigarren aktore onenaren Oscar Saria. Azkenik, Sean Penn aktoreak Gizonezko aktore onenaren Oscar Saria eta Tim Robbins aktoreak Gizonezko bigarren aktore onenaren Oscar Saria bereganatu zuten.\nArgumentua.\nJimmy Markum (Sean Penn), Dave Boyle (Tim Robbins) eta Sean Devine (Kevin Bacon) mutiko zirenetik Boston hiriko langile auzo arriskutsu batean hazi izan ziren lagunakl dira. Baina, egun batez, Daveri bere bizitzan nahiz lagunenan betirako aztarna iluna utziko zuen erabakia hartu zuen. Hogeitabost urte beranduago, beste zoritxar batek iraganko adiskideak berriz ere elkartuko ditu: Jimmyren 19 urteko Katie (Emmy Rossum) alabaren erailketa. Jada polizia den Seani kasua argitzeko ardura emango zaio, baina Jimmyk erokeriarik egin ez dezan ere harretaz egon beharra du, alaba galtzearen etsipenaz juztizia bere eskuz hartzea erabaki baitu."}
{"id": "147131", "revid": "201", "url": "https://eu.wikipedia.org/wiki?curid=147131", "title": "Anglo-normandar uharteak", "text": ""}
{"id": "147132", "revid": "201", "url": "https://eu.wikipedia.org/wiki?curid=147132", "title": "Bizkaiko Golkoa", "text": ""}
{"id": "147133", "revid": "201", "url": "https://eu.wikipedia.org/wiki?curid=147133", "title": "Ipar Itsasoa", "text": ""}
{"id": "147134", "revid": "201", "url": "https://eu.wikipedia.org/wiki?curid=147134", "title": "Kaspiar Itsasoa", "text": ""}
{"id": "147135", "revid": "201", "url": "https://eu.wikipedia.org/wiki?curid=147135", "title": "Oloroeko ibaia", "text": ""}
{"id": "147137", "revid": "201", "url": "https://eu.wikipedia.org/wiki?curid=147137", "title": "Paueko ibaia", "text": ""}
{"id": "147139", "revid": "201", "url": "https://eu.wikipedia.org/wiki?curid=147139", "title": "Irtish", "text": ""}
{"id": "147140", "revid": "201", "url": "https://eu.wikipedia.org/wiki?curid=147140", "title": "Ruhr eskualdea", "text": ""}
{"id": "147142", "revid": "119347", "url": "https://eu.wikipedia.org/wiki?curid=147142", "title": "Parisko 8. barrutia", "text": "Parisko 8. barrutia (frantsesez \"8e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de l'\u00c9lys\u00e9e\" izena ere badu, izen hau askorik erabiltzen ez den arren.\nMugakideak.\nIparraldean 17. barrutia du, mendebaldean 16.a, hegoaldean Sena eta 7.a eta ekialdean 9. eta 1.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147143", "revid": "119347", "url": "https://eu.wikipedia.org/wiki?curid=147143", "title": "Parisko 9. barrutia", "text": "Parisko 9. barrutia (frantsesez \"9e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de l'Op\u00e9ra\" izena ere badu, izen hau askorik erabiltzen ez den arren.\nMugakideak.\nIparraldean 18. barrutia du, mendebaldean 8.a, hegoaldean 2. eta 1.a eta ekialdean 10.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147144", "revid": "336", "url": "https://eu.wikipedia.org/wiki?curid=147144", "title": "Toledoko III. kontzilioa", "text": "Toledoko III. kontzilioa 589. urtean hasi zen, Toledon bertan, eta kontzilio honetan Erresuma Bisigodoak behin betiko arrianoa izateari utzi zion. Rekaredo I.a erregea katolizismora bihurtu zen eta Arrio eta bere doktrinak anatematizatu zituen; suebiarrak eta godoak kristautasunera bihurtu ziren. Zenbait gotzain arrianok euren heresiari uko egin zioten. 580an ospatutako Toledoko Sinodo arrianoan hartutako erabakiak salatuak izan ziren.\nRekaredoren ondorengo erregeak erlijio ofizial berriaren zaindariak izan ziren; eurek aukeratu zituzten gotzainak eta eskola, gotzain liburutegi eta monasterioetako kultura sustatu zuten. Latina hartu zuten hizkuntza bezala, zenbait eragin germaniarrekin.\nKontzilio honetara hirurogeitamabi gotzain joan ziren, pertsonalki edo ordezkarien bidez (bost metropoliarrez gain), pertsonaia nagusiak Leandro Sevillakoa (Hermenegildo katolizismora bihurtzearen ustezko eragilea) eta Servitanumeko abadea zen Eutropio izan zirelarik.\nKontzilioko erabakiak lege bihurtu ziren erregeak Kontzilioa berresten zuen ediktu bat argitaratu ondoren. Desobedientzia zigor oso larriekin zigortzen zen (ondasunen erdia konfiskatzea honestioreen kasuan eta erbestea eta euren ondasunen galera beheragokoentzako)."}
{"id": "147145", "revid": "119347", "url": "https://eu.wikipedia.org/wiki?curid=147145", "title": "Parisko 10. barrutia", "text": "Parisko 10. barrutia (frantsesez \"10e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de l'Entrep\u00f4t\" izena ere badu, antzina \"Arrondissement de l'Enclos Saint-Laurent\" bazuen ere, izen hauek askorik erabiltzen ez diren arren.\nMugakideak.\nIparraldean 18. barrutia du, mendebaldean 9.a, hegoaldean 2. eta 3.a eta ekialdean 20. eta 19.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147146", "revid": "96586", "url": "https://eu.wikipedia.org/wiki?curid=147146", "title": "Adamen kreazioa", "text": "Adamen kreazioa () 1511 inguruan Michelangelok Kapera Sixtinoaren gangan margotutako fresko bat da. Jainkoak Bibliaren arabera lehen gizona den Adami bizia ematen dion pasartea irudikatzen du.\nKronologikoki, Itun Zaharreko lehen liburua den Hasierako pasarteak kaperako sabaian irudikatzen dituen laugarren panela da. Amaitzen azkenetako bat izan zen eta munduko artelanik ezagun eta preziatuenetako bat da.\nKonposaketa.\nJainkoa agure bizardun bat bezala irudikatua dago, gorrindol koloreko tunika aldrebestu batean bilduta, tunika hau kerubin batzuekin banatzen duelarik. Bere ezkerreko besoa emakumezko irudi baten inguruan dago, ohi Evatzat hartzen dena, oraindik sortua izan ez dena; irudizko zentzuan zeruan zain dago Lurrean toki bat jasotzeko zain. Jainkoaren eskuineko besoa luzatuta dago bizitzaren txinparta bere behatzetik Adanenera pasatzeko, honen ezker besoa Jainkoarenaren posizio berean dagoelarik. Ospetsua da bi behatz horiek oso distantzia txiki batez bananduta egotearen kontua. Margolan hau amaitzen hiru eta lau urte bitartean eman zituen Michelangelok.\nKonposaketa, nabarmenki artistikoa da, eta ez literala, Adan Jainkoaren behatzera iristeko gai baita honek bizia eman aurretik ere. Era berean, Eva bere sorreraren aurretik irudikatua da. Evaren gehiketak pertsona batzuk irudikatutako emakume hori Adanen lehen emazte mitikoa izan zen Lilith dela pentsatzera eraman ditu, Bibliaren arabera, Lilith ere Adamen ondoren sortua izan zen arren."}
{"id": "147148", "revid": "105290", "url": "https://eu.wikipedia.org/wiki?curid=147148", "title": "Parisko 18. barrutia", "text": "Parisko 18. barrutia (frantsesez \"18e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de la Butte-Montmartre\" izena ere badu, izen hau askorik erabiltzen ez den arren.\nMugakideak.\nIparraldean Saint-Ouen, Saint-Denis eta Aubervilliers udalerriak ditu, mendebaldean 17. barrutia, hegoaldean 9. eta 10.a eta ekialdean 19.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147149", "revid": "119347", "url": "https://eu.wikipedia.org/wiki?curid=147149", "title": "Berlinera", "text": "Berlinera (alemanez \"Berlinisch\", \"Berlinerisch dialect\" edota \"Berliner dialect\") Berlinen (Alemania) eta Branderburgo hirian mintzatzen den alemanaren dialektoa da. Berlineraren esaldi asko hiriburuan ohikoak dira, eta askotan bertara joan ziren immigranteen eragina argia da. Horien artean bereziki Frantziatik joan ziren higanotak azpimarratzen dira.\nBerlingo eremua Ekialdeko behe-alemana hizkuntza idatzi gisa lekutzen aurrenekoetako lekua izan zen (hau XVI. mendean jazo zen). Beranduago, hizkuntza mintzatu gira ere hitz egiteari utzi zitzaion. Honek aleman batua edo aleman standard delakoaren lehenbiziko dialekto bilakatu zuen, bere jatorria erdialdeko alemanan zuen, eta behe-aleman azpisubstratu bat ere bazuelarik."}
{"id": "147150", "revid": "7162", "url": "https://eu.wikipedia.org/wiki?curid=147150", "title": "Berlinisch", "text": ""}
{"id": "147151", "revid": "880", "url": "https://eu.wikipedia.org/wiki?curid=147151", "title": "Behe Aleman", "text": ""}
{"id": "147153", "revid": "105290", "url": "https://eu.wikipedia.org/wiki?curid=147153", "title": "Hezitzaile", "text": "Hezkuntzan, hezitzailea pertsonak hezten dituen lanbidea da, bereziki hezkuntza arloan eragileak eta ekintzaileak duten pertsonei ere deritze. Zentzu zabalagoan, ezaguerak transmititzeaz haraindi, hezitzaileak bizitzako arlo guztietarako hezitzen duela esaten da. Halatan, hezitzaileak izan daitezke, irakasleez gainera, gurasoak, lagunak, aisialdi-taldeetako arduradunak eta hedabideak."}
{"id": "147154", "revid": "96586", "url": "https://eu.wikipedia.org/wiki?curid=147154", "title": "Rosa Sensat i Vila", "text": "Rosa Sensat i Vila (El Masnou, 1873ko ekainaren 17a - Barcelona, 1961eko urriaren 1a) katalandar hezitzaile bat izan zen, Katalunian hezkuntza publikoaren aldeko eragilea eta pedagogia-joera berritzaleen bultzatzailea izan zen. Bere omenez, \"Associaci\u00f3 de mestres Rosa Sensat\" maisu eta maistren elkartea dago Katalunian.\nBizitza.\nMaresme eskualdeko El Masnou herrian jaio zen 1873 urtean. Bere gurasoak Jaume Sensat i Maristany, berak 9 urte besterik ez zituela hildako korbeta-kapitaina, eta Josepa Vil\u00e0 i Riera, bordatzailea, izan ziren. 12 urterekin irakasle ikasketak hasita, 15 urterekin maistra titulua eskuratu zuen, eta bere jaioterriko herri-eskolan hasi zen lanean. Gironako haur eskolan lan egin ondoren, Madrilera aldatzen da, han bere ikasketak sakondu eta azkenean maistra-plaza ere lortzen du. \"Instituci\u00f3n Libre de Ense\u00f1anza\" elkarte aurrerakoiarekin harremanetan hasten da, non Francisco Giner de los R\u00edos eta Bartolom\u00e9 Coss\u00edo ezagutu zituen. David Ferrerekin ezkondu zen, eta Bartzelonara aldatu ziren. 1912 urtean Europako esperientzia pedagogiko berritzaileak ezagutzen ditu eta itzultzean beste hezitzaileekin pedagogia berritzailearen printzipioak partekatu eta lankidetzan hasten dira. 1914 urtean \"\u0092Escola Municipal del Bosc\" sortzen du Montju\u00efcen, aire librean eskolak ematen dituen ikastetxea eta pedagogia berritzailearen printzipioekin bat. Bertako zuzendari izango zen hogei urtez. Esperientzia horretan oinarriturik, \"Vers una nova escola\" liburua argitaratu zuen 1934 urtean. Espainiako Gerra Zibila bukatzean, aginte faxistak errepublikazale eta aurrerakoia izateagatik bere erantzukizunak kendu egiten dizkio, baina baztertua izan baino lehen, jubilatzea erabakitzen du."}
{"id": "147156", "revid": "512", "url": "https://eu.wikipedia.org/wiki?curid=147156", "title": "Alexander Sutherland Neill", "text": "Alexander Sutherland Neill edo A. S. Neill (Forfar, Eskozia, 1883ko urriaren 17a - Aldeburgh, Ingalaterra, 1973ko irailaren 23a) eskoziar hezitzaile bat izan zen, ospetsua Summerhill eskola sortzeagatik, non autoritarismorik eza eta ikasleen erabateko askatasuna aplikatu zituen, gizakiak berez onak eta zoriona bilatu behar dela printzipioetan oinarrituz. Bere pentsamendu eta jardueran Sigmund Freud, Wilhelm Reich eta Homer Lane pertsonaiek izan zuten eragina.\nAlexander Sutherland Neill 1883. urteko urriaren 17an jaio zen, Eskoziako Forfar herrixkan, herri horretan eman zituen bere bizitzako lehenengo urteak.\n\"\"A Dominie \u00b4s Log\" liburuan haurtzaro goibel eta atsekabetuta igaro zuela esaten du.. 14 urte zituela lanean hasi zen Edinburgoko bulegari baten laguntzaile bezala lan egiten . Izan ere, oso interes gutxi jartzen zuen eskoletan. Aita eskola irakaslea zen, eta horrek gero eragin handia izan zuen Neill-engan. Aitak ez zituen haurrak gustuko, eta uneoro zigortzen zuen Neill. Horrek guztiak eragin handia izan zuen hark garatutako pedagogia ereduan.\nDena den, 25 urte zituela, berriro jarri zen harremanetan hezkuntza munduarekin, eta Edinburgoko Unibertsitatean Kimika eta Filosofia Naturala ikasten hasi zen. Urtebete egin ondoren bertan erabiltzen zen metodoa gustukoa ez zuenez, Ingelesa eta Historia ikasten hasi zen.\nOndoren, kazetaritza lanak egin eta gero, Eskoziako herrixka bateko eskolako zuzendari lanak betetzen eta heziketa gaiei buruz idazten hasi zen. Horrela, bere lehen liburua argitaratu zuen: \"A Dominie \u00b4s Log\"\"\nAurrerantzean Ingalaterran entzutetsu bihurtzen hasi zen, are gehiago 1921.urtean Summerhillgo eskola-barnetegia sortu eta gero. Eskola hori Leiston herrian kokatu zuen, Londrestik 165 kilometrotara. 5 urtetik 15 era bitarteko haurrak hartzen zituen. \u00a0Neill-ek 37 urte zituen orduan. Ordurako bere liburu eta idatziek eduki zuten eragina zela-eta, hezkuntzan teoriko erradikaltzat hartzen zuten.\nHandik aurrera, Neill eta Summerhill batera joango dira, eta oso zaila izango da bata bestea gabe ulertzea.\nEskola horretan jarri zuen praktikan Neillek bere hezkuntzaren ikuspegia, eta oso ospetsu bilakatu zen Ingalaterran 1930 eko hamarkadan. Hala eta guztiz ere, Summerhill-ek hezkuntza modernoan izan duen eragina beti egongo da desorekan bertatik pasatako haur kopuruarekin alderatzen badugu: eskolaren historia osoan ez ziren bertan ibili seiehun ikasle baino gehiago.\nNeill 1973 . urteko irailaren 22 an zendu zen Alderburg herrian, Eskozian bertan, 89 urterekin.\nOndoren, haren emazteak hartu zuen eskolaren ardura eta 1985 etik aurrera bere alabak.\nBizitza.\n13 anai arrebetan laugarren eta irakasle tradizional baten semea, Neill aitari laguntzen aritu zen irakasle lanetan. Edinburgoko Unibertsitatean graduatu ondoren, esperientzia pedagogiko berritzaileak ezagutu zituen: delikuente gazteentzako \"Little Commonwealth\", Homer Lanek sortua, eta Alemaniako Dresde hirian \"Neue Schule\" mugimenduko eskola batean, geroko Summerhill eskolako abiapuntua izango zena. 1923 urtean Ingalaterrako Lyme Regisen Summerhill izeneko etxean eskola sortu zuten. Egun ere lanean diharduen eskola honetan bizitako esperientzien gainean liburu ugari idatzi zituen. 1973 urtean hil zenean, Ena bere emazteak hartu zuen Summerhill eskola zuzentzearen ardura. 1985 urtetik Zoe Neill Readhead alabak kudeatzen du."}
{"id": "147157", "revid": "448", "url": "https://eu.wikipedia.org/wiki?curid=147157", "title": "Masalav\u00e9s", "text": ""}
{"id": "147158", "revid": "103793", "url": "https://eu.wikipedia.org/wiki?curid=147158", "title": "Astrain", "text": "Astrain Nafarroa Garaiko erdialdean dagoen Zizur Zendea udalerriko kontzeju bat da. 2007an 335 biztanle zituen.\nEkonomia.\nKontzejuaren hegoaldean, Erreniega mendilerroan, EHN enpresak eraikitako parke eolikoa dago. Instalaturiko potentzia 20,30 megawattekoa da. Parkearen jabea Acciona da gaur egun."}
{"id": "147160", "revid": "448", "url": "https://eu.wikipedia.org/wiki?curid=147160", "title": "Lliria", "text": ""}
{"id": "147161", "revid": "448", "url": "https://eu.wikipedia.org/wiki?curid=147161", "title": "Daimus", "text": ""}
{"id": "147162", "revid": "448", "url": "https://eu.wikipedia.org/wiki?curid=147162", "title": "N\u00e1quera", "text": ""}
{"id": "147164", "revid": "63274", "url": "https://eu.wikipedia.org/wiki?curid=147164", "title": "Muru Astrain", "text": "Muru Astrain Nafarroa Garaiko erdialdean dagoen Zizur Zendea udalerriko kontzeju bat da. 2007ko urtarrilaren 1eko erroldaren arabera, herriak 58 biztanle ditu.\nHistoria.\nMuru Astrainek garrantzi handia izan du Zizur Zendearen historian; izan ere, mendeetan, Zendea osoko batzarrak biltzen ziren tokia eta egoitza izan zen. Batzar horiek Doneantsu ermitan biltzen ziren, Nuingo herri husturen antzinako parrokian, 1960ra arte bertan jendea bizi baitzen.\nK.a. 700. urtean, geroago San Zoilo ermita izango zenaren inguruan, Burdin Aroan bizi izan ziren lehen biztanleak eta Sansol izeneko lekuan, nekropolia aurkitu zuten.\nHerri horretan ermita ugari izan dira: Santa Eulalia eta aipatutako San Zoilo eta Doneantsu. XVI. mendean, hango biztanleek petxak ordaintzen zizkioten Iranzuko monasterioari eta haiekin tira-bira ugari izan zituzten.\nKontzejuak eliz gotiko bat du, San Estebanekoa, eta bere jaiek abuztuko lehen astean izaten dira. "}
{"id": "147166", "revid": "105290", "url": "https://eu.wikipedia.org/wiki?curid=147166", "title": "Entzumen eta hizkuntzako maisu-maistrak", "text": "Entzumen eta hizkuntzako maisu-maistrak ikastetxeetan ikasleen komunikazio arazoetan laguntzen duten hezkuntzako langileak dira. Gaigabezia iraunkor bat zein arazo zehatz edo uneko bat duten haur eta gazteekin egiten dute lan, eta baita ere, ikaslego osoarentzat, euren hizkuntza eta komunikazio-abileziak garatuz. Sarri, logopeda izeneko lanbidearekin nahasten da: logopedek lan-eremu zabalagoa dute; besteak beste, euren lana biztanleria osora zabaltzen da, hezkuntza-arloko gaietan ez daude bereziturik eta komunikazio arazoez haraindi bestelako arazoak ere lantzen dituzte."}
{"id": "147167", "revid": "17", "url": "https://eu.wikipedia.org/wiki?curid=147167", "title": "Entzumen eta hizkuntzako maistra", "text": ""}
{"id": "147169", "revid": "448", "url": "https://eu.wikipedia.org/wiki?curid=147169", "title": "Intzeko Torrea/Elkomuts", "text": ""}
{"id": "147171", "revid": "448", "url": "https://eu.wikipedia.org/wiki?curid=147171", "title": "Entzumen eta hizkuntzako maisu", "text": ""}
{"id": "147173", "revid": "105290", "url": "https://eu.wikipedia.org/wiki?curid=147173", "title": "Begirale", "text": "Hezkuntzan, begiralea haur eta gazte talde baten jolas, kirol eta bestelako aisialdi eta hezkuntza jardueretan, horiek zuzendu eta taldearekiko ardura eta erantzukizuna dituen pertsona da. Jarduera horiek hezkuntzaren osagarriak izaten dira, eskolan burutu eta irakasle eta maisu-maistren ardura diren jarduerak bezala. Adibidez, begiraleek udaleku, eskolako jantoki eta eskolako autobusetan egiten dute lana."}
{"id": "147175", "revid": "512", "url": "https://eu.wikipedia.org/wiki?curid=147175", "title": "Ivan Illich", "text": "Ivan Illich (Viena, Austria, 1926ko irailaren 4a \u2013 Bremen, Alemania, 2002ko abenduaren 2a) filosofoa eta apaiz katolikoa izan zen, Mendebaldeko kultura modernoko erakundeekiko kritikoa. Hezkuntzaren, medikuntzaren, lanaren, energia erabileraren, garraioaren eta ekonomia garapenaren arloetako bere garaiko jardunbideei buruz jardun zuen.\nBizitza.\nIvan Illich Vienan jaio zen 1926an. Aita, Ivan Peter Illich ingeniaria, kroaziar katolikoa zuen; eta ama, Ellen Regenstreif-Ortlieb, judu sefardia.\n1936 eta 1941. urteen artean, Vienan bizi izan zen bere amaren aitarekin, baina 1941ean Italiara ihes egin behar izan zuen, judutarra zelako. Gazte zela, humanistikoko gaien jakin-mina piztu zitzaion, beraz, goi-mailako ikasketak kurtsatzea erabaki zuen, eta Florentziako Gregoriar Pontifize Unibertsitatean Histologian eta Kristalografian graduatu zen.\n1942 eta 1946. urteen bitartean, Erroman, teologia eta filosofia ikasi zuen, eta azkenean, ohore handiarekin hauetan graduatu egin zen.\nBerrogei urte zituela, 1966. urtean, Mexikon Centro Intercultural de Documentaci\u00f3n (CIDOC) fundatu zuen, hau, ikerketa zentroa zen eta hizkuntza eta han, kultura hispanoamerikarreko klaseak ematen zizkieten misiolari iparramerikarrei.\nIllich apaiz dispentsa eskatu egin zuen eta 60. hamarkadaren amaieran onartu egin zioten.\n1976an, CIDOC zentroa itxi zuten langile guztien baimenarekin, bere sorreraren egun berean. Zentro honetan lan egiten zuten irakasleak hezkuntza-eskola berriak sortu zituzten Cuernavacan, eta horrek laguntza ekonomiko eta kultural handia suposatu zuen hiriarentzat.\n1980ko hamarkadatik aurrera, Illich bidaiatzen hasi zen Alemaniatik, Mexikotik eta Amerikako Estatu Batuetatik. Azkenik, denboraldi batez geratu zen Pennsylvanian irakasle bisitari bezala eta hainbat mintegi eman zituen filosofiari eta zientzia, teknologia eta gizarteari buruz.\nBere bizitzaren azkenengo urteetan, aurpegian zituen tumore batzuengatik, prozesu kantzerigeno bat sufritu zuen. Hau, medikuen laguntza \u201cprofesionala\u201d errefusatu egin zuen, eta bere kabuz, yogazko eta meditaziozko terapia erabili zuen.\nAzkenik, gaixotasuna diagnostikatu ziotenean, bizi-itxaropena hilabete batzuena baino ez zen, baina azkenean, hogei urte gehiago bizi izan zituen medikuntzaren tratamenduak ukatuz eta terapia aukera bat erabiliz. Azkenik, 2002an hil egin zen.\nLanak.\nBere eragin handiko idazlanen artean dira \"La escuela, esa vieja y gorda vaca sagrada\" (1968), \"Una sociedad sin escuela\" (1971), \"Herramientas para la convivencialidad\" (1973), \"Energ\u00eda y equidad\" (1973), (1975), \"Educaci\u00f3n sin escuelas\" (1975), \"La sociedad desescolarizada\" (1978), \"La escuela y la represi\u00f3n de nuestros hijos\" (1979) , \"Shadow-work\" (1981), \"Producir\" (1982), \"Ecofilosof\u00edas\" (1984), \"En Am\u00e9rica Latina, \u00bfpara qu\u00e9 sirve la escuela?\" (1985), \"La educaci\u00f3n\" (1986, Paulo Freireren kolaborazioarekin) eta \"H2O y las aguas del olvido\" (1989).\nBere lan guztietan agertzen den tesia, gizarte industrialeko instituzio tradizional bat ere ez dela egokitzen mundu errealean dauden beharrei da, eta horretarako, beharrezkoa da berrikuste berri bat. Mexikar erradikalaren aburuz, hezkuntza pedagogikoa balore etiko gabeko merkantzian bilakatu da eta sortua izan da helburu bakar batekin, ikasleen formakuntza utilitarista eta lehiakorra tresna bezala.\nPentsamendua.\nIvan Illichen lana hainbat gai ulertzen ditu, hala nola, gizabanakoaren erlazioa gizarte- zientziarekin eta teknika. Bere obra \"N\u00e9mesis m\u00e9dica\" medikuntza industrializatuarentzat eta gaur egungo kulturan eredu biomedikora kritika zorrotz bat da. Bere ustez medikuntza instituzionalizatua eta industrializatua ez du mantenimendurako eta osasunaren sustapenerako balio, gizakiak dituzten ikuskera integrala eta sistematika ez duelako. Medikuntzaren paradigma hau, ez du soilik ez laguntzen gizartearen osasun egoerari onurak eragiten, bazik eta, autonomia, auto-zainketa, etab. oztopatzen duela, ahaztuz osasunaren zainketarako terapia tradizionalak eta komunitarioak.\nIllichen logika dioenez, instituzio berri bat sortzen da giza beharrak asetzeko. Osasun sistema existitzen bada, gizabanakoa bere osasun propioa zaintzeaz ahazten da, eta gaiari buruz \"dakiten\" pertsonen eskuetan usten dute."}
{"id": "147177", "revid": "90799", "url": "https://eu.wikipedia.org/wiki?curid=147177", "title": "Aurrezki", "text": "Ekonomian, aurrezkia pertsona edo erakunde batek aldi batean jasotako diru sarreretatik gastatu ez eta gordetzen duen dirua da. Aurrezkia pertsonala edo familiarra izan daiteke, baina enpresek eta estatuak ere aurreztu dezakete. Dirua aurrezteko arrazoi eta motibazio zenbait dago: alde batetik, gerora gerta litezkeen ustekabeko gastuei aurre egiteko aurrezten da; beste alde batetik, gerora kontsumitu (bidaia bat) edo inbertitu (etxebizitza bat) asmoz ere egin daitekeen zerbait da. Halaber, aurrezten den dirua banku eta bestelako finantza erakundeetan ezarri edo gordetzen da, behar denean berreskuratzeko, baina, bitartean, beste pertsona eta erakundeen kontsumo eta inbestimenduak finantzatzeko erabiltzen da, horiei aurrezkiaren dirua mailegatuz.\nDefinizio eta historia.\nAurrezkia diru-sarreren eta kontsumoaren arteko aldea da, pertsona edo erakunde batek irabazten duena baino gutxiago gastatzen (kontsumitzen) duenean (sartzen denean), aurrezten duela esaten da; aldiz, irabazten duena baino gehiago gastatzen duenean, alferrik gastatzen duela esaten da (aurrezki negatiboa). Aurrezkia ziklo ekonomikoaren aldagai garrantzitsuenetako bat da, eta zuzenean eragiten dio.\nJarduera hori antzinatik erabiltzen zen, baina ez nagusiki ondasun ekonomikoekin. Egipton eta Txinan uztaren fruituak gordetzen ziren, ondasun material hori etorkizunerako aurrezteko. 1462an, aurrezkiaren lehen antolaketa sortu zen, 'erruki-mendia', lapurreta partziala edo osoa egiten zutenak zaintzeko. Garai hartan ere, bankuak sortzen hasi ziren.\nSailkapena.\nAurrezkia honela sailka daiteke: aurrezki pribatua eta aurrezki publikoa.\nAurrezkia makroekonomian.\nEstatu aurrezkia.\nEstatu aurrezkia, izan ere, aurrezki publikoaren eta pribatuaren batura da. Estatu aurrezkia, bada, estatu-errentaren edo sortutako ondasun guztien balioaren eta kontsumoaren arteko diferentziak ematen du:\nIzan ere, aurrezki hori erlaziona daiteke estatuaren kontsumoarekin (C), esportatutako ondasun kopuruarekin (X), inportatutako ondasun kopuruarekin (M) eta inbestimendu kopuruarekin (I), estatuko funtsezko kontabilitate identitatean:\nBerdintasun hori merkatuko prezioetan (mp) ebaluatutako barne-produktu gordinaren (BPG) definiziotik beretik ondorioztatzen da.\nAurrezkia eta politika ekonomikoa.\nEstatu batek jarraitzen dituen politika ekonomiek eragiten eta zehazten dute aurrezkia (interes-tasetan eta aurrezkiari eragiten dioten beste aldagai batzuetan eragin dezake). Interes-tasaren aldaketek, adibidez, aurreztaileak aurreztera motibatu edo motibatu sentiaraz ditzake. Interes-tasak handituz gero, aurreztaileek arrazoi gehiago izan ditzakete kontsumoa murrizteko eta aurrezteko, edo kontrako efektua izan dezake. Sarrera-maila berean, bi efektuen mende dago: sarrera-efektua eta ordezkapen-efektua. Interes-tasak handitzeak jendea, gehiago aurrezteko, gutxiago kontsumitzera bultza dezake, baina, aurrezpenaren errendimendua handiagoa denez, aurreikusitako metatze-helburua bete daiteke naiz egungo kontsumorako sarreraren zati handiagoa erabili. Interes-tasen igoera hori, adibidez, gobernuak bere jardueretarako baliabideak lortzeko duen moduaren ondorio izan daiteke. Gobernuak finantza-sistemari mailegu asko eskatzea erabakitzen badu, interes-tasak igo egingo dira.\nAurrezkia ere garrantzitsua da edozein estaturen etorkizunerako eta orainaldi ekonomikorako. Enpresa baten produkzioan, adibidez, baliabide mugatuak sartzen dira, hala nola lurra. Ekoizpenak hobetu nahi badu eta baliabide mugatuekin arazoak baditu, produkzioa hobetzeko modua bilatu behar du inbestimenduetan oinarrituta (adibidez, teknologian edo makinetan). Enpresak epe jakin batean aurrezten badu, errazago eskuratu ahal izango ditu (kredituen bidez) makina horiek, teknologia hori edo beste baliabide ekonomiko batzuk. Era berean, bankuek kontuetan aurrezki handiagoa badute, diru gehiago izango dute maileguan emateko, eta ez da beharrezkoa izango pertsonek, enpresek edo Estatuak kanpoan baliabideak eskatzea. Horrek, oro har, jarduera ekonomikoa eta herrialde bateko hazkundea erraztu eta bultzatzen ditu.\nFiskalitate politika eta aurrezkia.\ninbestimendu guztiak aurrezkiaren bidez finantzatu behar dira. inbestimendu gehienak estatuko ekonomiatik datoz, eta kanpo-aurrezkia, berriz, barne-aurrezkia osatzera mugatzen da, normalean.\nEstatuko ekonomiaren barruan, sektore pribatua da aurrezki-iturri nagusia. Etxeetarako transferentziak, gizarte-prestazioen ordainketak barne, gastu publikoak aurrezki pribatuaren metaketari eragiteko bide nagusia dira. Testuinguru horretan, kontuan hartu behar da transferentziek eragin negatiboa izan dezaketela aurrezkian.\nOraingoz, pentsioak prestazio-sistema publikoen partidarik garrantzitsuena dira, eta, egungo politikei eutsiz gero, gastu handiagoa aurreikusten da etorkizunerako. Erretiro eraginkorra atzeratzen bada eta kapitalizazio-erregimenean maila handiagoan oinarritutako pentsio-plan berriak sartzen badira, aurrezte-maila handiagoa izango litzateke adineko biztanleria-segmentuarekin alderatuta, eta horrek eragin positiboa izan lezake agregatutako aurrezkian.\nHala ere, arrazoizkoa dirudi ondorioztatzea ezen, ebidentzia enpirikoaren arabera, sektore publiko handiak finantzatzen dituzten zerga handiek eragin negatiboa izaten dutela aurrezkian eta, ondorioz, inbestimenduan eta hazkundean. Laneko errenten gaineko zergek gisa, aurrezpenaren gaineko zergek ere enplegua moteltzen dute, eta kontsumoa sustatzen dute. Bereziki, sozietateen gaineko zergek, baita kapitalaren errenten gaineko beste zerga batzuek ere, seguruenik aurrezpen pribatua gutxitu dute etekin garbia murriztu ahala.\nAurrezkia mikroekonomian.\nAurrezteko joera marjinala.\nAurrezteko joera marjinala (AJM) da moneta-unitate bakoitzak jasotzen duen gehigarritik aurrezteko erabiltzen den ehunekoa (euroa, dolarra, yena, etab.), hau da, errentako moneta-unitate gehigarri bat jasotzen dugunean zenbat erabiltzen dugun aurrezteko. Aurrezteko joera marjinala kontsumoarekiko joera marjinalarekin (KJM) estu lotuta dagoela esan daiteke.\nLortutako errenta bi helburu alternatibo eta bakarrak izan ditzake: kontsumoa eta aurrezkia. Horrek esan nahi du errentako euro berri bakoitza zati kontsumo gehigarria eta aurrezki gehigarria egin behar direla. Adibidez, KJM 0,75 bada, AJM 0,25 izango da. Konparazioak berresten du KJM eta AJMk beti batu behar dutela 1, ez gehiago, ez gutxiago. Beraz, badakigu beti eta leku guztietan AJM = 1 - KJM dela."}
{"id": "147178", "revid": "63274", "url": "https://eu.wikipedia.org/wiki?curid=147178", "title": "Iru\u00f1a (argipena)", "text": "Iru\u00f1ea, Nafarroa Garaiko hiriburua da.\nIru\u00f1a izenak hainbat esanahi ditu:"}
{"id": "147179", "revid": "105290", "url": "https://eu.wikipedia.org/wiki?curid=147179", "title": "Parisko 20. barrutia", "text": "Parisko 20. barrutia (frantsesez \"20e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de M\u00e9nilmontant\" izena ere badu, izen hau askorik erabiltzen ez den arren.\nMugakideak.\nIparraldean 19. barrutia du, mendebaldean 11.a, hegoaldean 12. eta ekialdean Les Lilas, Bagnolet, Montreuil eta Saint-Mand\u00e9 udalerriak.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147180", "revid": "11782", "url": "https://eu.wikipedia.org/wiki?curid=147180", "title": "A. S. Neill", "text": ""}
{"id": "147181", "revid": "11782", "url": "https://eu.wikipedia.org/wiki?curid=147181", "title": "Alexander Neill", "text": ""}
{"id": "147183", "revid": "119347", "url": "https://eu.wikipedia.org/wiki?curid=147183", "title": "Silvia Casale", "text": "Silvia Casale (Londres inguruan, Ingalaterra, 1945eko otsailaren 15 - ) Europako Kontseiluak eratutako \"European Committee for the Prevention of Torture\" (CPT, Torturaren aurkako Europako komitea) elkarteko presidentea da. 2010eko martxoan Euskal Herrian bizi den gatazkari irtenbide baketsua eskaini nahian publiko egin zen Bruselako Adierazpena sinatu zutenen artean dago.\nBiografia.\nCasale Ingalaterran jaio zen; aitona-amonak jatorri italiarrekoak ditu eta ingeles, italiera, aleman eta frantsesez hitz egiten du. AEB, Suedia eta Ingalaterran bizi eta lan egin izan du. Goi mailako ikasketen alorrean alemana ikasi zuen Oxfordeko Unibertsitatean eta Nazioarteko Zuzenbidea Yalekoan. Doktoregoa AEB eta Erresuma Batuko lege kriminalen arteko konparaketaz egindako tesi batekin eman zioten.\nKartzeletako egoeren gainean aditua den kriminologoa da. 1985etik Erresuma Batuko kartzeletako inspektoregoaren aholkulari independente aritu da eta Behin-behineko askatasunaren Ingalaterra eta Galesko batzordeko kidea izan da.\nIrlandako bake prozesuak aurrera jo ahala eratu zen \"Northern Ireland Sentence Review Commission\" (Sententziak berrikusteko Ipar Irlandako batzordea) delakoaren arduradunetakoa izan zen; Ostiral Santuko Hitzarmenaren edukiaren arabera preso bakoitza noiz askatu ahal zuten erabakitzen duen taldea da. Taldean Brian Currin abokatu hegoafrikarrarekin bat egin zuen.\nCPTn Erresuma Batuaren gaineko aditua izan da 1997tik. 2000ko martxoan elkartearen presidente aukeratu zuten.\nFamilia alorrean 27 urtez AEBetako abokatu batekin ezkonduta egon zen eta alaba bat du."}
{"id": "147184", "revid": "201", "url": "https://eu.wikipedia.org/wiki?curid=147184", "title": "Parisko XX. barrutia", "text": ""}
{"id": "147185", "revid": "105290", "url": "https://eu.wikipedia.org/wiki?curid=147185", "title": "Parisko 12. barrutia", "text": "Parisko 12. barrutia (frantsesez \"12e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de Reuilly\" izena ere badu, izen hau askorik erabiltzen ez den arren.\nMugakideak.\nIparraldean 11. eta 20. barrutiak ditu, mendebaldean 4.a, hegoaldean Sena eta ekialdean Saint-Mand\u00e9 eta Charenton-le-Pont udalerriak. Gainera, barruti honetan Bois de Vincennes dago, hego-ekialdean.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147186", "revid": "201", "url": "https://eu.wikipedia.org/wiki?curid=147186", "title": "Parisko XII. barrutia", "text": ""}
{"id": "147188", "revid": "536", "url": "https://eu.wikipedia.org/wiki?curid=147188", "title": "Diruzaintza", "text": "Enpresan, diruzaintza ordainketak burutu, diru-eragiketa eta mugimenduak kontrolatu eta banku eta beste finantza erakundeekiko harremanetaz arduratzen den enpresa-funtzioa da. Funtzio hau burutzen duen pertsona diruzaina da. Enpresa finantza-funtzioaren bi atal nagusietako bat da, controller izenekoak burutzen duen finantza-kontrolarekin batera."}
{"id": "147189", "revid": "17", "url": "https://eu.wikipedia.org/wiki?curid=147189", "title": "Diruzain", "text": ""}
{"id": "147190", "revid": "1340", "url": "https://eu.wikipedia.org/wiki?curid=147190", "title": "Comoko lakua", "text": ""}
{"id": "147191", "revid": "1340", "url": "https://eu.wikipedia.org/wiki?curid=147191", "title": "Suitzako kantoiak", "text": ""}
{"id": "147193", "revid": "1340", "url": "https://eu.wikipedia.org/wiki?curid=147193", "title": "Britainiar Uharteak", "text": ""}
{"id": "147194", "revid": "1545", "url": "https://eu.wikipedia.org/wiki?curid=147194", "title": "Europako kultura-hiriburu", "text": "Europako kultura-hiriburua Europar Batasunak urte baterako izendatutako hiria da, Europa mailako kultura ekintzak antolatzeko asmoarekin."}
{"id": "147195", "revid": "1340", "url": "https://eu.wikipedia.org/wiki?curid=147195", "title": "Daugava", "text": ""}
{"id": "147196", "revid": "119347", "url": "https://eu.wikipedia.org/wiki?curid=147196", "title": "Eivissa (uhartea)", "text": "Eivissa edo Ibiza (katalanez eta ofizialki \"\"; ) Balear uharteak osatzen dituzten uharteetatik mendebaldekoena da. Uharte horien artean azaleraz hirugarrena da, 571 km\u00b2 baititu; handiagoak dira Mallorca eta Menorca. 133.702 biztanle ditu.\nMediterraneoaren mendebaldean kokatua, 210 kilometroko kostaldea du, eta 40 haitz eta uharte txiki baino gehiago ditu ondoan. Ibizak morfologia oso irregularra du, hainbat mendiz eratua, eta haietatik garaiena Sa Talaiassa izenekoa da, Sant Josep de sa Talaiako udalerrian kokatua, 475 metroko garaierarekin.\nTurismoa du jarduera nagusia, Ibizak fama handia baitu bere hondartzengatik, hondartzetan antolatzen diren festengatik, eta diskotekengatik. Portuko aldeak ere hainbat turista erakartzen ditu.\nGeografia.\nIberiar penintsulatik 79 kilometrora dago, haren ekialdean, D\u00e9niaren parean, Mallorcatik 80 kilometrora eta Formenteratik 3 kilometrora.\nTurismoa.\nIbiza uharteak, batez besteko 18-27 urteko biztanleria du, jende oso gutxi bizi da hor urte osoan, jendea festa egitera joaten da eta gauez giro itzela egoten da. Ibizako hondartza garrantzitsuenak eta famatuenak, Ses figuerentes eta Talamanca dira.\nHizkuntzak.\nIbizan, katalanaren ekialdeko dialektoa den eivisseraz egiten dute bertakoek, gaztelaniarekin batera. Alemana eta ingelesa ere oso zabalduta daude, hizkuntza horiek dituzten herrialdeetatik joandako turistek eta immigranteek erabiliak."}
{"id": "147197", "revid": "6327", "url": "https://eu.wikipedia.org/wiki?curid=147197", "title": "Eivissako uhartea", "text": ""}
{"id": "147199", "revid": "201", "url": "https://eu.wikipedia.org/wiki?curid=147199", "title": "Terraza (arkitektura)", "text": ""}
{"id": "147201", "revid": "6327", "url": "https://eu.wikipedia.org/wiki?curid=147201", "title": "Finisterre lurmuturra", "text": ""}
{"id": "147202", "revid": "1340", "url": "https://eu.wikipedia.org/wiki?curid=147202", "title": "Fisterra lurmuturra", "text": ""}
{"id": "147203", "revid": "1340", "url": "https://eu.wikipedia.org/wiki?curid=147203", "title": "Adengo Golkoa", "text": ""}
{"id": "147204", "revid": "1340", "url": "https://eu.wikipedia.org/wiki?curid=147204", "title": "Botniako Golkoa", "text": ""}
{"id": "147205", "revid": "1340", "url": "https://eu.wikipedia.org/wiki?curid=147205", "title": "Cadizko golkoa", "text": ""}
{"id": "147206", "revid": "1340", "url": "https://eu.wikipedia.org/wiki?curid=147206", "title": "Guernsey", "text": ""}
{"id": "147208", "revid": "1340", "url": "https://eu.wikipedia.org/wiki?curid=147208", "title": "X\u00faquer", "text": ""}
{"id": "147209", "revid": "1340", "url": "https://eu.wikipedia.org/wiki?curid=147209", "title": "Jucar", "text": ""}
{"id": "147210", "revid": "1340", "url": "https://eu.wikipedia.org/wiki?curid=147210", "title": "Kantauri itsasoa", "text": ""}
{"id": "147211", "revid": "1340", "url": "https://eu.wikipedia.org/wiki?curid=147211", "title": "Konstantza lakua", "text": ""}
{"id": "147212", "revid": "1340", "url": "https://eu.wikipedia.org/wiki?curid=147212", "title": "Luzerna lakua", "text": ""}
{"id": "147213", "revid": "1340", "url": "https://eu.wikipedia.org/wiki?curid=147213", "title": "Mendilerro Betikoa", "text": ""}
{"id": "147214", "revid": "1340", "url": "https://eu.wikipedia.org/wiki?curid=147214", "title": "Mendilerro Penibetikoa", "text": ""}
{"id": "147216", "revid": "1340", "url": "https://eu.wikipedia.org/wiki?curid=147216", "title": "Mendilerro Azpibetikoa", "text": ""}
{"id": "147218", "revid": "1340", "url": "https://eu.wikipedia.org/wiki?curid=147218", "title": "Aurrepirinioak", "text": ""}
{"id": "147219", "revid": "119347", "url": "https://eu.wikipedia.org/wiki?curid=147219", "title": "Hurst Hannum", "text": "Hurst Hannum Tufts Unibertsitateko (Massachusetts, AEB) irakaslea da Nazioarteko Zuzenbidean. Mundu osoko hainbat gatazkatan aditua, Euskal Herrian bizi den gatazkari irtenbide baketsua eman nahian 2010eko martxoan argitara atera zen Bruselako Adierazpena sinatu zutenetakoa da.\nBiografia.\nKaliforniako Unibertsitateko Berkeleyko kokapenean ikasi zuen.\n1972tik 1975era NICRA Ipar Irlandako eskubide Zibilen Elkartearen aholkulari legala izan zen. 1977ko uztailetik 1979ko martxoa arte Washingtoneko \"Institute of International Law and Economic Development\" institutuan aholkularia izan zen; Guam eta Birjina uharte amerikarren estatusen aldaketa konstituzionalek, independentzia eskuratu berri duten estatu txikien arazo ekonomikoak eta Afrikako giza eskubide eta garapen ekonomikoak bezalako gaiak jorratu zituen. 1980tik 1989ra Washingtoneko \"Procedural Aspects of International Law Institute\" (PAIL) delakoan zuzendari exekutiboa izan zen. Hiri bereko \"United States Institute of Peace\" edo USIPen \"Jennings Randolph Bakerako ordezkaria\" izan zen 1989tik 1990era.\n1990eko urtarriletik gaurdaino Tufts Unibertsitateko \"The Fletcher School of Law and Diplomacy\" eskolan Nazioarteko Zuzenbidean irakaslea aritu da; unibertsitate bereko \"Center for Human Rights &amp; Conflict Resolution\" zentroko zuzendarietakoa da 2000tik. 2006tik 2008ra Hong Kongeko Unibertsitatean \"Sir Y.K. Pao Nazioarteko Zuzenbidean\" irakasle aritu zen. Harvard, American University, Georgia eta Virginiako Unibertsitateetan ere ibili da irakasle.\nNBE eta beste erakunde batzuetan aholkulari legala izan da munduko gatazka ugariren gainean (Aceh, Afganistan, Faroe Uharteak, Kaxmir, Mendebaldeko Sahara, Sri Lanka, Ekialdeko Timor), baita giza eskubideen nazioarteko babesaren gainean ere.\nHurst Hannumek nazioarteko zuzenbideaz, giza eskubideez, gutxiengoen eskubideez, nazioarteko erakundeez, ordenu politiko eta legalaz (batez ere autodeterminazioaz) eta nazionalismo eta etnizitateaz eskolak eman ditu. Londresko Minority Rights Group Internationaleko eta Genevako International Service for Human Rights elkarteetako kidea da.\nEuskal Herriaz.\n2010ean Bruselako Adierazpena sinatu zutenen artean egon baino lehen Euskal Herriarekiko beste hurbilpen batzuk eginak zituen; 1996ko \"Autonomy, Sovereignty, and Self-Determination: The Accommodation of Conflicting Rights\" liburuan Euskal Herria eta Kataluniari buruzko kapitulu bat idatzi zuen eta Elkarrik antolatutako nazioarteko mintegi batean esku hartu zuen.\nLanak.\nHannum \"Human Rights Law Review\" aldizkariaren argitalpenerako aholku-batzordean dago; nazioarteko zuzenbideaz eta giza eskubideei buruzko liburu eta artikulu ugariren egilea da. Haien artean liburu hauek daude:"}
{"id": "147220", "revid": "6327", "url": "https://eu.wikipedia.org/wiki?curid=147220", "title": "Sao Vicenteko lurmuturra", "text": ""}
{"id": "147221", "revid": "6327", "url": "https://eu.wikipedia.org/wiki?curid=147221", "title": "Saint George kanala", "text": ""}
{"id": "147222", "revid": "1340", "url": "https://eu.wikipedia.org/wiki?curid=147222", "title": "Tarifako lurmuturra", "text": ""}
{"id": "147224", "revid": "3591", "url": "https://eu.wikipedia.org/wiki?curid=147224", "title": "Zebu", "text": "Zebua (\"Bos taurus indicus\" edo \"Bos indicus\"), etxekotutako \"bovinae\" azpifamiliako azpiespezie bat da. Asian du jatorria.\nIraganean abere honen taxonomiari buruzko nahiko eztabida egon zen. Une batzuetan aparteko espezietzat hartu zen (\"Bos indicus\") izenarekin. Bere jatorriari buruzko eztabaida ugari egon zen ere. Hasiera batean gaurren (\"Bos gaurus\") edo bantengen (\"Bos javanicus\") ondorengotzat hartzen zen zebua. Egun berriz demostraturik dago Indian kokaturik zegoen uroaren azpiespeziearen ondorengoa dela, hau da, Bos primigenius namadicusen ondorengoa. Azpiespezie hau K.a. 8.000 urte inguruan etxekotua izan zen. Hau dela eta, zebua Bos taurusen espezie berberekoa da.\nGauzak horrela beste edozein behi aziendaren espezie berberekoa da zebua, nahiz eta lehen aipatutako Asiako beste bi basa-idiekiko antzinako gurutzaketak ezin dira baztertu ere."}
{"id": "147225", "revid": "105290", "url": "https://eu.wikipedia.org/wiki?curid=147225", "title": "Tetu\u00e1n (Madril)", "text": "Tetu\u00e1n Espainiako Madril hiriburuko 20 barrutietako bat da, 6. barrutia hain zuzen ere. Honako auzo hauek osatzen dute: Bellas Vistas (61), Cuatro Caminos (62), Castillejos (63), Almenara (64), Valdeacederas (65) eta Berruguete (66)"}
{"id": "147226", "revid": "17", "url": "https://eu.wikipedia.org/wiki?curid=147226", "title": "Gaur (argipena)", "text": "Gaur hitzak esanahi zenbait ditu:"}
{"id": "147227", "revid": "3591", "url": "https://eu.wikipedia.org/wiki?curid=147227", "title": "Bos taurus indicus", "text": ""}
{"id": "147228", "revid": "512", "url": "https://eu.wikipedia.org/wiki?curid=147228", "title": "Real Sociedad 1981-1982 denboraldia", "text": "1981-1982 denboraldia Real Sociedadek bigarren eta azken liga irabazi izan zuenekoa izan zen. Superkopako txapeldunak ere izan ziren. Errege Kopan finalerdietaraino iritsi ziren. Europako Kopan, azkenik, lehenengo kanporaketa jokatu zuten.\n\"Pichichi\" taulan Uralde hirugarren postua lortu zuen, Carlos Martinezekin paretuta eta Pichi Alonso eta Enrique Castroren atzetik.\nEntrenatzaile lanetan Alberto Ormaetxea egon zen, eta presidente moduan Jose Luis Orbegozok jardun zuen.\n1981-1982 denboraldiko taldea.\nEntrenatzailea: Alberto Ormaetxea ()\nEuropako Kopan.\nErrealak, Europako Kopa jokatu zuen, aurreko denboraldian liga irabazi zuen eta.\nLigan.\nEmaitzak.\nSan Mamesen garaipena lortu ondoren errealak ligako titulua irabazi zuen, Bartzelonaren aurretik. 1982ko liga errealak irabazi duen azkena da.\nSuperkopan.\nEspainiako Superkoparen lehenengo edizioa Errealak irabazi zuen 1982an, Real Madril taldeari irabazita (aurreko denboraldiko Kopako txapelduna izan zena). Bi kanproraketak kontuan hartuta, 5-0 izan zen emaitza: Joaneko partidan 0-1 irabazi zuten Madrilen, eta bueltakoan 4-0 Donostian."}
{"id": "147230", "revid": "201", "url": "https://eu.wikipedia.org/wiki?curid=147230", "title": "Cebu (uhartea)", "text": ""}
{"id": "147231", "revid": "34760", "url": "https://eu.wikipedia.org/wiki?curid=147231", "title": "Parisko 11. barrutia", "text": "Parisko 11. barrutia (frantsesez \"11e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de Popincourt\" izena ere badu, izen hau askorik erabiltzen ez den arren.\nMugakideak.\nIparraldean 10. barrutia du, mendebaldean 3. eta 4.a, hegoaldean 12.a eta ekialdean 20.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147232", "revid": "201", "url": "https://eu.wikipedia.org/wiki?curid=147232", "title": "Parisko XI. barrutia", "text": ""}
{"id": "147233", "revid": "105290", "url": "https://eu.wikipedia.org/wiki?curid=147233", "title": "Parisko 17. barrutia", "text": "Parisko 17. barrutia (frantsesez \"17e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement des Batignolles-Monceaux\" izena ere badu, izen hau askorik erabiltzen ez den arren.\nMugakideak.\nIparraldean Clichy eta Saint-Ouen udalerriak ditu, mendebaldean Neuilly-sur-Seine eta Levallois-Perret, hegoaldean 16. eta 8. barrutiak eta ekialdean 18.a.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zituen 1859ko ekainaren 16ko legeari jarraiki. Pereire anaiak izan ziren hirigune honen sustatzaile nagusiak."}
{"id": "147234", "revid": "105290", "url": "https://eu.wikipedia.org/wiki?curid=147234", "title": "Parisko 16. barrutia", "text": "Parisko 16. barrutia (frantsesez \"16e arrondissement de Paris\") Paris banatuta dagoen hogei barrutietako bat da. Sena ibaiaren eskuinaldean dago. \"Arrondissement de Passy\" izena ere badu, izen hau askorik erabiltzen ez den arren. Barrutiaren azaleraren erdia baino gehiago Bois de Boulogne basoak hartzen du.\nMugakideak.\nIparraldean 17. eta 8. barrutiak ditu, mendebaldean Neuilly-sur-Seine, Boulogne-Billancourt udalerriak eta Sena (Bois de Boulogne hartuta, ekialdean Sena (ibaiaren beste aldean 15. eta 7. barrutiak daude).\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak.\nKirolak.\nStade Roland Garros tenis kantxa eta Parc des Princes zelaia daude barruti honetan."}
{"id": "147235", "revid": "119347", "url": "https://eu.wikipedia.org/wiki?curid=147235", "title": "Finlandiako futbol selekzio nazionala", "text": "Finlandiako futbol selekzio nazionala (finlandieraz, \"Suomen Palloliitto\"; suedieraz, \"Finlands Bollf\u00f6rbund\") Finlandia herrialdea nazioarteko futbol-txapelketetan ordezkatzen duen taldea edo selekzioa da. Europako UEFAren parte den Finlandiako Futbol Elkarteak kudeatzen du eta konfederazioak antolatzen dituen txapelketetan parte hartzen du.\nFutbol selekzio nazionalaren barruan hainbat sail bereizten dira: Emakumezkoena, Gizonezko nagusiena, 21 urtez azpiko gizonena, 19 urtez azpiko gizonena eta 17 urtez azpiko gizonena. Sail arrakastatsuena emakumezkoena da, 2005eko eta 2009ko Europako txapelketetan, hurrenez hurren finalaurrekoetara eta final-laurdenetara iritsi zirelako. Gizonezkoen taldeak aldiz, ez du inoiz Europako, ez Munduko futbol txapeleketa bakarrean parte hartu.\nEuropako futbol selekzio pattalenetako bat izan zen kontinenteko herrialde txikiak sortu ziren arte; izan ere, futbola kirol nagusia ez den Europako herrialde bakarrenetakoa dugu Finlandia.\nHistoria.\nFinlandiako Futbol Elkartea 1907. urtean sortu zen eta 1908. urtean, UEFA konfederazioko partaide bilakatu zen. Nahiz eta, Finlandia orduan, Errusiar Inperioko Dukerri Handia zen, gizonezkoen selekzioak jokatutako lehen partidu ofiziala, Suediaren aurka jokatu zuen Helsinkin 1911. urteko urriaren 22an. Dukerri Handiak 2-5 galdu zuen estreinako partidu hura.\n1912ko Udako Olinpiar Jokoetan, laugarren postua lortu zuen taldeak. Italiaren eta Errusiaren aurka irabazi ostean, Britainia Handiaren aurka galdu zuen final-laurdenetan. Brontzezko domina irabazteko partidua ere galdu zuen Herbehereen aurka, 0-9 hain zuzen.\n2020an aurreneko aldiz sailkatu zen Europako Txapelketa jokatzeko eta aurreneko partida 1-0 irabazi zuen Danimarkaren aurka.\nJokalari aipagarrienak.\n2021eko ekainaren 16an eguneratua"}
{"id": "147236", "revid": "58701", "url": "https://eu.wikipedia.org/wiki?curid=147236", "title": "Eskuinaldea (Paris)", "text": "Eskuinaldea, Parisen (frantsesez \"Rive Droite\"), hiriaren iparraldea da, Sena ibaiaren eskuinaldean dauden barrutiek osatua. Hegoaldekoek \"Ezkerraldea\" (\"Rive Gauche\") osatzen dute.\nEskuinaldea \"dotoreagotzat\" hartzen da, ezkerralde \"bohemioagoaren\" aldean, bertan baitaude, esaterako, Champs-\u00c9lys\u00e9es, Place Vend\u00f4me, Rue de la Paix, Rue du Faubourg-Saint-Honor\u00e9 eta Avenue Montaigne.\nEskuinaldean honako barrutiek osatzen dute:"}
{"id": "147237", "revid": "6327", "url": "https://eu.wikipedia.org/wiki?curid=147237", "title": "Elebitasuna", "text": ""}
{"id": "147238", "revid": "880", "url": "https://eu.wikipedia.org/wiki?curid=147238", "title": "Etnizitate", "text": ""}
{"id": "147239", "revid": "58701", "url": "https://eu.wikipedia.org/wiki?curid=147239", "title": "Ezkerraldea (Paris)", "text": "Ezkerraldea, Parisen (frantsesez \"Rive gauche\"), hiriaren hegoaldea da, Sena ibaiaren ezkerraldean dauden barrutiek osatua. Iparraldekoek \"Eskuinaldea\" (\"Rive droite\") osatzen dute.\nEzkerraldean honako barrutiek osatzen dute:"}
{"id": "147240", "revid": "201", "url": "https://eu.wikipedia.org/wiki?curid=147240", "title": "Ibai-Eskuinaldea", "text": ""}
{"id": "147241", "revid": "201", "url": "https://eu.wikipedia.org/wiki?curid=147241", "title": "Rive gauche", "text": ""}
{"id": "147242", "revid": "201", "url": "https://eu.wikipedia.org/wiki?curid=147242", "title": "Rive Gauche", "text": ""}
{"id": "147243", "revid": "201", "url": "https://eu.wikipedia.org/wiki?curid=147243", "title": "Rive droite", "text": ""}
{"id": "147244", "revid": "201", "url": "https://eu.wikipedia.org/wiki?curid=147244", "title": "Rive Droite", "text": ""}
{"id": "147245", "revid": "880", "url": "https://eu.wikipedia.org/wiki?curid=147245", "title": "Real Sociedad 1981-1982 Denboraldia", "text": ""}
{"id": "147246", "revid": "6950", "url": "https://eu.wikipedia.org/wiki?curid=147246", "title": "Ceteris paribus", "text": "Ekonomian, ceteris paribus edo caeteris paribus, jatorrian latinezko esamoldea eta literalki \"beste guztia berdina izanik\", azterketa ekonomiko bat egiterakoan ekonomian indarrean dauden kondizio eta egoerari buruzko hipotesi bat da, zeinaren arabera, aztergai diren aldagaiak izan ezik, erlazionaturiko beste aldagai guztiak konstante mantentzen diren. Esamoldea batez ere ekonomian erabiltzen bada ere, beste zientzietan ere erabil daiteke esanahi berdinarekin."}
{"id": "147247", "revid": "17", "url": "https://eu.wikipedia.org/wiki?curid=147247", "title": "Caeteris paribus", "text": ""}
{"id": "147248", "revid": "119347", "url": "https://eu.wikipedia.org/wiki?curid=147248", "title": "Deflazio", "text": "Ekonomian, deflazioa prezioen gutxitze jarraitu eta orokorra da. Aurkako terminoa inflazioa da; prezioen igotze jarraitu eta orokorra, alegia. Oro har, ekonomiako krisialdi eta atzeraldietan gertatzen da deflazioa, kontsumoaren eta inbertsioaren atzerakadak prezioen beherakada dakarrenean.\nOndasun eta zerbitzuen prezioen gainbehera orokorra da, gutxienez denboran sei hilez luzatzen dena. Horregatik, tarteka sektore jakin batean ematen diren prezioen jaitsierak ez dira deflaziotzat hartzen. Prezioak jaistea ez da albiste positiboa. Izan ere, herritarrek diru gutxiago xahutuko dute, besteak beste, oinarrizko erosketak egiterakoan. Gainera, beherako joera denboran luzatuz gero, testuinguru ekonomikoak okerrera egingo du.\nJendeak merkeago erosteko itxaroten badu, eskaera-kopuruak behera egingo du; eskaerak gutxituta, enpresek gutxiago ekoiztuko dute eta, ondorioz, galerak izango dituzte eta irabaziak izan beharrean; horrek soldatak jaistea eta kaleratzeak ugaritzea ekarriko du, baita langabezia-tasak gora egitea ere.\nGurpil zoroa ez da hor amaitzen. Kontsumoaren beherakadarekin batera BEZa ere jaitsiko da, hau da, diru gutxiago bilduko da zergen bitartez eta, beraz, administrazioek baliabide gutxiago izango dituzte gastu publikoan inbertitzeko.\n2014ko irailean, deflazio hotsek indarra hartu zuten Hego Euskal Herrian, izan ere, inflazioa -%0,4ra jaitsi zen. Erregaiaren gaineko osasunerako zentimoa desagertzeak are gehiago jaitsarazi zituen prezioak Nafarroan: -% 0,8.\nEkonomialariek, oro har, uste dute bat-bateko deflazio-shock bat arazo bat dela ekonomia moderno batean, zorraren benetako balioa handitzen duelako, batez ere, deflazioa ustekabekoa bada. Deflazioak atzeraldiak areagotu, eta deflazio-espiral bat ere eragin ditzake.\nEkonomialari batzuen ustez, deflazio-aldi luzeak ekonomia baten aurrerapen teknologikoaren azpian dagoenarekin erlazionatuta daude; izan ere, produktibitatea handitzen den heinean (FPG) \u2015ingelesez (TFP)\u2015, ondasunen kostua murriztu egiten da.\nDeflazioa, normalean, eskaintza handia denean gertatzen da (gehiegizko produkzioa gertatzen denean), eskaria txikia denean (kontsumoa murrizten denean) edo diru-eskaintza gutxitzen denean (batzuetan, arduragabekeriaz egindako inbertsioaren ondorioz sortutako uzkurdurari edo kreditu-murrizketaren ondorioz) edo ekonomiaren kapital-irteera garbi batengatik. Lehia gehiegi eta merkatuaren kontzentrazio gutxiegiren ondorioz ere gerta daiteke\nZergatiak eta dagozkion motak.\nIS\u2013LM edo Hicks\u2013Hansen ereduan (inbertsio- eta aurrezki-oreka, likidezia-hobespena eta diru-eskaintzaren oreka-eredua), deflazioa ondasunen eta zerbitzuen eskaintzak eta eskariaren kurbaren desplazamenduak eragiten du. Hori, aldi berean, eskaintzaren igoerak, eskariaren jaitsierak edo biak eragin dezakete.\nPrezioak jaisten ari direnean, kontsumitzaileek erosketak eta kontsumoa atzeratzeko pizgarri bat dute prezioak gehiago jaitsi arte, eta horrek jarduera ekonomiko orokorra murrizten du. Erosketak atzeratzen direnean, produkzio-ahalmena gelditu, eta inbertsioa jaisten da, eskaera erantsiaren murrizketa gehiago eraginez. Hori deflazio-espirala da. Egoera azkar itzultzeko modua suspertze ekonomiko bat sartzea litzateke. Gobernuak ekoizpen gastua handitu dezake azpiegituretan, edo banku zentralak diru-eskaintza zabal lezake.\nDeflazioa arrisku hartu nahi ezarekin ere erlazionatuta dago, non inbertitzaileak eta erosleak dirua pilatzen hasiko diren, bere balioa handitzen baita denborarekin. Horrek likidezia-tranpa sor dezake, edo enplegu gehiago eta salgaien ekoizpena lortzen duten inbertsioak erakartzen dituzten eskasia ekar dezake. Banku zentralak ezin du, normalean, interes negatiborik kobratu diruagatik, eta, askotan, zero interes kobratzeak ere interes-tasa apur bat handiagoak baino eragin estimulatzaile txikiagoa sortzen du. Hori da, ekonomia itxi batean, zero interes kobratzeak gobernuko baloreen errentagarritasuna zero izatea ere esan nahi duelako edo epemuga laburretan etekin negatiboa ematea. Ekonomia ireki batean, \"carry trade\" bat sortzen da, eta dirua debaluatzen. Diru debaluatuak prezio altuagoak sortzen ditu inportazioetarako, esportazioak, nahitaez, neurri berean suspertu gabe.\nDeflazioa ekonomien egoera naturala da diru-eskaintza finkoa denean edo biztanleria eta ekonomia bezain azkar hazten ez denean. Hori gertatzen denean, pertsona bakoitzeko diru-kopuru eskuragarria jaisten da, dirua urriago eginez, eta, ondorioz, diru unitate bakoitzaren erosteko ahalmena handitzen da. Ekoizpen-eraginkortasunaren hobekuntzak ondasunen prezio orokorra jaisten duenean ere gertatzen da deflazioa. Merkatuan dagoen lehiak, askotan, kostuen aurrezpen horien zati bat, gutxienez, salgaien prezioen murrizketan aplikatzera bultzatzen ditu ekoizleek. Hori gertatzen denean, kontsumitzaileek gutxiago ordaintzen dute ondasun horiengatik, eta, ondorioz, deflazioa gertatzen da, erosteko ahalmena handitzen baita.\nProduktibitatearen igoerak eta garraio-kostuen murrizteak deflazio estrukturala sortu zuen produktibitate bizkortuaren garaian, 1870-1900 bitartean, baina, 1913an, AEBko Erreserba Federala sortu baino lehen, inflazio arina egon zen hamarkada batean. Lehen Mundu Gerra bitartean, inflazioa egon zen, baina, berriro, deflazioa itzuli zen gerra ostean eta 1930eko hamarkadako depresioaren bitartean. Nazio gehienek, 1930eko hamarkadan, alde batera utzi zuten urre-patroia deflaziorako arrazoi gutxiago izateko (aktibo klase espekulatiboen kolapsoz gain) produktibitate-hazkunde baxuko diru-sistema fiduziario baten pean.\nEkonomia arruntean, deflazioa ondasunen eskaintza eta eskariaren eta diru-eskaintza eta eskariaren konbinazioak eragin dezake, zehazki, jaisten den diru-eskaintza eta igotzen den ondasun-eskaintzaren konbinazioak. Deflazioaren pasarte historikoak maiz lotu izan dira ondasunen eskaintzak handitu gabe igotzearekin (produktibitatea handitzearen ondorioz) edo ondasunen eskaria behera egitearekin batera diru-eskaintzaren jaitsierarekin (Depresio Handian eta, ziurrenik, 1990eko hamarkadaren hasieran Japoniarekin gertatu zen bezala). Ben Bernanke-ren Depresio Handiari buruzko ikerketek adierazi dutenez, eskariaren murrizketari erantzunez, garai hartako Erreserba Federalak diru-eskaintza gutxitu egin zuen, eta horrek deflazioari lagundu zion.\nEskariaren zioak hauek dira:\nEgiturazko deflazioa 1870eko hamarkadatik 1895ean hasitako zikloaren gorakada arte jazo zen. Deflazioa ondasunen ekoizpen- eta banaketa-kostuen jaitsierak eragin zuen. Merkatuak gehiegi hornituak zirenez, prezio lehiakorren murrizketa eragin zuen. 1895. urtearen osteko inflazio arina, beraz, hamarkadetan egondako urre-eskaintzaren gehikuntzari egotzi zitzaion. Lehen Mundu Gerran, prezioen igoera handia izan zen, baina, gerraren amaieran, deflazioa itzuli zen. Aitzitik, diru-sistema fiduziario baten pean, produktibitate-hazkunde handia izan zen Bigarren Mundu Gerraren amaieratik 1960ko hamarkadara arte, baina deflaziorik ez.\nHistorikoki, deflazioaren pasarte guztiak ez datoz bat hazkunde ekonomiko eskaseko aldiekin.\nProduktibitatea eta deflazioa 1940an Brookings Institution-ek egindako ikerketa batean eztabaidatzen da, zeinak 1919tik 1939ra bitarteko AEBko industria nagusien produktibitatea ematen duen, soldata erreal eta nominalekin batera. Deflazio iraunkorra argi eta garbi ulertu zen garaiko produktibitatearen irabazi izugarrien ondorio gisa. 1920ko hamarkadaren amaieran, ondasun gehienak hornituta zeuden, eta horrek langabezia handia eragin zuen Depresio Handian.\nEskaintzaren alorreko arrazoiak hauek dira:\nZorraren deflazioa.\nZorraren deflazioa epe luzeko kreditu-zikloen amaierarekin lotutako fenomeno korapilatsua da. Teoria gisa Irving Fisher-ek (1933) proposatu zuen Depresio Handiaren deflazioa azaltzeko.\nDiru-eskaintzaren ordezte deflazioa.\nIkuspegi monetaristaren ikuspegitik, deflazioa, batez ere, diruaren abiadura eta/edo pertsona bakoitzeko diru-eskaintzaren murrizketak eragiten du.\nDiruaren abiaduraren eta diru-oinarriaren analisi historikoak alderantzizko korrelazioa erakusten du: diru-oinarriaren ehuneko-jaitsiera jakin baterako, emaitza diruaren abiaduraren ehuneko igoera berdintsua da. Hau espero da, zeren diru-oinarria (Do), oinarrizko diruaren abiadura (Da), prezio-maila (P) eta produkzio erreala (Y), definizioz, erlazionatuta daudelako: DoDa=PY. Hala ere, kontuan izan behar da diru-oinarriaren definizioa D2 diru-eskaintzarena baino askoz ere estuagoa dela. Gainera, diru-oinarriaren abiadura sentikorra da interes-tasarekiko, abiadura altuena izanik interes-tasa altuena\nEstatu Batuetako hasiera historian, ez zegoen diru nazionalik, ez eta txanpon-hornidura nahikoa. zirkulazioan zegoen diruaren gehiengoa, billeteak ziren. Finantza krisietan, banku askok porrot egin zuten, eta beren billeteek ez zuten ezertarako balio. Gainera, billeteak urrearen eta zilarraren arabera deskontatzen ziren, deskontua, noski, bankuaren finantza sendotasunaren araberakoa zen.\nAzken urteotan, diru-eskaintzaren aldaketek, historikoki, denbora luzea behar izan dute prezioen mailan agertzeko, 18 hilabeteko desfasearekin, gutxienez. Duela gutxi, Alan Greenspan-ek aipatu du: denboraren desfasea 12 eta 13 hiruhilekoen artekoa hartu duela. Diru-eskaintzaren aldaketak babesteko bonuak, akzioak eta lehengaiak proposatu izan dira erreserba gisa.\nKredituen deflazioa.\nKredituan oinarritutako ekonomia modernoetan, deflazioa banku zentralak interes-tasa handiagoak \"abiaraztearen\" ondorioz izan daiteke (hau da, inflazioa \"kontrolatzeko\"), eta, ondorioz, baliteke aktiboen burbuila bat sortzea. Kredituan oinarritutako ekonomia batean, maileguek moteltzea edo beheratzeak diru gutxiago zirkulatzea eragiten du, eta, diru-eskaintzaren beherakada, nabarmena izango da konfiantza murrizten den heinean eta abiadura ahultzen den heinean, eta, ondorioz, enpleguaren edo ondasunen eskariaren beherakada nabarmena da. Eskariaren jaitsierak prezioen beherakada eragiten du, hornikuntza gehiegikeria garatzen den heinean. Hori deflazio-espirala bilakatzen da ekoizpena finantza-kostuen azpitik jaisten direnean prezioak edo aurreko prezio-mailan izandako zor-maila ordaintzeko. Enpresak, irabazi nahikoa lortu ezinik (prezioak baxuak izan arren), likidatu egiten dira. Bankuek hipoteka-kreditua egin zenetik balioa ikaragarri jaitsi diren aktiboak lortzen dituzte, eta, aktibo horiek salduz gero, eskaintza asetzen dute, eta horrek egoera areagotu besterik ez du egiten. Deflazio-espirala moteltzeko edo geldiarazteko, bankuek, maiz, mailegu berankorren kobraketa geldotuko dute (Japonian bezala eta, azkenaldian, Amerikan eta Espainian). Askotan, hori behin-behineko neurri bat baino ez da, gero kreditua mugatu behar baitute eta mailegutzeko dirurik ez baitute, eta horrek are gehiago murrizten du eskaria, eta abar.\nKreditu-deflazioaren adibide historikoak.\nEstatu Batuetako historia ekonomikoaren hastapenean, inflazio- eta deflazio-zikloak eskualdeen arteko kapital-fluxuekin erlazionatuta zeuden, Ipar-ekialdeko finantza-gunetik lehengaiak ekoizten zituzten (erdialdeko)-Mendebaldera eta Hegoaldeko eskualdetara dirua mailegatzen baitzen. Modu proziklikoan, salgaien prezioak igo egiten ziren kapitala sartzen zenean, hau da, bankuek maileguak emateko prest zeudenean, eta behera egin zuten 1818 eta 1839ko depresio urteetan bankuek maileguak eskatu zituztenean. Gainera, garai hartan, ez zegoen paper-diru nazionalik, eta txanpon eskasia zegoen. Diru gehienak billete gisa zirkulatzen zuen, zeinak, normalean, deskontuarekin saltzen baitziren banku jaulkitzailearekiko distantziaren eta bankuaren finantza sendotasunaren arabera.\nBankuek huts egiten zutenean, beren billeteak banku-erreserbagatik trukatzen zituzten; askotan, ez zuten balio nominalaren ordainketarik lortzen, eta, batzuetan, billeteek balio osoa galtzen zuten. Bizirik zeuden banku ahulen billeteak deskontu handiekin negoziatzen ziren. Depresio Handian, gordailuak izoztuta zituen banku bati, dirua zor zioten pertsonek banku-libretak (bankuan beste pertsona batzuek zituzten gordailuak) erosten zituzten, deskontuarekin, eta zorra balio nominalean ordaintzeko erabiltzen zuten.\nXIX. mendean zehar, aldian behin, deflazioa gertatu zen AEBn (salbuespen garrantzitsuena Gerra Zibilaren garaia izan zen). Deflazio hori, batzuetan, aurrerapen teknologikoak eragin zuen, zeinak hazkunde ekonomiko garrantzitsua sortu zuen, baina, beste batzuetan, finantza krisiek eragin zuten, batez ere, 1837ko Izuan, 1844ra arteko deflazioa eragin zuena, eta 1873ko Izuan, 1879ra arteko Depresio Luzea eragin zuena. Deflazio-aldi hauek AEBko Erreserba Federalaren Sistema eta diru-gaien kudeaketa aktiboa ezarri aurretik izan ziren. Erreserba Federala sortu zenetik (salbuespen nabarmena Depresio Handia izanik) deflazio-gertaerak arraroak eta laburrak izan dira AEBn, aurrerapen ekonomikoak aurrekaririk gabekoak izan diren bitartean.\n1818an Ingalaterran izandako finantza-krisi batek, ordea, bankuek maileguak eskatu beharra eta mailegu berriak murriztu beharra eragin zuen, AEBko eskudiruak hustuz.\u00a0Estatu Batuetako Bankuak ere bere maileguak murriztu zituen. Kotoiaren eta tabakoaren prezioak jaitsi ziren. Nekazaritzako salgaien prezioak ere, 1816ko udarik \"gabeko urteko\" uzta arrunten itzuleraren ondorioz, presioa jasan zuten, eta horrek gosete handia eta nekazaritza prezio altuak eragin zituen.\n1839-1843ko depresio larriaren deflaziorako, hainbat arrazoi izan ziren: Nekazaritzako produktuen gehiegizko hornidura (batez ere, kotoia), urte batzuk lehenago lurren salmenta federal handien ondoren laborantza lur berriak ekoizten hastea, bankuek urrezko edo zilarrezko ordainketa eskatzea, hainbat bankuren porrota, hainbat estatuk beren bonuak ez betetzea eta britainiar bankuek AEBrako diru-fluxua murriztea.\nZiklo hau eskala zabalean trazatu da Depresio Handian. Neurri batean, gehiegizko gaitasunagatik eta merkatuaren saturazioagatik eta, beste batean, Smoot-Hawley Tariff Act- aren ondorioz, nazioarteko merkataritza asko uzkurtu zen, ondasunen eskaria asko murriztuz, eta, ondorioz, gaitasun handia zereginik gabe utzi zuen, eta banku-porrot sorta bat eragin. Japonian, antzeko egoera 1990eko hamarkadaren hasieran eman zen akzio eta higiezinen merkatuaren kolapsoarekin, baina Japoniako gobernuak banku gehienen kolapsoa saihestuz eta egoera txarrenean zeuden hainbaten kontrol zuzena hartuz geldiarazi zuen.\nDiru ofizialaren eskasia.\nEstatu Batuek ez zuten paper-diru nazionalik izan 1862ra arte (billete berdeak Gerra Zibila finantzatzeko erabili ziren), baina billete horiek urreagatik deskontatu ziren 1877ra arte. AEBko txanponak ere eskasian zeuden. Atzerriko txanponak, Mexikoko zilarra adibidez, erabili ohi ziren. Aldiz, Gerra Zibilaren aurretik erabiltzen ziren billeteak % 80 ordezkatzen zuen. 1818\u20131819 eta 1837\u20131841ko finantza krisietan, banku askok porrot egin zuten beren dirua erreserben balio nominalaren azpitik amortizatzeko utziz. Batzuetan, billeteek ez zuten ezertarako balio, eta bizirik zeuden banku ahulen billeteek deskontu handiak zituzten. Jacksonen administrazioak Diru Etxearen sukurtsalak ireki zituen, eta, denborarekin, txanponen eskaintza handitu zen. 1848an Sierra Nevadan urrea aurkitu ondoren, nahikoa urre iritsi zen merkatura, zilarrarekin alderatuta urrea debaluatzeko adina. Txanponetan bi metalen balioa berdintzeko, AEBko Diru Etxeak, 1853an, apur bat murriztu zuen txanpon berrien zilar-edukia.\n1870. urtearen ondorengo urteetan deflazio estrukturala agertu zenean, gobernuko hainbat ikerketa-batzordek emandako azalpen arrunta urre eta zilar eskasia izan zen, nahiz eta, orokorrean, gaur egun produktibitatea deitzen diogun industrian eta merkataritzan izandako aldaketak aipatu ohi zituzten. Hala ere, David A. Wells-ek (1890) dio: AEBko diru-eskaintzak 1879-1889 aldian % 60 hazi zela benetan eta urrezko eta zilarrezko igoeran eman zela, banku nazionalaren eta legezko diru-billeteren ehunekoaren aldean. Gainera, Wells-ek argudiatu zuen deflazioak manufaktura- eta garraio-metodo egin-berri hobetuei etekina atera zieten ondasunen kostua soilik murriztu zuela. Artisauek ekoitzitako ondasunek ez zuten prezioa jaitsi, ezta zerbitzu askok ere, eta lanaren kostua benetan handitu zen. Gainera, deflazioa ez zen gertatu manufaktura, garraio edo komunikazio modernorik ez zuten herrialdeetan.\nXIX. mendearen amaieran, deflazioa amaitu, eta inflazio arina bihurtu zen. William Stanley Jevonsek iragarri zuen (gertatu baino hamarkada batzuk lehenago) urre-eskaintzaren gorakadak inflazioa eragingo zuela. Irving Fisherrek urre-eskaintza handitzeari leporatu zion Lehen Mundu Gerra aurreko urteetan Mundu osoan izandako inflazioa.\nMoneta ezegonkorra duten ekonomietan, trukea eta dolarizazioa bezalako beste diru-antolamendu batzuk ohikoak dira, eta, beraz, diru \"ofiziala\" urri bihurtzen denean, (edo fidagarritasun gutxi) merkataritzak jarraitu dezake (adibidez, azkena Zimbabwen). Askotan, horrelako ekonomietan gobernu zentralak ezin duenez barne-ekonomia behar bezala kontrolatu (nahiz eta prest egon), ez dago gizabanakoek moneta ofiziala eskuratzeko premiarik, inportatutako ondasunak ordaintzeko ez bada. Izan ere, ekonomia horietan, trukeak babes-tarifa gisa jokatzen du, tokiko ekoizpenaren tokiko kontsumoa sustatuz.\u00a0Meatzaritza eta esploraziorako akuilu gisa ere jokatzen du, zeren ekonomia horretan dirua irabazteko modu erraz bat lurretik ateratzea baita.\nMerkatuaren liberalizazioa.\nBarneko edo kanpoko liberalizazio ekonomikoaren bidez lehia areagotzeak, oro har, prezioak murrizteko eragina du. Desarautze neurriek, esaterako, monopolioen (adibidez, estatuaren jabetzakoak) ezabatzeak edo prezioen mantentzea ezabatzea eta merkataritza librearen areagotzea, berez, sektore askori eragiten dion heinean, deflazioa eragin dezakete.\nDiru-loturak eta Diru-batasunak.\nHerrialde batek bere diru- eta produktibitate-hazkunde handiagoa edo unitate-kostuen garapen onuragarriagoa duen beste herrialde batekoarekin lotzen badu, bere lehiakortasuna mantentzeko, produktiboago bihurtu behar du edo bere faktoreen prezioak jaitsi behar ditu (adibidez, soldatak). Faktoreen prezio-murrizteak deflazioa sustatzen du. Diru-batasunek dibisa-efektuaren antzeko eragina dute.\nEraginak.\nDeflazioa AEBren historiako depresio ekonomiko gehienetan egon zen. Deflazioa, orokorrean, kaltegarritzat jotzen da mailegu-hartzaileen eta aktibo ez likidoen titularrengandik aurreztaileen eta aktibo likidoen eta dibisen jabeen eskutara aberastasuna transferitzen duelako eta prezioen seinale nahasiak\u00a0inbertsio txarrak (azpiinbertsio moduan) eragiten dituelako.\nZentzu horretan, inflazioaren agertoki ohikoagoaren kontrakoa da, zeinaren eragina diru-hartzaileak eta mailegu-emaileak (aurrezleak) zergapetzea eta etekinak mailegu-hartzaileak (gobernuak barne) diruz laguntzeko erabiltzea den eta, gehiegizko inbertsio gisa inbertsio txarrak eragitea. Beraz, inflazioak epe laburreko kontsumoa bultzatzen du, eta, modu berean, balioa ez duten proiektuetan inbertsioa gehiegi estimulatzen du balio errealetan (adibidez, etxebizitza edo Dot-com burbuilak), deflazioak inbertsioa murrizten duen bitartean, baita mundu errealeko eskaria betetzen ez denean ere. Ekonomia modernoetan, deflazioa eskari agregatuaren jaitsierak eragiten ohi du, eta depresio ekonomikoari lotuta dago, Depresio Handian eta Depresio Luzean gertatu zen bezala.\nFriedrich Hayek-ek, Nobel saridun eta austriar ekonomialari libertarioak, Depresio Handiaren deflazioari buruz adierazi zuen:\nNorberaren diruaren eros-ahalmenaren igoerak batzuei mesede egiten dien arren, beste batzuentzat, zorraren ziztada areagotu egiten da: deflazio-aldi baten ondoren, zorra betetzeko ordainketek zorra sortu zenean baino erosteko ahalmen handiagoa behar dute. Ondorioz, deflazioa mailegu baten interes-tasaren igoera eraginkorra dela pentsa daiteke. Estatu Batuetako Depresio Handian bezala, deflazioa, batez bestekoa, % 10 bada urtean, interesik gabeko mailegua ere ez da erakargarria, urtero % 10 gehiago balio duen diruarekin itzuli behar baita.\nBaldintza normaletan, Erreserba Federalak eta beste banku zentral gehienek politikak abiarazten dituzte xede bat ezarriz epe laburreko interes-tasarako\u00a0(gau bateko funts federalen tasa AEBn) eta helburu hori betearaziz kapital-merkatu irekietan baloreak erosiz eta salduz. Epe laburreko interes-tasa zerora iristen denean, banku zentralak ezin du, jada, politika erraztu bere ohiko interes-tasaren helburua jaitsiz. Interes-tasak zerotik gertu daudenean, zorra arintzea gero eta tresna garrantzitsuagoa da deflazioa kudeatzeko.\nAzken boladan, maileguaren epe-baldintzak luzatu diren heinean eta mailegu-finantzaketa (edo egonkorketa) ohikoa den inbertsio mota askoren artean, mailegu-hartzaileentzako deflazioaren kostuak gero eta handiagoak dira. Deflazioak inbertsio pribatua desanima dezake etorkizuneko prezioak baxuagoak direnean etorkizuneko irabaziei buruzko itxaropenak murrizten direlako. Ondorioz, inbertsio pribatuak murriztuz gero, deflazio espiralak eskari agregatuaren kolapsoa eragin dezake. \u00abInflazioaren ezkutuko arriskurik\u00bb gabe, zuhurrago izan liteke erakundeek diruari eustea eta ez gastatzea edo inbertitzea (dirua lurperatuz). Beraz, dirua edukitzerakoan sarituak dira. \"Pilatze\" jokabide hori, ez desiragarritzat jotzen dute ekonomialari gehienek, Hayek-ek adierazi bezala:\nBatzuen ustez, zor-kopuru handirik ezean, deflazioaren ondorioa ongi etorriko litzateke, prezioak jaisteak erosteko ahalmena handitzen duelako.\nDeflazio-aldiek, zordunen (nekazari gehienak barne) aurka egiten dutenez, askotan, erreakzio populisten goranzko garaiak izaten dira. Esaterako, XIX. mendearen amaieran, AEBko populistek zorra kentzea edo urre estandar berritik aldendu eta zilarrezko estandar (zilar-eskaintza urre-eskaintza baino nahiko azkarrago handitzen zen, eta horrek zilarra urrea baino deflazio gutxiago sortzea eragiten), bimetal estandar edo amaitu berriak ziren \"billete berde\" bezalako paper-diru batera pasatzea nahi zuten.\nDeflazio-espirala.\n\"Deflazio-espirala da\" prezio-mailaren beherakadak ekoizpen txikiagora daraman egoera, eta horrek soldata eta eskaria txikiagoak eta prezio-maila gehiago jaistea dakar. Prezio-maila orokorreko murrizketari deflazioa deitzen zaionez, deflazio-espirala gertatzen da prezioen murrizketak gurpil zoro batean sartzen direnean, non arazo batek bere arrazoia areagotzen duen. Zientzian, efektu hau atzeraelikadura positiboko zirkulu gisa ere ezagutzen da. Ekonomiaren egoera horren beste adibide ekonomiko bat bankuaren ihesa edo izua da.\nDepresio Handia deflazio-espiraltzat hartu zuten batzuek. Deflazio-espirala XIX. mendeko gehiegizko eskaintzari buruzko polemika orokorraren bertsio makroekonomiko modernoa da. Erlazionatutako beste ideia bat Irving Fisherren teoria da, gehiegizko zorrak etengabeko deflazioa eragin dezakeela dioena.\nDeflazioari aurre egitea.\nDeflazio larriaren bitartean, interes-tasa bat bideratzea (zenbat diru sortu behar den zehazteko ohiko metodoa) ez da eraginkorra izan, zeren, epe laburreko interes-tasa zerora jaitsiz gero, kreditua erakartzeko interes-tasa altuegia izan baitaiteke. XXI. mendean, interes-tasa negatiboarekin saiatu da, baina ezin da oso negatiboa izan, jendeak banku-kontuetatik dirua atera baitezake interes-tasa negatiboa izanez gero. Beraz, banku zentralak zuzenean ezarri behar du helburu bat diru kopuruarentzako (\u00abmalgutasun kuantitatibo\u00bb deitua), eta aparteko metodoak erabil ditzake diru-eskaintza handitzeko, adibidez, banku zentralak erreserba gisa erabiltzen ez dituen finantza-aktiboak erostea (hala nola hipotekaz babestutako baloreak). Estatu Batuetako Erreserba Federaleko presidentea izan baino lehen, Ben Bernanke-k 2002an esan zuen: \"... diru-injekzio nahikoak, azkenean, beti irauliko du deflazioa\", nahiz eta Japoniako deflazio-espirala ez zen hautsi Japoniako Bankuak emandako malgutasun kuantitatiboaren kopuruarekin.\n1930eko hamarkadara arte, deflazioak bere burua sendatuko zuela uste zuten ekonomialariek. Prezioak jaitsi ahala, eskaria berez handituko zen, eta sistema ekonomikoak bere burua zuzenduko zuen kanpoko esku-hartzerik gabe.\nIkuspegi hori 1930eko hamarkadan zalantzan jarri zen Depresio Handiaren garaian. Ekonomialari keynesiarrek argudiatu zuten sistema ekonomikoa ez zela autozuzentzen deflazioari dagokionez eta Gobernuek eta banku zentralek neurri aktiboak hartu behar zituztela eskaera sustatzeko zerga murrizketen edo gobernuaren gastuaren igoeraren bidez. Banku zentralen erreserba eskakizunak handiak ziren azken garaiekin alderatuta. Beraz, dirua urrearen truke (urre estandarraren arabera) izango ez balitz, banku zentralek modu eraginkorrean handitu zezaketen diru-eskaintza erreserba-eskakizunak murriztuz eta merkatu irekiko eragiketen bidez (adibidez, altxor bonuak eskudirutan erosiz) kredituaren kolapsoaren (kreditua diru forma bat da) ondoriozko sektore pribatuetako diru-eskaintza murrizketa konpentsatzeko. \nIdeia monetaristen gorakadarekin, deflazioaren aurkako arreta eskaria zabaltzean jarri zen interes-tasak jaitsiz (hau da, diruaren \"kostua\" murriztuz). Eskaria suspertzeko ezarritako adostasun-politikaren ikuspegi horrek atzerapausoa izan du 1990eko hamarkadaren hasieran eta 2000-2002an Japonian zein AEBn, hurrenez hurren. Austriako ekonomialariak aktiboen prezioetan diru-politikek duten eragin inflazionistagatik kezkatzen dira. Tasa erreal baxu iraunkorrak aktiboen prezio altuagoak eta gehiegizko zorraren metaketa eragin ditzake. Hori dela eta, tasak aldi baterako jaistea aringarri bat baino ez dela froga daiteke, eta zorraren deflazio-krisi bat areagotu lezake.\nInteres-tasak zerotik gertu daudenez, zorra arintzea gero eta tresna garrantzitsuagoa bihurtzen da deflazioa kudeatzeko.\nMailegu-kontratu bereziak.\nBanku zentralak interes-tasa nominalak zerora jaitsi dituenean, ezin du eskaria gehiago suspertu interes-tasak jaitsiz. Hau da likidezia tranpa famatua. Deflazioa indartzen denean, \"moldaketa bereziak\" behar dira dirua zero interes-tasa nominalarekin maileguan emateko (inflazio-tasa \"negatiboa\" dela eta, oraindik interes-tasa \"erreal\" oso altua izan liteke) eta diru-eskaintza artifizialki handitzeko.\nKapitala.\nNahiz eta kapital-aktiboen balioak kasualitatez behera egiten dutenean deflatzen direla esan ohi den, erabilera hori ez dator bat deflazioaren ohiko definizioarekin; kapital-aktibo baten balioaren gutxitzea deskribatzeko, zehatzagoa da amortizazio ekonomikoa. Beste termino bat, amortizazioaren kontabilitate-konbentzioak, kapital-aktiboen balioak gutxitzea zehazteko estandarrak dira, merkatuko balioak eskuratzeko erraz ez direnean edo praktikoak ez direnean.\nAdibide historikoak.\nEBko herrialdeak.\nGreziaren inflazio-tasa negatiboa izan zen hiru urteetan, 2013tik 2015era. Gauza bera gertatzen da Bulgaria, Zipre, Espainia eta Eslovakian 2014tik 2016ra. Grezia, Zipre, Espainia eta Eslovakia Europako diru-batasuneko kide dira. Bulgariako lev dirua euroari lotuta dago truke-tasa finko batekin. 2011tik 2015era bitartean, Europar Batasun osoan eta Eurogune osoan, bilakaera ez inflazionista izan zen.\nTaula: Kontsumo prezioen indize harmonizatua. Urteko batez besteko aldaketa-tasa (%) (KPIH inflazio-tasa). Balio negatiboak kolorez nabarmentzen dira.\nHong Kong.\n1997ko amaieran, Asiako finantza-krisiaren ondoren, Hong Kongek deflazio-aldi luze bat bizi izan zuen, eta 2004ko 4. hiruhileko arte ez zen amaitu. Asia Ekialdeko dibisak asko debaluatu ziren krisiaren ondoren. Hala ere, Hong Kongeko dolarra AEBko dolarrari lotuta zegoen, eta, kontsumo-prezioen deflazio baten ondorioz, doikuntza bat eragin zuen. Egoerak okerrera egin zuen Txina kontinentaleko gero eta esportazio merkeagoengatik eta Hong Kongeko \"kontsumitzaileen konfiantza ahularengatik\". Deflazio hori, beherakada ekonomikoaz lagunduta, Asiako finantza-krisiaren ondorioz dirua debaluatu zuten inguruko herrialdeetakoa baino larriagoa eta luzeagoa izan zen.\nIrlanda.\n2009ko otsailean, Irlandako Estatistika Bulego Zentralak jakinarazi zuen 2009ko urtarrilean herrialdeak deflazioa izan zuela eta prezioak % 0,1 jaitsi zirela 2008ko aldi beraz alderatuta. 1960az geroztik, deflazioak Irlandako ekonomian jotzen zuen lehen aldia zen. Kontsumo prezio orokorrak % 1,7 jaitsi ziren hilabete batean.\nBrian Lenihan-ek, Irlandako Ogasun ministroak, \"RT\u00c9 Radio\"ri eskainitako elkarrizketa batean aipatu zuen deflazioa. \"RT\u00c9\"k esan zuen: \"Brian Lenihan Ogasun ministroak esan du deflazioa (aurrekontuen murrizketak aztertzen direnean) kontuan hartu behar dela haurren prestazioetan, sektore publikoko ordainsarietan eta kuota profesionaletan. Lenihan jaunak esan zuen hilabetez hilabete bizi-kostuaren % 6,6ko jaitsiera izan dela aurten\"..\nElkarrizketa hau aipagarria da, zeren, elkarrizketan, ministroak ez baitu aipatu deflazioa negatibotzat hautematen. Ministroak zenbait onura murrizteko argudioetarako lagungarri den datu gisa aipatzen du deflazioa. Deflazioak eragindako \"ustezko\" kalte ekonomikoa ez du aipatzen edo ahotan hartzen gobernukide horrek. Aro modernoko adibide nabarmena da Finantza ministro nagusi batek deflazioa nola sahiestu daitekeen edo sahiestu behar den edo ez aipatu gabe eztabaidatzea.\u00a0\nJaponia.\n1990eko hamarkadaren hasieran hasi zen deflazioa. Japoniako Bankua eta Gobernua interes-tasak murrizten eta \u00abmalgutasun kuantitatiboa\u00bb ezabatzen saiatu ziren, baina ez zuten diruaren hazkunde iraunkorrik sortu, eta deflazioak iraun egin zuen. 2006ko uztailean amaitu zen zero-tasa politika.\nJaponiako deflazioaren arrazoi sistemikoak honako hauek direla esan daiteke:\n2009ko azaroan, Japonia deflaziora itzuli zen \"The Wall Street Journal\"-en arabera. Bloomberg LP-k jakinarazi duenez, kontsumo-prezioak % 2,2, ia errekorra, egin zuen behera 2009ko urrian. Azkenean, Shinzo Abe lehen ministroak 2014ra arte ezarritako politika ekonomiko berriek inflazio maila nabarmenak itzultzea ahalbidetu zuten. Hala ere, Covid-19ko atzeraldiak, berriro ere, deflazioa ekarri zuen 2020an, kontsumo-ondasunen prezioak azkar jaitsi baitziren, eta gobernuaren estimulu handia eragin zuen, BPGaren % 20tik gorakoa.\nOndorioz, baliteke deflazioa Japoniarentzat epe luzerako arazo ekonomiko gisa jarraitzea.\nErresuma Batua.\nLehen Mundu Gerran, libera esterlina britainiarra urrezko estandarretik kendu zuten. Politika aldaketa horren motibazioa Lehen Mundu Gerra finantzatzea izan zen; emaitzetako bat inflazioa eta urrearen prezioaren igoera izan zen, liberaren nazioarteko truke-tasen jaitsierarekin batera. Libera (gerraren ondoren) urre estandarrera itzuli zenean, gerra aurreko urrearen prezioan oinarrituta egin zen, eta, urrearen prezio baliokidea baino handiagoa zenez, prezioak jaitsi behar izan ziren liberaren helburu-balio altuagoarekin berregiteko.\nErresuma Batuak, gutxi gorabehera, % 10eko deflazioa izan zuen 1921ean, % 14koa 1922an eta % 3 eta 5en artekoa 1930eko hamarkadaren hasieran.\nAmeriketako Estatu Batuak.\nDeflazio handiak Estatu Batuetan.\nLau deflazio garai esanguratsu egon dira Estatu Batuetan.\nLehenengoa eta larriena 1818-1821eko depresioan izan zen, nekazaritzako ondasunen prezioak ia % 50 jaitsi zirenean. Ingalaterrako finantza-krisi batek eragindako kreditu-murrizketak AEBko eskudirua drainatu zuen. Estatu Batuetako Bankuak ere bere maileguak kontratatu zituen. Nekazaritzako ondasunen prezioa ia % 50 jaitsi zen 1815eko altuenatik 1821eko baxuenera, eta ez zen berreskuratu 1830eko hamarkadaren amaierara arte, nahiz eta prezio-maila nabarmen baxuagora izan. Kaltegarriena, kotoiaren prezioa izan zen, AEBko esportazio nagusia. Elikagaien prezioak, 1818an uzta arruntak itzuli ondoren, jaitsi egin ziren, udarik gabeko urteak eragindako 1816ko goseteagatik altuak izan baitziren. Garraioa hobetzeak batez ere, autobideak eta, neurri txiki batean, lurrunontzien sarrera, garraio kostuak nabarmen murriztu zituen.\nBigarrena, 1830eko hamarkadaren amaieratik 1843ra arteko depresioa izan zen, 1837ko izuaren ondoren, Estatu Batuetako dirua % 34 inguru uzkurtu zenean, prezioak % 33 jaitsi zirelarik. Uzkurdura horren magnitudea Depresio Handiak baino ez du parekatzen (Ikus: Kreditu-deflazioaren adibide historikoak) \"Deflazio\" horrek bi definizioak betetzen ditu: prezioen jaitsierarena eta diru kantitate eskuragarriaren murrizketarena. Deflazioa eta depresioa izan arren, BPGa % 16 igo zen 1839tik 1843ra.\nHirugarrena, Gerra Zibilaren ostean izan zen, batzuetan Deflazio Handia deitua. Seguruenik, urrezko estandarrera itzultzeak bultzatu zuen, Gerra Zibilean inprimatutako paper-dirua erretiratuz.\nLaugarrena 1930-1933 artean izan zen, urteroko deflazio-tasa, gutxi gorabehera, ehuneko 10ekoa izan zenean; Estatu Batuek Depresio Handirantz erortzean hasten da, non bankuek porrot egin eta langabeziak % 25eko gailurra jo zuen.\nDepresio Handiaren deflazioa, neurri batean, kredituaren (dirua) uzkurtze izugarria izan zelako gertatu zen; porrotak diru-eskaera izugarria zegoen ingurunea sortu zuen, eta, Erreserba Federalak eskari horri egokitu ordez, diru-eskaintza % 30 uzkurtu zuen bere billete errealen doktrina berria betearazteko; ondorioz, bankuek banan-banan porrot egin zuten (ezin zutelako bat-bateko diru-eskaria bete\u00a0\u2013ikusi zatikako erreserba bankua). Fisher-en ekuazioaren ikuspuntutik (ikus goian), Erreserba Federalak bultzatutako diru-eskaintzaren igoerak izan arren, aldibereko jaitsiera izan zen, bai diru-eskaintzaren (kredituaren), bai diruaren abiaduran, zein hain sakona izan zen ezen prezioen deflazioa bereganatu zuen.\nDeflazio txikiak Estatu Batuetan.\nAmeriketako Estatu Batuen historian, inflazioa zerora hurbildu, eta beherago ere jaitsi izan da denbora laburrean. Hau nahiko ohikoa izan zen XIX. mendean, eta, XX. mendean, 1948an Bretton Woods sistemaren urre patroia behin betiko utzi arte. Azken 60 urteetan, Estatu Batuek bi aldiz baino ez dute deflazioa jasan: 2009an, Atzeraldi Handiarekin eta, 2015ean, KPIa, ozta-ozta % 0tik -% 0,1era jaitsi zenean.\nEkonomialari batzuen ustez, Estatu Batuek deflazioa pairatu zezaketeen 2007-2010eko finantza krisiaren baitan; erkatu zorraren deflazioaren teoria. Urte artean, kontsumo prezioak sei hilabetez jarraian jaitsi ziren, 2009ko abuztuaren amaierara arte, neurri handi batean, energiaren prezioen beherakada handiagatik.\u00a02008ko urrian, % 1 jaitsi ziren kontsumo prezioak. Hori izan zen AEBko prezioen hilabeteko jaitsiera handiena 1947az geroztik. Errekor hori berriro hautsi zen 2008ko azaroan, % 1,7ko jaitsierarekin. Horren harira, Erreserba Federalak interes-tasak murrizten jarraitzea erabaki zuen, ia zerora arte 2008ko abenduaren 16tik.\n2008ko amaieran eta 2009ko hasieran, ekonomialari batzuk beldur ziren AEB deflazio-espiral batean sartuko ote zen. Nouriel Roubini ekonomialariak iragarri zuen Estatu Batuek atzeraldi deflazioan sartuko zirela, eta \"stag-deflation\" terminoa asmatu zuen hura deskribatzeko. Estagflazioaren edo inflazio-atzeraldiaren kontrakoa da, eta 2008ko udaberrian eta udan izan zen beldur nagusia. Orduan, Estatu Batuek deflazio neurgarria jasaten hasi ziren, deflazio-tasa etengabe murriztuz martxoko lehen neurketatik (-% 0,38), uztailean neurtutakoaren (-% 2,10) artekoa. Soldaten alorrean, 2009ko urrian, Coloradoko estatuak iragarri zuen bere Estatuko gutxieneko soldata (inflazioari indexatuta dagoena) beheratuko zuela; Estatu batek 1938tik gutxieneko soldata murrizten duen lehen aldia izango litzateke hau."}
{"id": "147252", "revid": "1712", "url": "https://eu.wikipedia.org/wiki?curid=147252", "title": "Herfindahl adierazle", "text": ""}
{"id": "147253", "revid": "1712", "url": "https://eu.wikipedia.org/wiki?curid=147253", "title": "Cobb-Douglas funtzio", "text": ""}
{"id": "147254", "revid": "105290", "url": "https://eu.wikipedia.org/wiki?curid=147254", "title": "Etxe eskola", "text": "Etxe eskolak Euskal Herrian frankismo garaian euskaraz hezitzeko esperientzia multzoak izan ziren. Etxe eskolak egin zituzten hezitzaileetako batzuk ikastolen sorrera mugimenduarekin lotuak izan baziren ere, etxe eskolaren eta ikastolaren ezberdintasunak nabariak izan ziren, hezkuntza ulertu zein praktikan jartzeko moduan. Elbira Zipitria izan zen lehenengo etxe eskola sortu zuena, Donostian eta 1946 urtean hain zuzen, etxebizitza partikular batean haurrak bilduz euskaraz ikasteko. Eskola hauetako askok klandestinitatean egin zuten lana, gaztelania soilik eta arlo guztietan hizkuntza ofiziala zen marko juridikoan."}
{"id": "147255", "revid": "105290", "url": "https://eu.wikipedia.org/wiki?curid=147255", "title": "Etxeko eskolatze", "text": "Etxeko eskolatzea haurra bere etxean hezitzea da, eskola publiko, pribatu edo beste erakunde batera joan gabe, eta familia edo beste pertsona baten gidaritzapean. Haurrak euren etxeetan bertan eskolatzearen abantailen artean, haurraren berezko izaerari eta ikaskuntza erritmoari jarraitzen dien hezkuntza indibidualizatua dela aipatu da, eskola ofizial eta tradizionalek eskaintzen dituzten curriculum zurrunen aldean; eragozpenen artean, etxeko eskolatzean haurrak izan dezakeen sozializazio arazoa da, eskolan beste haurrekin izaten dituen harremanak ez dituelako. Sarri, legez kanpo edo aurkako jarduera da, haurra eskolaratu behar dela ezartzen baita herrialde askotako legedietan. Frantzian, esaterako, legezkoa da baina haurra egoera horretan dagoela erregistratu behar da eta hezkuntzako administrazioko arduradun baten inspekzioa jaso behar du. Espainian ez da legezko aukera, kasu askotan etxean eskolatutako haurren arduradunen aurka neurri jakinik hartu ez den arren, baimen inplizitua emanez horrela."}
{"id": "147260", "revid": "688", "url": "https://eu.wikipedia.org/wiki?curid=147260", "title": "Parisko 13. barrutia", "text": "Parisko 13. barrutia (frantsesez \"13e arrondissement de Paris\") Paris banatuta dagoen hogei barrutietako bat da. Sena ibaiaren ezkerraldean dago. \"Arrondissement des Gobelins\" izena ere badu, izen hau askorik erabiltzen ez den arren.\nBertan dago Parisko txinatar auzo handiena.\nMugakideak.\n5. barrutia, 12. barrutia eta 14. barrutia.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147261", "revid": "201", "url": "https://eu.wikipedia.org/wiki?curid=147261", "title": "Parisko XIII. barrutia", "text": ""}
{"id": "147264", "revid": "880", "url": "https://eu.wikipedia.org/wiki?curid=147264", "title": "Uztaro", "text": ""}
{"id": "147265", "revid": "44278", "url": "https://eu.wikipedia.org/wiki?curid=147265", "title": "Aldiri", "text": "Aldiria edo periferia hirien inguruetan biltzen diren auzo eta herrien multzoa da, hiriari atxikitakoak harekiko lotura sozial eta ekonomiko estu batez. Mota anitzeko auzoak eta guneak biltzen ditu: auzo txiroak, lo-hiriak edo etxebizitza-poligono erraldoiak, auzo itxiak eta abar."}
{"id": "147266", "revid": "1340", "url": "https://eu.wikipedia.org/wiki?curid=147266", "title": "Berna kantoia", "text": ""}
{"id": "147267", "revid": "1340", "url": "https://eu.wikipedia.org/wiki?curid=147267", "title": "Friburgo kantoia", "text": ""}
{"id": "147268", "revid": "1340", "url": "https://eu.wikipedia.org/wiki?curid=147268", "title": "Geneva kantoia", "text": ""}
{"id": "147269", "revid": "1340", "url": "https://eu.wikipedia.org/wiki?curid=147269", "title": "Glaris kantoia", "text": ""}
{"id": "147271", "revid": "1340", "url": "https://eu.wikipedia.org/wiki?curid=147271", "title": "Grisonia kantoia", "text": ""}
{"id": "147272", "revid": "1340", "url": "https://eu.wikipedia.org/wiki?curid=147272", "title": "Jura kantoia", "text": ""}
{"id": "147273", "revid": "1340", "url": "https://eu.wikipedia.org/wiki?curid=147273", "title": "Luzerna kantoia", "text": ""}
{"id": "147274", "revid": "1340", "url": "https://eu.wikipedia.org/wiki?curid=147274", "title": "Neuch\u00e2tel kantoia", "text": ""}
{"id": "147275", "revid": "1340", "url": "https://eu.wikipedia.org/wiki?curid=147275", "title": "Sankt Gallen kantoia", "text": ""}
{"id": "147276", "revid": "1340", "url": "https://eu.wikipedia.org/wiki?curid=147276", "title": "Schaffhausen kantoia", "text": ""}
{"id": "147277", "revid": "1340", "url": "https://eu.wikipedia.org/wiki?curid=147277", "title": "Schwyz kantoia", "text": ""}
{"id": "147278", "revid": "1340", "url": "https://eu.wikipedia.org/wiki?curid=147278", "title": "Solothurn kantoia", "text": ""}
{"id": "147279", "revid": "1340", "url": "https://eu.wikipedia.org/wiki?curid=147279", "title": "Uri kantoia", "text": ""}
{"id": "147280", "revid": "6327", "url": "https://eu.wikipedia.org/wiki?curid=147280", "title": "Valais kantoia", "text": ""}
{"id": "147281", "revid": "6327", "url": "https://eu.wikipedia.org/wiki?curid=147281", "title": "Vaud kantoia", "text": ""}
{"id": "147282", "revid": "1340", "url": "https://eu.wikipedia.org/wiki?curid=147282", "title": "Z\u00fcrich kantoia", "text": ""}
{"id": "147285", "revid": "1340", "url": "https://eu.wikipedia.org/wiki?curid=147285", "title": "Zug kantoia", "text": ""}
{"id": "147286", "revid": "1491", "url": "https://eu.wikipedia.org/wiki?curid=147286", "title": "Kukutza gaztetxea", "text": "Kukutza gaztetxea, Bilboko Errekalde auzoan okupatutako eta autokudeatutako gaztetxe eta aisi eta kultura jardueretarako gune askea zen, 1996. urtetik 2011 arte martxan egon zena, eraitsi zuten arte. Hiru eraikin izan zituen kokaleku, hurrenez hurren: Kukutza I, 1996an, hiru hilabetez; Kukutza II, 1998an, bi hilabetez; eta jarraipen luzea eta eragin publiko zabala izan zuen Kukutza III, lantegi handi abandonatu batean, 1998tik harik eta 2011. urtean poliziaren indarrez eraikina eraitsi zuten arte. Jatorrian instituzio publikoek auzoari eskaintzen zion kultura eta aisia eskaintza urriaren hutsunea betetzeko sortu zen eta, bereziki Kukutza III gaztetxearen kasuan, auzoko hainbat talderen bilgune gisa jardun zuen. Hala ere, Bilbo osoan zuen eragina, eta \u00absortze fabrika\u00bbtzat jo zuten Euskal Herri osoko ehun kultura-sortzailek. Era guztietako ekimenak bultzatzen zituen, hala nola etxebizitza kolektiboa, Koblakari zirku taldea, dantza, eskalada, entseguetarako gunea, liburutegia, jantokia, taberna, \u00abhartu nahi duzuna\u00bb (hainbat objekturen eskaintza, dohainik), serigrafia, antzerkia, arte martzialak eta garagardoa egiteko instalakuntza.\nNahiz eta 2011n Kukutza hustu eta eraisteko eman zuten arrazoia etxebizitzak eraikitzea izan zen, urte askotan hutsik egon zen lursail hori, eta auzoko dendariak kexu ziren auzoak bizia eta merkataritza mugimendua galdu zuelakoan Kukutza eraistearekin.\nAzkenean, 7 urte beranduago, hau da 2018an, Kukutza egon zen lursailean, etxebizitzak eraikitzen hasi ziren.\nKukutza I.\nKukutza I gaztetxea Errekalde auzoan egon zen lehenengo gaztetxea izan zen. 1996an okupatu zuten Errekalde, Irala, Indautxu, Basurto eta Zorrotzako hainbat gaztek, justu Kukutza kalean 11 urtez hutsik egon zen eraikina.\nHiru hilabeteren ostean, Errekaldeko jaiak hasi baino 2 egun lehenago, inolako aurre abisurik eman gabe, Kukutza I eraitsi egin zuten. Bi egun geroago Santutxuko Mina del Morroko gaztetxea ere behera bota zuen Bilboko udalak. 1992an Josu Ortuondo alkate zela Bilboko Gaztetxea eta Iralako Txalet de Hiedra bota zituenez Bilbon Deustuko gazte lokala baino ez zen geratu okupazio mugimenduan.\nKukutza II.\nKukutza II gaztetxea 1998ko maiatzaren 27an Errekaldeko Larraskitu kaleko Unzeta okupatu zen gaztetxea izan zen. Ertzaintza lehen egunetik saiatu zen desalojoarekin, baina ez zuten lortu. Eraikinean bertan gai toxikoak aurkitu ziren eta udaletxeari eskatu zitzaien horiek erretiratzeko. Hori gertatu arte gaztetxeak eraikin hori itxi zuen. Bertan zegoen arratoi kopuru handia ere desagertarai zuten.\n1998ko uztailaren 16an desalojatu eta 4 atxilotu egon ziren.\nKukutza III.\nOkupazioa.\n1998an, Errekalde auzoak duen kultura azpiegituren eskasia kronikoak bultzatuta, Cerezo lantegia izandako 6300 m2ko eraikina okupatu zuten, kultura behar horiek asetzeko asmoz. Izan ere, 1950eko hamarkadan eraikitako fabrika hori hutsik zegoen aspaldian, eta ihes egindako narkotrafikatzaile batena zen.\nEraistea agintzeko eginiko bidea.\nBilboko Udalak, 1995ean egin zuen Hiria Antolatzeko Plan Orokorraren karietara, eraikinaren lurraren sailkapena \u2014kalifikazioa, zehazki\u2014 aldatu zen: ordu arte, lur hori industriala zen (jarduera industrialak egiteko balio zuen); plan berriarekin, aldiz, etxebizitzak egiteko balioko zuen. Udalak ez zien kasurik egin Errekaldeko auzo elkartearen eskaerei, han gizarte erabileraren bat ezartzea nahi baitzuten auzotarrek. Sailkapen aldaketa horri esker, Cabisa enpresak, lur hori oso merke erosi eta gero, diru irabazi handia lortzeko aukera zuen: udalak lagundutako espekulazio kasua izan zen, hainbatek salatu zuenez. Geroago, espekulazio horren onuraduna \u2014Cabisa enpresa\u2014 Kantabriako etxegintzako ustelkeria kasu batean nahasita zegoela agertuko zen.\nGaztetxea lekuz aldatzea proposatu zuen Udalak, baina atzera bota zuen proposamena Errekaldeko auzo elkarteak. Udalak, berriz, eraistea geldiarazteari uko egin zion; I\u00f1aki Azkuna alkateak adierazi zuen Kukutzako arazoa ez zela kultura arlokoa, legez kontra ari zirela lurzorua okupatzen, eta Udalaren zeregina dela \u00abjabetza pribatua babestea\u00bb.\nEra berean, Industri Ondare eta Herri Laneko Euskal Elkarteak eraikina mantendu beharra zegoela adierazi zuen, Eusko Jaurlaritzako Kultura eta Euskara Saileko Industri Ondarearen eta Euskal Autonomia Erkidegoaren Herri Lanen Inbentarioan jasota dagoelako. Beraz, Bilboko Udalaren betebeharra zen eraikin hori babestea. Eta, arkitekto elkarte horrek adierazi zuenez, erabilera posibleetako bat kultura arlokoa zen, horrelako erabilerak oso egokiak baitira industrialak izandako eraikinetarako. Udalak, ordea, ez zion eraikinari babesik eman.\nGaztetxea hustu eta eraisteko ekintza.\nCabisa enpresak gaztetxea hustea eskatu zuen, eraikina eraitsi eta etxebizitzak egitearren. Bilboko Udalak husteko eta eraisteko baimena eman zuen, eta Ertzaintza arduratu zen gaztetxea husteaz, 2011ko irailaren 21ean, gaztetxera hurbildutako manifestariak gogor erreprimituta.\nErrekaldeko auzo elkarteak eraistearen aurkako errekurtsoa aurkeztu zuenez, gaztetxearen eraisketa egun batzuez atzeratu zen. Errekaldeberriz Auzo Elkartearen errekurtsoak zioenez, eraikina eraistearren Udalak emana zuen baimen hori \u00abbaliogabea eta legez kontrakoa\u00bb zen, baimenarekin batera etxebizitzak eraikitzeko proiekturik ez zetorrelako eta Cabisak zenbait betebehar (birpartzelazioa, kutsadura kentzeko proiektua, hirigintzako aprobetxamenduaren %\u00a015 lagatzea, espaloiak eta ondoko plaza urbanizatzea, eta abar) bete ez zituelako.\n2011ko irailaren 23an, Elena Gal\u00e1n Rodr\u00edguez de Isla epaileak auzotarren errekurtsoa ezetsi zuen, eta eraikina eraistea agindu. Ordu gutxira, eraikina bota zuten. Hainbat herritarrek gogor protestatu zuen, eta istilu larriak sortu ziren Bilbo osoan. Hainbat iturriren arabera, Ertzaintza adingabeei ere tiroka aritu zitzaien. Atxilotu eta zauritu ugari izan ziren, eta Ertzaintzak mediku parteak ohostu zituen anbulategitik.\nHerritarren protestak eta Ertzaintzaren errepresioa.\nProtestatzaileen eta ertzainen arteko liskarretan, ugari izan ziren zaurituak, atxilotuak eta kalteak. Ertzaintzak auzoa hartuta izan zuen hiru egunez. Liskar horiek Euskal Herriko politika eztabaidaren muinean izan ziren egun batzuez.\nEuskal Autonomia Erkidegoko arartekoak bere txostenean (2012ko maiatzean argitaratua) adierazi zuenez, Ertzaintzak ez ditu Kukutza husteko egindako jardun guztiak zuritu. Kukutzako esku hartzea Ertzaintzaren \u00abbetebeharren eta funtzioen testuinguruan\u00bb kokatu behar dela zehaztu zuen arartekoak, eta, beraz, \u00ablegearen babes osoa\u00bb duela. Hala ere, adierazi zuen herritarrek salatutako \u00abalderdi jakin batzuk\u00bb ez dituela argitu Herrizaingo Sailak. Ertzaintzak Kukutza husteko, eta hurrengo egunetako mobilizazioetan, erabilitako indarkeriak \u00abegokitasun, premia, zentzuzkotasun eta proportzionaltasun printzipioak\u00bb errespetatu ote zituen balioztatu ezinik gelditu dela jakinarazi zuen I\u00f1igo Lamarcak. Horregatik, \u00abgertakarien gaineko ikerketa sakona\u00bb egiteko eskatu zion Lamarcak Rodolfo Aresi, \u00abzalantza guztiak\u00bb argitzearren."}
{"id": "147287", "revid": "1491", "url": "https://eu.wikipedia.org/wiki?curid=147287", "title": "Gari (musikaria)", "text": "Gari, jaiotzako izen-deiturez I\u00f1aki Igon Garitaonaindia Murgiondo (Legazpi, Gipuzkoa, 1963ko uztailaren 18a) euskal abeslaria da, rock eta pop estilokoa. Hertzainak musika taldeko abeslaria izan ondoren, bakarlari aritzen da gaur egun.\nBizitza.\nMusikan hasiera.\nZiper taldean abiatu zuen musika ibilbidea, 1983. urtean, Hertzainak taldean sartu aurretik. Hertzainak taldeko ahots nagusia izan zen hamarkada oso batez, eta, taldearen agurrarekin batera, bakarkako bideari ekin zion. Gari izen artistikoaren azpian, estudioko lau disko eta zuzenean grabaturiko bat kaleratu ditu, zenbait bildumatan parte hartzeaz gain. Betaurreko ilunak, kapela beltza, ahots urratua eta, batez ere, agertoki gaineko karisma dira Gariren adierazlerik argienak.\nHertzainak taldeko sortzaile ez izan arren, Josu Zabalarekin batera, Gasteizko bandari aurpegia jarri zion I\u00f1aki Garitaonaindiak (Legazpi, Gipuzkoa, 1964). Taldean sartu aurretik, Legazpiko Ziper taldean aritu zen kantari zenbait urtez, rock-and-roll eta rock gogorreko doinuak landuz. Ziperrek ez zuen diskorik argitaratu, baina Hertzainak taldearekin zortzi disko grabatu zituen. 1983. urtean, Xabier Montoia ordezkatzeko Hertzainak taldean sartu bezain pronto, gaztetasunaren indarra eta agertoki gaineko probokazioa ekarri zizkion Garik taldeari.\nBakarkako bidea.\n1993. urtean, bakarkako bideari ekin zion, bi urteko isilunea apurtuz. Rock eta punk zertzeladak izan ziren nagusi Hertzainak taldearen lehen urteetan, geroago joera berriak, pop giroak, folk doinuak eta bestelakoak jorratu zituen arren. Bakarlari gisa, ordea, rocka izan du bizkarrezur nagusia. Horrela, 1995. urtean, bakarka emanaldi batzuk egin ondoren, lehen diskoa grabatzera sartu zen Lorentzo Records estudioan. Victor Celada (bateria), Fran Iturbe (gitarra) eta Mikel Irazoki (baxua) musikariek lagundu zioten Gari (Elkar, 1995) ontzen. Bertan ziren gaur egun abeslariaren kantu esanguratsuenetakoak diren batzuk: \"Amets\", \"Astiro eta amorruz\", \"Apar urrunak\"...\nEstudioko bigarren diskoa estreinakoaren jarraipentzat har daiteke. \"Eguzki berritan zaude\" (Elkar, 1997) izendatu zuen eta lehen diskoak baino bi urte geroago ikusi zuen argia. Taldearen bizkarrezurrari eutsi zion, eta kolaboratzaile ugari eraman zituen estudiora: Karlos Mahoma (RIP), Roberto Moso (Zarama), Jon Maia bertsolaria, Josu Zabala, Bingen Mendizabal... Bigarren diskoa argitaratzearekin batera, bide berriak nola urratu aztertzen hasi zen Gari. Hala, hurrengo diskoetan gaztelania eta euskara erabiliko zituela adierazi zuen jendaurrean. Horrek ika-mika eta zeresan ugari piztu zituen, baina erabaki tinkoa zen Garik hartutakoa, eta erdaraz abesturiko lehen kantuak (\"Hablando s\u00f3lo\", \"Amanece\", \"No es f\u00e1cil\" eta \"Tan lejos\") zuzeneko disko batean heldu ziren: \"Gari ta otoitz gure alde\" (Iparretarrak Records, 2002). Zaldibarko (Bizkaia) hiru musikari gazterekin bat egin zuen kantuak prestatzeko, eta Bilboko Kafe Antzokian grabatu zuen, 2002ko urtarrilaren 10ean, zuzenean. Diskoa Gara egunkariarekin batera saldu zen.\nDisko horrek aro baten amaiera ekarri zuen. Euskal Herria eta musika aldi batera utzi eta Perura joan zen Gari denboraldi baterako. Urtebete egon zen Peruko oihanean bizitzen -\"infernuan\", haren hitzetan-, baina kantuak egiten jarraitu zuen. Handik bueltatutakoan, beste disko bat grabatu zuen. Izenburu argigarria jarri zion: \"0-tik\" (Elkar, 2005). Nolabait, berriz hastea izan zen. \"Nire aurreko diskoak aurrera ateratzeko, oso bide zailak ibili behar izan nituen. Orain dena erraztasunak izan dira, nik neuk ere errazagoa egin dudalako. Bai arlo artistikoan bai pertsonalean, oso borrokalaria izan naiz beti, lubakian sartuta denbora gehiegi eman dut, eta orain beste era batera hartzen dut\", azaldu zuen. Jazz musikariekin grabatu zuen lan berri hori, eta, musika aldetik pop-rockean jarraitu bazuen ere, erritmo beltzak, bossa nova eta giro alaiago eta dantzagarriagoak zekartzan. Disko horretan ere, gaztelaniaz eta euskaraz abesturiko kantuak tartekatu zituen.\nBide berriak.\nGariren hurrengo diskoa \"Esperantzara kondenatua\" izan zen (Elkar, 2007). Gitarra soinua nabarmenagoa da lan horretan, berriz ere rock musikariekin aritu baitzen. Hitzak egiteko, ohi bezala, zenbait idazle eta poetarengana jo zuen; Jon Benito, Jose Luis Padron eta Jon Maia Gariren disko guztietan hitzak idatzi dituen bertsolariarengana, hain zuzen. Aipagarria izan zen diskoari izena eman zion kantuan Iv\u00e1n Ferreiro (Los Piratas taldeko kide ohia) kantari galiziarrak parte hartu zuela, hala nola diskoaren diseinu lana: Espainiako Argazkilaritza Sari Nazionala jaso duen Alberto Garcia-Alixen irudiek ilustratu zuten diskoa.\n2008ko abenduan Patti Smith kantari estatubatuarrak Gasteizko Artium museoan eskainitako poesia errezitaldian gitarrista lanak egin zituen Garik, eta hilabete geroago, 2009ko urtarrilaren 15ean aldi luze baterako azken kontzertua eman zuen Bilborock aretoan, lagun ugariz inguraturik. Joan aurretik ordea, 16 lore (Elkar) grabatuta utzi zuen, Hertzainak taldearen zein bakarkako diskoetan jasotako kantuen grabazio berria.\nGari &amp; Maldanbera.\n2016tik berarekin jo duen taldeak Gari &amp; Maldanbera izena hartu du. \"Estutu\" (2016) eta \"Beste denbora batean\" (2018) diskoak egin dituzte. Natxo Beltran, Oier Aldekoa eta Miguel Moyano izan dira talde horren parte.\nLotutako artistak.\nZuzeneko kontzertuetan eta estudioko lanetan, musikari askok lagundu dute Gari. Besteak beste, Natxo Beltran (Atom Rhumba), Fran Iturbe (Bide Ertzean), David Gonzalez (Cobra, PI.L.T., Berri Txarrak...), Ekain Elortza (Seiurte, Dinero...), Miguel Moyano, Karlos Aranzegi (Bide Ertzean, Mikel Erentxun), Mikel Azpiroz (Lau Behi), Bingen Mendizabal, Victor Celada (bateria) eta Mikel Irazoki edo Oier Aldekoa (baxua) izan dira Gariren ondoan ibilitako musikari batzuk. Haren kantuetako hitzetan ere lagundu diote; lehen aipatutakoez gain, besteak beste, Bernardo Atxaga, Igor Elortza, Asier Serrano (Lorelei), Edorta Jimenez, Mikel Lasa, Kepa Murua eta Roberto Mosok idatzi dituzte Garirentzat.\nAsko ez badira ere, beste zenbait diskotan ere entzun daiteke Gariren ahotsa: Seiurte taldearen \"Ekiozu\" diskoan, Platero y Tu taldearekin... Era berean, Lauaxetaren zein Serge Gainsbourg frantziar musikariaren omenezko diskoetan parte hartu du, eta Euskadi Gaztearen enkarguz, irrati formularen 15. urtemugako kantua idatzi zuen."}
{"id": "147288", "revid": "119347", "url": "https://eu.wikipedia.org/wiki?curid=147288", "title": "Waldorf hezkuntza", "text": "Waldorf hezkuntza Rudolf Steiner pentsalari eta ekintzaile mistikoaren printzipioetan oinarritzen hezkuntza metodo bat da. Hezkuntza hau garatzen deneko eskolak Waldorf eskolak edo Steiner eskolak dira. Gizakiaren ikuspegi osotu bat abiaturik, non gorputza, adimena eta arima bateratzen diren, haurrari bere ikasketa prozesuaren jabe izatea bultzatzen du Waldorf pedagogiak, sormena eta ekimena landuz, humoreen teoria oinarri.\nEgun, munduan zehar 500 Waldorf eskola baino gehiago daude 30 herrialde baino gehiagotan sakabanaturik. Eskola konbentzionalen aldean, musika, dantza, olerkiak eta ipuinak bereziki lantzen dituen eskolak dira eta ikasgelak ingurune goxo eta naturalak dira, ikasgela arruntetako mahai eta aulki aldean. Umeei, zazpi urte dituzten arte, ezagutza ukatzen zaie, pentsatzen dutelako arima eta gorputza oraindik ez daudela guztiz lotuak.\nHistoria.\n1919an, Lehen Mundu Gerra bukatu osteko giro politiko eta sozial nahasian, Rudolf Steinerrek Emil Molt enpresariaren enkargu bat jaso zuen: Stuttgart-eko Waldorf zigarro fabrikako langile guztien seme-alabentzat eskola libre bat antolatzea eta zuzentzea. Proposamena onartu eta lehenengo irakasle taldea prestatu ondoren, eskola berri hori bost urtetan zuzendu zuen Steinerrek. Denbora horretan pedagogia berri baten oinarri metodologikoak eta didaktikoak ezarri zituen, bere pentsamendu mistikoan oinarrituta. Honen oinarriak hauexek ziren: giza naturaren ezagutza sakonetik abiatzen da pedagogia hau eta gizakiaren eboluzioaren hainbat etapetara egokitu behar da. Aldi berean, hezkuntza eredu bizia eta soziala izateko xedez sortu zuen. Haren ustez hezkuntza artelan baten moduan eraman behar zen aurrera, giro aske eta sortzailean. Aldi berean, hezkuntza benetako aldaketa sozialaren motorra izango zela uste zuen. Horregatik haurrei bezala helduei, fabrikako langileei, ere gau eskolak ematen zizkien. Proposamenak arrakasta izan zuen eta eskola berehala handitu zen; 700 ikasle baino gehiago izatera ailegatu zen denbora gutxian, edozein fabriketako eskola baten mugak nabarmenki gaindituz.\nStuttgart-eko lehen eskola hark oihartzun handia izan zuen Alemanian eta Europan. 1923az geroztik jardunaldi pedagogikoak eta hitzaldiak ematen hasi zen Steiner, eta ondorioz, Waldorf Eskola gehiago ireki ziren bai Alemanian baina baita ere Holandan, Ingalaterran, Suitzan. 1938an alderdi nazional-sozialista iritsi zen boterera eta Waldorf eskolaren oinarri pedagogikoek haien ideologiarekin ez zetorren bat; nazismoak ez zuen onartzen ez askatasunean burututako hezkuntza eredua ezta ere norberaren garapenaren garrantzia. Ondorioz, guztiak itxi egin zituzten. Hala ere, gerra bukatu ondoren, 1945ean, egiaztatu zenez, ideia pedagogiko horiek klandestinitatean zabalduz jarraitu ziren. \nGaur egungo hedapena.\nGaur egun, munduko mugimendu pedagogiko libre garrantzitsuenetariko bat da. Lehen eta Bigarren Hezkuntzako eta Batxilergoko 3.000 eskola baino gehiago daude eta Haur Hezkuntzako 1.900 zentro baino gehiago 90 herrialdetan, herrialde garatuetan (Suedia, AEB, Kanada, Australia) zein ez hain garatuetan (Brasil, Ekuador, Kolonbia, Peru). Gainera eskola publiko batzuetan ere aplikatzen da bere ikaskuntza aberasteko. UNESCOren \u201cEskola kide\u201den barruan daude. UNESCOk pedagogia hau bultzatu eta babesten du, umeak heziketa aberats bat lortzen duelako. Bestalde, gobernu askok babesten dute, besteak beste, Irlanda, Australia, Alemania, Israel.\nEuskal Herrian eredu hau jarraitzen duten hiru eskola daude abian. Araban bi dira: Trokonizko Geroa Eskola eta Aramaioko Waldorf Eskola. Iru\u00f1errian, Nafarroako Waldorf Eskola dago.\nAdin etapak eta ezaugarriak.\nHaurtzaro goiztiarra.\nEtapa hau 0 urtetik 6 urtetara doa.\nUmeek beraien zentzumenetatik interpretatzen dute Mundua eta horretarako imitazioa erabiltzen dute. Haserrealdiak , maitasuna, poza, gorrotoa, azkartasuna... ahotsaren tonuaren, kontaktu fisikoaren , gorputzaren mugimenduen , argitasunaren, iluntasunaren, harmonia eta desarmoniaren bitartez iristen zaio umeari. Umeez arduratzen direnak, imitazioa ahalbidetzen duen ingurunea eskaini behar dute. Horiekin batera elementu positiboak eta jolas sortzaileak burutzeko aukera ere. Hau lehenengo urtetan eutsiko du eta adin hauetan ekintza intelektuala bultzatuko da. Haurtzaindegian haurrak sukaldean jolasten dira, mozorrotu egiten dira, guraso bihurtzen dira, azti edo errege, abestu egiten dute, margotu. Abesti eta poesiaren bidez hizkuntza gozatzea, elkarrekin jolastea, ipuinak entzutea,antzerkia ikustea, ogia egitea... ahalbidetzen diete. Ekintza hauetan osoki parte hartuz, bizitzan prestatzera eta interesa piztu eta ikaskuntza maitatzea ekartzen du.\nBitarteko haurtzaroa.\nEtapa hau 7 urtetatik 13 urtetara doa. Mundua ederra da. Lehenagoko etapan Mundua imitazioarekin lotzen zen eta oraingoan imajinazioa ere erabiltzen da. Ikusi, entzun, sentitu dezakete eta gauzen esanahiari erantzun bat eman. Hezitzailearen papera hizkuntzaren munduan jakin beharrekoa itzultzea izan da lehen mailako hezkuntzan. Horretarako hainbat elementu eduki ditu eskura; ipuin tradizionalak, kondairak, mitologiak\u2026 Natura, zenbakien mundua, matematika, geometria, oinarrizko zereginak\u2026 elikagai dira umearen arimarentzat. Imajinaziorantz doan edozer, sentimenduak aktibatzen dituenak edo ikasia eta gogoratua izaten denean onuragarria izango da umearentzat. Lehen hezkuntzako momentuan, \u201cinteligentzia sentikorra\u201d hezteko garaia da. Mundua ederra dela sentitu behar dute. Mundua zerbait abstraktu moduan aurkezten bazaie, berotasunik eta erakargarritasunik ez da agertuko. Landu behar den oro modu bizian eta irudimentsuan aurkeztu behar zaie motibazioa eta interesa estimulatzeko. Horretarako tresna lan guztietan alderdi artistikoa garatzea da. Uneoro eta eginkizun guztietan artistikoari eman behar zaio lehentasuna, ez ikasgai artistikoetan soilik. Bigarren fase hau pubertaroan jasandako aldaketen ondoren bukatzen da. Irudimena lantzeko ikaskuntzak aldaketa bat jasaten du arrazoiketa eta inteligentzi abstraktua azalduz.\nNerabezaroa.\nEtapa hau 14 urtetatik 21 urtetara doa. Mundua egiazkoa da.\nNerabezaro garaian pertsonalitateak bere independentzia ospatzen du eta mundua arakatzeko modua aldatzen da. Pertsona helduak bihurtuko dira. Jarrera zientifikoak garrantzi handia dauka garai honetan. Izan ere, zerbaiten gaineko iritzi independente batera heltzeko, beharrezkoa da jarrera zientifikoa; hau da, aurreiritzirik onartuko ez duen jarrera, emozioak alde batera utzita. Horrela bada, esperimentuek eta alderdi praktikoek garrantzi handia daukate. Bestalde, irakasleak bai profesionalki bai bere eguneroko bizitzan koherentea izan behar du; izan ere, gazteak kritikoak eta idealistak dira. Hori dela eta, eskolak sarritan elkarrizketez eta eztabaidez osatzen dira\nSteinerren arabera bizidun hau ez da herentziaren ez eta ingurunearen emaitza espiritu baten manifestua baizik. 21 urte ingururekin prest dago heziketaren benetako eginkizunarekin hasteko.\nWaldorf prestakuntza.\nWaldorf eskolan hezitzaile gisa aritzeko prestakuntza berezia behar da. Euskal Herrian ez dago berau egiteko aukerarik. Inguruan hauexek dira dauden aukerak: Madrilen eta Vigon espainieraz, Bartzelonan katalanez eta Parisen frantsesez. Hezitzaileek hiru urteko formazioa jasotzen dute. Lehendabizikoa autoformaziorako izaten da; bigarrenean metodologia lantzen da; eta hirugarrenean didaktika. Maila bakoitza zortzi ataletan banatuta dago eta bakoitzaren inguruan hitzaldi bat egoten da. Mundu osoko hizlariak izaten dira. Hizlari guztiak esperientziadunak izan ohi dira, sarritan adinekoak.\nFormakuntzan gai asko lantzen dira: antropologia, psikologia, motrizitatea, hizketa, haurraren garapen kognitiboa, haurraren garapen emozionala, zentzumenak, musika heziketa, eskulanak, ipuinak, buztina, egurra, nekazaritza, pintura, haurraren behaketa, etxeko lanak, jolas librearen garrantzia, antroposofia, norbere heziketa eta, azkenik, Waldorf eskoletan praktikak.\nProzesu guztiaren helburua hezitzailearen askatasuna, iniziatiba eta sormena lantzea da, pedagogia honen oinarria alegia. Haurrak hezteak lan pertsonal sakona eskatzen dio helduari. Gai izan behar du ikasleen heltze prozesuak antzemateko, eta naturako fenomenoez eta gure garaiko eragin zientifiko, historiko eta sozialez jabetzeko.\nIkasle ohiak.\nPertsona ospetsu askok ikasi dute Waldorf eskoletan. Hona hemen batzuk:"}
{"id": "147290", "revid": "336", "url": "https://eu.wikipedia.org/wiki?curid=147290", "title": "Arra", "text": "Arra edo zehea eskua zabalduta hatz txikiaren eta lodiaren punten arteko luzera da. Luzera-neurri antropometriko gisa erabilia izan da. 20 eta 27 cm artean neurtzen zuen, lekuaren arabera."}
{"id": "147291", "revid": "1310", "url": "https://eu.wikipedia.org/wiki?curid=147291", "title": "Zehe", "text": ""}
{"id": "147292", "revid": "880", "url": "https://eu.wikipedia.org/wiki?curid=147292", "title": "Meseta", "text": ""}
{"id": "147294", "revid": "880", "url": "https://eu.wikipedia.org/wiki?curid=147294", "title": "Isle ibaia", "text": ""}
{"id": "147295", "revid": "880", "url": "https://eu.wikipedia.org/wiki?curid=147295", "title": "Kertxeko itsasartea", "text": ""}
{"id": "147296", "revid": "880", "url": "https://eu.wikipedia.org/wiki?curid=147296", "title": "Mediterraneo itsasoa", "text": ""}
{"id": "147300", "revid": "17", "url": "https://eu.wikipedia.org/wiki?curid=147300", "title": "Waldorf eskola", "text": ""}
{"id": "147301", "revid": "880", "url": "https://eu.wikipedia.org/wiki?curid=147301", "title": "Mont Perdito", "text": ""}
{"id": "147302", "revid": "201", "url": "https://eu.wikipedia.org/wiki?curid=147302", "title": "Napoliko Golkoa", "text": ""}
{"id": "147304", "revid": "880", "url": "https://eu.wikipedia.org/wiki?curid=147304", "title": "Omango Golkoa", "text": ""}
{"id": "147305", "revid": "336", "url": "https://eu.wikipedia.org/wiki?curid=147305", "title": "Robert Edwards", "text": "Robert Geoffrey Edwards (Leeds, 1925eko irailaren 27a - Manchester, 2013ko apirilaren 10a) biologo ingelesa izan zen, In vitro ernalkuntzaren arloko aitzindaria.\nBiologia ikasi zuen Bangorreko Unibertsitatean (Gales) eta 1963an Cambridgeko Unibertsitatean sartu zen. Patrick Steptoe (1913\u20131988) zirujauarekin batera 1978ko uztailaren 25ean lehenengo probeta-umearen jaiotza arrakastaz lortu zuten, Louise Brown izenekoa. Bi urte geroago Bourn Hall Clinic izeneko klinika espezializatua sortu zuten Steptoek eta berak Cambridgeshiren.\n2010ean Medikuntzako Nobel Saria eman zioten arlo horretan egindako lan guztiagatik."}
{"id": "147307", "revid": "880", "url": "https://eu.wikipedia.org/wiki?curid=147307", "title": "Sund itsasartea", "text": ""}
{"id": "147309", "revid": "69297", "url": "https://eu.wikipedia.org/wiki?curid=147309", "title": "Eskolaketa-liburu", "text": "Eskolaketa-liburua ikasle batek derrigorrezko hezkuntzan egindako ibilbidea, ikasturtez ikasturte izandako kalifikazioekin batera, frogatzen duen agiria da. Derrigorrezko hezkuntza egin bitartean, ikastetxe bakoitzari dagokio bertako ikasleen eskolaketa-liburuen zaintza eta ikasketa horiek bukatzean, ikasleari emango zaio."}
{"id": "147310", "revid": "336", "url": "https://eu.wikipedia.org/wiki?curid=147310", "title": "Sund", "text": "Sund honakoa izan daiteke:"}
{"id": "147312", "revid": "58701", "url": "https://eu.wikipedia.org/wiki?curid=147312", "title": "Gulfport (Mississippi)", "text": "Gulfport Estatu Batuetako Mississippi estatuko hiria da, bertako bigarren hiri handiena, Jackson hiriburuaren atzetik hain zuzen ere. Hiria Harison konderrian dago.\nGeografia.\n166'4 km\u00b2-ko azalera dauka, hauetako 19\u00a0km\u00b2 urez estalirik daudelarik.\nDemografia.\n2000. urteko erroldaren arabera 71.127 biztanle zituen, eta 2006. urtean aldiz 64.316ko estimazioa egin zen, 9'6% ko jaitsiera nabariz urte horietan zehar."}
{"id": "147313", "revid": "1310", "url": "https://eu.wikipedia.org/wiki?curid=147313", "title": "Goi lautada", "text": ""}
{"id": "147318", "revid": "119347", "url": "https://eu.wikipedia.org/wiki?curid=147318", "title": "Arreta-defizitaren eta hiperaktibitatearen nahasmendu", "text": "Arreta-defizitaren eta hiperaktibitatearen nahasmendua, ADHN arreta galeragatiko eta hiperaktibitateagatiko asaldura (ingelesez \"ADHD, attention deficit hyperactivity disorder\") haurtzaroan izaten den nahaste neurokonduktual ohikoena da. Horretan, bai faktore genetikoek bai ingurumen faktoreek dute zerikusia. Sintomak umetatik agertzen dira eta nahasmenduaren ezaugarri nagusiak, batez ere, honakoak dira: ariketa fisikoa areagotzea, inpultsibotasuna eta arreta mantentzeko zailtasuna izatea. Horretaz gain, gaitz hau pairatzen duten umeengan autoestimu arazoak ager daitezke, eta nahasmendu honek umearen pertsonarteko harremanetan ere eragiten du.\nDSM-IVaren sailkapenaren arabera, ADHN duten umeek sintoma kliniko desberdinak dituzte. Horren arabera, zenbait azpimota daude: konbinatua, gehienbat hiperaktibo-inpultsiboa dena eta gehienbat arreta zailtasunak dituena.\nEtiologia.\nADHNren etiologia ezezaguna da, baina badakigu faktore anitzekoa dela. Ikerkuntza neurobiologikoen aurrerapenari esker, genetikan oinarrituta dagoela esan dezakegu. Hala ere, ingurumen-faktoreek zerikusi handia dute nahasmenduaren garapenean eta bere sintometan. Beraz, ingurumen-faktoreak oso garrantzitsuak dira tratamendua jartzerako orduan eta zerikusi handia dute nahasmendu honekin erlazionatutako beste arazo batzuekin.\nSintoma klinikoak.\nNahasmendu hau pairatzen duen ume baten sintomen artean hurrengoak daude: hiperkinesia, egiten ari dena bukatzeko eta zehaztasunei arreta mantentzeko zailtasuna, antolatzeko gaitasun eza eta abar. Ezaugarri horien ondorioz, ohikoa da ume hauek inteligentzia-frogetan emaitza baxuak lortzea, azterketak ez gainditzea galderak ez irakurtzeagatik, ikaskideekin arazoak izatea\u2026\nPrebalentzia.\nPrebalentziari dagokionez, DSM-IVaren arabera % 3-5 artekoa da. Estatu Batuetan \"Journal of the American Medical Associacion\"-ek egindako ikerketa batek agerian uzten du urte betean, 2 eta 4 urteko umeen artean, nahasmendu honen diagnostiko kopurua % 150 igo zela.\nTratamendua.\nADHNren tratamenduak bi bide jarraitu behar ditu: alde batetik, farmakologikoa, eta bestetik, psikosoziala. Bietako bat gutxiesteak eragina izan dezake bestearen eraginkortasunean, eta horrek, nahasmenduaren hobetze prozesua oztopa dezake.\nTratamendu farmakologikoan bi medikazio mota daude: medikazio estimulatzailea eta ez-estimulatzailea.\nMedikazio estimulatzaileak eraginkorrenak eta gehien erabiltzen direnak dira. Horiek katekolaminen transmisioa areagotzen dute eta dopamina eta noradrenalina birxurgatzen. Oso eraginkorrak badira ere, bigarren mailako hainbat efektu sortzen dituzte:\nIkus daitekeenez, datuak oso deigarriak eta kezkagarriak dira: farmakoek alderdi batzuk hobetzen dituzte, baina, aldi berean, beste hainbat kaltetzen. Kasu berezietan, antipsikotikoak gaineratu behar zaizkio tratamendu farmakologikoari.\nTratamendu farmakologikoa, bera bakarrik, ez da nahikoa nahasmendu hau tratatzeko; tratamendu psikosozialarekin batera eman behar da. Hiru aldaera daude azken horretan: banakako tratamendua, taldekako tratamendua eta tratamendu familiarra. Nahiz eta teorikoki tratamendu farmakologikoaren eta psikosozialaren arteko elkarrekintza ezinbestekoa den, askotan, psikosozialari ez zaio behar adina garrantzia ematen, eta ondorioz, tratamendua ez da guztiz eraginkorra izaten.\nDiagnostikoa.\nADHNren gehiegizko diagnostikatzea.\nAurretik aipatu bezala, nahasmendu hau haurtzaroan azaleratzen da. Hala ere, bi urteko ume osasuntsu baten ezaugarri ohikoak dira aktibotasuna, geldi egon ezin izatea, eta abar, eta lau urtekoarenak, horietaz gain, zaratatsua izatea. Jarrera hori euren garapen prozesuaren ezinbesteko alderdia da. Beraz, ezaugarri horiek dituen ume batek ez du zertan ADHN izan.\nAitzitik, ezaugarri horiek neurriz kanpokoak edo gehiegizkoak direnean, eta beste sintoma batzuekin lotuta daudenean, ADHN kasu bati buruz hitz egiten egon gaitezke. Hala ere, sintoma horiek edukitzeak ez du esan nahi neurriz kanpoko ezaugarri horiek ez direla beste faktore psikologiko eta sozial batzuen ondorioa. H\u00e9ctor Waisburg-en arabera (Garrahan Ospitaleko medikua) ADHNz diagnostikatutakoen % 40an nahasmenduaren jatorria arretaren nahaste baten ondorioa da. Beraz, ondoriozta dezakegu beste % 60-ak nahasmendu hori ez den beste arazoren bat duela.\nHori guztia kontuan hartuta, ikus dezakegu diagnostikoa kasu guztietan ez dela zuzena, eta diagnostiko \u201ckomodin\u201d gisa erabiltzen dela batzuetan. Diagnostiko okerra egiteak behar ez den tratamendu bat ezartzea dakar. Ondorioz, benetan ADHN pairatzen ez duen portzentaje horrek ez du jasoko behar duen tratamendua, eta horretaz gain, ADHN tratatzeko erabiltzen diren farmakoen bigarren mailako efektuak jasango ditu (gorago aipatutakoak). Gainera, pertsona horiek, heldutasunean, drogadikziorako, alkoholismorako, delinkuentziarako eta jokabide antisozialetarako joera handiagoa dutela frogatu da.\nGaizki diagnostikatutako ume horiek beste patologia psikiatriko batzuk izan ditzakete, modu argian hautematen ez direnak. Epe luzean, patologia horiek depresioarekin, antsietatearekin eta nahaste obsesibo-konpultsiboekin azaleratzen dira.\nDiagnostikorako metodo berriak.\nNafarroako Unibertsitatean gaitz hau diagnostikatzeko tresna berri bat probatzen ari dira; 3Dtako programa informatiko batean datza. Horren bidez, birtualki irudika daitezke umearen eguneroko zenbait bizipen (eskolan bizi dezakeen egoera arrunt bat, adibidez). Umeari jartzen zaizkion betaurreko batzuen bidez, umeak irudi birtual horiekiko duen jarrera aztertzen da, egunerokoan izaten dituen arreta galerak identifikatu eta zehaztu ahal izateko."}
{"id": "147319", "revid": "1545", "url": "https://eu.wikipedia.org/wiki?curid=147319", "title": "Boabdil Gaztea", "text": "Abu Abdallah Muhammad ibn Ali ( \"Ab\u016b \u2018Abd All\u0101h Mu\u1e25ammad al-th\u0101n\u012b \u2018ashar\") (Granada 1459?-Fez 1533), Abu Abd Allah Muhammad XII.a bezala ezagutua (orain Ibn \u02bf\u0100\u1e63imen \"Yunna\"ri esker Muhammad izeneko hamaikagarren erregea izan daitekeela ebaz dezakegun arren) eta historiara Boabdil Gaztea izenarekin pasa zena, hala ezagutu baitzuten kristauek, nasri dinastiako kidea izan zen, modu herrikoian \u0627\u0644\u0632\u063a\u0627\u0628\u064a Al-Zugabi \"Dohakabea\" bezala ezagutzen zena.\nBere aita Muley Haceni tronua kendu zion, eta denbora batez honekin eta bere osaba El Zagalekin borrokatu zuen tronuagatik. Abu 'Abd All\u0101h izena granadar hizkeran Bu Abdal-lah edo Bu Abdil-lah bezala ahoskatu behar zen, eta hortik Boabdil izena, izen honi \"Gaztea\" gehitu zitzaiolarik, bere osaba Abu 'Abd All\u0101h \"Zaharra\"rengandik ezberdintzeko.\nBoabdil izango zena Alhambran (Granada) jaio zen 1459 aldera eta Muley Hacen eta Aixa sultanen seme zen.\n1482an, Guadixen matxinatu zen bere aitaren aurka eta, abenzerrajeak eta bere amak lagunduta, tronura iritsi zen. Aita eta osabaren aurka borrokatu beharrean izan zen, haiek ere Granadako Erresumako errege legitimoak izateko nahia baitzuten. Azkenean, Errege-erregina katolikoek hartu zuten preso Lucenan. Horri esker Gaztelak gerra bukatu ahal izan zuen 1492ko urtarrilaren 2an eta Granadaz jabetu. Boabdil deserriratu egin zuten Fezera eta Gaztelako tropek ziurtatu zuten bere kolaboraziorako ahalegina. Frogatzerik ez badago ere, kondairak dioenez, erbesterako bidea hartu zuenean, errege ohiak burua jiratu zuen eta negar egin zuen azken aldiz Granada ikustean. Ama Aixak horrela esan omen zion:\nHorregatik deritzo muino horri \"Suspiro del moro\".\nAlpujarrako erbesteratzean, Laujar de Andarax izan zuen penintsulako azken bizileku eta hortik alde egin zuen betirako Afrikarantz.\nBoabdilen itxura.\nJulio Quesada-Ca\u00f1averalek, VIII. San Pedro de Galatinoko dukeak, horrela deskribatu zuen Boabdil:\nTradizioak, ordea, oso bestelako itxura ematen dio, beltzarana bai azala eta baita ilea ere, eta horrela ikus ohi dugu normalean irudikapenetan:"}
{"id": "147320", "revid": "536", "url": "https://eu.wikipedia.org/wiki?curid=147320", "title": "Eskola politekniko", "text": "Eskola politeknikoa arlo teknikoan ikasgai anitzetako trebakuntza eskaintzen duen ikastetxe bat da, sarri unibertsitate mailan. Gehienetan eskola politekniko batek ingeniaritzako ikasketak eskaintzen ditu arlo ezberdinetan, hala nola mekanika, elektronika, informatika eta aeronautika."}
{"id": "147321", "revid": "119347", "url": "https://eu.wikipedia.org/wiki?curid=147321", "title": "John P. Linstroth", "text": "John P. Linstroth antropologoa Osloko \"International Peace Research Institute\" elkarteko kidea da. Munduko hainbat gatazkaren azterketan aditua, 2010eko martxoan Euskal Herrian bizi den gatazkari irtenbide baketsua topatu nahian publiko egin zen Bruselako Adierazpenaren sinatzaileen artean dago.\nIkasketak.\nOxfordeko Unibertsitatean Antropologia Soziokulturala ikasi zuen eta Floridako Estatuko Unibertsitatean Antropologia Kulturala; AEBetan Zientzia Politikoak eta espainiera ere ikasi ditu.\nEuskal Herriaz eta beste.\nAzken urteetan egin dituen ikerketak gai hauetan zentratu ditu: Hegoaldeko Amazonaseko baliabide naturalen gaineko gatazkak, hirietako Lehen Herriak eta indigenen eskubideak Brasilen, gatazkaren osteko Guatemala, AEBetako immigrazioa eta gatazka etnikoak eta Euskal Herriko bake prozesua.\nAzken honetaz 2010eko martxoan atera zen Bruselako Adierazpenaren sinatzaileen artean dago. Horren osteko ika-mika politiko baten protagonista izan zen, espainiar gobernua bai aurreko bake prozesu saiakeran bere konpromisoak ez betetzeagatik bai egun jarrera itxia mantentzeagatik kritikatu zuelako; Jon Anzaren kasua eta Ekinen kontrako sarekada aipatzeaz gain, nazioarteko komunitatearen eta Obama beraren inplikazioa eskatzen zuen. Horrek eskuin-mutur espainiazalearen iritzi emaile batzuen kritika gordinak ekarri zizkion.\n1995ean \"Evoking Basque Nationalist Ideology: Exploring the Terrain of Identity and Community Grindal-Anthropology\" lana eta 2002an \"Basque imagination and commemorative identity: local history and everyday life in relation to the Hondarribian Alarde, 1638-2000\" tesia aurkeztu zituen, azken hau Oxfordeko Unibertsitatean Sandra Otten zuzendaritzapean; prestatzen ari den liburuetako bat ere Euskal Herrian oinarrituta dago: \"Marching Against Gender Practice: political imaginings in the Basqueland\"."}
{"id": "147322", "revid": "336", "url": "https://eu.wikipedia.org/wiki?curid=147322", "title": "Loki (jainkoa)", "text": "Loki Eskandinaviar mitologiako jainko iruzurgilea da. Farbauti eta Laufey erraldoien semea, bi anai ere badituelarik: Helblindi eta B\u00fdleistr. Edda istorio bildumen arabera \"iruzur guztien jatorria da\" eta bere kabuz jainko-jainkosekin nahastu omen zen, Baldr jainkoaren hilketa jazo arte Odin jainko nagusiaren anaitzat jotzen omen zuten. Gertakizun horren ondoren \u00c6sir zirelakoek Loki atzeman eta hiru haizetara lotu zuten. Bere loturetatik askatu eta jainkoen aurka Ragnar\u00f6k guduan borrokatuko omen da."}
{"id": "147324", "revid": "512", "url": "https://eu.wikipedia.org/wiki?curid=147324", "title": "Unibertsitate fakultate", "text": "Unibertsitatean, fakultatea jakintza arlo jakin batean ikasketak eta dagokion titulazioa eskaintzen dituen unibertsitate mailako ikastetxe bat da. Adibidez, \"Medikuntza Fakultatea\" edo \"Ekonomia eta Enpresa Zientzien Fakultatea\" izenak erabiltzen dira. Arlo jakin batean berezituak izan arrne, ohikoa da arlo horren baitan titulazio ezberdinak ematea, bertako ikasketa-motek izan ditzaketen bereiztasun ezberdinetan oinarrituta. Adibidez, Ekonomia eta Enpresa Zientzien Fakultate batek Ekonomia Gradua eta Enpresa Administrazioko Gradua eskaini ditzake modu bereizian.\nEtimologia.\nFakultate hitza latinetik dator, \u201cfacultas\u201d hitzatik, euskaraz \u201cahalmena edo gaitasuna\u201d.\nHistoria.\nAntzinako Parisko Unibertsitateak Europako gainontzeko antzeko erakundeentzako eredua ezarri zuen. Pariskoak lau fakultate zituen: Teologia, Legeak, Medikuntza eta Arteak. Ikasleek bat osatu behar zuten beste bat egin aurretik.\nFakultate izena erakunde horiek zuten ahalmenarekin lotuta dago, hau da, legalki gradu akademikoak emateko \"fakultatea\" zuten. Nolabait, bere partaideen formakuntza eta ezagutza ziurtatzeko ahalmena zutela onartzen zen. Ondorioz, unibertsitate fakultate batek mota guztietako gradu akademikoak eman zitzakeen, baita ere pre eta posgradukoak.\nUnibertsitate eskolak.\nFalkutate kontzeptutik gertu dago eta, gehienetan ezin dira bereizi eta horrela da Euskal Herrian. Historikoki \"eskola\" kontzeptua gehiago lotu da ingeniaritzekin eta ikasketa zientifikoekin. Dena dela, herrialdeen arabera desberdintasunak egon daitezke. Esaterako Mexikon eskolek ez dituzte gradu ondoko eskaintza izaten; fakultateeko, aldiz, bai.\nFakultate ohikoenak.\nHona hemen batzuk:"}
{"id": "147325", "revid": "336", "url": "https://eu.wikipedia.org/wiki?curid=147325", "title": "Baldr", "text": "Baldr \u2014baita Balder edo Baldur\u2014 Eskandinaviar mitologiako jainkoa. Odin jainko nagusiaren eta Friggen bigarren semea izan zen. Ontasunaren, barkamenaren eta argiaren sinboloa da. Haren heriotzak munduaren zorigaitza adierazten du. Baldrren amak apustua jarri zion bizia zuen guztiari ezetz inola haren semerik hil, baina Lokik, gaizkiaren jeinuak, aurkitu egin zuen hiltzeko modua. Hoder, Baldren anaia itsua, mihura adar batez hura jotzera bultzatu zuen, eta Baldr berehala hil zen. Gero, Lokik Baldrren piztuera eragotzi zuen."}
{"id": "147326", "revid": "336", "url": "https://eu.wikipedia.org/wiki?curid=147326", "title": "Bragi", "text": "Bragi Eskandinaviar mitologiako jainko bat da. Odin jainko nagusia eta Gunlod erraldoiaren bigarren semea izan zen (beste bertsio batzuen arabera, Od\u00edn eta Frigg-en semea izan omen zen)."}
{"id": "147327", "revid": "6327", "url": "https://eu.wikipedia.org/wiki?curid=147327", "title": "Binakako Txapelketa", "text": ""}
{"id": "147329", "revid": "448", "url": "https://eu.wikipedia.org/wiki?curid=147329", "title": "Eskuz Banakako Pilota Txapelketa", "text": ""}
{"id": "147330", "revid": "6327", "url": "https://eu.wikipedia.org/wiki?curid=147330", "title": "2008ko Binakako Txapelketa", "text": ""}
{"id": "147331", "revid": "6327", "url": "https://eu.wikipedia.org/wiki?curid=147331", "title": "2009ko EPELko Binakako Txapelketa", "text": ""}
{"id": "147332", "revid": "6327", "url": "https://eu.wikipedia.org/wiki?curid=147332", "title": "2006ko EPELko Eskuz Banakako Txapelketa", "text": ""}
{"id": "147333", "revid": "6327", "url": "https://eu.wikipedia.org/wiki?curid=147333", "title": "2007ko EPELko Eskuz Banakako Txapelketa", "text": ""}
{"id": "147334", "revid": "6327", "url": "https://eu.wikipedia.org/wiki?curid=147334", "title": "2008ko EPELko Eskuz Banakako Txapelketa", "text": ""}
{"id": "147335", "revid": "448", "url": "https://eu.wikipedia.org/wiki?curid=147335", "title": "2009ko EPELko Eskuz Banakako Txapelketa", "text": ""}
{"id": "147336", "revid": "15795", "url": "https://eu.wikipedia.org/wiki?curid=147336", "title": "2007ko Lau eta erdiko Pilota Txapelketa", "text": ""}
{"id": "147337", "revid": "15795", "url": "https://eu.wikipedia.org/wiki?curid=147337", "title": "2008ko Lau eta erdiko Pilota Txapelketa", "text": ""}
{"id": "147338", "revid": "6327", "url": "https://eu.wikipedia.org/wiki?curid=147338", "title": "Lau eta erdiko Pilota Txapelketa", "text": ""}
{"id": "147339", "revid": "96586", "url": "https://eu.wikipedia.org/wiki?curid=147339", "title": "James Coburn", "text": "James Harrison Coburn, Jr. (1928ko abuztuaren 31a, Laurel, Nebraska - 2002ko azaroaren 18a, Beverly Hills, Kalifornia) estatubatuar aktore bat izan zen. Karisma handia zuen eta bere ibilbidean zehar izaera ezberdineko paperak antzeztu zituen. 1998an Affliction filmarekin Gizonezko bigarren aktore onenaren Oscar Saria irabazi zuen."}
{"id": "147341", "revid": "448", "url": "https://eu.wikipedia.org/wiki?curid=147341", "title": "Eskuzko Pilota Enpresen Liga", "text": ""}
{"id": "147342", "revid": "105290", "url": "https://eu.wikipedia.org/wiki?curid=147342", "title": "Beverly Hills", "text": "Beverly Hills Estatu Batuetako Kalifornia estatuko Los Angeles konderrian dagoen hiria da. Santa Monica mendien magalean dago. Los Angeles hiriak erabat inguratzen du, ekialdean West Hollywood eta Fairfax District auzoekin mugatzen du, hegoaldean aldiz Westwood Village eta Century City auzoekin, denak ere, Los Angeles hiriko auzoak direlarik. Estatu Batuetako Zentsu Bulegoaren arabera, Beverly Hills hiriak 2009. urtean 33.784 biztanle zituen, hots, 2.334,42 bizt/km\u00b2 dentsitatea.\nBeverly Hills batez ere bertan dauden luxuzko etxalde handiengatik ezaguna da, hauek jende dirudun eta ospetsu nahiz zinemako izar handien bizilekuak direlarik.\nHonako jende ezagun honen bizilekua da: Anastacia, Lindsay Lohan, Luis Miguel, Hilary Duff, Britney Spears, Christina Aguilera, Robert Redford, Leonardo DiCaprio, Julia Roberts, Nicolas Cage, John Travolta, Jack Nicholson, Paris Hilton, Johnny Depp, David Beckham, Jennifer Aniston, Brad Pitt, Tom Cruise, Adam Sandler,Jared Leto, Gene Simmons, Zac Efron, Ashley Tisdale, Ozzy Osbourne, Ellen DeGeneres, John Mayer, Miley Cyrus, Liam Hemsworth, Jonas Brothers, David Ernesto Sandoval Gomez, Jennifer Stone, Vanessa Hudgens eta Selena Gomez. Gainera, 2009an zendu zen Michael Jackson musikariaren etxaldea ere bereziki oso bisitatua da."}
{"id": "147343", "revid": "75584", "url": "https://eu.wikipedia.org/wiki?curid=147343", "title": "In vitro ernalketa", "text": "\"In vitro\" ernalketa gorputzetik kanpo obuluak espermatozoideekin emankortzean datzan prozesua da, \"in vitro\" (beiran) alegia. \"Probeta-umea\" hitza hortik dator hain zuzen ere, bide honetatik jaiotako haurrek hartzen zuten izena.\nHistoria.\nLouise Brown izan zen teknika hauekin arrakastaz jaiotako lehenengo pertsona, 1978an eta Ingalaterran hain zuzen ere, Robert Edwards biologoak eta Patrick Steptoe zirujauak egindako elkarlanari esker. Ordutik gaur egun arte 4 milioitik gorako pertsonak jaio dira mundu osoan metodo honen bidez. 2010ean Edwardsek Medikuntzako Nobel Saria irabazi zuen lorpen garrantzitsu hauengatik.\nHego Euskal Herrian, 1985eko uztailean lehendabiziko probeta-umea Gurutzetako Ospitalean jaio zen.\n\u201cIn Vitro \u201c.\nIn vitro hitza latinetik dator eta kristal barruan esan nahi du. Izen hau erabiltzen da organismo bizietatik kanpo egin ziren lehen tejidoen hazkuntzak kristal ontzietan egiten zirelako, hala nola probetetan, Petri plaketan, saiakuntza tuboetan..\nGaur egun in vitro hitza hurrengorako erabiltzen da: edozein prozedurari, bere berezko organismotik kanpo egiten denari. In vivo prozedura, beste alde batetik, bere berezko organismo biziaren barruan gertatzen den prozedurari deitzen zaio.\nNormalean in vitro ernalketa Petri plaketan egiten dira, gehienetan plastikozkoak direnak.\nIndikazioak.\nHasiera batean in vitro ernalketaren helburua Falopioren tronpetan arazoak zituzten emakumeak ugal zitezela zen, baina geroago ikusi zen beste ugalketa arazo batzuekin ere ondo ateratzen zela.Mundu osoko bikoteen %10 inguruk ugalketa arazoak dituzte eta emankorrak ez diren bikoteekin edo banakako pertsonekin erabiltzen dira teknika hauek.\nIn vitro ernalketa bat ondo atera dadin beharrezkoak dira obozito osasuntsuak, hauek ernal ditzaketen espermatozoideak eta haurdunaldiaren prozesua gertatzeko umetoki bat.\nMetodoa.\nHainbat ataletan banatu dezakegu prozesu hau. Obulutegien hiperestimulazioa, obuluak ateratzea, obuluak eta esperma elkartzea eta ernalketa bera, enbrioien kultiboa, enbrioien aukeraketa eta enbrioien lekuz aldatzea.\nObulutegien hiperestimulazioa.\nLehengo fasea obarioen estimulazioa da, eta urrats hau ondo atera dadin emakumea hilekoaren hirugarren egunaren inguru egon behar da.Emakumeari hainbat proteina ematen zaizkio obarioen folikuluak estimula daitezen. Hau egiteko bi prozesu daude, luzea eta motza.\nProzesu motza: Folikuluak denbora tarte txiki batean estimulatzen dira bakarrik, baina esaten da antzutasun edo emankortasun arazo txikiak dituzten emakumeentzako hobeagoa dela prozesu hau eta eragin handiagoa daukala. Baina teknika honen desabantaila nagusia hurrengoa da, ezin daiteke jakin zein momentu zehatzetan haziko diren folikuluak, eta beraz, proteinen aurkako erasoen probabilitatea igotzen da.\nProzesu luzea: Folikuluak denbora luzez estimulatzen dira eta horrela haziko diren momentu zehatza kalkulatu dezakete eta proteinen aurkako erasoak txikitzen dira, baina bere desabantaila gehiegizko estimulazioa lortzea izango lirateke.\nObuluen erauzketa.\nBigarren fasea obarioen erauzketa da. Fase honetan egiten dena zera da, folikuluak ondo hazi direnean,emakumearen baginatik ultra soinuekin gidatua dagoen orratz bat sartzen da eta folikuluetara ailegatzen da.Honetarako anestesia lokala erabili ohi da, emakumeak puntzioaren mina senti ez dezan. Bertan obozitoak erauziko ditu eta sortutako zauria itxiko du, odolak dituen antigorputzak obozitoa kaltetu edo zauritu ez ditzaten. Obozitoak oso ahulak dira, laborategi osoko elementu sentsibleena tenperaturari, izan ere, 34 gradutatik behera badago bere egitura desegiten da eta gero berriz ere sortzen denean anomalia kromosomikoak pairatu ditzake.Beraz fase edo urrats hau ondo egitea oso garrantzitsua da, obuluak behin erauziak ahalik eta azkarren garbitzea odolaz, tenperatura egoki batean.\nObulu eta espermatozoideen elkarketa eta ernalketa.\nHirugarren fasea ernalketa bera da. Obozitoak probeta batean sartzen dira eta obozito bakoitzagatik 75000 espermatozoide sartzen dira(mililitro bakoitzean 5 eta 10 milioi espermatozoide artean) eta bertan nahasten dira. 18 orduz glukosa duen kultibo medio sinple batean jartzen dira.\nObozitoak lehen 20 minutuetan ernaltzen direnez badaude obuluak garbitzen dituztenak denbora hau pasa ondoren, espermatozoide hilak kaltetu es ditzaten, baina ez da oso ohikoa.\n16-18 ordu horiek pasa ondoren suposatzen da ernalketa egina egon beharko zela guztiz, eta ernalketa ontzat ematen da giza zigotoa bi pronukleo eta bi korpuskulu dituenean, baina gehienetan bi pronukleo dituzten enbrioiak ontzat ematen dira, oso zaila baita bi korpuskuluak ikusi eta interpretatzea. Bi pronukleo ez dituen edozein enbrioi deuseztatzen da, ez da ontzat emango.\nHau eta gero 48 orduz kultibo medio sinple batera aldatzen da enbrioia, 6 edo 8 zelula izan arte.\nEnbrioien kultiboa.\nHau eta gero 2 eta 5 egun tartean ph-a, tenperatura eta argia kontrolatzen diren inguruetan kultibatzen dira, beraien banaketa zelularra gerta dadin.\nEnbrioien aukeraketa.\nLaborategietan enbrioiak aukeratzeko beraien hazkuntza erritmoa begiratzen da, enbrioiaren simetria eta baita bere zelulen integritate estrukturala ere.\nEnbrioien transferentzia.\nNormalean enbrioi bat baino gehiago inplantatzen dira, arrakasta aukera gehiago egon daitezen.Espainian adibidez legalki sartu ditzaken enbrioi kantitate maximoa 3koa da.\nGainera emakumearen adina, prest dauden enbrioiak eta beste hainbat faktorek daukate zerikusia horretan.\nUteroan uzkurdurarik ez egoteko( enbrioiarentzat oso kaltegarriak suerta liratekeenak) progesterona ematen zaio emakumeari, muskulua erlaxatzen duena eta hau uzkurtzea zailtzen duena.\nArrakasta tasak.\nEstatu Batuetan umeen %27 ondo eta osasuntsu jaiotzen dira teknika honen bidez( eta haurdunaldien %33 in vitro dira).Exito tasak emakumearen adinaren arabera asko aldatzen dira, edo hobeto esanda, erabilitako obozitoen adinaren arabera. Emakume beraren obozitoak erabilita( eta ez emaile batenak) emakume hori 35 urtetik beherakoa bada, haurdunaldi tasak %43koak dira (%36.5 jaio berri bizi). Baina 40 urtetik gorako emakumeetan datu hauek asko aldatzen dira, 42 urtetik gorako emakumeetan %4ak bakarrik lortzen du. Normalean arrakasta ziurtatzeko enbrioi bat baino gehiago jartzen dira ernaltzen batera, baina honen arriskua da ernalketa multiple bat lortzea.\nArriskuak.\nErnalketa honen arrisku nabariena haurdunaldi anizkoitza da. Honek abortua edo jaiotza prematuroa bezalako arazoak sor lezake.\nAkatsak umeetan.\nPrintzipioz ez dago ikasketarik frogatzen duena horrelako ernalketan akatsak edo mutazioak sortzeko aukerak handitzen direnik, baina badaude esaten dutenak gametoak gorputzaz kanpo modifikatzeak aukera hauek handitzen dituela."}
{"id": "147344", "revid": "105290", "url": "https://eu.wikipedia.org/wiki?curid=147344", "title": "Obulu", "text": "Obulua emakumezko, animalia eme eta landare loredunen ugalketa-zelula haploide edo gametoa da. Obulutegi edo obarioetan sortzen dira obogenesi izeneko prozesuaren bidez. Ernalketaren prozesuan espermatozoideak beste gameto hauekin elkartzen da eta enbrioia sortzen da.\nPoriferoen obuluak mintz plasmatikoa besterik ez dute. Mintz hori oso lodia da ugaztunetan. Batzuetan beste mintz bat ere izaten da, egitura aldakorrekoa, espermatozoideak sartzeko edo ernalketaren ondorioz sortuko den umekiak arnasa hartu ahal izateko mikropiloak izan ditzakeena. Hirugarren mintz bat ere izaten da zenbaitetan, albumina, hots, narrasti eta hegaztien oskoleko mintza edo oskola bera. Orokorrean, obuluak biribilak eta handiak dira; hegazti eta arrain batzuenak 8 cm-ko diametroa izan dezakete. Obuluaren osagai nagusia biteloa da eta umekia arrautzaren barruan garatzen laguntzen du.\nGizakiengan.\nGiza gorputzaren zelula handienen artean ditugu, izan ere begiekin zuzenean ikus daitezke, mikroskopiorik edo bestelako leiarrik gabe. Batez beste 120 \u00b5m-ko diametroa dauka. Atal hauek ditu: protoplasma (biteloa); protoplasma biltzen duen geruza, bi mintzez osatua \"(bitelo-\"geruza eta gune peluzidoa); masa handiko nukleoa (ernamuin-pusila edo Purkinje-ren pusila) eta nukleoloa (ernamuin-orbana).\nAnimalia obiparoengan.\nAnimaliak bestela obiparoak izan daitezke, hegazti guztiak, arrain, anfibio eta narrasti gehienak alegia, eta enbrioiak arrautzak dira.\nLandareetan.\nLandare hazidunen egitura, landarea ernalduz gero hazi bihurtzen dena. Gune, enbrioi-zisku eta babes tegumentuek osatzen dute obulua. Angiospermoen obuluak karpeloaren barnean izaten dira, eta gimnospermoenek, berriz, ez dute babes egiturarik inguruan."}
{"id": "147345", "revid": "336", "url": "https://eu.wikipedia.org/wiki?curid=147345", "title": "Anastasio III.a", "text": "Anastasio III.a (Erroma, ? - \"ib.\", 913ko ekaina) Eliza Katolikoko 120. aita santua izan zen, 911tik 913 arte.\nPornokrazia deritzon garaiko bigarren aita santua, Teofilakto I.a, honen emazte Teodora eta bien alaba zen Maroziaren babesari esker aukeratua izan zen. Txotxongilo bat iza zen hauen eskuetan.\nAnastasio III.aren aitasantualdian bikingoak egungo Normandia inguruan finkatu ziren, hauen buruzagia zen Rollonek Karlos Sinpleagandik lurraldearen gobernari legitimo bezala errekonozimendua eta Karlosen alaba zen Gisela emazte bezala lortuz. Aipaturiko lurraldea \"iparraldeko gizonen dukerria\" (Nortmannia) deitzera pasa zen, egungo Normandia izena hortik datorrelarik. Rollon kristautasunera bihurtu eta Roberto izenarekin bataiatua izan zen.\nGertakari honetaz gain, Anastasio III.aren aitasantualdian ez zen garrantzi historikorik duen besterik gertatu.\nAnastasio III.a, itxuraz, Teofilaktoren aginduz erahila hil zen 913ko ekainean."}
{"id": "147346", "revid": "880", "url": "https://eu.wikipedia.org/wiki?curid=147346", "title": "Vignemale", "text": ""}
{"id": "147347", "revid": "880", "url": "https://eu.wikipedia.org/wiki?curid=147347", "title": "Vinhamala", "text": ""}
{"id": "147348", "revid": "880", "url": "https://eu.wikipedia.org/wiki?curid=147348", "title": "Naranjo de Bulnes", "text": ""}
{"id": "147350", "revid": "6327", "url": "https://eu.wikipedia.org/wiki?curid=147350", "title": "Urbi\u00f3ngo mendiak", "text": ""}
{"id": "147351", "revid": "880", "url": "https://eu.wikipedia.org/wiki?curid=147351", "title": "Errolanen arraila", "text": ""}
{"id": "147352", "revid": "2241", "url": "https://eu.wikipedia.org/wiki?curid=147352", "title": "Hidalgo (argipena)", "text": "Hidalgo hitzak esanahi ezberdinak izan ditzake:"}
{"id": "147353", "revid": "512", "url": "https://eu.wikipedia.org/wiki?curid=147353", "title": "Morelos (argipena)", "text": "Morelos hitzak esanahi ezberdinak izan ditzake:"}
{"id": "147354", "revid": "105290", "url": "https://eu.wikipedia.org/wiki?curid=147354", "title": "Celaya", "text": "Celaya Mexikoko Guanajuato estatuko hiria da. Estatuaren hego-mendebaldean dago, Santiago de Quer\u00e9tarotik 50\u00a0km mendebaldera eta Mexiko Hiritik 260 kmra. 2005ean 310.413 biztanle zituen."}
{"id": "147357", "revid": "6327", "url": "https://eu.wikipedia.org/wiki?curid=147357", "title": "Muhammad XII.a Granadakoa", "text": ""}
{"id": "147358", "revid": "448", "url": "https://eu.wikipedia.org/wiki?curid=147358", "title": "Iker Mart\u00ednez", "text": ""}
{"id": "147359", "revid": "63274", "url": "https://eu.wikipedia.org/wiki?curid=147359", "title": "Iturburu", "text": "Iturburua lur azpiko ura azalera isurtzen den aterabidea da. Euria edota elurraren iragazpenetik sortzen da eta aldi baterako edo iraunkorra izan daiteke. Askotan urmaela edo erreka sortzen du, eta erreka hori ibai izatera pasatzen da. Horregatik ibaia jaiotzen den tokiari iturburua deitzen zaio.\nKultura.\nHistorikoki eta kulturalki garrantzi bereziko natur eremuak izan dira, inguruko biztanleentzat ur garbia lortzeko baliabidea izan baita edo, ur termalen edo mineralen kasuan, osasun iturri. Erromatarrek euren akueduktuak eraikitzen zituzten iturburuetatik ura hirietara eramateko, edo termak egiten zituzten ur osasungarriak aprobetxatzeko. \nMitologian, kondaira askoren sorlekua izan dira, normalean, emakumezko numen baten edo batzuen bizitokia edo haiek babestua.\nEuskal mitologian, ohikoa da laminak iturrietan aurkitzea."}
{"id": "147360", "revid": "6327", "url": "https://eu.wikipedia.org/wiki?curid=147360", "title": "2008ko Olinpiar Jokoetan parte hartutako euskal kirolariak", "text": ""}
{"id": "147362", "revid": "105290", "url": "https://eu.wikipedia.org/wiki?curid=147362", "title": "Institutu", "text": "Institutua xede jakin baterako sortutako erakunde iraunkor bat da. Institutuen xedeak kulturalak izaten dira, hezkuntza, ikerketa edo kirol arloan. Espainian eta Hego Euskal Herrian ere, ohikoa da bigarren hezkuntza eta batxilergoko ikasketak eskaintzen dituzten ikastetxeek institutu izena hartzea. Besteak beste:"}
{"id": "147363", "revid": "1545", "url": "https://eu.wikipedia.org/wiki?curid=147363", "title": "Lizeo (argipena)", "text": "Lizeo terminoak esanahi ezberdinak ditu:"}
{"id": "147364", "revid": "17", "url": "https://eu.wikipedia.org/wiki?curid=147364", "title": "Lizeo", "text": ""}
{"id": "147365", "revid": "448", "url": "https://eu.wikipedia.org/wiki?curid=147365", "title": "Ameskoak", "text": ""}
{"id": "147366", "revid": "1491", "url": "https://eu.wikipedia.org/wiki?curid=147366", "title": "Lizeo (hezkuntza)", "text": "Hezkuntzan, lizeoa bigarren hezkuntzako ikasketak ematen dituen ikastetxe bat da. Terminoa Frantzian, eta beraz Iparraldean ere, erabiltzen da bereziki, eta 3 urteko ikasketako zikloa adierazten du (printzipioz, 15, 16 eta 17 urterekin burutzen direnak, hurrenik hurren \"Seconde\", \"Premi\u00e8re\" eta \"Terminale\" izenez , \"Bigarren\", \"Lehenengo\" eta \"Amaierako\" alegia. Hego Euskal Herrian eta munduko beste zenbait tokitan ere erabiltzen da."}
{"id": "147367", "revid": "448", "url": "https://eu.wikipedia.org/wiki?curid=147367", "title": "Ameskoabarren", "text": ""}
{"id": "147369", "revid": "105290", "url": "https://eu.wikipedia.org/wiki?curid=147369", "title": "Barnetegi", "text": "Barnetegia lehen eta bigarren hezkuntzako ikasleak ikasteaz gainera ikasdenboran zehar bertan bizi direneko ikastetxea da, gehienetan asteburuak eta oporraldiak kenduta. Terminoa euskara edo beste hizkuntza bat praktikatu eta guztiz ikasteko ikastetxeei ere aplikatzen zaie, ikasleak ikastaroan zehar ere bertan bizi direlarik.\nHaur eta gaztetxoentzako barnetegiak ohikoak dira Commonwealth eta Estatu Batuetan. Herrialde hauetan barnetegiak pribatuak eta goi mailako familientzat izaten dira gainera, onartuak izateko hautespen prozesu bat gainditu behar eta kostu ekonomiko handia dituztelarik. Euskal Herrian famatua izan zen Lekarozko ikastetxea, non 1888 urtean sortu zutenetik guztira 13.000 ikasle ikasi dituzten."}
{"id": "147370", "revid": "448", "url": "https://eu.wikipedia.org/wiki?curid=147370", "title": "Arratzu-Ubarrundia", "text": ""}
{"id": "147371", "revid": "448", "url": "https://eu.wikipedia.org/wiki?curid=147371", "title": "Landa (Arratzu-Ubarrundia)", "text": ""}
{"id": "147373", "revid": "448", "url": "https://eu.wikipedia.org/wiki?curid=147373", "title": "Arratzua-Ubarrundi", "text": ""}
{"id": "147374", "revid": "448", "url": "https://eu.wikipedia.org/wiki?curid=147374", "title": "Zurbao (Arratzu-Ubarrundia)", "text": ""}
{"id": "147375", "revid": "119347", "url": "https://eu.wikipedia.org/wiki?curid=147375", "title": "Christopher Mitchell", "text": "Christopher Mitchell (1934) munduko gatazken azterketan eta konponbideen bilaketan esperientzia luzeenetakoa duen irakasle estatubatuarra da. Arlingtonen (Virginia) dagoen George Mason Unibertsitateak bultzatutako \"Institute for Conflict Analysis and Resolution\" (ICAR, \"Gatazken Azterketa eta Konponketarako Institutua\") erakundean irakasle emeritua da.\nEuskal Herriko gatazkaren konponbide proposamenetan aspalditik inplikatuta, 2010eko martxoan publiko egin zen Bruselako Adierazpena sinatu zutenen artean dago.\nBiografia.\nLondresko Unibertsitatean Ekonomia eta Nazioarteko Harremanak tituluak eskuratu zituen. Lan akademikoa Londresko Unibertsitatean, hiri bereko City Universityn, Southamptoneko, Hegoaldeko Kaliforniako, Marylandeko eta Brigham Young unibertsitateetan garatu du. ICAR Gatazken Azterketa eta Konponketarako Institutuan hamazazpi urtez irakasle ibili da eta lau urtez zuzendari.\nGatazken konponbideaz.\n1960ko hamarkadan Londresko University Collegen John Burtonen lidergoarekin munduko gatazken konponbideen oinarrizko ideiak eta teknikak garatu zituen talde aitzindarian ibili zen. Harrezkero hainbat gatazkatan elkarren etsai diren alde bien arteko zuzeneko topaketa askotan inplikatuta egon da: greziar eta turkiar zipretarrak, Israel eta Palestina, Somalia eta Etiopia Ogadenez, Moldavia eta Transnistria, nazionalista eta unionistak Irlandan, Erresuma Batua eta Argentina Falkland Uharteetako Gerraz, Liberiako talde desberdinak...baita Euskal Herriko egoera politikoaz antolatutakoak ere. Geroago ICARreko Wallace Warfield eta Kevin Avruch lankideekin eta ikasle aurreratu batzuekin Filipinak, Kolonbia edo El Salvador bezalako lekuetan \"Tokiko Bake Eremuak\" deitu zen proiektua garatzen ibili da.\nEuskal Herriaz.\nAzterketa teorikoaz gain, Euskal Herrian bizi den gatazkari konponbidea emateko saiakera batzuetan zuzenean inplikatuta egon da. 1991ko irailean ICAR eta Gernika Gogoratuzek isilpeko topaketa batzuk antolatu zituen Virginian; publikoki Herri Batasunaren kontrako isolamendu garaiak ziren horietan HBkoez gain EAJ, EE, EA, PSOE eta PPren ordezkariak bildu zituen topaketaren babesle nagusia izan zen.\nETAren 1998ko su-etena erraztu zuten kontaktu eta elkarrizketa-sortan ere esku hartu zuela argitaratu da; orduan Carter Fundazioaren izenean ere aritzen zen. 2007an Juan Jos\u00e9 Ibarretxeren gobernuak bultzatutako \"Konpondu\" ekimenaren ebaluatzaileetakoa izan zen eta 2010ean beste behin ere Euskal Herriko egoera politikoan inplikatu da, Bruselako Adierazpenaren sinatzaileetakoa delako.\nLanak.\nBerak egin dituen idazkien artean liburu hauek nabarmendu daitezke:"}
{"id": "147377", "revid": "11782", "url": "https://eu.wikipedia.org/wiki?curid=147377", "title": "Chris Mitchell", "text": ""}
{"id": "147378", "revid": "7162", "url": "https://eu.wikipedia.org/wiki?curid=147378", "title": "Iturburua", "text": ""}
{"id": "147380", "revid": "119347", "url": "https://eu.wikipedia.org/wiki?curid=147380", "title": "Alan Smith", "text": "Alan Smith Ulsterreko Unibertsitateko Coleraineko atalean egoitza duen UNESCOren \"Bakerako Heziketa\" katedraduna da. 2010eko martxoan Euskal Herriak bizi duen gatazkari buruz publiko egin zen Bruselako Adierazpenaren sinatzaileen artean dago.\nBiografia.\nIkasketen alorrean orain irakasle den unibertsitate berean Zientzia eta Filosofia ikasi zituen. Hezkuntza eta giza eskubideen arloetan elkarte askotako kide edo aholkularia da Irlanda, Erresuma Batua eta AEBetan; UNESCO edo Munduko Bankuaren gai horiei buruzko zenbait batzorderekin ere kolaboratzen du eta INCOREren bultzatzaileetakoa da.\nAipatu erakundeek eta Ipar Irlandako Hezkuntza Sailak enkargatutako hamabost lanen arduraduna da eta hezkuntza, berdintasuna edota gatazkak bezalako gaiei buruzko artikulu eta lan ugariren egilea da. Irakasle lanak Irlandan eta Zimbabwen egin ditu.\nEuskal Herriaz.\nSmith 2006an Euskal Herrira bisitaldia egiteko Juan Jos\u00e9 Ibarretxek gonbidatu zuen bakegintzaren alorreko adituen taldean egon zen; taldean Bruselako Adierazpena sinatu duen Andrea Bartoli zegoen, besteak beste. \"Bakea eta Elkarbizitzarako Plana\" deitu zen egitasmoaren erredakzioan kolaboratzeko eskatu zioten eta Smith, Pamela Aall (AEBetako USIPeko presidenteordea) eta Ipar Irlandako Giza eskubideen Batzordeko Ann Hoperekin batera berradiskidetzean giza eskubideek eta hezkuntza duten egitekoa jorratzen duen planaren atala aztertu zuten .\nEuskal Herria, Bosnia-Herzegovina eta Ipar Irlandako gatazken ondorioen eta hezkuntzaren arteko harremanei buruz Europar Batasunak babestu duen ikerketa proiektu batean ere murgilduta dago."}
{"id": "147385", "revid": "448", "url": "https://eu.wikipedia.org/wiki?curid=147385", "title": "Armi\u00f1\u00f3n", "text": ""}
{"id": "147388", "revid": "448", "url": "https://eu.wikipedia.org/wiki?curid=147388", "title": "Lantar\u00f3n", "text": ""}
{"id": "147392", "revid": "11782", "url": "https://eu.wikipedia.org/wiki?curid=147392", "title": "PEN Club", "text": ""}
{"id": "147394", "revid": "6327", "url": "https://eu.wikipedia.org/wiki?curid=147394", "title": "Santizpiritu", "text": ""}
{"id": "147396", "revid": "448", "url": "https://eu.wikipedia.org/wiki?curid=147396", "title": "Montblanc", "text": ""}
{"id": "147401", "revid": "119347", "url": "https://eu.wikipedia.org/wiki?curid=147401", "title": "Leinu gerrak", "text": "Leinu gerrak, bando gerrak edo Erdi Aroko alderdi gerrak Euskal Herrian (batez ere Bizkaian eta Gipuzkoan) Behe Erdi Aroan izan ziren ahaide nagusien arteko gatazkak izan ziren. Bando, leinu edo alderdi horietako kide bakoitzari bandokidea deritzo; eta bandokideak banderiza eratzeko biltzen ziren, hau da, jauntxo bat buru zutela bandera baten inguruan bildutako soldadu taldea.\nOrduko gatazkak hiru motatakoak izan ziren: nobleziaren eta laborarien artekoak, nobleziaren eta hiribilduen artekoak; eta nobleen artekoak. Azken mota horretakoa da, berez, bando gerretan izandakoa. Gaztelako Koroaren pean zeuden herrialdeetako landa lurretako nobleak bi leinuren inguruan bildu ziren: batzuk Ganboa leinuaren inguruan, eta besteak Oinaz leinuaren inguruan. Horrela sortu ziren bi bandoak: ganboatarrena eta oinaztarrena.\nHiriko biztanleen iritziz, nobleak etsaiak, tiranoak eta kriminalak ziren, haien jarduerek kalte handia egiten baitzieten lurralde guztietako gizarteari eta ekonomiari. Zenbait ordenantza ezarri zituzten, leinu horietakoei itunak egitea eta batzea debekatzeko.\nNobleak beren errentek behera egin zutela ohartu zirenean, basoak eta herri-lurrak eskuratzen saiatu ziren eta nekazarien ondasunak arpilatu, erre eta lapurtu zituzten. Egoera gero eta larriagoa zenez, nekazariek hiribilduetara emigratzea erabaki zuten.\nGudulariak.\nLeinuak ahaide nagusiek zuzenduriko eta odolezko loturak elkartutako gizatalde zabalak izan ziren. Gailurrean ahaide nagusiak zeuden, aberastasun eta ondasun gehiago zituztenak eta, hauei lotuta, gomendatuak (\"encomendados\"), hau da, segurtasunaren truke lana edo dirua ematen zituztenak; meniatuak (\"atreguados\") babesaren truke ahaide nagusiarekin konpromiso pertsonala hartzen zuten lagunak; auzi-ihesean kondenatuak (\"encartados\") eta etzanak (\"acostados\") janari eta ostaturen truke gudarostea osatzen zuten bigarren seme txiroak zeuden.\nAhaide nagusiak, hasieran lurraldeen, artaldeen jabe ziren.Geroago hainbat ola eta errotaren jabe.\nAhaide nagusien arteko borrokak areagotu egin ziren nagusi zen taldearen zailtasunak larritu egin zirenean, euskal nobleziako familia taldeen errenta mailak behera egin zuenean eta gizarte osoak XIV. mendeko beheraldiaren ondorioak jasan zituenean\nHona hemen bando biak osatzen zituzten leinu nagusiak:\nAditu batzuen aburuz, bi gizarte molde ordezkatzen zuten oro har bi leinuek: artzaintzari eta mendi ekonomiari hertsiki lotuak bide ziren oinaztarrak eta nekazaritzan, merkataritzan eta itsasketan ziharduten batez ere ganboatarrek.\nAurrekariak.\nBehe Erdi Aroan, sistema feudalaren lehenengo arazo larriak sortu ziren: Ehun Urteko Gerra (1337 - 1453), \"Jacquerie\" (1358), Florentziako \"ciompie\" (1378 eta 1382) eta Bohemiako \"Tabori\"ekin. Euskal Herria ez zen salbuespena izan. Izurrite Beltzaren eraginez, gosetea eta heriotzak etorri ziren, demografiak behera eginez. Horrela, jauntxoek hartzen zituzten errentak behera egin eta leinuak talde sozial antagoniko bihurtu zirenean, bandoak sortu ziren. Nekazariek nobleen orubeak utzi eta hiribilduetara alde egin zuten. Nekazari-errentaren galerari gehitu behar zaio musulmanei hartutako lur-sailen eta harrapakinen banaketa bertan behera gelditzea.\nErdi Aroko pentsaera ulertzea ez da erraza. Borroka askoren atzean arrazoi ekonomikoak izan arren ez da gutxietsi behar zaldunen artean ohoreak, jaiotetxeak edo abizenak zuten garrantzia. Horrela ulertu daiteke zergatik behi baten gorabeheran familia arteko gerra bat piztu zitekeen. Oinaztarren artean lehenengo Ahaide nagusia Azpeitiko Oinaz eta Loiola leinua izan zen. Gipuzkoako mugaren defentsan aritzeagatik hainbat mesede jaso zituen leinu honek, koroarengandik eta inguruko leinuek nagusitasuna onartu zioten. Gero lazkanotarrak izan ziren buruzagitza horren lekukoak hartu zutenak, ezkontza eta tregua zenbaiten bidez. Oinaztarren jarraitzaile ziren, besteak beste: Amezketa leinua, Beasaingo iartzatarrak, Hernaniko Alzega Etxea, Untzueta, Berastegi, Astigarragako Murgia...Ganboatarren artean Ahaide nagusia Olasoko jauna zen, Martin Ruiz Ganboakoa, ganboatarren bandoari izena eman ziona. Baina O\u00f1atiko Gebara familiak botere handia zuen, Arabako mendozatarrekin ahaidetua baitzegoen. Dena den, ezin dira konparatu Gipuzkoa eta Bizkaiko Ahaide nagusiak, Araba eta Gaztelakoekin, azkenekoek lur eta botere gehiago zuten.\nOinaztar eta ganboatarren arteko tira-birak ez ziren nolanahikoak izan. XIV. mendean hasi ziren krisiaren lehenengo sintomak Nafarroako mugan, edo \"gaizkileen mugan\", esaten zitzaion bezala. Ganboatarrak Gipuzkoako itsasaldean eta hirietan aurkitzen ziren gehienbat. Hiri sortu berrien eta merkataritzaren kontrola zuten helburu. Oinaztarren artean, gehienak nekazal jauntxoak ziren, antzinako sistema bati eutsi nahi ziotenak. Nafarroako mugan lapurreta eta \"malefizio\" asko egin zituzten oinaztarrek. Muga hori ez zitzaien oinaztarrei komeni, mugarik gabeko lurrak abeltzaintzarako erabiltzen baitzituzten betidanik.\nLazkanotarrak (oinaztarren buru) mugan izandako eraso eta lapurreta askoren erantzule ziren eta Nafarroako tropek behin baino gehiagotan egin zuten beraien kontra. Beotibarko gudua da borroka horietan ezagunena: 1321ean oinaztarrek Gorritiko nafar gaztelua bereganatu zuten eta errepresalia moduan Nafarroako tropek Berastegi erre eta Gazteluko dorrea eskuratu zuten. Baina bueltakoan oinaztarren segada batean erori ziren Beotibarren. Mitoak dio 1000 lagun hil zirela bertan, handikeria bat.\nGatazkaren helburu nagusia ondasunak eta estatus soziala mantentzea zen, erregeak eratutako hiribilduekin txikiagotu egiten zutenak. Lope Gartzea Salazar historialari bandokidearen esanetan, aldiz, lurrean inoren parekorik ez zuena (\"qui\u00e9n val\u00eda m\u00e1s en la tierra\") edo, XVI. mendeko Juan Victoria elizgizonaren esanetan, nor izan gehiago eta nork agindu gehiago (\"cu\u00e1l ser m\u00e1s y mandar m\u00e1s\") adierazteko borrokatzen zuten. Edonola ere, guztiek gauza bera esaten zuten: ondasunak eta ohoreagatik borrokatzen zutela. Izan ere, bandokideen artean kode etiko bat zegoen, arau zehatzak zituena: arrazoirik gabe gerra ez deklaratzea, su-etenak ez haustea, traizioz ez hiltzea, hitza betetzea, eta abar.\nGatazka horien jatorriaren eta kausen argibideak eman nahiak liburu asko sorrarazi ditu eta era askotako interpretazioak proposatu izan dira horri buruz.\nGatazka.\nBando gerren berri ematen digun lehenengo iturri nagusia Lope Gartzea Salazarren \"Las Bienandan\u00e7as e Fortunas\" liburua da, 1471n idatzia, hau da, ia gerren amaieran.\nGerrak Arrasate suntsitu zuen 1448an eta zenbait gudu odoltsu izan ziren, adibidez Elorriokoa. Ahaide nagusiak garaitzeko, ermandadeak Gaztelako koroarekin batu ziren, Errege-erregina Katolikoen garaian, eta ahaide nagusi askoren dorretxeak suntsitu zituzten.\nGerrak, krisia gogortu zuen. Produktu emankor-etenkitsuak ekoizten eta azpiegiturak berritzen eta sendotzen beren irabaziak xahutu beharrean, handikiek, gatazkak hartaraturik, etxeak eta dorretxeak gotortzen xahutu zituzten. Lanean aritu beharrean soldadu joan behar izan zuten gizonezkoek. Gerrak, (erreketak, hilketak...) ekarri zituzten. Zerbait egin behar eta, Ermandadeak sortzen hasi ziren eta Ahaide Nagusien dorretxeak eraisten. Bien bitartean hiribilduak indartu ziren.\nNahiz eta Pablo Gorosabelek Ulibarriko baseliza batean prozesio baten eztabaidaren ondorioz gerra sortu zuelakoaren kondaira aipatu, gatazkaren hasieran Gaztelako Erresuman Trastamara leinuaren ahulezia eta gerra zibila nagusiak ziren. Gainera, 1379an Joanes Gaztelakoak amaren partez jarauntsitako Bizkaiko Jaurerria aitaren partez jarauntsitako Gaztelako Koroari erantsi zion, bizkaitarren atsekaberako. Mende horren hasieran eratutako hiribilduetan, batez ere Bilbon eta Bermeon, bertoko jauntxoek udal boterea lortzeko elkarren kontra aritu ziren, nekazal-noblezia bere feudoaren ondasunak murriztuz ikusten zuenean.\nJada 1362an, Legizamon eta Zurbarandarrek elkarren kontra borrokatu ziren Bilboko kaleetan egindako guduan eta, berriro, Bermeoko merkatuan 1413an. Harrezkero eta 1433 arte, bando bien arteko liskarrek etengabe iraun zuten. Basurtutarrek, Legizamondarren etsaiak zirenak, Zurbarandarren alde egin zuten. Hiri-borrokak ez ziren hiritik kanpo egindako guduak bezain latzak izan: 1440an Bilbon bost lagun eta 1443an Bermeon beste hamar hil ziren.\n1413an gerra Ipar Euskal Herrira, Lapurdira hain zuzen ere, zabaldu zuten. Bertan Joanes Sant Pedrok Ezpeleta eta Alzate nafarrak borrokatzen zituen. Alzatetarren ahaide nagusia eta bere semea erailak izan eta gero, Fernando Ganboakoak Alzatetarren alaba oinordekoa ezkondu zuen. Ganboatarrek Joanes Sant Pedro eraso zuten emaztearen familia mendekatzeko, baina ezin eta 150 lagun galdu zituzten guduan.\n1420 inguruan, ganboatarrek bere lurraldeetatik atera eta gauez Oinaztarren orubea eraso zuten. Gabonetan Oinaztarren dorretxeari sua eman eta ahaide nagusia ez ezik beste bederatzi lagun ere hil ziren. Oinaztarren lurraldeak eraso zituztenean, honen aliatuak bere alde atera ziren. Horietatik, Lazkaotarrek Balda ganboatarrak eraso zituzten, Fortun ahaide nagusia erailez.\n1446an ganboatarrek eta baldatarrek oinaztarrak eta lazkaotarrak eraso zituzten Zumarraga aldean. Oinaztarrak garaile atera eta ganboatarrek Azkoitian zuten dorretxea erre zuten. Guztira hirurogeita hamar lagun eta hamabi nagusi erailak izan ziren. Guduak, berriro, 1447an eta 1448an errepikatu ziren.\n1390 eta 1393 artean, ermandadeek Bizkaian egoera baretzea lortu zuten, baina, 1415ean, errege boterea ordezkatzen zuen ermandadeak izendatutako korrejidoreak Bizkaiko garia Asturiasera bidali zuenean, herrialdean matxinada sortu zen. Ahaide nagusiek zuzenduriko bizkaitarrak Erandion borrokatu eta hirurogei lagun galdu zituzten.\n1442an ermandadeek Bilbon eta Arrasaten ahaide nagusiak lasaitzea lortu bazuten ere, bakeak ez zuen luzaroan iraun. Izan ere, sei urte geroago Arrasate erre zuten. Gertaera gogoratzeko honela dio kanta zaharrak:\n1456an ahaide nagusiek Gipuzkoako hiribilduei bota zioten desafioa eta hurrengo urtean ermandadeek erantzun eta jauntxoen dorretxeak hartzeaz gain, nagusiak Gipuzkoatik erbesteratu zituzten.\nGerra Arabara ere zabaldu zen, izan ere, 1423an Leintzen Pedro Velez Gebara jaunaren aurkako matxinada egin zuten, baita Kanpezun Lope Rojasen aurka. 1477an Juan Lopez Lazkanoren hil zuten balezta batekin tiro eginda Kontrastan.\nGerraren amaiera.\nEgoera horrez baliatu zen Gaztelako erregea bere nagusigoa ermandadeen eta hiribilduetako burges herrien bidez bermatzeko. Aliantza honek behin betiko menderatu zituen ahaide nagusiak eta bake soziala lortu zuen. Behin menderatuak nagusiak Granadako Erresumako mugetara erbesteratu, bere gudataldeak sakabanatu eta bere dorretxeak moztu zituen. 1483an Elisabet I.a Gaztelakoa foruak zin egitera Bilbora ailegatu zenean modu ofizial batez bandoak amaitzea erabaki zuen eta Bilboko udalak Chinchillaren ordenantzak argitaratu zituen. Hala ere haien eragina ez zen amaitu eta hurrengo mendeetan zehar beren estatusa mantendu zuten.\nTeoria berriak.\nAzken urteetan bandoen gerrari buruzko teoria berriak azaldu dira eta historialarien artean arrakasta handia izan dute. Teoria hauek diote banderizoen gerrak ez zirela huskeriengatik hasi, Europa guztian zabaldutako krisi batengatik baizik. Borroka horietan, jauntxoez gain, nekazariek eta hiribilduetako burgesia berriak ere hartu zuten parte. Errekonkista bukatuta, diru-sarrerak agortu zitzaizkien mairuen kontra aritu ziren jauntxoei, orduan nekazariei presio egin eta ondokoari lapurtzen hasi ziren. Interes ekonomikoa, bada, horren guztiaren atzean.\nEgia esan, gutxi dakigu krisi horretan nekazariek izan zuten zereginari buruz. Badakigu, jauntxoengandik ihesi, hiribilduetan babestu zirela nekazari asko. Izan ere, jauntxoen esku zeuden errekak eta zubiak, burdinolak eta basoak, lurrak eta ganaduak... Jakina, jauntxo horien abenturak eta ibiliak soilik heldu dira guregana.\nGartzea Salazar.\nGartzea Salazarrek leinu bakoitzaren historia eta beren arteko liskarrak imajinazio handiz azaldu zuten. Bere ustez ganboatar eta oinaztarrak beti existitu ziren. Baina ipuin harrigarri bat ere kontatu zuen: leinuen arteko eztabaida erromeria batean hasi omen zen, oinaztarrak \"oinekin\" ibiltzen zirelako eta ganboatarrak berriz \"gainetik\" edo sorbaldarekin. Hau da, ibiltzeko modu ezberdina zutelako haserretu zirela gure oilarrak.\nBandokide ospetsuenak.\nHona hemen bi mendeetan zehar izandako zenbait bandokide famatuak:"}
{"id": "147402", "revid": "6327", "url": "https://eu.wikipedia.org/wiki?curid=147402", "title": "Banderizoen gerratea", "text": ""}
{"id": "147403", "revid": "6327", "url": "https://eu.wikipedia.org/wiki?curid=147403", "title": "Bandokideen gerra", "text": ""}
{"id": "147405", "revid": "12788", "url": "https://eu.wikipedia.org/wiki?curid=147405", "title": "Ulmeko eliza nagusia", "text": "Ulmeko eliza nagusia () estilo gotikoko eliza luterotarra da, Ulmen dagoena, Alemaniako Baden-W\u00fcrttemberg estatuan. XIV. mendean eraikitzen hasi eta XIX. mendean amaitu zen. Munduko elizarik garaienetan bosgarrena da, dorreak 161,53 metroko altuera baitu. Hasiera batean katedral katolikoa izan zen, baina 1529an, Erreforma Protestantearen ondoren, eraikin protestantea izatera iragan zen."}
{"id": "147406", "revid": "119347", "url": "https://eu.wikipedia.org/wiki?curid=147406", "title": "Katholische Hofkirche", "text": "Katholische Hofkirche edota Trinitate Santuaren katedrala Alemaniako Saxonia estatuan dagoen Dresden hiriko katedral katolikoa da. Dresden hiriko Alde Zaharran kokatzen da, Semperoper eta Zwinger eraikinen aldamenean."}
{"id": "147407", "revid": "105290", "url": "https://eu.wikipedia.org/wiki?curid=147407", "title": "Parisko 14. barrutia", "text": "Parisko 14. barrutia (frantsesez \"14e arrondissement de Paris\") Paris banatuta dagoen hogei barrutietako bat da. Sena ibaiaren ezkerraldean dago. \"Arrondissement de l'Observatoire\" izena ere badu, izen hau askorik erabiltzen ez den arren. Montparnasse auzoaren gehiengoa hartzen du.\nMugakideak.\n5. barrutia, 6. barrutia, 13. barrutia eta 15. barrutia.\nAuzoak.\nBarrutia honako lau auzoetan banatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147408", "revid": "201", "url": "https://eu.wikipedia.org/wiki?curid=147408", "title": "Parisko XIV. barrutia", "text": ""}
{"id": "147409", "revid": "105290", "url": "https://eu.wikipedia.org/wiki?curid=147409", "title": "Parisko 15. barrutia", "text": "Parisko 15. barrutia (frantsesez \"15e arrondissement de Paris\") Paris banatuta dagoen hogei barrutietako bat da. Sena ibaiaren ezkerraldean dago. \"Arrondissement de Vaugirard\" izena ere badu, izen hau askorik erabiltzen ez den arren.\nMugakideak.\n6. barrutia, 7. barrutia, 14. barrutia eta 16. barrutia.\nAuzoak.\nBarrutia honako lau auzoez osatua dago:\nHistoria.\nEgungo mugak 1860koak dira, Paris 20 barrutitan banatu zuen 1859ko ekainaren 16ko legeari jarraikiz ezarriak."}
{"id": "147411", "revid": "6327", "url": "https://eu.wikipedia.org/wiki?curid=147411", "title": "Adanen sorrera (margoa)", "text": ""}
{"id": "147412", "revid": "336", "url": "https://eu.wikipedia.org/wiki?curid=147412", "title": "Vargas Llosa", "text": ""}
{"id": "147413", "revid": "65203", "url": "https://eu.wikipedia.org/wiki?curid=147413", "title": "Mario Vargas Llosa", "text": "Jorge Mario Pedro Vargas Llosa (Arequipa, Peru, 1936ko martxoaren 28a) idazle perutarra da. Bizirik dauden gaztelaniazko idazlerik ezagunenetarikoa da. 2010ean Literaturako Nobel Saria lortu zuen. Cervantes saria (1994) eta Asturiasko Printzea Saria (1996) ere jaso ditu.\n1960ko hamarkadan idatzitako \"La ciudad y los perros\" (1962), \"La casa verde\" (1965), eta \"Conversaci\u00f3n en La Catedral\" (1969) liburuekin irabazi zuen nazioarteko ezagutza. Literatura eta kazetaritza lanak egiten ditu, oso genero ezberdinak landuz. Idazlanetako asko Peruko bizimoduaren inguruan ari dira, edo bere esperientziez perutar gisa. Hala ere, munduko beste leku batzuetara ere hedatzen ditu gaiak azken aldi honetan\nBiografia.\nMario Vargas Llosa 1936ko martxoaren 28an, Peru hegoaldeko Arequipa hirian jaio zen. Ordurako gurasoak bereizirik zeuden eta hamar urte izan arte ez zuen aita ezagutu. Lehenbiziko ikasketak Cochabambako (Bolivia) La Salle ikastetxean egin zituen. 1945ean familia Perura itzuli zen, eta Mariok Piura zein Liman ikasi zuen. Aitarekin berriz bildu zelarik, haren heziketaren norabidea aldatu, eta bi urtean Limako Leoncio Prado eskola militarrean jardun zuen; hala ere, bigarren hezkuntza Piurako San Miguel ikastetxean amaitu zuen.\n1953an Limara itzuli eta Universidad Nacional Mayor de San Marcos-en zuzenbidea eta letrak ikasten hasi zen. 1955ean, 18 urte besterik ez zuela, Julia Urquidirekin ezkondu zen. Hori zela eta, ikasketekin batera, hainbat lanetan aritu behar izan zuen. 1959an, \"Javier Prado\" diru-laguntzari esker, filosofia eta letretako doktoregoa lortu zuen Madrilgo Complutense Unibertsitatean. Ondoko urtean Parisen kokatu zen. Bertan, besteak beste, gaztelania irakaslea, France-Presseko kazetaria eta ORTFko esataria izan zen. 1959n bere lehenbiziko liburu \"Los jefes\" ipuin bilduma argitaratu zuen.\n1964an Perura itzuli, Julia Urquidirengandik dibortziatu eta Amazonian zehar ibili zen, oihanari eta oihaneko biztanleei buruzko informazioa biltzen. 1965ean La Habanara joan zen. \"Casa de las Am\u00e9ricas\" kubatar aldizkariaren erredakzio batzordekidea izan zen, harik eta 1971n bertako erregimen sozialistatik erabat aldendu zen arte.\n1965ean Patricia Llosarekin ezkondu zen. Hiru seme-alaba izan zituzten: \u00c1lvaro (1966), Gonzalo (1967) eta Morgana (1974). 1967an Grezian aritu zen lanean, UNESCOren itzultzaile, Julio Cort\u00e1zarrekin batera. 1974 arteko urteak Europan igaro zituen eta, aldizka, Paris, Londres eta Bartzelonan bizi izan zen.\n1975ean Peruko Hizkuntz Akademiako kide izendatu zuten. 1976 eta 1979 bitartean Nazioarteko PEN Clubeko lehendakaria izan zen. Perun, 1981ean \"La Torre de Babel\" telebista emankizuna aurkeztu zuen, eta 1983an Uchuraccay herrian gertatutako 8 kazetariren hilketa argitu behar zuen Ikerketa Komisioaren burua izan zen. 1987an politika munduan sartu zen, Alan Garc\u00eda P\u00e9rez presidentearen aurkako Movimiento Libertad alderdiaren buru. 1990eko presidentetzarako hauteskundeetan parte hartu zuen, baina Alberto Fujimorik gainditu zuen. Horren ostean, Londresera itzuli eta idazteari ekin zion, berriz ere.\n1993ko martxoan espainiar hiritartasuna lortu zuen, perutarrari uko egin gabe. 1994an Espainiako Errege Akademiako kide aukeratu zuten, eta urte horretan bertan Miguel de Cervantes saria jaso zuen. Hainbat unibertsitatek honoris causa doktore izendatu dute.\nIdazlanak.\n1959an, Leopoldo Alas saria lortu zuen \"Los jefes\" (\"Buruzagiak\"), kontakizun laburren multzoarengatik. Lehiak eta gogorkeriak markatzen dituzte kontakizun guztiak, eta bai liburu horren, bai ondorengo eleberrien osagai nagusietako bat giro dramatikoa, zoria edota halabeharraren mendekoa dira. \"La ciudad y los perros\" (1962, \"Hiria eta txakurrak\") eleberri trinkoa da, aldi berean klasikoa eta abangoardiakoa. Limako eskola militar bateko kadeteen bizimodua erakusten du (egileak berak bertan eman zituen urte batzuk), zapalkuntzak dakarren giro guztiz bortitza eta, mikrokosmos baten moduan, Peruko gizartearen irudia islatuz.\n\"La casa verde\" eleberriarekin (1966, \"Etxe berdea\"), Peruko iparraldera eta oihanera aldatzen da gertalekua. \"Etxe berdea\", putetxea, zenbait istorioren gurutzagunea da: mojek hazitako indiarra, putetxera joan beste aukerarik ez duena; Fushia bidelapurra; oihaneko biztanleen bizimodua eta zuriekin dituzten istiluak. Modu polifonikoan, oihal zabal batean, Peruko gizartearen beste alderdi bat aurkezten du egileak, Jos\u00e9 Mar\u00eda Arguedas edo Ciro Alegr\u00edaren indigenismo pintoresko zein protestazaletik oso urruti. Datuen zehaztasunak frantses eleberrigile handien tradizioa darama gaztelerazko eleberrigileen eremura, Honor\u00e9 de Balzac eta Gustave Flaubertena bereziki (azkenaren mireslea izanik, liburu bat eskaini zion Vargas Llosak).\n1967koa da \"Los cachorros\" (\"Txakurkumeak\"), Limako gazte burgesei buruzkoa. Liburu horretako prosaren arintasunak, indarrak eta oparotasunak egilearen obra handienetako bati zabaldu zioten bidea: \"Conversaci\u00f3n en la catedral\" (1971, \"Elkarrizketa katedralean\"). Errealismo gogor eta lizunenak iradokizun sinboliko eta alegorikoaren ahalmen harrigarria hartzen du hor. Obra horretan, Santiago Zavala protagonistak bere aitaren txofer ohiarekin duen elkarrizketa luzera mugatzen da kontakizuna, baina hor ateratzen dira, nahasmendu zurrunbilotsuan, Santiagoren bizitzako azken hamar urteak, eta jakiten da haren aitaren benetako izaera: homosexuala, hiltzailea, gaizkilea.\nOndoko bi lanak, \"Pantale\u00f3n y las visitadoras\" (1973, \"Pantale\u00f3n eta bisitariak\") eta \"La T\u00eda Julia y el escribidor\" (1977, \"Izeba Julia eta eskribatzailea\"), eleberri komiko eta parodikoak dira. Lehenbizikoa Peruko Amazonian gertatzen da: oihan horretara igorritako soldaduen sexu-grinak asetzeko, prostituta konboiak antolatzen dira. Isileko zeregin horren arduraduna, bere printzipioen aurka bada ere, Pantale\u00f3n Pantoja kapitaina da. Eleberri labur horretan, oso kontaera berritzailea erabiliz, hipokresia sozialaren kritika zorrotza egin zuen. \"La Tia Julia y el escribidor\", berriz, 1950eko hamarkadako Limaren oroitzapena da, eta idazlearen lehen ezkontzan oinarriturik dago.\n1981ean \"La Guerra del fin del mundo\" (\"Mundu amaierako gerra\"), bere lehenbiziko eleberri historikoa, karrikaratu zuen. Brasil ipar-ekialdeko Sert\u00e3o eskualdean (Bahia) kokaturik dago eta 1896-1897 bitartean gertatutako Canudosko gerra du oinarri. \"El pez en el agua\" (1993, \"Arraina uretan\") autobiografikoaren ostean, \"La fiesta del chivo\" (2000, \"Akerraren jaia\"), Rafael Trujillo, dominikar diktadoreari buruzkoa, argitaratu zuen. 2010ean kaleratutako \"El sue\u00f1o del celta\" (\"Zeltaren ametsa\"), Kongo eta Perun britainiar kontsul izandako Roger Casement, irlandar independentista eta antikolonialistaren biografia da.\nPolitika.\nLiteraturan gogor lan egiteaz gainera, politikagintzan jardun du beti; jadanik unibertsitateko urteetan, 1950eko hamarraldian, Peruko Alderdi Komunista berregituratzen saiatu zen. 1960tik aurrera sozialismotik aldentzen hasi zen, \"benetako sozialismoaren\" huts egitea zela eta. Orduz geroztik, totalitarismoa etengabe gaitzesteaz gain, liberalismoaren bidetik abiatu zen.\n1987an, Alan Garc\u00eda presidenteak bankuak nazionalizatzeko asmoa iragarri zuelarik, neurri horren aurka agertu eta Peruko politikaren lehen lerrora igaro zen. 1990eko hauteskundeetan, zentro-eskuineko FREDEMO koalizioaren presidentegaia izan zen, baina Alberto Fujimorik garaitu zuen.\nEspainian, Alderdi Popularra zein UPyDren alde eta nazionalismo periferikoen aurka agertu da."}
{"id": "147415", "revid": "3829", "url": "https://eu.wikipedia.org/wiki?curid=147415", "title": "Xare", "text": "Xarea pilota jokoaren espezialitateetako bat da, tenisko erraketaren antzeko tresna batekin trinketean bikoteka jokatzen dena. Ipar Euskal Herrian sortu zen.\nXareko erraketa teniskoa baino txikiago da, gaztaina edo hurritz biribildutako zurezko eraztun lodi batez egina, nahiz eta gaur egun material sintetikoz eginak ere erabiltzen diren. Eraztun horri sokazko sare lasai bat lotzen zaio, eta sare hori erabiltzen da tresnarekin pilota jaso eta eskumutur kolpez frontisera botatzeko. Erraketa gehienez 55\u00a0cm luze da. Erabiltzen diren pilotak larruz estalita daude eta 83 gramo inguru pisatzen dute.\nJokoaren ezaugarri nagusia da pilota une batez jasotzen dela, indar eta zehaztasun handiagoz bota ahal izateko. Euskal herritarrak izan ohi dira nagusi nazioarteko lehiaketetan, Frantziaren eta Espainiaren izenean jokatuz; Argentinan ere badu indarra, hara emigratutako euskal herritarrek eramana.\nHistoria.\nXare jokoak Ipar Euskal Herrian du jatorria, batzuek diotenez jeu de paume jokoaren eboluzio gisa sortua.\nArgentinara Juan Carlos Orueren eskutik iritsi zen jokoa, 1885. urtean. Hala ere, Mart\u00edn Bordalejo \"El Maestro\" izan zen xarearen ospearen eta zabalkundearen bultzatzaile nagusia. Club de Gimnasia y Esgrima de Buenos Aires izeneko klubaren xare atala sortu zuen 1892an. Klubaren izen ona eta ospea zela eta, laster zabaldu zen jokoa Buenos Airesen, Argentina osoan eta Uruguaien.\nHonela, bere jatorrizko lurraldean Xarea ia desagertzeraino heldu zen bitartean, Hegoamerikan loraldia bizi izan zuen eta txapelketa asko jokatu ziren XX. mendearen lehen erdian zehar. Xarea 1952ko lehen ediziotik egon izan da Munduko Euskal Pilota Txapelketen baitan. Bertan argentinarrak gailendu izan ziren, nagusik 1980 ingurura arte.\nOndorengoak dira xarean nabarmendutako argentinarrak: Pedro Olhagaray, Amadeo Spinetto, Ignacio Urbistondo, C\u00e9sar Rodr\u00edguez Ega\u00f1a, Victoriano Artadi, Juli\u00e1n Amundarain, Jorge R\u00edos, Ricardo Olivieri, Pedro, Juan eta Alberto Labat anaiak, Basilio Balda, Roberto El\u00edas, H\u00e9ctor Leyenda, Ricardo Bizzozero, Eduardo Frigerio y batez ere Vicente del R\u00edo, historiako xare jokalaririk onena bezala ezagutzen dena. Uruguai ere xare jokalari onen harrobi izan da, hala nola, Pedro Belzagui eta Jos\u00e9 Pereyra Lucas.\n1970eko hamarkadaren amaieratik beherakada hasi zen. Xareak indarra galdu zuen Argentina eta Uruguaien, paleta jokoaren indartzearekin batera. Aldi berean, Ipar Euskal Herriko trinketeetan berezko ondare bezala zaintzearen ondorioz, bertako jokalariak argentinarren mailara heldu ziren eta munduko maila gorenean kokatu ziren. Ordutik, Ipar Euskal Herria eta Frantzia dira jokalari onenen harrobi. Horien artean, nabarmentzekoak dira Michel Garbisu, Patrick Lasarte eta Adrien Camino aitzindariak, eta Fredo Olasagasti, Ramuntxo Ameztoy, Peyo Sanglar, Mattin Celan, Olivier Laberdesque biarnotarra, eta Mikel Funosas, hazpandarra. Azken urte hauetan, Mikel Funosasekin batera, Ramuntxo Borteyru, Raphael Larronde, Bruno Driolet eta Sistiague izan dira nabarmendu diren xare jokalariak.\nHego Euskal Herrian \u201cIrurako Eskola\" da aipagarriena. Orokorrean ezaguna izan ez arren, Iruran pilotaren aldaera honen inguruko interes berezia dago, herriko kale bati \u201cXare\u201d izena jartzeraino heltzen dena. Argentinatik heldutako apaiza izan zen 1919an Euskal Pilota joko hau hau Irurara ekarri zuena. Hasiera batean elizako arkupeetan jokatzen zen, baina 1950 inguruan ohitura galdu egin zen. 1970ean, Donostian Munduko Euskal PilotaTxapelketa jokatu zen. Nazioarteko Euskal Pilota agintariek, Juan Labat argentinar xarelari handiaren eskariz, Iruran berriro xarea berreskuratzeko konpromezua hartu zuten. Hori dela eta, herriko hainbat gaztek - Julian Larrinaga, Jose Olano, Eugenio Arrieta eta Mikel Uzkudun- hainbat bidaia egin zituzten Argentinara, Juan Labat eta Roberto Elias xarelari handien begirapean, une hartako jokalari onenen aurka jokatuz eta teknika hobetuz. Ondorengo urteetan, jokoak arrakasta handia izan zuen Iruran, eta Gipuzkoako Euskal Pilota Federazioaren lanari esker, xareak Gipuzkoan(Irura, Irun), Araban(Gasteiz) eta Nafarroan(Oroz Betelu) zabalkundea izan zuen. Irurako gazteak izan dira Espainiako selekzioa, urte luzez, Munduko Txapelketetan ordezkatu dutenak, Eta Mundu Mailako lehen garaipen handia, I\u00f1ax Iturbe eta Jose Antonio Morcuende irurarrak eta Jose Javier Larrea eta Orradre, Oroz Beteluko nafarraren eskutik etorri zen, 1988an, Parisen, 22 urtez azpiko Munduko Euskal Pilota Txapelketan urrea irabazita. Hamar urte geroago, 1998an, Mexikon, etorri zen garaipenik nagusiena, Jose Inazio Lopetegi, Juantxo Larrarte, I\u00f1ax Iturbe eta Manolo Molina irurarrek, Munduko Euskal Pilota Txapelketan urrezko domina irabazita, txapeldun izatea lortu zutenean. Azken urte hauetan, Jos\u00e9 Inazio Lopetegi nabarmendu da, Munduko txapela eskuratzeaz gain, Nazioarteko, Frantziako eta Ipar Euskal Herriko xare txapelketa garrantzitsuenak irabaztea lortu baitu."}
{"id": "147418", "revid": "119247", "url": "https://eu.wikipedia.org/wiki?curid=147418", "title": "Ikasturte", "text": "Hezkuntzan, ikasturtea ikastetxe batek urtean zehar duen jardunaldia da, non ikasleak bertara ikasteko joan eta irakasleek irakatsi eta bestelako jarduerak egiten dituzten. Euskal Herrian eta ipar hemisferioko beste herrialdeetan, ikasturtea irailean hasi eta ekainean edo uztailean bukatzen da. Horrela, \"2010-2011 ikasturtea\" edo \"2010-11\" adierazten da, 2010eko irailetik 2011ko ekainera doan aldia izendatzeko. Gehienetan ikasturteak bat datoz ikasleek bere ikasketa-prozesuan gainditu behar dituzten hezkuntza mailekin; adibidez, 2010-11 ikasturtetik 2016-17 ikasturtera bitarteko sei ikasurtetan, lehen hezkuntzako sei mailak igarotzen ditu ikasle batek. Batzuetan, ikasturtea maila edo aldi zenbaitetan (hiruhilekoak, lauhilekoak) banatzen da, horien bukaeran tarteko ebaluazioa burutu edota irakasgai berriak hasteko."}
{"id": "147419", "revid": "17", "url": "https://eu.wikipedia.org/wiki?curid=147419", "title": "Ikasturtea", "text": ""}
{"id": "147420", "revid": "201", "url": "https://eu.wikipedia.org/wiki?curid=147420", "title": "Literatur Nobel Saria", "text": ""}
{"id": "147421", "revid": "8349139", "url": "https://eu.wikipedia.org/wiki?curid=147421", "title": "RDF", "text": "RDF (Resource Description Framework) datuak adierazteko estandar bat da. RDF-ren oinarrizko egitura hirukotea da: baliabidea, baliabidea deskribatzeko propietatea, eta propietate horrek hartzen duen balioa. Hirukotearen entitate bakoitzak (baliabidea, propietatea eta balioa) URI baten bidez identifikatua egon behar du."}
{"id": "147422", "revid": "119347", "url": "https://eu.wikipedia.org/wiki?curid=147422", "title": "Johann Heinrich Pestalozzi", "text": "Johann Heinrich Pestalozzi (Z\u00fcrich, 1746ko urtarrilaren 12a - Brugg, 1827ko otsailaren 17) suitzar pedagogo berritzaile eta idazlea izan zen. pedagogia modernoaren aintzindaritzat jotzen dena eta Industria Iraultzaren garaian langileriaren hezkuntzarekiko ardura berezia erakutsi zuena. Bere pentsamenduan eta hezkuntza jardueran eragin nabarmena izan zuen Jean-Jacques Rousseau filosofoak eta bereziki berak idatziriko \"\u00c9mile, ou De l'\u00e9ducation\" hezkuntzari buruzko lana. Hezitzaile moduan ere jardun zuen, Neuhof eskola (1780) eta beste eskola zenbait sortuz. Eragin handia izan zuen Friedrich Fr\u00f6bel pedagogoaren ideietan.\nIdeia pedagogikoak.\nPestalozzik, bere metodoa, aurrera eramandako hiru institutuetan idatzi zuen. Baina hain zuzen ere 1801ean izan zen bere metodoa nolabait finkatu zela \"Comment Gertrude instruit ses enfants\" hau da, \"Gertrudisek nola irakasten die seme-alabei\", liburuarekin. Pestalozzik, ez zuen teknika pedagogikorik ekarri, baina bai ekarpen handiak egin zituela. Honen arabera, metodoa ez da pedagogoaren instrumentua izan behar,pedagogoak zerbait aurkitu behar du pertsona bakoitzean eta hura ez da era sistematikoan lortzen, askatasun autonomoarekin baizik.\n\"Gertrudisek nola irakasten die seme-alabei\" liburuan Pestalozzik intuizioaren metodoa erakusten digu. Hasteko haurrak objektuak begiratu, neurtu, marraztu eta idazten ikasiko du, hau da objektuen formak, dimentsioak, eta proportzioak ezberdinduko ditu. Ondoren, objektuak zenbatzen erakutsiko dio, gainera numerazio honen bidez objektuen asoziazioa lortzen. Amaitzeko, ahalik eta bizkorren hezitzaileak haurrari objektu hauek izendatzen lagunduko dio.\nHonez gain, Pestalozzik Haur Hezkuntzan ere ekarpenak egin zituen. Haurrarekiko ikuspegia aldatu zuen Pestalozzik, haurrak natura eta kulturarekin benetan lotzen. Garrantzia eman zion haurraren garapenari, esperientzien eta aktibitateen antolaketa, jolasaren bidez egitea lortu zuen, haurren jarrera naturalei garrantzia eman zion, eskuaren erabilerari garrantzia emanez, haurren marrazketa behatu zuen, haurrak jaiotzetik jasotzen duen afektibitateari garrantzia eman zion, amaitzeko, haurraren garapen soziala nabarmendu zuen, bai familian eta baita hezkuntzan ere.\nNeuhof eskola (1770-1780).\nPestalozzik Neuhof izeneko ondasun baten jabe bilakatu zen Argovian . Beraz, 1770. urte hasieran biztanle txiroak jaso zituen, hauek irutean eta kotoiaren lanketan lan egiten zuten, honen trukez ikaskuntza jasoz. Garai hartan, hezkuntza enpresa guztiz originala zen hau, oinarritzat umeen lana hartuta. Neuhof eskolak bi helburu jarraitzen zituen. Alde batetik, umeak arrazionaltasun ekonomikoan sartzea eta bestetik, ume bakoitzak pertsonalitate bat garatzea askatasun eta erantzukizunezko jendarte horretan. Baina, hezkuntza enpresa honek laster arazoak izango ditu eta 1780. urtean porrot ekonomikoak bultzatuta itxi egingo zen.\nStans (1799).\n1798an Frantziako Iraultzak ekarritako aldaketa politikoek bultzatuta Pestalozzik hezkuntzan jardutea erabaki zuen. Beraz hezkuntza plan bat aurkeztu zion une horretan ministro zen Philipp Albert Stapfer-i, honek plana onartu zuen, baina ezin izan zen berehala martxan jarri. 1798ko neguan Frantziako armadak Stans hartu zuen eta bertan zeuden haur asko umezurtz geratu ziren beraz, Suitzako gobernuak umezurztegi bat zabaldu zuen 1798ko abenduaren 5ean eta abenduaren 7an Pestalozzi bertan lanean hasi zen.\nBurgdorf (1800-1804).\n1800.urtean berriz, Pestalozzik Burdorf hirian lan egin zuen, bertan hiru hileko soldata bat lortzeaz gain, etxe bat eta lanpostu bat eskaini zioten bertako umeen eskolan. Baina Pestalozzi ez zegoen ados eskola horretako zuzendariaren ideiekin. Johann Friedrich Herbarten laguntzarekin, bere ideia pedagogikoa lantzen joan zen. Ondoren, Hermann Kr\u00fcsik emandako formakuntzarekin Pestalozzik fama handia hartu zuen. Beraz, Burgdorfen bere eskola propioa sortu zuen beste bi irakaslerekin batera (Johann Georg Tobler eta Johann Christoff Buss), autoritateek utzitako gaztelu batean."}
{"id": "147423", "revid": "105290", "url": "https://eu.wikipedia.org/wiki?curid=147423", "title": "OWL", "text": "OWL (Web Ontology Language) ezagupen adierazpen lengoaia bat da, W3Ck Web semantikoa implementatzeko proposaturikoa. OWL ontologiak eraikitzeko erabiltzen da. Hau da, OWL erabiliz, esparru konkretu bateko kontzeptuak eta beraien arteko erlazioak ontologia batean adieraz ditzakegu. OWL ontologia batean banakoak, klaseak eta propietateak daude: propietateek banakoak bikotetan lotzen dituzte, eta klaseak banako multzoak dira. Banako, klase eta propietate bakoitza URI bidez identifikatzen da.\nOWL ontologia bat erabiliz, ordenagailu batek ontologian adierazitako kontzeptuak arrazonamendu automatiko bidez kudea ditzake, erabiltzaileari kontzeptu horiei buruzko galderei erantzunak emanez edo kontzeptuon konsistentzia logikoa egiaztatuz."}
{"id": "147425", "revid": "56334", "url": "https://eu.wikipedia.org/wiki?curid=147425", "title": "Liu Xiaobo", "text": "Liu Xiaobo (txinera tradizionalaz, \u5289\u66c9\u6ce2; txinera sinplifikatuaz, \u5218\u6653\u6ce2; pinyinez: Li\u00fa Xi\u01ceob\u014d) (Changchun, Jilin probintzia, Txinako Herri Errepublika, 1955eko abenduaren 28a - 2017ko uztailaren 13a) Txinako intelektual eta giza eskubideen defendatzailea da. Txinako PEN klubeko lehendakaria da 2003tik. 2009ko ekainaren 23an atxilotu zuten \"estatuko botereen aurkako altxamendua bultzatzea\" leporatuta, Txinako beste intelektual talde batekin batera 08 Gutuna izeneko gutuna idatzi eta gero. Gutun horretan, Txinak mendebaldeko herrialdeen demokrazien antzeko sistema behar zuela azaltzen zen.\nHamaika urteko espetxe zigorra eta bi urteko eskubide politikoen ezabapena ezarri zioten. Espetxean zela, Bakearen Nobel Saria jasotzeko hautagai izendatu zuten. 2010eko urriaren 8an aukeratu zuten saridun."}
{"id": "147426", "revid": "512", "url": "https://eu.wikipedia.org/wiki?curid=147426", "title": "Hego Sudan", "text": "Hego Sudan, ofizialki Hego Sudango Errepublika (), Ekialdeko Afrikako estatu burujabea da. Sudan du iparraldean, Etiopia ekialdean, Kenya, Uganda eta Kongoko Errepublika Demokratikoa hegoaldean eta Afrika Erdiko Errepublika mendebaldean. 644.329 kilometro koadroko eremua hartzen du, eta 12,2 milioi biztanle zituen 2016an. Hiriburua Juba da.\nHego Sudan Sudango Errepublikaren zati izan zen, 2011ko uztailaren 9an independizatu zen arte. Izan ere, 1956an, Sudango Errepublika sortu zenean, iparraldeko arabiar musulmanen mende geratu ziren hegoaldeko herri nilotikoak, erlijioz kristau eta animistak zirenak. Bi alde horien arteko gatazkak garai modernoetan Afrikan izan den gerrarik luzeena eragin zuen; Sudango Lehen Gerra Zibila 1955-1972 bitartekoa izan zen, eta bigarrena 1983-2005 bitartekoa. Gerra 2005eko bake akordioarekin amaitu zen eta, hitzarmenean bildu bezala, 2011n egindako burujabetzari buruzko erreferendumean, hegoaldeak burujabea izango zela erabaki zuen. Ekonomiaren aldetik ere garrantzi handikoa izan zen banaketa, Hego Sudanek Afrikako petrolio baliabide aberatsenetakoak baititu. 2013ko abenduan, etnien arteko liskarrak eta interes ekonomikoak zirela eta, gerra zibila piztu zen.\nGeografia.\nMugak.\nHego Sudan Ekialdeko Afrikan dago, ipar latitudeko 3\u00b0 eta 13\u00b0 artean, eta ekialdeko longitudeko 24\u00b0 eta 36\u00b0 artean. Iparraldean Sudanekin du muga, ekialdean Etiopiarekin, hegoaldean Kenya, Uganda eta Kongoko Errepublika Demokratikoarekin, eta mendebaldean Afrika Erdiko Errepublikarekin.\nErliebea.\nImatong, herrialdeko mendigune nagusia, hegoaldean dago; bertan dago, Ugandako mugatik oso hurbil, Kinyeti (3.187 metro), gailurrik garaiena. Ipar-ekialdeko mugan Nuba mendiak (1.300 metro inguru) nabarmentzen dira.\nHidrografia.\nNilo ibaia da Hego Sudango ardatza, Egiptokoa eta Sudangoa den bezala; Nilo Zuriak eta haren adarrek markatzen dute herrialdearen geografia. Ugandatik Hego Sudanera sartzen denean ibaiari ematen zaion lehenbiziko izena \"Bahr al Jabal\" (\u201cMendiko ibaia\u201d) da; ur uherretako alde bat pasatu eta gero eremu lau batean sartzen da; bertan dago Sudd izeneko zingira itzela. Aurrerago Juba hiriburutik pasatzen da; hori da Niloren sistemako toki nabigagarrietan hegoaldekoena. No aintzirara heltzen denean, Bahr el Ghazal ibaiadarrarekin bat egiten du; Nilo Zuria izena hartzen du hortik aurrera.\nLandaredia eta fauna.\nBabestutako guneak Afrikako inportanteenen artean daude animalia eta landarediari dagokienez. Munduko animalia migraziorik handienetan bigarrena gertatzen da bertan; gerra eta eguraldi gorabehera ugari egon badira ere, 2005eko ikerketa lan batek erakutsi zuen 1,3 milioi antiloperen lekualdatzea oraindik gertatzen dela hego-ekialdean. Boma Parke Nazionalean, Sudden, Hegoaldeko Parke Nazionalean eta beste leku batzuetan, mota askotako antilopeez gain (kob, topi, tiang, bongo...), bufaloak, elefanteak, jirafak, lehoik, afrikar altzeak, orixak eta tximinoak daude. Herrialdean topa daitezkeen bioma moten artean belardiak, goi-ordokiak, sabanak eta hezeguneak daude.\n2006an Hego Sudango presidenteak natura babesten ahaleginduko zela adierazi zuen, suteen, zabor toxikoen eta kutsaduraren eragina gutxituz. Hala ere, konpainia multinazionalen jardunak (petrolioa eta gasa... ustiatzeko) arrisku gorrian jarri ditu ingurumena eta dibertsitate biologikoa.\nKlima.\nKlima ekuatoriala da nagusi; hezetasun eta prezipitazio handiak daude. Euri sasoia aldatzen da eskualde batetik bestera, baina orokorrean apiriletik azarora arte izaten da.\nHistoria.\nLehen historia.\n1820ko hamarkadaren hasieran eskualdea Egiptoko agintarien esku geratu arte, datu gutxi daude Hego Sudango lurrez, ez bada ahozko historiak utzi diguna. Herri-historiaren arabera, X. mendea baino lehenago hasi ziren bertan kokatzen dinka, nuer, shilluk eta beste herri nilotiko batzuk. XV-XIX. mende bitartean, batez ere Bahr el Ghazal eskualdean abiapuntu izan zuten migrazio mugimendu batzuen ostean, herri horiek gaur egun dauden lekuetan kokatu ziren. Nilotikoa ez den azande herria XVI. mendean kokatu zen Hego Sudanen. Herri horrek eskualdeko estaturik handiena antolatu zuen, eta XVIII. mendean harreman gatazkatsuak izan zituen Bahr el Ghazal aldeko herri txikiekin (moru, mundu, p\u00f6julu eta beste), Gbudwe erregeak izan zuen politika oldarkorragatik. Bestalde, XIX. mendean azandeak borrokan aritu ziren frantziarren eta belgikarren kontra, beren independentzia gorde nahian.\nBien bitartean, XVIII. mendean avungara herriak, oso denbora laburrean, Hego Sudanen sartu eta azandeak menderatu zituen. XIX. mendearen amaieran britainiarrak iritsi ziren arte, avungara herriaren aginteak ia aldaketarik gabe iraun zuen. Bestalde, oztopo geografikoek babestu zituzten hegosudandarrak Islamaren hedapenetik eta, oro har, beren herentzia sozial eta kulturalak eta instituzio politiko eta erlijioso bereziak gorde ahal izan zituzten. Hala ere, kanpoko potentziek esklabo, urre, boli eta zuren merkatua kontrolatu nahi izan zutenez gero, eskualdeko herriek eraso ugari pairatu zituzten. 1822an, Otomandar Inperioaren barruko Egiptok Sudan iparraldeko Sennarko Sultanerria konkistatu zuen, baina ezin izan zuen beretu Hego Sudan. 1839-1842 bitartean, Salim Qabudan almirantea Gondokororaino iritsi zen, Jubatik gertu.\n1870eko hamarkadan, Egiptoko kedive Ismail Paxaren agindupean zegoen Samuel Bakerrek Ekuatoria probintzia eratu zuen. Charles George Gordon izan zen gobernadorea 1874-1878 bitartean, eta Emin Paxa 1878tik aurrera. 1880ko hamarkadan, mahdistek ezin izan zuten Hego Sudan eskuratu. 1898an, Fashodako gatazka gertatu zen Nilo Garaia estatuko Kodok herrian: Frantziak Atlantikotik Djibutirainoko lurrak kontrolpean izan nahi zituen, mendebalde-ekialde ardatzari segituz, eta Erresuma Batuak Lurmutur Hiritik Kairorainokoak, iparralde-hegoalde ardatzari jarraiki. Bi potentzia kolonialen nahikeriek Hego Sudanen egin zuten talka, eta britainiarrak nagusitu ziren, Uganda eta Sudan berenganatu baitzituzten. Gertaera horrek garrantzi handia izan zuen Afrikaren banaketa kolonialean.\n1899an, anglo-egiptoar agintekidetza hasi zen Hego eta Ipar Sudanen: Sudan Anglo-egiptoarra. 1901ean nuer eta azandeak britainiarren kontrako borrokan aritu ziren. 1924an Ali Abdel Latif buru zuen altxamendua gertatu zen, arrakastarik gabe. 1947ko Jubako Konferentzian, hegosudandarrek argi adierazi zuten ez zutela onartuko Ipar Sudanekiko inolako asimilazio politikarik. Britainiarrek, ordea, iruzur egin zioten hegosudandarren nahiari. 1955ean Toriteko altxamendua gertatu zen, garai modernoetako hegosudandarren lehen errebolta armatua, Sudango Lehen Gerra Zibilari hasiera eman ziona.\nSudango Errepublika.\nSudan 1956an independizatu zen Erresuma Batutik, Hego Sudan barne zuela. Egonkortasunik gabeko estatua izan zen hasieratik, ipar sudandarrek ez baitzuten onartu hegosudandarrek proposatutako federazioa. Bi gerra luze gertatu ziren (zenbait aditurentzat bien arteko 11 urteko epea trantsiziozkoa izan zen eta, beraz, etengabeko gerra bizi izan zuen): 1955tik 1972ra gobernua Anya-Nya talde erreboltariaren aurka aritu zen, Sudango Lehen Gerra Zibilean; 1981ean Anya-Nya II izena eman zitzaion matxinada hasi zen, eta 1983an Sudango Herriaren Askapenerako Mugimendua (\"Sudan People's Liberation Army/Movement\", SPLA/M) sortu zen; ondorioz, bigarren gerra zibila hasi zen.\nIparraldeko boterearen kontrako borrokaz gain, hegosudandarren arteko barne gatazkak ere gertatu ziren hamarkada horietan: 1984an John Garangek SPLAko buruzagitza lortu zuen Anya-Nya II-ko liderren kontra jardun eta gero; Akot Atem eta Gai Tut-en hilketetan nahasia egoteaz akusatu zuten. 1991n, Mengistu Haile Mariam, Etiopiako presidentea eta John Garangen kanpoko laguntzaile nagusia, boteretik eraitsi zuten; horren ondoren, SPLA zatitu zen. Dinka (Garangen etnia) eta nuer herrien arteko ika-mikak izan ziren zatiketaren eragile nagusiak. Riek Machar eta Lam Akolek SPLA-Nasir taldea sortu zuten, baina haien artean ere izan ziren zatiketak; haietako batzuk iparraldeko gobernuarengana hurbildu ziren. 1999an, Wunliten sinatu zen Niloren mendebaldeko ertzeko dinka eta nuerren arteko bake ituna. Hamarkada horietan suntsipen eta sufrimendu latza bizi izan zuten bertako biztanleek: zenbait iturriren arabera, bi milioi eta erdi hildako eragin zituzten gerrek eta goseteek, eta 4,5 milioi pertsonak utzi behar izan zituzten beren etxeak, bai Hego Sudango beste leku batzuetara, bai atzerrira, joateko.\n2005eko urtarrilean, Sudango Herriaren Askapenerako Mugimenduak eta Sudango Errepublikako gobernuak Bake Itun Zehatza (\"Comprehensive Peace Agreement\", CPA) sinatu zuten Naivashan (Kenya). Bake itunari jarraiki, uztailean Batasun Nazionaleko Gobernua (GoNU) eratu zen Sudanen, eta John Garang, matxinoen buruzagi izandakoa, presidenteorde bilakatu zen. Urrian gobernu autonomoa eratu zen Hego Sudanen. Bakea, ordea, oso hauskorra gertatu zen. 2007ko urritik abendura arte, SPLMk alde egin zuen negoziazioetatik eta Batasun Nazionaleko Gobernutik, itunaren edukia betetzen ez zelakoan. Eztabaidak berbideratu eta gero, Hego Sudanek Sudanen barruan segitu nahi zuen ala ez erabakitzeko erreferendum bat egiteko akordioa lortu zen 2011ko urtarrilean. Errolda, emaitza ontzat hartzeko beharrezkoa zatekeen esku hartzea eta baiezko-ezezkoen ehunekoak eta beste kontu batzuk ezbaian egon ziren ondoren. 2009ko urrian, bozketa ontzat hartzeko partehartzeak % 60tik gorakoa izan beharko zela hitzartu zen; kasu horretan, gehiengo soila nahikoa izango zatekeen burujabetza onartzeko.\n2010eko apirilean hauteskundeak egin ziren Sudan osoan; hegosudandar batzuentzat parte hartzen zuten lehenbiziko hauteskundeak izan ziren. Akordioen aldekoek irabazi zuten bai iparraldean (Omar al-Bashirek) bai hegoaldean (Salva Kiir presidenteak). 2011ko urtarrilaren 9a eta 15a bitartean egin zuten independentziarako galdeketa, eta herritarren % 98,7k baiezkoaren alde bozkatu zuten.\nHego Sudan independentea.\n2011ko uztailaren 9an, Hego Sudan estatu independente bilakatu zen, Hego Sudango Errepublika izenarekin, eta Salva Kiirek hartu zuen presidente kargua. Ekitaldian atzerriko 80 ordezkaritzak eta 30 estatu-buruk parte hartu zuten, tartean Ban Ki-moon NBEko idazkari nagusiak. Beti ere, artean gatazka batzuk itxi gabe zeuzkaten Sudanek eta Hego Sudanek, Abyei, Hego Kordofan, Nilo Urdina eta Darfur eskualdeetan.\n2011ko abuztuan, lou nuer eta murle etnien arteko borrokak lehertu ziren Jonglei estatuan; 600 lagun hil ziren liskarretan. Egoerak okerrera egin zuen urte amaieran, eta 100.000 pertsonak ihes egin zuten, beren etxeak atzean utzirik. Horiek horrela, 2012ko urtarrilean gobernuak hondamen eremu izendatu zuen Jonglei estatua, eta Nazio Batuen Erakundeak operazio humanitarioa abiatu zuen, lekualdatuengana iristeko eta hondamendia saihesteko.\n2012ko martxoan, Sudan eta Hego Sudanen arteko istiluak hasi ziren bi herrialdeen arteko mugartean, bertako eskualde petroliodunak bereganatzeko asmoz. Hego Sudango indarrek Hegligeko petrolio zelaiak hartu zituzten, eta Sudango armadak aire erasoak egin zituen Bentiu inguruan. Erasoak gogortuz joan ziren, eta horrek 145.000 lagun inguru lekuz aldatzera behartu zituen. UNHCR Iheslarientzako Nazio Batuen Goi Mandatariaren arabera, 115.000 sudandar Hego Sudanera joan ziren, eta beste 30.000 Etiopiara, erasoetatik ihesi. Abuztuan 200.000 ziren lekualdatuak. Irailean, mugen eta petrolioaren inguruko akordio bat egin zuten bi herrialdeetako gobernuek. Hala ere, bi gai erabakigarri konpondu gabe utzi zituzten: Abiei eta Heglig lurraldeen jabetza eta mugako gune desmilitarizatuen sorrera. 2013ko martxoan, petrolioa berriz ponpatzen hastea erabaki zuten bi gobernuek; izan ere, produkzio handiena Hego Sudanen egon arren, Itsaso Gorrirako oliobidea Sudandik igarotzen da. Alabaina, oliobidea ixteko mehatxua egin zion al-Bashirrek Hego Sudani, iparraldean jarduten zuten matxinoak babesteari utzi ezean.\n2013ko abenduan, estatu-kolpe saio bat azpiratu zutela erran zuen Salva Kiir presidenteak. Ordena berrezarri zela esan bazuen ere, borrokak ez ziren amaitu, eta gerra zibila piztu zen. Kiir presidentearen eta Riek Machar presidenteorde ohiaren arteko botere borroka izan zen gatazkaren eragile nagusia. Horrezaz gainera, gatazka etnikoa ere aipatu zen arrazoitzat, Kiir dinka etniakoa baita, eta Machar nuer etniakoa. 2014ko urtarrilean su-etena sinatu zen arren, askotan hautsi zuten hurrengo asteetan. Nazio Batuen Erakundeak salatu zuenez, matxinoek sarraskia eragin zuten apirilaren 15ean eta 16an Bentiu hirira sartu zirenean. Ordurako milioi bat desplazatu zegoen. Ezegonkortasunak uztak jasotzea eta lurrak lantzea eragotzi zuen, eta igo egin ziren elikagaien eta erregaiaren prezioak; horrek eragin txarra izan zuen tokiko merkataritzan, eta biztanleen herenak gosete larria pairatzeko arriskuan ezarri zituen. 2015eko uztailean, zibilak hiltzea, emakumeak bortxatzea eta herrixkak suntsitzea egotzi zien NBEk Hego Sudango armadari eta milizia aliatuei.\n2015eko abuztuan, gobernuak eta matxinoek bake akordioa erdietsi zuten; horren ondorioz, Riek Machar oposizioko burua herrialdera itzuli eta presidenteorde karguaz jabetu zen. 2016ko uztailean, ordea, bi aldeen arteko liskarrak piztu ziren berriz ere, eta Salva Kiir presidenteak presidenteorde kargutik kendu zuen Machar. 2018ko abuztuan, beste bake itun bat sinatu zuten gobernuak eta oposizioak; horren ondoren, amnistia eman zien Salva Kiirek gerra zibilaren ondorioz preso zeudenei. 2013-2018 bitartean, 380.000 hildako, 1,8 milioi desplazatu eta 2,5 milioi errefuxiatu eragin zituen gerra zibilak.\nGobernua eta administrazioa.\nPolitika.\n2011ko uztailaren 9an lortu zuen independentzia Hego Sudanek. 2005-2011 bitartean, Sudango Errepublikaren barruko eskualde autonomoa izan zen. Egun indarrean dagoen konstituzioa 2011ko uztailaren 7an izenpetu zuten. Konstituzioak sistema presidentzialista ezarri zuen: presidentea da estatuburua, gobernuburua eta indar armatuetako komandante gorena. Nazio Legebiltzarraren esku dago botere legegilea, bi ganberatan antolaturik: Nazio Biltzar Legegilea eta Estatuen Kontseilua. Azkenik, konstituzioak botere judizial independente bat ezartzen du; Auzitegi Gorena da haren organo nagusia.\nJohn Garang SPLA/M taldearen sortzaile eta burua izan zen Hego Sudango eskualde autonomoko lehenbiziko presidentea eta, aldi berean, Sudango presidenteorde izendatu zuten. Kargua hartu eta egun batzuk geroago, Garang Ugandan hil zen helikoptero istripu batean. Salva Kiir Mayarditek ordeztu zuen, eta Riek Machar bilakatu zen presidenteorde. Hego Sudan independente bihurtu zen egunean, errepublikako presidente kargua hartu zuen Kiir Mayarditek.\nBanaketa administratiboa.\n2011-2015 bitartean, Hego Sudan estatu federala izan zen, eta hamar estatutan zegoen banaturik:\n2015eko urrian Salva Kiir presidenteak erabat aldatu zuen antolaketa administratiboa, herrialdea 28 estatutan banatuz. 2017ko urtarrilean, beste 4 estatu sortu zituen. Harrezkero, hauek dira Hego Sudango 32 estatuak.\nKulturalki eta politikoki Hego Sudanen zati badira ere, Nuba mendiak, Abyei eskualdea eta Nilo Urdina estatua 2011ko erreferendumetik at geratu ziren. 2005eko bake hitzarmenaren arabera, herri galdeketa bereizietan erabaki beharko lukete beren etorkizuna, baina galdeketak ez dira egin eta Sudanen mende diraute.\nDemografia.\nBiztanleria.\n2016an Hego Sudanek 12.230.730 biztanle zituen. Adinka, honela dago banaturik biztanleria: 0-14 urte bitartekoak % 42,3 dira, 15-24 urte bitartekoak \u2013 % 20,9, 25-54 urte bitartekoak \u2013 % 30,4, 55-64 urte bitartekoak \u2013 % 3,8, eta 65 urtetik gorakoak \u2013 % 2,5 (2018ko zenbatespena). Ia 2 milioi hegosudandar errefuxiatu dira inguruko herrialdeetan 2013ko abenduan gerra zibila hasi zenetik. Beste 1,96 milioi desplazatu dira herrialdearen barnean 2017ko abuztutik aurrera. Bestalde, 240.000 sudandar errefuxiatu daude Hego Sudanen. Afrikako auzo herrietan daudenez gain, beste zenbait estatutan hegosudandar jatorriko lagun talde handiak daude, AEB, Australia, Erresuma Batua eta Kanadan bereziki.\n2011ko erreferendumaren aurreko errolda.\nIndependentziaren aurreko garaian, arazo handiak izan ziren lurralde honetako biztanleria zehazteko orduan: zein mugaren arabera egin, interes politikoak erroldak egiteko, biztanleen ohiko mugikortasuna, gerrak sortutako lekualdatze masiboak, barneko zein kanpoko errefuxiatuak... Horregatik, oso kopuru ezberdinak eman ziren:\nErroldarena oso arazo handia zen, erreferendumaren aurrean biztanleriaren kontaketa funtsezko kontua zelako; 2008ko erroldaren harira, Hego Sudango presidente Salva Kiirrek esan zuen zenbait eskualdetan kopuruak gutxitu eta beste batzuetan handitu egin zirela. Biztanle askok adierazi zuten ezin izan zirela erroldatu, eguraldi txarra edota garraio arazoengatik; beste asko ondoko estatuetan erbesteraturik zeuden eta ez zituzten kontatu; AEBetako teknikari baten arabera, biztanleen % 89ra heldu zen errolda.\nBanaketa etnikoa.\nHego Sudanen 60 talde etnolinguistiko baino gehiago daude. Dinka (biztanleria osoaren % 35,8), nuer (% 15,6), shilluk, azande, bari, kakwa, kuku, murle, mandari, didinga, ndogo, bviri, lndi, anuak, bongo, lango, dungotona, acholi, baka eta fertit dira talde etnikorik handienak.\nHizkuntzak.\nEthnologue.com webgunearen arabera, 69 hizkuntza mintzatzen dira herrialdean. Hauek dira hedatuenak:\nIngelesa da Hego Sudango lan hizkuntza ofiziala, eta hezkuntza maila guztietan erabiltzen dena. 2011ko konstituzioaren arabera, \u201cbertako hizkuntza guztiak hizkuntza nazionalak dira eta errespetatu, garatu eta bultzatu behar dira\u201d.\nErlijioa.\n2010eko datuen arabera, biztanleen %\u00a060,5 kristauak dira (katolikoak eta anglikanoak batez ere), %\u00a032,9 erlijio tradizionalen jarraitzaileak, eta %\u00a06 musulmanak.\nEgoera humanitarioa.\nBaliabide naturaletan aberatsa bada ere, Hego Sudango egoera humanitarioa oso larria da, biolentzia etnikoaren eta 2013an hasitako gerra zibilaren ondorioz. 2016ko uztailean, 4,3 milioi lagun zeuden giza laguntzaren beharrean, UNHCR Iheslarientzako Nazio Batuen Goi Mandatariaren arabera. Lau biztanleetatik bat desplazaturik zegoen: 2,6 milioi. Eta horietatik 860.000k muga zeharkatua zuten, Ugandan, Kongon edo Afrika Erdiko Errepublikan babesa bilatzeko. Esate baterako, Uganda iparraldean dagoen Bidi Bidi errefuxiatu zelaian 270.000 hegosudandar iheslari bizi ziren 2017an.\nEkonomia.\nBaliabide natural ugari izan arren, Hego Sudanek oso sistema ekonomiko ahula dauka, eta pobrezia arrunt hedaturik dago. Egoera ekonomikoa lehendik kaxkarra bazen ere, gerra zibilak are larriago egin du, milioika lagunek giza laguntza beharrezkoa dute bizirauteko. \"Per capita errenta\" 1.600 dolarrekoa zen 2017an (munduko 220.a), eta biztanleriaren %\u00a066 pobrezia mailaren azpitik bizi zen 2015ean.\nMeatzaritza-sektoreko baliabide naturalak izugarri inportanteak dira: burdina, kobrea, kromoa, zinka, mika, zilarra, urrea eta, batez ere, petrolioa. Energia hidraulikoa ere garrantzi handikoa da, eta lurzoru emankorrak daude.\nPetrolioa.\nBurujabetza baino lehen, Hego Sudanek ekoizten zuen Sudango petrolioaren %\u00a085. Lurralde osoan aurki badaiteke ere, Bentiu aldean (Ipar Liech estatua) daude petrolio-hobi gehienak. Erreserba handiak daude Jonglei, Warap eta Aintzirak estatuetan. 2005eko Bake Itun Zehatzaren (\"Comprehensive Peace Agreement\", CPA) arabera, petrolioak eragindako diru sarrerak zati berdinetan banatu beharko lirateke bi herrialdeen artean. Izan ere, Hego Sudan herrialde itsasgabea da, eta petrolioa esportatzeko duen modu bakarra Sudango portuak erabiltzea da. Beraz, 1.500 kilometrotik gorako oliobide baten bidez garraiatzen da petrolioa Port Sudango findegietaraino eta, ondoren, Itsaso Gorriaren kostaldean dagoen portu horretatik esportatzen da.\nAzken urteetan kanpoko petrolio-konpainia batzuk hasi dira bertan lanean eta horrek handitu du herrialdearen garrantzi geopolitikoa. 2005-2011 bitartean, burujabetza baino lehen, Sudango gobernuak zenbait bloketan banatu zituen petrolio eremuak. 1, 2 eta 4 blokeak Greater Nile Petroleum Operating Company (GNPOC) partzuergoaren esku utzi zituen; elkarte horretan Txinako Herri Errepublikako China National Petroleum Corporation (CNPC, %\u00a040), Malaysiako Petronas (%\u00a030), Indiako Oil and Natural Gas Corporation (ONGC, %\u00a025) eta Sudango gobernuaren \"Sudapet\" (%\u00a05) zeuden. Ekialdeko Nilo Garaian 3 eta 7 blokeak zeuden, Petrodar partzuergoaren mende; CNPC (%\u00a041), Petronas (%\u00a040), Sudapet (%\u00a08), Gulf Petroleum (%\u00a05) eta Qatarko Al Thani (%\u00a05) konpainien esku zegoen Petrodar. B Blokea beste konpainia batzuek ustiatzen dute, hala nola Frantziako \"Total\"-ek.\nHerrialdeko ekonomiak petrolioarekiko mendekotasun handia dauka, hortik lortzen baitu gobernuak bere aurrekontuaren %98. 2013tik aurrera petrolio ekoizpena gutxitu zen, gerra zibilaren eraginez. Horrek BPGaren jaitsiera ekarri zuen (-%\u00a013,9 2016an, -%\u00a05,2 2017an). Ekoizpena handitzen hasi zen 2017ko bigarren erditik aurrera.\nNekazaritza.\nNekazaritza da Hego Sudango ekonomiaren bizkarrezurra. Lur emankorrak daude, eta herrialde esportatzailea zen 1990eko hamarkada arte. Gerrek eragindako suntsipenak erabat aldatu zuten egoera, eta elikagaien erdiak inportatu behar izaten ditu gaur egun. Iraupeneko nekazaritzan aritzen dira laborari gehienak, eta zerealak dira uzta nagusiak, basartoa, artoa, artatxikia eta arroza batez ere. Abeltzaintzari dagokionez, ardiak nabarmentzen dira. Basogintzak pisu handia du Erdialdeko Ekuatoria eta Mendebaldeko Ekuatoria estatuetan; teka da zurik aipagarriena.\nAzpiegiturak.\nGarraioa.\nErrepide gehienak asfaltatu gabeak dira, eta egoera txarrean daude. 2012an, 192 kilometroko errepide asfaltatua eraiki zen Juba eta Nimule artean. Nilo ibaia garraio ardatz nagusia izan da aspalditik; Jubarainoko tartea erabilgarria da. Trenbideei dagokienez, 2010eko martxoan berriz zabaldu zen iparraldeko Sudandik Wauraino heltzen dena; trenbidea 1960ko hamarkadakoa da eta gerraren ondorioz itxia egon zen. Hala ere, Hego Sudango hiri askok, Jubak barne, ez dute tren zerbitzurik.\nAireko garraioa oso inportantea da herrialde zabal horretan; honako hiri hauek dituzte aireportu edo aerodromoak: Bentiu, Akobo, Aweil, Bor, Ad-Damazin (eztabaidagaia den Nilo Urdina estatuan), Gogrial, Juba, Kago Kaju, Kapoeta, Malakal, Maridi, Nimule, Pachella, Pibor, Raga, Renk, Rumbek, Tong, Torit, Tumbura, Wau, Yambio, Yei eta Yirol. Inportanteena Jubakoa da; 2007an sortutako \"Feeder Airlines\" konpainiaren egoitza bertan dago, eta Nairobi, Kairo, Entebbe (Uganda), Erroma, Khartum edota Addis Abebarako hegaldiak eskaintzen ditu.\nKultura.\nJaiegunak.\n2019ko jaiegun publikoak:\nArteak.\nMusika modernoari dagokionez, hip hopa, arabiar erritmoetan oinarria duen sudandar fusioa, reggaea eta beste batzuk daude. Musikari aipagarriak dira Silver X, Emmanuel Jal, Ayak Thiik, Mary Boyoi, Emmanuel Kembe eta Yaba Angelosi. Margolaritzan, Dau Yong Deng, Mareng Chuor Deng, Leek Thon, Pancol Jook eta Joseph Garang Deng nabarmentzen dira.\nKirolak.\nEskualdeko kirol tradizionaletan borroka mota batzuk daude, lehia eta denbora-pasaren artekoak, uzta garaiaren amaiera ospatzeko praktikatzen direnak.\nZenbait hegosudandar nabarmendu dira kirol modernotan; kasu gehienetan gerratik ihesi kanpoan lortu dute arrakasta eta haietako batzuk beren herriaren aldeko lan militantea ere egin dute."}
{"id": "147429", "revid": "105290", "url": "https://eu.wikipedia.org/wiki?curid=147429", "title": "Jolasaldi", "text": "Jolasaldia edo jolas ordua ikasleek ikasteko jarduera utzi eta jolaserako eskolan bertan hartzen duten atsedenaldia da. Pedagogoek garrantzi handia ematen diote jolasari eta ildo horretatik ez da gutxietsi behar jolasaldiak duen garrantzia, ikasleak jolastu eta beste ikasleekin harremanetan jartzeko. Jolasaldia lehen eta bigarren hezkuntzan egiten da, batez ere. Haur hezkuntzan, berriz, hezkuntza-denboraren antolaketa ez da hain zorrotza eta maizago jolasten dira, adin horietan jolasak duen garrantzi nabarmena dela eta. Unibertsitate eta goi mailako ikasketetan ez da jolasordurik izaten eta eskola batetik bestera 10-15 minutuko atsedenaldiak izaten dira.\nJolasaldiaren iraupena aldakorra ikastetxe batetik bestera baina 15 minututik 30 minutura bitartekoa eta goizaren erdialdean izaten da, ikastetxe bertako jolastoki eta kirol instalakuntzetan. Sarri, txirrin batez iragartzen da jolasaldiaren hasiera eta bukaera. Erregela orokor moduan, debekaturik dago haurrak eta gazteak jolastokian zehar ikastetxetik ateratzea, eskola denboran eskolako langileak baitira haur eta gazteak zaintzearen ardura dutenak. Aldi berean, jolasaldian gerta daitezkeen istripu edo ez usteak direla eta, ohikoa da jolasaldian zehar begirale bat izatea haur eta gazteen zelatan.\nDenetariko jolas eta kiroletan aritzen dira haurrak jolasaldian, batzuetan irakasleekin batera: kirol, jolas zein berriketan izan daitezke. Ikasleak elkarrekin jolasteaz gainera, ikasleek hamaiketakoa hartzeko aprobetxatzen dute. Orobat, ohikoa da jolasordua kentzea zigor moduan erabiltzea, ikasle batek behar bezala lan egin ez edota eskoletan jokabide desegokia izan badu, batzuek jolasaldia beste edozein eskola edo klase bezain garrantzitsutzat jotzen badute ere."}
{"id": "147431", "revid": "17", "url": "https://eu.wikipedia.org/wiki?curid=147431", "title": "Jolas ordu", "text": ""}
{"id": "147432", "revid": "17", "url": "https://eu.wikipedia.org/wiki?curid=147432", "title": "Jolas-ordu", "text": ""}
{"id": "147434", "revid": "9786", "url": "https://eu.wikipedia.org/wiki?curid=147434", "title": "Fadorov Avtomat", "text": ""}
{"id": "147435", "revid": "512", "url": "https://eu.wikipedia.org/wiki?curid=147435", "title": "Theaterplatz (Dresden)", "text": "Theaterplatz (euskaraz \"Antzokiaren enparantza\" edo \"Antzokiaren plaza\") Alemaniako Saxonia estatuko Dresden hirian kokatzen den enparantza bat da. Bere izena bertan Semperoper antzokia dagoelako darama, antzina hau antzoki inperiala baitzen. Horretaz gain, plaza honetan Zwinger eta Katholische Hofkirche katedrala ere kokatzen dira.\nKokapena.\nDresdengo Alde Zaharrean kokatzen da, Sophienstra\u00df kalearen alboan, Postplatz eta Augustusbr\u00fccke zubiaren artean, Elba ibaiaren gain dagoelarik. Theaterplatz enparantzatik Augustusbr\u00fccke so egin ezkero, Elba ibairen ikuspegi panoramikoez gozatu ahal da, oso iparraldera dauden Dresdner Heide (Dresdengo landak) ere ikus daitezkelarik."}
{"id": "147442", "revid": "105290", "url": "https://eu.wikipedia.org/wiki?curid=147442", "title": "Gizonen frontenisa Munduko XVI. Pilota Txapelketan", "text": "Munduko XVI. Pilota Txapelketan gizonen frontenis txapelketa 30 metroko luzerako frontoian jokatu zen. Munduko txapelketa Frantzian ospatu zen 2010eko urrian."}
{"id": "147455", "revid": "119347", "url": "https://eu.wikipedia.org/wiki?curid=147455", "title": "In the Mood for Love", "text": "In the Mood for Love (, hitzez hitz \"Loreen adina\" edo \"Urte loretsuak\") gaztetasunaren, edertasunaren eta maitasunaren iheskortasunari buruzko metafora txinatar bat da. 2000. urtean Wong Kar Wai zuzendariak egindako film bat da, Hong Kongen egina, eta Maggie Cheung eta Tony Leung aktoreek antzeztua."}
{"id": "147456", "revid": "12654", "url": "https://eu.wikipedia.org/wiki?curid=147456", "title": "Lappi eskualdea", "text": ""}
{"id": "147457", "revid": "12788", "url": "https://eu.wikipedia.org/wiki?curid=147457", "title": "Augustusbr\u00fccke", "text": "Augustusbr\u00fccke (euskaraz: \"Augustoren zubia\") zubi bat da, Alemaniako Saxonia estatuko Dresden hirian dagoena. Alde Zaharrean dago, eta Elba ibaia alderik-alde zehakatzen du.\nHistoria.\nLehenbiziko aldiz XVIII. mendean eraiki zen. Ondorengo mendeetan zehar hainbat alditan zaharberritu zen. 1945an Dresdenen bonbardaketaren ondorioz suntsitua izan zen. 1949an aurreko itxurarekin zehatz-mehatz berreraikia izan zen. 1945-1990 bitartean \"Georgi Dimitrov zubia\" (bulgariar heroia) izena eman zitzaion. Alemaniaren bateratzearen ondoren, lehengo izen historikoa berreskuratu zuen.\n2002ko Elba ibaiko uholdeen ostean zubia trafikoari itxia egon zen, aldi batez oinezkoei ekialdeko espaloiatik ibiltzea ere debekatu zitzailerarik. Halere, ez zuen kalterik pairatu izan."}
{"id": "147458", "revid": "7162", "url": "https://eu.wikipedia.org/wiki?curid=147458", "title": "Augustoren zubia", "text": ""}
{"id": "147459", "revid": "105290", "url": "https://eu.wikipedia.org/wiki?curid=147459", "title": "Itsasaldeko gaskoi", "text": "Itsasaldeko gaskoia gaskoiaren azpidialektoa da, Landetako mendebaldeko eskualdean, Baiona inguruan (non \"gascon de Baiona\" \u2014\u00abBaionako gaskoia\u00bb\u2014 izena duen), Girondako hego-mendebaldean (Arcachongo badian) hitz egiten dena. Gaskoiz, \"gascon maritime\" esaten diote; edo, tokiko hizkeran, \"parlar negre\" edo \"parlar negue\" (ahoskera: ), hau da, \u00abmintzaira beltza\u00bb, ekialderago eta iparralderago mintzatzen den \"parlar clar\" (\u00abmintzaira argia\u00bb) delako gaskoi aldaerari kontrajarria. Itsasaldeko gaskoia egiten den eremua, zehazki, ondorengo hau da: Marensin, Maremne, Seignanx, Peirahoradako barrutia, Landa Handia, Eyre ibaiaren ibarra eta Shal\u00f2ssa eskualdearen zati bat.\n\"Parlar negre\" eta \"parlar clar\" azpidialektoen arteko ezberdintasun nagusia bokalen ahoskera da, lehenengoan gehiago biribiltzen dituztelako. Adibidez, gaskoi orokorreko /e/ bokala itsasaldeko gaskoian /\u00f8/ bilakatzen dute, ahoskatzean. Hala ere, idazterakoan bietan \"e\" (edo \"\u00e9\") erabiltzen dute.\nAzpidialekto bien artean apenas dagoen desberdintasunik, eta bietako edozein hiztunek erraz-erraz uler dezake beste hizkera. Hau da, biek diasistema bat osatzen dute."}
{"id": "147460", "revid": "6327", "url": "https://eu.wikipedia.org/wiki?curid=147460", "title": "Parlar negue", "text": ""}
{"id": "147461", "revid": "6327", "url": "https://eu.wikipedia.org/wiki?curid=147461", "title": "Parlar negre", "text": ""}
{"id": "147462", "revid": "6327", "url": "https://eu.wikipedia.org/wiki?curid=147462", "title": "Baionako gaskoiera", "text": ""}
{"id": "147463", "revid": "6327", "url": "https://eu.wikipedia.org/wiki?curid=147463", "title": "Gascon de Baiona", "text": ""}
{"id": "147465", "revid": "1545", "url": "https://eu.wikipedia.org/wiki?curid=147465", "title": "Gulfport", "text": ""}
{"id": "147467", "revid": "105290", "url": "https://eu.wikipedia.org/wiki?curid=147467", "title": "Innere Altstadt (Dresden)", "text": "Innere Altstadt (euskaraz \"Barnealdeko Hiri Zaharra\") Alemaniako Saxonia estatuan dagoen Dresden hiriko auzo edo alderdi zaharra da. Dresden-Altstadt I barrutiaren barnean dago. 1991tik aurrera Altstadt izeneko barruti bat ere badago.\nInnere Altstadt auzoa hiri honetako alde zaharra da, denera arte eta arkitektura multzo bikaina osatzen duenez, hiriko turismo gune garrantzitsuena da."}
{"id": "147468", "revid": "1545", "url": "https://eu.wikipedia.org/wiki?curid=147468", "title": "Aast (Pirinio Atlantikoak)", "text": ""}
{"id": "147469", "revid": "105290", "url": "https://eu.wikipedia.org/wiki?curid=147469", "title": "Schlossplatz (Dresden)", "text": "Schlossplatz (euskaraz \"Jauregi enparantza\" edo \"Jauregi plaza\") Alemaniako Saxonia estatuan dagoen Dresden hiriko enparantza bat da. Hiri honetako Innere Altstadt edo Alde Zaharrean kokatzen da eta bertan eraikin bikainak topa daitezke. Dresdengo jauregia, Elba ibaia, Augustusbr\u00fccke zubia eta Br\u00fchlen terrazaren alboan dago.\nBigarren Mundu Gerra amaieran jazotako Dresdengo bonbardaketaren ondorioz kalte larriak jasan zituen, horregatik bertan dauden eraikinak berreraiki beharra izan ziren."}
{"id": "147471", "revid": "105290", "url": "https://eu.wikipedia.org/wiki?curid=147471", "title": "Martak", "text": "Martak deitzen dituzte Pirinioetako zenbait tokietan artaldetako ardi beltzak.\nGarai batean Euskal Herriko, Aragoiko eta Kataluniako Pirinioetako artzainek \"Martak\" izenarekin deitzen zituzten haien artaldetako ardi beltzak. Abere hauek, ustez, indar magiko handiak zituzten, eta garestiago saltzen ziren azoketan.\nArtaldetik tximista eta gaixotasunak aldentzeko indarra zutela uste zuten, baina ardi hauek ez direla markatu behar, eta ezin zaiela isatsa moztu. Bestela ilajeari egindako edozein kaltea beraien indar magikoa murrizten duelako.\nGoi Aragoian uste zuten, ardi beltzak damututako sorginak direla, zintzoak eta ongia egiteko animalia hauetan berraragituak.\nHala ere Euskal Herriko eta Pirinioetako beste zenbait lekuetan, Elizaren eraginez eta kolore beltza kolore madarikatutzat hartuta (bertako sinesmen zaharretik urruti), ardi beltzak zorigaiztokotzat hartuak izan dira. Kasu hauetan animaliek balorea galtzen dute eta artaldetik banatzen dira ezbeharrak ez sortzeko gainontzeko ardiei.\nBeste askotan bezala, debeku honen atzetik, antzinako sinesmenei, gaueko indarrei zein indar paganoei kristautasunetik ezarritako debekua egon daiteke.\nAri\u00e8ge (Arrige) haranean, elezahar batek kontazten zuen Aragoi aldeko printzesa batek ardi beltzen hezur-mamia baino besterik ez zuela nahi jateko. Printzesa honek mendiko \"marta\" guztiak hiltzea agindu zuen beraiekin elikatzeko.\nMito honen atzetik antzinean jainko-jainkosei eskainitako abere hauen sakrifizioa egon daiteke."}
{"id": "147473", "revid": "512", "url": "https://eu.wikipedia.org/wiki?curid=147473", "title": "Folies Berg\u00e8re", "text": "Folies Berg\u00e8re Parisko kabaret ospetsu bat da, IX. barrutian kokatua.\nHistoria.\nDizdira gehien 1890 eta 1930 bitartean izan zuen. XX. mendearen amaieran, publikoa errebista ikuskizunez aspertuta zegoela eta, antzokia komedia musikaletarako, dantza taldeen ekitaldietarako etab erabiltzen hasi zen.\nParisko IX. barrutiko Richer kaleko 32. zenbakian kokatua, Plumeret arkitektoak operarako antzoki bezala eraiki zuen. Bere ateak 1869ko maiatzak 2an ireki zituen Folies Tr\u00e9vise izenarekin (handik gertu dagoen Tr\u00e9vise kaleagatik), bere ikuskizunen artean operetak, opera komikoak, musika herrikoia eta akrobaziak zeudelarik. Bere izena 1872an aldatu zuen Tr\u00e9vise dukearen kexuen ondorioz, honek ez baitzuen bere izena ikuskizunak eskaintzen ziren antzoki batekin lotuta ikusi nahi. Arazo hauek ekiditeko Berg\u00e8re (artzaina) izena aukeratzen da, hau ere gertuko kale baten izena dena baina abizenekin lotuta ez dagoena.\nBere egungo fatxada 1930eko hamarkadakoa da, eta art d\u00e9co estiloan egina dago.\nAntzoki honek gustu herrikoi bat asetzen zuen, baina kutsu exotiko batekin, beste kultura batzuetako ohiturak erakutsiz, jantzi eta dekoratu oso konplexuekin eta, oso sarri begiamarruak. Lido eta Moulin Rougen lehiakidea izan zen, eta beste herrialde batzuetako enpresariak negozio honetan sartzeko inspiratu zituen. Horien artean Florenz Ziegfeld (Ziegfeld Follies) Estatu Batuetan, eta Kubako hiriburua den Habanako Tropicana bezalako kabaretentzako eredua izan zen.\nFolies Berg\u00e8ren lan egin zuten artistak.\nHonako hauek dira bertan lan egin zuten artistetako batzuk:\nBitxikeriak.\nBertan ematen ziren ikuskizunen izenek beti zituzten hamairu hizki, antzokiaren izenak bezala. Zorte ona zekarrela zioten, ohiko sineskeriak kontrakoa dioe arren."}
{"id": "147474", "revid": "336", "url": "https://eu.wikipedia.org/wiki?curid=147474", "title": "T. E. Lawrence", "text": "Thomas Edward Lawrence, ezizenez Lawrence Arabiakoa, profesionalki T. E. Lawrence gisa ezaguna, (1888ko abuztuaren 16a, Tremadog, Gales - 1935eko maiatzaren 19a, Bovington Camp, Ingalaterra) britainiar militar, arkeologo, idazle eta abenturaria izan zen. 1916-1918 bitartean jazotako Arabiar Iraultzan buruturiko lotura lana eta bere balentriengatik berebiziko ospea bereganatu zuen. Bere bizitasuna, ekintzak eta arabiarrekin zuen adiskidetasunak, nahiz bere bizipenak idatziz deskribatzeko izan zuen trebeziaren ondorioz mundu osoan Lawrence Arabiakoa ezizenaz ezagutua izan zen. Hau dela eta, 1962an bere biziari buruzko \"Lawrence of Arabia\" filma estreinatu zen.\nLawrence Arabiakoaren irudi publiko honen bultzatzaile nagusietako bat Lowell Thomas estatubatuar kazetaria izan zen, bai eta Lawrence Arabiakoak berak 1922an bere bizitzari buruz idatzitako \"Seven Pillars of Wisdom\" (\"Jakintzaren Zazpi Oinarriak\") autobiografia ere.\nErabateko bizitza abenturazalea izan zuen, honen lekuko bere esaldi hau:\nBiografia.\nLehen urteak.\nThomas Edward Lawrence Tremadogen jaio zen, Galesen. Thomas Robert Tighe Chapmanen seme ez-legitimoa zen. Lurjabe anglo-irlandar aristokrata horrek emaztea eta lau alabak utzi zituen beste emakume batekin, Sarah Junnerrekin elkartzeko. Sarah neskatoen irakaslea zen, eta bere heziketagatik eskoziarra zen, baina bere sustraiengatik neurri batean ingelesa zen, eta, bestean, eskandinaviarra. Bikote berrien bost seme-alaben bigarren semea izan zen Lawrence. Haurren haurtzaroan, familia hainbat aldiz aldatu zen bizilekuz: Irlandara, Galesera, Eskoziara eta Frantziara. Oxforden amaitu zuen bizitza nomada hori, non familia 1896an finkatu baitzen behin betiko. Urte hartako udan, Thomas Edward Oxford City High Schoolen sartu zen, eta han ikasi zuen, 1907ko udan graduatu zen arte. Ordurako Erdi Aroko historiarekiko eta Gurutzadekiko garaiko arkeologiaz interesa erakutsi zuen. 1906ko eta 1907ko eskola-oporretan, bizikletaz bidaia luzeak egin zituen Frantzian zehar, eta, horietan, Gurutzaden arkitektura militarra ikasteko plana hasi zen aurreikusten.\n1907an, Oxford Unibertsitateko Jesus Collegen matrikulatu zen. Horretarako beka txiki bat zuen. 1909an, David George Hogarth arkeologoak animatuta, Ekialde Hurbilera joan zen, Palestinatik Libano eta Siriaraino... Etapa gehienak oinez egin zituen. Bidaia honen helburua bere tesirako materiala biltzea zen. Tesia, Gurutzaden arkitektura militarrari buruzkoa, 1910ean aurkeztu zuen, \"The influence of the Crusades on european military architecture\" izenburuarekin. Lan hau Lawrence hil ondoren argitaratu zen.\n1910eko udazkenean, Hogarth aholkulariak Lawrence gonbidatu zuen Museo Britainiarrak Karkemisheko aztarnategi hititetan antolatu zuen espedizio arkeologikora lan egiteko; aztarnategia Eufrates ibaiaren ertzean zegoen. 1910 eta 1914 bitartean, Leonard Woolleyren zuzendaritzapean, indusketa denboraldi batzuetan zehar, Lawrencek arkeologiarekiko zaletasuna berretsi zuen; halaber, hizkuntza eta kultura arabiarrari buruzko ezagutzak ere zabaldu zituen, eta eskualdeko arazo historiko-politikoekiko interesa erakutsi zuen. Horretan lagundu zuen, ziur aski, indusketetan lan egiten zutenen artean gazte-peoia zen Dahumekiko maitasun eta adiskidetasun harremanak.\n1914ko hasieran, Britainiar Museoaren irizpideak jarraituz, Woolley eta Lawrence Palestinako Esploraziorako Funtsak Sinaiko penintsulara bidali zituen, non Stewart Newcombe kapitainaren espedizioarekin bat egin behar zuten. Arkeologoen eginkizuna benetan izaera militarreko azterketa topografikoari itxura akademikoa ematea zen. 1914ko martxoan, Lawrence Karkemishen zegoen eta \nPalestine Exploration Funderako txostena idazten hasi zen. Txostena \"The Wilderness of Zin\" izenburukoa, Oxforden urte hartako ekaina eta iraila bitartean amaitu zuen.\nLehen Mundu Gerra.\nLehen Mundu Gerra hastean zegoen. 1914ko abuztuaren 4an Erresuma Batuak Alemaniari gerra deklaratu ondoren, Lawrence berehala aurkeztu zen boluntario gisa, baina urrira arte ez zuten onartu Geographical Section of the General Staff-en (GSGS), Londresen, lehenik zibil gisa eta geroago bigarren teniente-interprete gisa. Abenduan Kairora bidali zuten, Erresuma Batuak Otomandar Inperioaren aurkako gerra deklaratu eta Egipto britainiar protektoratu izendatu zutenean. Han eratu berria zen Inteligentzia Militarreko Departamentuan sartu zen Lawrence. Bere lana mapak egitea eta hainbat iturrittik informazioa biltzea eta interpretatzea zen. Sailak, era berean, eskualdean jarraitu beharreko estrategia politikoak diseinatzen parte hartzen zuen. Estrategia horiek 1915eko udaberri hartan oraindik ez zeuden erabat definituta, baina argi eta garbi gerra amaieran Otomandar Inperioaren zatiketa baten helburua zutela ikusten zen. Alde batetik Frantzia zegoen Siriarekiko interesatuta, bestetik Errusiak Dardaneloak eta Konstantinopla nahi zituen, Erresuma Batuak Mesopotamia eta Alexandriako portua lortu nahi zituen bitartean. Nahiz eta garai hartan aliatuen artean Otomandar Inperioaren etorkizunari buruz zeuden ezberdintasunak nabariak izan, frantsesak eta britainiarrak ados zeuden probintzia arabiarren subertsioa pizteko beharrarekin.\n1916ko apirilean, Mesopotamian britainiar aginteak Persiar golkoan britainiar interesak babesteko hasitako kanpaina krisi batera iritsi zen. Britainiar armada, Townshend jeneralaren agindupean, Kut al-Amaran (Irak) harrapatuta geratu zen, non otomandarrek baldintzarik gabe errenditzea eskatu zioten. Lawrence Kairotik misio sekretuan bidalia izan zen milioi bat libera esterlinako eroskeria baten bidez Jalil Pach\u00e1 indar otomandarren komandanteak setioa altxa eta Townshend eta bere tropen erretiratzea baimentzeko. Ahalegin horretan porrot egin ondoren, Lawrence Kairora itzuli zen.\nArabiarren altxamendua.\n1916ko maiatzean Lawrence Kairora itzuli zenean, matxinada arabiarraren auzia puntu kritiko batera iritsi zen. Siriako militarren artean matxinada planak zirela eta, turkiarrek hogeita bat nazionalista arabiar exekutatu berri zituzten Damaskon, eta tropak Al-Hijazera bidaltzeko zorian zeuden, Mekako xerifearen inguruko beste matxinada zentrora, Husayn ibn Aliarengana. Matxinada berehala piztu behar zen eta ekainaren 5ean hasi zen itxaropen guztien aurka. Matxinadaren lehen hilabeteak Kairoko agintari britainiarren laguntza-planak bezain gorabeheratsuak izan ziren; izan ere, Sinaiko penintsulan lehentasuna zuen beste enpresa bati begira zeuden, Palestinaren hegoaldean turkiarren aurkako fronte berri bat ireki behar baitzuen.\nLawrence, kapitain mailara igota, urriaren 16an Jiddara iritsi zenean, Itsaso Gorriko kostaldean, Ronald Storrs britainiar mandatariarekin Husayn xerifea bisitatzera zihoala, egoera kezkagarria aurkitu zuen errebeldeen indarrak deskoordinatuta eta britainiarren laguntza kostako lehen lerrora mugatuta. Faysaleko kanpamentura, xerifearen hirugarren semeari egindako bisita erabakigarria izan zen. 31 urteko gizon kultu eta aszetiko honengan, lidergo-gaitasuna zuen pertsonaia aurkitu zuen, berak bezala, matxinada arabiarrak arrakasta izan zezakeela eta Damascon kapitala izango zuen estatu arabiar independente eta subirano bat ezartzera eraman zezakeela konbentzituta. Lawrence Kairora itzuli zen, kausa arabiarrarekiko gogo biziz lortu zuen azaroaren amaieran \u00ablotura tenporal\u00bb gisa bidaltzea Fayenostarren armada irregularrera.\nUrrats hori egin zuenean, Lawrencek bazekizkien Husayni gerraren hasieran Kairotik egindako promesak, eta bere gobernupean estatu panarabiar independente bat ziurtatzea, bere indarrak aliatuekin otomandarren aurka elkartuz gero. \u00abMcMahon konpromisoa\u00bb (\u00abMacMahon Pledge\u00bb) izenarekin ezagutzen zen proposamen hori. Halaber, Lawrencek bazekien konpromiso hori bertan behera geratzen zela Mark Sykes eta Georges Picot britainiar eta frantziar ahalguztidunek 1916ko maiatzean sinatutako akordio sekretuaren ondorioz, Erresuma Batuak eta Frantziak Ekialde Hurbilean zituzten lurralde-handinahiak definitzen zituela Otomandar Inperioa garaitutakoan. Hala ere, Lawrencek abentura arabiarrari ekin zion, sinetsita baitzegoen matxinada arabiarra erabateko berdintasunaren aliatu gisa ezartzea lortzen bazuen, eta arabiarrak aliatuak baino lehenago iristen baziren Damaskora, Sykes-Picoteko ituna puskatua izango zela, benetan eta sinbolikoki independentzia bereganatuz.\nKontraesanezko arrazoibide horren ondorioz, Faysaleko indar irregularrek aurrera egin zuten Itsaso Gorriaren kostaldean zehar, Al-Hijazeko trenbideari erasotzeko lur barrura sartu-irtenak eginez, Turkiako gotorlekuak saihestuz eta inguruko tribuak gerrilla-gerraren adibide bikain batean altxatuz.\n1917ko uztailaren 6an Aqabako portu menderaezina lurretik hartu zutenean, Faysaleko armada Edmund Allenby jeneralak gidatzen zuen Egiptoar Armadaren eskuineko hegalean kokatu zen. Lawrencek ez zuen denbora asko behar izan Allenby konbentzitzeko arabiar irregularrak, armada erregular arabiar hasiberri baten laguntzarekin, ezinbesteko aliatuak zirela urrian erori zen Gazarako eta abenduan erori zen Jerusalemerako bidean. Horrela, Siria eta Damasko hiriburua eskura geratu ziren.\nEuropako fronteetako gerraren ibilbideak eta 1917ko urriko eta azaroko Iraultza Boltxebikearen ondorioz Errusia gatazkatik ateratzeak Ekialde Ertaineko gertaerak ere bizkortu zituzten. Boltxebikeek aliatuen itun sekretuen berri eman zuten, tartean Sykes-Picot ituna; horrek Lawrenceren dilema larriagotu zuen, arabiarrekiko leialtasunaren eta aberriarekiko leialtasunaren artean, eta haren estres psikologikoa eta higadura fisikoa areagotu zituen. 1917tik 1918rako neguan, bere ekintzarik arriskutsuenetako batzuk egin zituen etsaien lurraldean, hala nola Yarmuk ibaiaren gaineko zubia dinamitatzeko saiakera huts egitea (azaroak 7), Minifirren trenari erasotzea (azaroak 12) edo Deraa ia bakarrik erasotzea (azaroak 20). Azken horretan, Turkiako erreklutamendu-patruila batek atxilotu zuen Lawrence, baina ez zuen ezagutu, nahiz eta bere burua prezio bat jarrita egon. Atxilotu zutenean, basatiki torturatu eta bortxatu zuten, baina bizirik ihes egitea lortu zuen. Esperientzia traumatikoa izan zen eta ondorio garrantzitsuak izan zituen Lawrencen.\n1918ko urriaren 1ean, Lawrence garaile sartu zen Damaskon, Faysaleko armada irregularrarekin. Ez zen bi urte lehenagoko gizon bera. Aliatuen arteko boterearen aldeko borrokak erabat nahigabetuta, gerraren ankerkeriek nazkatuta, gerran zehar izandako galera pertsonalengatik atsekabetuta, Lawrencek Allenby jeneralari baxa eskatu zion urriaren 4an, eta Damaskotik Erresuma Batura abiatu zen.\nBake-konferentzia.\n1919ko urtarrilean hasi zen Parisen gerra amaitutzat ematen zuen bake-konferentzia, eta Versaillesko Itunarekin amaitu zen. Lawrencek britainiar ordezkaritzako kide gisa eta Faysal buru zuen ordezkaritza arabiarreko kide gisa parte hartu zuen bertan. Konferentzia desengainu handia izan zen Lawrence eta Faysalentzat, Sykes-Picot akordio gaitzetsiaren ordez arabiar interesentzat are kaltegarriagoa zen beste bat ezarri baitzuten, 1918ko abenduan Lloyd George lehen ministro britainiarrak eta Georges Clemenceau lehen ministro frantziarrak itxi zutena. Lawrence Oxforden babestu zen, non bere aita hil berria baitzen, eta matxinada arabiarraren istorioaren idazketan murgildu zen, \"Seven Pillars of Wisdom\" (Jakintzaren zazpi zutabeak) izenburuarekin, 1926an argitaratu zen arte okupatu zuena. Lawrence buru-belarri aritu zen idazten, Ekialde Hurbilean egoera azkar okertzen zen bitartean. Lowell Thomas kazetari amerikarrak bake konferentzia eta antzoki londrestarretan egindako hitzaldiak zirela eta, Lawrencek hainbat artikulu argitaratu zituen \"The Times\", \"Daily Express\" eta \"The Observer\" egunkarietan, Ekialde Ertaineko gobernu britainiarraren politika gogor kritikatuz. Gobernuan Winston Churchillen esku utzi zuenean \u2014 artean Gerra Ministroa \u2014 Colonial Office, Ekialde Hurbileko departamentu bat sor zezan; Churchillek Lawrenceren laguntza eskatu zuen. 1921eko otsailetik 1922ko otsailera, Lawrencek aholkulari gisa jardun zuen arabiar gaietan (Adviser in Arabian affairs) Churchillen babes osoarekin, inguruko egoera nahasia behin betiko konpontzeko, negoziazio-aldi berri bati hasiera emanez. Kairoko Konferentzian, inplikatutako agente guztiekin martxoan, erabaki zen britainiar agintaldiko eremuan Faysal ezartzea, Irakeko erresuma berri batean. Mekako xerifeari, Hiyazeko erregeari, bestetik, irabazteko ahaleginak porrot egin zuen.\nEkialde Hurbilean akordio onargarri bat lortu izanaren kontzientziarekin, nekatuta, bidaia etengabe eta nekagarriek eta negoziazio nekagarriek ia gaixorik, Lawrence Londresera itzuli zen 1921aren amaieran. Berarentzat kapitulu arabiarra itxita zegoen.\nLawrence, soldadu arrunta.\n1922ko uztailean Colonial Officen bukatu zuenean, Lawrencek azken bultzada eman zion bere liburuari, eta horretan tematu zen bere indar eskasarekin. Abuztuan, Churchill eta Hugh Trenchard buruzagiaren oniritziarekin, Lawrencek soldadu gisa izena eman zuen Royal Air Force (RAF), aire indar britainiarrean, John Hume Ross ezizenarekin. Bere asmoa indar horri buruzko liburu bat idaztea zen. Ezagutzen zutenentzat ezustea izan zen erabakia, batzuek ihesaldi gisa interpretatu zuten, eta beste batzuek hasiera berri baten saiakera gisa. Uxbridgeko kuartelean erreklutentzako oinarrizko ikastaro bat egin ondoren, bere egoera fisiko eta psikikorako nekagarria, azaroan Farnborougheko RAFeko Argazki Eskolara pasa zen. Baina Londresko \"Daily Express\"ek abenduan eman zuen bere benetako nortasunaren berri, eta, sortu zen eskandaluaren aurrean, RAFetik kanporatu zuten, 1923ko urtarrilean.\nLawrencek bere harremanei esker Aireko Armadan berriz onartua izatea lortu zuen. Izan ere, handik gutxira, 1923ko otsailean, berriro izena ematen utzi zioten, baina ez RAFen, berak nahi zuen bezala, baizik eta Tank Corpsen, gudu-gurdien unitatean, beste izengoiti baten pean, T. E. Shaw. Bovington Campen, Dorset-en, Lawrencek hurrengo bi urteak eman zituen kuartelean bere eginbeharrak betetzen. Bovington Campeko bizitza kalbarioa izan zen Lawrencerentzat, urte haietan lagunei idatzitako gutun dramatikoek erakusten duten bezala. Lagunen esku-hartze kementsuari esker, hala nola John Buchan edo George Bernard Shaw idazleek, goi agintariek Lawrence RAFen berriz onartzea onartu zuten, bere nahia zen bezala, eta 1925eko abuztuan RAFeko Kadete Eskolara bidali zuten Cranwellen, beti soldadu arrunt gisa.\n1926an, \"Seven Pillars of Wisdom\" liburuaren berehalako argitalpenak Lawrence Erresuma Batutik kanpo destinu bat eskatzera eraman zuen, komunikabideen zalaparta saihesteko. 1927ko hasieratik 1929ko urtarrilera arte Indian egon zen, lehenik Karachin eta gero Miranshahen, herrialdeko iparraldean dagoen urrutiko gotorleku batean, Afganistango mugan. Batez ere administrazio lanetan eta denbora libre askoan aritu zen Lawrence idazten. Indiako erbestea bat-batean amaitu zen, Afganistango zenbait mugimendu iraultzaileren ondorioz Londresko \"Daily Herald\"ek 1929ko urtarrilaren 5ean Lawrence gertakariekin lotzen zuen artikulu gogor bat argitaratu zuenean. Anglo-Indietako agintari kezkatuek behin eta berriz esan zuten pertsonaia deserosoak berehala alde egin behar zuela herrialdetik.\nAzken urteak.\nTrenchardi esker, 1929ko martxoan itzuli zenean, Lawrencek babesleku abegitsu bat aurkitu zuen RAFen Cattewaterreko basean (Plymouth), non salbamendurako txalupa azkarren prototipoak garatzen ziren. Bost urte eman zituen han, eta, azkenean, bere zentzu praktikoarekin, makinekiko eta motorrekiko zaletasunarekin eta proiektu erabilgarri baterako grinarekin lagundu ahal izan zuen. Egoera berriaren lasaitasunak 1935eko otsailera arte iraun zuen, RAFekin zuen kontratua amaitzen zen arte. Etorkizun zehatzik gabe \u201447 urte besterik ez zituen\u2014 Clouds Hillera erretiratu zen. Lekuko guztien arabera, Lawrenceren aldartea tristura eta larritasuna zen bere bizitzaren fase berriaren aurrean, baina proiektu berriak ere bazituen, hala nola Clouds Hillen bere etxea konpontzea edo sir Roger Casement irlandar abertzalearen biografia idaztea. 1935eko maiatzaren 13an Lawrence bere motorrarekin Bovingtongo postetxera joan zen telegrama bat bidaltzera. Clouds Hillera itzultzean istripu bat izan zuen errepidean eta burua jo zuen halabeharrez. Sei egunez koman egon zen Bovington Campeko ospitale militarrean, eta 1935eko maiatzaren 19an hil zen. Hileta maiatzaren 21eko arratsaldean egin zen Moretongo elizan, Clouds Hilletik gertu, eta armakideak, politikariak, artistak, idazleak, ofizialak eta armadako eta RAFeko soldaduak izan ziren bertan."}
{"id": "147475", "revid": "7162", "url": "https://eu.wikipedia.org/wiki?curid=147475", "title": "Thomas Edward Lawrence", "text": ""}
{"id": "147476", "revid": "7162", "url": "https://eu.wikipedia.org/wiki?curid=147476", "title": "Lawrence Arabiakoa", "text": ""}
{"id": "147488", "revid": "1491", "url": "https://eu.wikipedia.org/wiki?curid=147488", "title": "URI", "text": "URI edo Uniform Resource Identifier (euskaraz: Baliabide Identifikatzaile Uniformea), baliabide bat identifikatzeko erabiltzen den testu labur bat da (sintaxi jakin bati jarraitzen dio), sare batean eskuragarri dagoen edozein baliabide (zerbitzua, orria, dokumentua, helbide elektronikoa, entziklopedia...) akatsik gabe identifikatzen duena. Sintaxi hori rfc2396 dokumentuan aurki daiteke. \nURI bat URL bat (normalean web-helbideetara jotzen duena) edo URN bat izan daiteke."}
{"id": "147489", "revid": "448", "url": "https://eu.wikipedia.org/wiki?curid=147489", "title": "Urraka Lopitz Harokoa", "text": "Urraka Lopitz Harokoa (1160 inguru -1226) Le\u00f3ngo erregina ezkontidea izan zen (1185/1187\u20131188).\nAita Bizkaiko jauna zen Lope Diaz Harokoa eta ama Aldontza Ruiz zituen. 1185 eta 1187 artean Fernando II.a Leongoa (1137\u20131188) ezkondu eta seme bi izan zituzten:"}
{"id": "147490", "revid": "1659", "url": "https://eu.wikipedia.org/wiki?curid=147490", "title": "Subh", "text": "\u1e62ub\u1e25 (Subh,arabieraz \ufebb\ufe92\ufea2), bere euskal jatorria zela eta al-Baskunsiyya deitua, (940ko hamarkada-999 inguru) esklabo kantaria eta Al Hakan II.a kalifarekin Hisham II.aren ama izan zen. X. mendearen bukaeran emakume oso boteretsua izan zen.\nBiografia.\n\u1e62ub\u1e25 seguruenik esklabo kantari kristau famatuenetariko bat izango da; al-\u1e24akam II.-ari bi seme eman zizkion emakume baskoi ilehoria. \u1e62ub\u1e25-ek botere politiko handia lortu zuen gortean, bereziki al-\u1e24akam hil eta gero al-Man\u1e63\u016br bisirrarekin konspiratuz ibili zenean, bere semea zen Hi\u0161\u0101m II.-ak tronuan bere lekua ziurtatu zezan. \u1e62ub\u1e25 musikaren eta arabiar olerkigintzaren arteetan hezia izan zen, horregatik zen esklabo kantaria. Ez dakigu nola heldu zen gortera haren neba R\u0101\u02c0iq-rekin batera, ezta nola heldu zen al-\u1e24akamen haremaren parte izatera. Batzuen esanetan, kalifak mutiko moduan janztera behartzen zuen, eta \u0176a\u02e4far deitzen zuen, zeina izen maskulinoa zen. Hau guztia Bagdageko modak jarraitzearren egin zezakeen, baina beste aukera bat al-\u1e24akamen gustu sexualen inguruko zurrumurruen beste isla bat baino ez izatea da. Antza, uste baino ohikoagoa zen gorteko emakume hauek mutilak bezala janztea; baina gutxi agertzen da kronikagileen idazkietan; hau idazle hauek interes gutxikotzat hartuko zutelako edo zuzenean kronikagileek hau ikusterik izan ez zutelako gerta zitekeelarik. Pribilejiodun ohaide honen posizioa argi geratzen da, besteak beste, al-\u1e24akamen hari egindako marfilezko opari ederren bitartez (eskuineko argazkian ageri dena, hain zuzen ere).\nIturri arabiarretan hartutako lekua.\n\u1e62ub\u1e25en kasua berezia da iturrietan daukan lekua dela eta; hau halaxe heldu da gugana haren bizitza benetan azpimarragarri iruditu baizitzaien kronikagileei. Horregatik, pertsona honen inguruan aztertuko den puntu garrantzitsu bat hura testuetan ze modutan agertzen den azaltzera bideratua egongo da. \u1e62ub\u1e25 \u0177\u0101riya bat zen, hau da, emakume esklabo kantaria, zeina oso kategoria preziatua zen; ondorioz, bere izena objektu edo sentsazio gozagarriekin lot zitekeena izango zen. Hasiera batean, al-\u1e24akam II-ren ondorengoak izaten dituen bitartean, kategoria sozialak gora egiten du, baina ez du izen propiorik izango, kategoria hori seinalatzeko erabilitako hitzekin agertuko da iturri arabiarretan. Lehenengo semea hiltzean bigarrenaren izena eramatera pasako da, baina gero, hau oinordeko izango denez eta bera ama denez al-say\u012bda izatera pasako da (titulua izaten jarraitzen du baina berak bakarrik eramango du). Garrantzia hartuz doala ikus daiteke, beraz. Zenbait gertakari historiko azaltzeko haren ekintzak kontatu behar diren unera helduko garenean baino ez du hartuko \u1e62ub\u1e25 al-Ba\u0161kuns\u012bya izena.\nHi\u0161\u0101m II.-aren tronua.\nArestian aipatu bezala, \u1e62ub\u1e25-ek bere semea zen Hi\u0161\u0101m II.-ak tronuan bere lekua ziurtatu nahiko zion, emakume honen ustetan, bere semearen jaiotzezko-eskubidea baitzen hau. Helburu hau lortzeko, boterearen munduarekin (politikoa zein militarra) lotuko zuen norbaiten beharra izango zuen, eta Ibn \u1e24ayy\u0101nek era honetan deskribatzen du:\n\"fue por haber sido administrador y servidor de la Se\u00f1ora \u1e62ub\u1e25, madre de Hish\u0101m, por lo que [Almanzor] pudo participar en la gesti\u00f3n del gobierno con el derecho del visirato y reforzar su posici\u00f3n. Sus relaciones con las mujeres de todo el haren eran muy buenas: hac\u00eda tiempo que las complac\u00eda con su buen servicio, encargandose de lo que le ped\u00edan , sin escatimar dones o atenciones. Fue por eso que las mujeres del haren le utilizaron para que llevase las disposiciones del califa Hish\u0101m al \u201ch\u0101\u0177ib\u201d Ya\u02e4far [al- Mushafi].\"\nMu\u1e25ammad ibn Ab\u012b \u02e4\u0100mir (Almanzor) egoera honetaz baliatuko zen botereranzko bideari ekiteko. Interesgarria da ikustea nola Ibn \u1e24ayy\u0101nek ez duen Mu\u1e25ammad ibn Abi \u02e4\u0100mir eta \u1e62ub\u1e25-en arteko ustezko maitasun-harremanaren inguruan ezer ez aipatzen. Izan ere, bien arteko harreman horrek garrantzia erlatibo bat baino ez du izango, kontua biek helburu berbera izatea izango zen: Hi\u0161\u0101m II.ari tronua bermatzea. Akordio politiko honek urteak iraungo zituen; baina une batetik aurrera, era bortitz batean hautsiko da, Mu\u1e25ammad ibn Ab\u012b \u02e4\u0100mirrek herrialde osoaren gidaritza izan nahi zuenaren berria zabaldu zenean.\n\u1e62ub\u1e25-ek boterea praktikan jartzen duen unean, berariko erreferentzia era neutro batean egiten da; zeina haren harreman pertsonalen inguruan hitz egiterakoan ez den bermatzen. Hark zeukan boterea edozein izanda ere, alkazarraren kanpoan \u1e62ub\u1e25-en aginteak gizonezko bitartekari bat beharko du praktikara eramana izateko: barruan, ordea, estatu-boterea berea izango da; ejerzitoa eta polizia izan ezik (bertan Mu\u1e25ammad ibn Ab\u012b \u02e4\u0100mir baitzegoen aginduak ematen haren estrategia propioaren mesedetan). Ibn \u1e24ayy\u0101n-en hitzetan Mu\u1e25ammad ibn Ab\u012b \u02e4\u0100mir eta \u1e62ub\u1e25-en arteko apurketa izango da Mu\u1e25ammad ibn Ab\u012b \u02e4\u0100mirren dinastiaren hasierako gertakarietako bat. Apurketa hau gertatzerakoan, Mu\u1e25ammad ibn Ab\u012b \u02e4\u0100mir gaixotu egin zen, eta haren seme \u2018Abd al- Malik izango zen gertaeretan parte hartuko zuena. Ibn \u1e24ayy\u0101nen aitak, zeinak seguruenik jazoera hauek bizi izan zituen, Ibn \u1e24ayy\u0101n berari kontatu omen zion nola \u1e62ub\u1e25-ek \u02e4Abd al-Malikekin hitzezko eztabaida oso bortitza izan zuen, eta nola Mu\u1e25ammad ibn Ab\u012b \u02e4\u0100mirren semea ixilik mantendu zen emakumearen haserrea jasoaz. Gertaera honen garrantzia azpimarragarria da, izan ere, orokorrean emakumeen hitzak ez dira gaur egunera helduko; eta, are gutxiago era honetan, zeinetan argi geratzen den emakume honen indarra.\n\u02e4Abd al-Malik ez zen izan laguntza jaso zuen bakarra, \u1e62ub\u1e25-ek ere nebaren laguntza zeukan, adibidez; baina bien artean desberdintasun handi bat zegoen. Izan ere, \u1e62ub\u1e25-ek ez zituen al-Malikek izango zituen errekurtsoak izango, ezta haren botere militarra erez. \u1e62ub\u1e25-en jokamolde politikoaren ardatz nagusia haren seme Hi\u0161\u0101men jarauspena gordetzea izango zen. Al-\u1e24akam gaixo zegoela ikusita Hi\u0161\u0101mek tronua oso goiz jarauntsiko zuela suposatuko zuen; eta, seguruenik, honen aurrean haren nebarena baino laguntza gehiago bilatuko zuen. Horrela, Ibn Ab\u012b \u02e4\u0100mir haren ibilbidean lagundu izana, seguruenik, haren interesak bermatzeko izango zen. Mu\u1e25ammad ibn Ab\u012b \u02e4\u0100mirrek al-Andaluseko jaun bakarra bihurtzeko asmoak zituela argi geratu zenean, haren aurrerakada gelditu ahal izateko borondate eta babesen erosketari ekin zion, haren botere \u201cpolitikoaren\u201d erabilera bat eginaz. \u1e62ub\u1e25-ek galdu eta gero, arabiar iturriek birritan aipatuko dute emakume hau."}
{"id": "147495", "revid": "119347", "url": "https://eu.wikipedia.org/wiki?curid=147495", "title": "Jeu de paume", "text": "Jeu de paume Erdi Aroan jaiotako kirola da, non kirolariak pilota jotzeko esku bareak erabiltzen ditu. Frantsesezko \"jeu de paume\" esamoldea euskeraz \"esku-azpi jokoa\" esan nahi du eta pilotaren aitzindaritzat jotzen da. Denboraren poderioz, eskularruak eta, gero, erraketak erabiltzeari ekin zioten jokalariek, egungo tenisa sortzeko. Frantzian \"jeu de courte paume\" (esku-azpi laburreko jokoa) esamoldea edo \"courte paume\" (esku-azpi laburra) erabiltzen dute barruko modalitatea izendatzeko eta \"longue paume\" (esku-azpi zabala), aldiz, kanpoko modalitatea izendatzeko.\nJacques-Louis David margolariak \"le Serment du jeu de paume\" ('esku-azpi jokoaren zina') koadro famatua egin zuen Pilotalekuko Zina, hau da, 1789ko ekainaren 20an Estatu Nagusiek konstituzioa aldarrikatu zuten momentua omentzeko.\n1908ko Olinpiar Jokoetan \"jeu de paume\" lehiaketa ofiziala egin zuten, Jay Gould estatubatuarra garailea izanik. Hala ere, urtero eta 1740tik, irailean munduko txapelketa egiten dute, nazioarteko kirol sari antzinentzat jotzen dena."}
{"id": "147496", "revid": "1545", "url": "https://eu.wikipedia.org/wiki?curid=147496", "title": "Jeu de Paume", "text": ""}
{"id": "147497", "revid": "56334", "url": "https://eu.wikipedia.org/wiki?curid=147497", "title": "Muladi", "text": "\u201cMuladi\u201d gisa ezagutzen ziren Erdi Aroan al-Andaluseko lurretan bizi izan ziren jatorri iberiardun musulmanak, hots, musulman etnikoki ez-arabeak [1]. Horiek iturri andalustarretan \"muwallad\" gisa identifikatuak agertuko liratezke. \nUste da hasiera batean \u201cmuladi\u201d hitza agintarien kliente edo \"mawl\u00e0\" izatearen ondorioz arabiar bizimoldea eta hizkuntza hartu dituen pertsona izendatzeko erabilia izan zela [2]. \"Mawl\u00e0\" (pluralean \"m\u0101w\u0101l\u012b\") konkista ostean Islamera igaro eta agintari zein tribu arabeekin bezero-ituna aurrera eraman zuten musulan berri etnikoki ez-arabeak izendatzeko erabilia izan zelarik [3].\nOrokorrean esateko, muladiak arabiarrak ez ziren musulmanak zirela esan daiteke, arabiar eliteak kontrolatutako musulmanen komunitatean bizi zirenak. Hain zuzen, \"musalima\" delakoen ondorengoak ziren, euren konbikzio edo onurarengatik islamera konbertitu zirenen ondorengoak, alegia [4]. Zentzu horretan, elite arabiarren parte ez zirenez, litekeena da gobernuko kargu altuenak ez okupatu izana eta arabiarrek baino zerga gehiago ordaindu behar izana [5]. Hain zuzen ere, praktikan muladi eta arabiarren artean egiten ziren ezberdinketaren ondorio izan ziren muladiek zuzendu zituzten matxinadak [6]. Horregatik garatu zen al-Andaluseko IX. mendean definizio zehaztuago bat: tokiko errebelde edo matxinatu ikuspegia hartu baitzuten. Botere politiko moduan islatzen dira euren arbasoak konbertitu eta handik belaunaldi batzuetara, eta kaliferriaren hasierarekin batera desagertu ziren [7].\nEtimologia.\nHitza arabierazko \"\u00a0\u201cmuwallad\u201d\" (\u0645\u0648\u0644\u062f\u0648\u0646) hitzetik eratorria da euskarara. Muwalladen sustraia \u201c\"WaLaD\u201d\" (\u0648\u0644\u062f) da, semea esan nahi duena [8]. Hizkuntzalarien artean batzuetan beste hitzen sustraitzat ere hartu da, adibidez \"mulato\" edo \"mairuak\".\n\"Muwallad\" hitzaren esanahiari dagokionez, ordea, nahiz eta horren erabilera egun galdua egon, ondorengoa esan nahiko luke:\u00a0 jatorri ez-arabiarreko pertsona, arabiarren artean eta islamiar kulturan hezitakoa; beste era batera esanda, etnikoki guztiz arabeak izan ez baina arabizazioa tarteko baziruditenei egingo lieke erreferentzia \"muwallad\" hitzak [9]. \nHistoria.\nIslamera bilakatutako jendea hainbeste izan zen VIII. eta IX. mendeetan ezen X. menderako gehiengoa ziren al-Andalusen. Hala ere, tokian tokiko Islamaren etorrera aurretiko ohiturak eta ezaugarriak mantenduak izan ziren hein handi batean batez ere lehen mendeetan [10]. Fede-aldaketa omeiar kalifarrek bultzatua izan zen, oro har ez bortxatua. \nAlde batetik, gehienak ez-musulmanek izan ohi zuten presio-fiskal handia sahiesteko bilakatu ziren musulman, hau da, \"dhimmi\" edo ez musulmanek ordaindu behar zuten \"\u0176izya\" izeneko zerga ez ordaintzeko [11]. Aipaturiko zerga hori ez-musulmanek aginte musulmana zegoen eremuetan ordaindu behar izaten zuten zerga litzateke, Islamean sinestu gabe bizitzen jarraitzeko eskubidea ordaintzeko izan ohi zen [12]. Beste aldetik, izan ziren baita sisteman txertatu eta botere eskaletan gora egiteko Islamera bilakatu zirenak [13]. Horiek betiere bigarren mailako hiritar izaten jarraituko zuten, hura izanik IX. mendean izango ziren matxinaden eragileetako bat, Kordobako Estatuarentzat benetako mehatxu izan zirenak. Matxinada horien xedea Estatu Islamikoa mantendu bai baina betiere musulman guztiak berdintzat izango zituen Estatua lortzea zen, testuinguru horretan elite agintariaren parte arabiarrak soilik baitziren [14]. \n\"Muwallad\" ezagun batzuk:\n\u02e4Umar Ibn \u1e24af\u1e63\u016bn IX. mende amaiera eta X. mende hasiera bitartean Kordobako agintari omeiarren aurka altxatzeagatik da ezagun. Matxinadak sekulako oihartzuna izan zuen al-Andalus hegoalde guztian, batez ere landa eremuetan; eta bera bezala muladiak zirenak ez ezik, berebereak eta kristauak ere atxiki zitzaizkion borrokara [15].\nUmar ibn Hafun Ronda inguruko \"muwallad\" familia aberats batean jaio zen, bere birraitona izan zelarik Islamera konbertitu zena. Denbora batez Afrika iparraldean erbesteratuta egon ostean, al-Andalusera itzuli eta Bobastron gotorleku bat eraiki zuen armada pribatu batekin, eta hain zuzen bertatik hasi zen inguruko guneak arpilatzen eta tokiko autoritate bilakatzen, bai eta estatu Kordobarraren aurka altxatzen ere. Egia da batzuetan omeiarren aliatu moduan jardun zuela, baina praktika hori errotik hautsi zuen 898 urtean, kristautasunera konbertitu zenean. Horrek musulmanen babesa galtzea eragin zuen neurri batean, baina hala ere Estatuarentzat etsai handia izaten jarraitu zuen.\nIndar handiena Abd Allah emirraren garaian hartu zuen, amore eman eta ibn Hafsun Rayya-ko (egungo Malaga inguruko) probintziako gobernari izendatu baitzuen. \n\"\u201cBere jarraitzaileek, aldi berean, bere kausaren eta emirraren aurkako matxinadaren txapeldun nagusitzat jotzen zuten, baina errebelde sutsu hori (...) ezin izan zuten zapaldu, eta, beraz, al-N\u0101\u1e63ir li-D\u012bn \u02e4Abd al-Ra\u1e25m\u0101n (III) kalifak baino ezin izan zuen bere matxinada menperatu.\u201d\"[16]\nHorren ondorioz, matxinatzen jarraitu zuen, bai eta bere boterea handitzen ere. Bere matxinakako elementu eztabaidagarriena kristautasunera konbertitu izana litzateke: batetik, baliteke hori bere iragan bisigotiarra aldarrikatzeko egitea. Horri lotuta legoke haren genealogia ere, zeinetan agertzen den bere arbasorik urrunena Asturiasko Alfontso III.a erregea izan zela. Hala ere, genealogia hori faltsutzat jotzen dute historialari askok [17]. Bestetik, baliteke besterik gabe omeiarren aurka egiteko izatea Estatu Islamiar berri eta berdintzaile baten alde. Hau da, musulman guztiak bai teorian bai praktikan berdinak izango ziren antolaketaren alde [18]. \nErreferentziak.\n[1] Chalmeta, P. (1992). \"Muladi\". In Bosworth, C. E., van Donzel, E. Heinrichs, W. eta Pellat, C. (edk.). The Encyclopaedia of Islam. Leiden, Brill. \n[2] Fierro, M. (1995). Cuatro preguntas en torno a Ibn Hafsun, \"Al-Qantara\", 16, 221-258.\n[3] Ma\u00edllo, F. (1996). \"Vocabulario de historia \u00e1rabe e isl\u00e1mica\". Madril, Akal.\n[4] Ma\u00edllo, F. (1996). \"Vocabulario de historia \u00e1rabe e isl\u00e1mica\". Madril, Akal.\n[5] Boone, J. L. (2009). \"Lost civilization. The contested islamic past in Spain and Portugal.\" Londres, Duckworht. \n[6] Ma\u00edllo, F. (1996). \"Vocabulario de historia \u00e1rabe e isl\u00e1mica\". Madril, Akal.\n[7] Boone, J. L. (2009). \"Lost civilization. The contested islamic past in Spain and Portugal.\" Londres, Duckworht. \n[8] Versteegh, K. (2006). \"Encyclopedia of Arabic Language and Linguistics\". Leiden, Brill. \n[9] Bernards, M eta Nawas, J. (2005). \"Patronate and patronage in early and classical Islam.\" Leiden, Brill.\n[10] Catlos, B. A. (2004). \"The victors and the vanquished\". Cambridge, Cambridge University Press.\u00a0 ISBN 9780521822343.[Betiko hautsitako esteka]\n[11] Glick, T. F.. (2005). I\"slamic and Christian Spain in the early Middle Ages\". Leiden, Brill. ISBN 9789004147713.\n[12] Ma\u00edllo, F. (1996). \"Vocabulario de historia \u00e1rabe e isl\u00e1mica\". Madril, Akal.\n[13] Wolf, Kenneth Baxter. (1988). Christians in Muslim C\u00f3rdoba. In: \"Christian Martyrs in Muslim Spain\". Cambrige, Cambridge University Press.\n[14] Coope, J. A. (2020). Arabs, berbers, and local converts. In Fierro, M. (ed.): \"The Routledge Handbook of Muslim Iberia\". London, Routledge. \n[15] Boone, J. L. (2009). \"Lost civilization. The contested islamic past in Spain and Portugal.\" Londres, Duckworht. eta Coope, J. A. (2020). Arabs, berbers, and local converts. In Fierro, M. (ed.): \"The Routledge Handbook of Muslim Iberia\". London, Routledge. \n[16] (MQ III) Ibn \u1e24ayy\u0101n: al-Muqtabis III. Itzul. Turienzo Veiga, G. (2017): Cr\u00f3nica del emir \u02e4Abd All\u0101h I entre los a\u00f1os 275 H. I 888-889 d. C. y 299 H. I 912- 913 d. C. Madril, Instituto Egipcio de Estudios Isl\u00e1micos.\n[17] Wasserstein, D. J. (2002): Inventing tradition and constructing identity: the genealogy of \u02e4Umar Ibn \u1e24af\u1e63\u016bn between christianity and islam, \"Al-Qantara\", 2, 269-297.\n[18] Boone, J. L. (2009). \"Lost civilization. The contested islamic past in Spain and Portugal.\" Londres, Duckworht."}
{"id": "147499", "revid": "1545", "url": "https://eu.wikipedia.org/wiki?curid=147499", "title": "Muwallad", "text": ""}
{"id": "147500", "revid": "17", "url": "https://eu.wikipedia.org/wiki?curid=147500", "title": "Bullying", "text": ""}
{"id": "147501", "revid": "63274", "url": "https://eu.wikipedia.org/wiki?curid=147501", "title": "Maratongo Gudua", "text": "Maratongo Gudua () Lehen Mediar Gerraren emaitza erabaki zuen gudu bat izan zen. K.a. 490ean gertatu zen, Atenastik berrogei kilometro ingurura dagoen Maraton hirian. Alde batean Dario I.ak zuzendutako persiar armada zegoen; Atenas inbaditu eta konkistatu nahi zuen, hiri horrek joniar matxinadan izan zuen parte hartzeagatik. Beste aldean, berriz, atenastarrak eta haien aliatuak zeuden. Gudu hartako balentriarik gogoratuena Filipidesena izan zen, Maratondik Atenasa lasterka joan baitzen, guduan garaipena lortu zutela iragartzera. Gertakari hura maratoi proba atletikoaren jatorritzat jotzen da.\nErreferentzia historikoak.\nGuduaren iturri historiko nagusia Herodotorena da. Gudu hartako gertakariak VI. liburuan deskribatzen ditu, 102. eta 117. paragrafoen artean. Baina Herodoto gudua gertatu eta urte batzuetara jaio zen, eta bere liburua Kaliasen bakearen ondoren (449-448) idatzi zuela uste da. Haren estilo berezia gertakari miragarriak edertzean datza, guduan erabakigarriak izan daitezen moldatzen ditu, adibidez honako hau dionean: \"Pan jainkoa agertu zitzaion Filipidesi Espartarako bere bidean\", \"Hipiasek persiarren hondamendia iragartzen duen amets bat du\" edo \"mamu batek Epizelus atenastarra itsutzen du guduan\".\nGuduaren testuingurua.\nK.a. 511n, Espartako errege Kleomenes I.aren laguntzarekin, atenastarrek hiriko tiranoa zen Hipias kanporatu zuten. Hipiasek Sardesa ihes egin zuen, gertuen zegoen satrapa zen Artafernesen gortera, eta berriz boterera itzultzen bazuten Atenasen kontrola emango ziola agindu zion.\nAtenasek Persiari Hipias epaitua izateko ematea eskatu zionean, persiarrek ezezkoa eman zuten. Ondorioz, Atenasek joniarrei laguntzeko 20 ontzi bidali zituen, joniar matxinadaren bezperetan (K.a. 499-K.a. 494). Eretria hiriak ere laguntza bidali zuen. Hala ere, laguntza horiek ez zuten askorako balio izan, matxinada zanpatua izan baitzen. Dario haserretu egin zen, eta bi hiriak zigortu nahi izan zituen. K.a. 492an, armada bat bidali zuen Greziara, bere suhi Mardonioren agintepean. Hasteko, Mazedonia konkistatu zuten, eta Alexandro I.a Mazedoniakoa erregea bere erresuma uztera behartu zuten. Persiar flota hegoalderantz, hiri-estatu greziarretarantz zihoala, ekaitz batek jo zuen Athos lurmuturrean: 300 ontzi eta 20.000 soldadu galdu zituen ekaitzak. Mardonio Asiara erretiratu beharrean izan zen. Traziarren erasoen ondorioz, erretiratzen ari zen persiar armadak galera handiak nozitu zituen.\nPolisetakoren batzuk uste izan zuten persiarren garaipena eragotzezina zela, eta segur aski posizio hobe bat ziurtatu nahi izan zuten persiarren menpeko Atenas batek ekarriko zukeen erregimen politiko berrian. Darioren asmoa izan zen egoera hura probestea, Atenas konkistatzeko, Esparta bakartzeko, Egeoko gainerako greziarrak konkistatzeko, eta Joniaren gaineko bere kontrola sendotzeko. Hori guztia lortzearren, Dariok bi ekitza egitea pentsatzen zuen:\nHorretarako, armada bat bidali zuen itsasoz, bi buruzagi zituela: Artafernes (Hipiasi babesa eman zion satraparen semea) eta Datis (mediar almirante bat).\nAlde bakoitzeko indarrak.\nAtenastarrak.\nHerodotok ez zuen Atenasko armadaren neurria zehaztu. Hala ere, Kornelio Nepote, Pausanias geografoa and Plutarko bat datoz 9.000 atenastar eta 1,000 plateatar zirela; Justinok, berriz, 10.000 atenastar eta 1.000 plateatar zirela dio. Kopuru horiek gutxi gorabehera bat datoz Herodotoren esanetan atenastarrek eta plateatarrek 11 urte geroago Plateako Gudura bidali zituzten indarren kopuruekin. Pausaniasek dio guduaren monumentuan idatzita zeudela zerbitzu militarren truke askatu zituzten esklabo ohien izenak. Historialari modernoek, oro har, onartzen dute kopuru horiek arrazoizkoak direla.\nPersiarrak.\nHerodotok dioenez, Dariok bidalitako itsas armada trirremez osatua zegoen. Herodotok ez zuen persiar armadaren neurria zenbatetsi, \"ondo hornitutako oinezko ugari\" zirela besterik ez zuen aipatu. Antzinaroko iturrien artean, Simonidesek (guduaren ia garai berekoa hura ere) dio kanpaina hartan 200.000 persiar gudari zirela; geroagoko idazle erromatar Kornelio Nepotek, aldiz, 200.000 oinezko eta 10.000 zaldizko aipatu zituen, eta adierazi zuen guduan haietatik 100.000 borrokatu zirela, eta gainerakoak Sunion lurmuturra inguratzera bidalitako ontzietan zihoazela; Plutarkok eta Pausaniasek, bakoitzak bere aldetik, 300.000 persiar gudari aipatu zituzten, eta berdin Sudaren hiztegiak. Platonek and Lisiasek 500.000 aipatu zituzten; eta Justinok, 600.000.\nHistorialari modernoek persiar oinezkoen kopururako proposatutako zenbakietan alde handiak daude: 20.000tik hasi eta 100.000raino. Adostasunik handiena, beharbada, 25.000 inguruan dabil; zaldizkoak 1.000 inguru zirela zenbatetsi da."}
{"id": "147502", "revid": "6327", "url": "https://eu.wikipedia.org/wiki?curid=147502", "title": "Pallas-Yll\u00e4stunturi", "text": ""}
{"id": "147503", "revid": "512", "url": "https://eu.wikipedia.org/wiki?curid=147503", "title": "Ajkako aluminio-lantegiko isuria", "text": "Ajkako aluminio-lantegiko isuria 2010eko urriaren 4ean gertatu zen Hungariako Ajka herrian, aluminio-lantegi batek hondakin likido toxikoak biltzeko erabiltzen zuen uharka hautsi eta bat batean milioi bat metro kubiko lohi toxikoa askatu zuenean, inguruko herriak eta lurrak (guztira 40 kilometro karratu) 1-2 metroko olatu batez irentsiz. Isuriaren ondorioz 7 lagun hil, 2 desagertu eta 150 bat zauritu izan ziren. Isuriak hondamendi ekologiko handia eragin zuen, bertako biztanleei ondorio larriak eraginez, lohi toxikoak berehala erredurak sortu eta metal astunak zituelako. Inguruko herriak ebakuatu eta garbiketak gutxienez urtebete iraungo zuela iragarri zuen agintariek. Kutsadura uztailaren 7an iritsi zen Danubio ibaira."}
{"id": "147506", "revid": "105290", "url": "https://eu.wikipedia.org/wiki?curid=147506", "title": "1210 Morosovia", "text": "1210 Morosovia asteroide gerrikoan aurkitutako 1210. asteroidearen izena da. Grigory Neujminek aurkitu zuen 1931ko ekainak 6an Simeizetik. Bere behin-behineko izendapen zientifikoa 1931 LB zen. Bere izena Nikolai Alexandrovitx Morozovengatik jasotzen du."}
{"id": "147507", "revid": "336", "url": "https://eu.wikipedia.org/wiki?curid=147507", "title": "Leon V.a (aita santua)", "text": "Leon V.a (Ardea, ? - Erroma, c. 904ko otsaila) Eliza Katolikoko 118. aita santua izan zen 903an.\nBere aitasantualdi laburrak hilabete baino ez zuen iraun, bere zuzendari izpirituala zen Kristobal kardinalak kendu baitzuen, nork monasterio batean giltzaperatu zuen, non, itxuraz, eraila hil zen irailean."}
{"id": "147508", "revid": "105290", "url": "https://eu.wikipedia.org/wiki?curid=147508", "title": "Eskolaz kanpoko jarduera", "text": "Eskolaz kanpoko jarduerak eskolak berak antolatu eta gehinetan eskolan bertan baina eskola ordutegitik kanpo ikasleei eskaintzen zaizkien borondatezko jarduerak dira. Kirol-jarduerak, eskolaren eskaintzan ez dauden gaiak (musika tresna batekin trebakuntza-ikastaroak, hizkuntzak, ...) edo eskolako gaiak sendotzeko izan daitezke. Gehienetan, eguerditan edo arraytsaldez, klaseen ondoren, antolatzen dira. Jarduera akademikoaren osagarri moduan antolatzen dira eta haurren hezkuntzarako egokiak izan badaitezke ere, haurren hipereskolatzea ekar dezaketela ere kritikatu da, jolaserako denbora eskasa utziz."}
{"id": "147509", "revid": "512", "url": "https://eu.wikipedia.org/wiki?curid=147509", "title": "Zigor (argipena)", "text": "Zigor hitzak erabilera ezberdinak ditu:"}
{"id": "147511", "revid": "6950", "url": "https://eu.wikipedia.org/wiki?curid=147511", "title": "Zigor", "text": "Zigorra araua hausteagatik edo komenigarritzat jotzen ez den zerbait egiteagatik hori egin duenari agintea edo boterea duenak ezartzen dion betebeharra da. Zigorrak nahigabea, nekea, umiliazioa edo mina ekartzen du, eta zigortuak zigorra eragin duen jokabidea berriz ez egitea du xede. Zigorra ez da mendekua edo besterik gabe pertsona bat erasotzea; zigorra onartutako arau bat \u2014inplizitua bada ere\u2014 hausteagatik ezartzen da.\nGizartearen eremu anitzetan zigortzen da. Adibidez: eskolan haur batek etxeko lanak ez egiteagatik jolasaldirik gabe uztea; pertsona bat beste bati lapurreta egin diolako kartzelan urte zenbait preso sartzea; eta abar.\nKanpo estekak.\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;"}
{"id": "147512", "revid": "6327", "url": "https://eu.wikipedia.org/wiki?curid=147512", "title": "Maratongo gudua", "text": ""}
{"id": "147513", "revid": "1545", "url": "https://eu.wikipedia.org/wiki?curid=147513", "title": "Leon V.a", "text": ""}
{"id": "147514", "revid": "1545", "url": "https://eu.wikipedia.org/wiki?curid=147514", "title": "Vicky bikingoa", "text": "Vicky bikingoa (; japonieraz \"\u5c0f\u3055\u306a\u30d0\u30a4\u30ad\u30f3\u30b0 \u30d3\u30c3\u30b1\") 1974an sortutako germano-japoniar marrazki bizidun telesail bat izan zen. Nippon Animation ekoiztetxeak ekoiztu zuen eta 78 atalez osatu zen, bakoitzak 22 minutu irauten zituelarik. Alemanian ZDF telebista katean 1974ko urtarrilaren 31n estreinatu zen, Japonian aldiz Fuji Television katean 1974ko apirilaren 3a eta 1975eko irailaren 24a artean emititu zen.\nLehenbiziko aldiz Hego Euskal Herrian 1975an TVE1 espainiar kateak emititu zuen, aldiz Ipar Euskal Herrian TF1 frantziar kateak 1979ko uztailaren 9an emititu zuen, berehala haur nahiz helduen artean oso ezaguna egin zelarik. Gerora, 1990eko hamarkadan zehar ETB 1 eta ETB 2 kateetan ere Euskal Herri osoan euskaraz nahiz gaztelaniaz emititu zen.\nIstorioa.\nMarrazki bizidun telesail honek bikingoak nolakoak ziren azaltzen digu (nahiz eta azaletik izan, euren kultura nolakoa zen jakiteko adina bai), euren itsasontziak, herriak, eta gehienbat, edozein egoeratan adimena bortizkeriaren gainetik erabiltzeak haientzat zuen garrantzia agertarazten digu.\nRuner Johnson suediar idazleak sortutako pertsonaian oinarritzen da. Aurretik emititutako \"Heidi\" eta \"Marco\" telesailetatik urruntzen zen, azken hauek giro melodramatiko batean girotzen baitziren.\nTelesailak Flake herriko Vicky bikingoa du protagonistatzat. Herrikideak oldarkorrak eta bortizkeria zaleak diren bitartean, Vicky izua eta ahula da, eta adimenaz konpondu nahi izaten ditu aurkitzen dituen arazoak. Vickyren aita, Halvar, herriko buruzagia da eta gerlarien kapitaina. Askotan eramango du Vicky haiekin espedizioetan, hasieran honela semea gizonduko duelakoan, eta gerora haren adimena baliagarri dela konturatzean.\nAhotsak eta bikoizketa.\nK2000 etxeak egin zuen euskarazko bikoizketa: Hemen aktore eta bikoizleen zenbait ahots:\nSarrerako abestia.\nVicky bikingoa telesailaren euskarazko bertsioa Txema Regaladok abesten du eta bere hasierako abestiko hitzak honako hauek dira:\nJei jei Vicky, Jei Vicky Jei,&lt;/br&gt;\nmutil koxkor azkarra,&lt;/br&gt;\nJei jei Vicky, adimena,&lt;/br&gt;\nbehar dugun indarra,&lt;/br&gt;\nNa na na, na na na, Vicky!&lt;/br&gt;&lt;/br&gt;\nGiza txarrak bazterretan,&lt;/br&gt;\nodolzale txit ankerrak,&lt;/br&gt;\nnor da denen horien nerabe?&lt;/br&gt;\nVicky, ekin, gu garaile!&lt;/br&gt;&lt;/br&gt;\nJei jei Vicky, Jei Vicky Jei,&lt;/br&gt;\nmutil koxkor azkarra,&lt;/br&gt;\nJei jei Vicky, adimena,&lt;/br&gt;\nbehar dugun indarra,&lt;/br&gt;\nNa na na, na na na, Vicky!&lt;/br&gt;\nJeiiiii!&lt;/br&gt;"}
{"id": "147515", "revid": "3591", "url": "https://eu.wikipedia.org/wiki?curid=147515", "title": "Asturkoi", "text": "Asturkoia edo Asturiasko ponia, (asturieraz: asturc\u00f3n, \"burrus del Suebe\", hau da, Suebeko astoak izanik bertako beste izenetako bat), Asturiasko bertako zaldi arraza bat da. Tamaina txikikoa eta landatarra izanik, poni beltzekin zein zelta poniak izeneko arraza multzoekin lotuta dago, eta jakina, ponien sailkapen taldean sartzen da.\nAsturkoiak Euskal Herriko pottoken senide hurbilak dira, eta haiekiko antza handia dute. Gainera Kantabrian beste zaldi arraza bat dago, zaldi montxino izenekoa, bi arrazen oso antzekoa ere eta asturkoi eta pottoka arrazen artean \"zubi\" arraza dena. Duela ez hainbeste urte zadi arraza guzti hauek populazio bakarra osatzen zutela uste da.\nAdituek Asturkoia zelta poniak delako taldean sailkatzen dute. Bertan, besteak beste, Euskal Herriko pottoka, Kantabriako zaldi montxino, Ingalaterrako hego aldeko Dartmoor poniak, Exmoor poni eta New Forest poni arrazak, Galiziako zaldia edo \"Faco galegoa\", Portugaleko garrano zaldia, Irlandako Connemarako ponia zein Eskoziako Shetland ponia daude ere talde honetan Europako beste zenbait poni arrazaren artean.\nArrazaren kokapena.\nAsturkoia aspalditik Pirinioetan hasita Kantauriar mendilerroan barrena hedatutako zaldi arrazen kidea da. Haien artean Euskal Herriko pottoka, Kantabriako Zaldi montxinoa, Portugaleko garrano zaldia, Galiziako zaldia, eta Lautzako zaldia, Burgoseko ipar aldean eta Euskal Herriko mendebaldean.\nAdituek asturkoia zelta poniak delako taldean sailkatzen dute. Bertan, besteak beste, lehen aipatutako inguruko zaldi arrazez gain, Atlantiko bazterreko beste zenbait poki arraza daude, hala nola Ingalaterrako hego aldeko Dartmoor poni eta Exmoor poniak, Irlandako Connemarako ponia, Eskoziako Shetland ponia edo Islandiar ponia, Europako beste zenbait poni arrazaren artean.\nBibliografia ugari dago Exmoor arraza Kantabriar erlaitzeko poni arrazekin lotzen duena, Euskal Herriko bertako poni arrazak barne. Hau horrela da zeren eta Industria Iraultzaren urtetan ehunka poni inportatu zituzten Kantabriar erlaitzatik Inglaterrara bertako meategietan lan egiteko Meategiko zaldiak bezala, pottokak, montxinoak eta asturkoiak. Poni hauek beraien ekarpena egin zuten Ingalaterrako poni arrazen garapenean, Exmoor poniaren zein Dartmoor ponien kasuan.\nArrazaren historia.\nArrazaren historia eta jatorri urrunari dagokionez, inguruko beste zenbait ponien antzekoa da. Hala nola Zaldi montxinoa, pottoka edo Lautzako zaldia.\nBeraien jatorria, seguruenik, aipatutako beste poni arrazen antzera, glaziazioa eta gero bertan geratutako zaldiak izan ziren.\nAsturiasko baldintza natural eta geografikoek, herrialde menditsu eta malkartsua izanik eta inguruko herrialdekiko komunikazio izateko arazoekin XX. mende arte, bi ahoko ezpata izan da arrazaren kontserbazioari dagokionez. alde batetik isolamenduak arraza nahastu gabe mantendu du, baina beste aldetik arraza bera, nahiz eta ezaugarri bikainak dauzkan arraza izan, beste eskualdetara zabaltzeko oztopoa izan da.\nArrazaren egoera.\n2009. urtean egindako zentsoan danera zaldi asurkoien kopurua ia 2000 burura ailegatzen zen.. Antza joera zaldi hauen kopurua handitzeko da."}
{"id": "147517", "revid": "3591", "url": "https://eu.wikipedia.org/wiki?curid=147517", "title": "Asturkon", "text": ""}
{"id": "147518", "revid": "3591", "url": "https://eu.wikipedia.org/wiki?curid=147518", "title": "Asturkoi zaldia", "text": ""}
{"id": "147520", "revid": "1545", "url": "https://eu.wikipedia.org/wiki?curid=147520", "title": "Maraton", "text": "Maraton () Greziako Atika eskualdeko ipar-ekialdeko kostaldeko udalerri garrantzitsu bat da. 2001eko erroldaren arabera 8882 biztanle ditu.\nBere ipar muturrean babestua dagoen eta Penteliko mendiaren hegoaldetik igarotzen den errepide baten bidez Atenasekin lotuta dagoen badia sakon baten luzera osoan zehar dagoen lautada luze eta emankor bat kontrolatzen du.\nBertan, Miltziades buru zutela atenastar eta platearrek pertsiarrak garaitu zituzten K.a. 490ean Maratongo guduan."}
{"id": "147521", "revid": "512", "url": "https://eu.wikipedia.org/wiki?curid=147521", "title": "Nino Bravo", "text": "Luis Manuel Ferri Llopis, askoz ezagunagoa Nino Bravo ezizenez (1944ko abuztuaren 3a, Aielo de Malferit, Valentzia - 1973ko apirilaren 16a, Villarrubio, Cuenca) espainiar abeslari bat izan zen.\nBiografia.\nValentziako Aielo de Malferiten jaioa, txikitan hiriburura joan zen bizitzera bere gurasoekin. Gaztea zela hasi zen abesten, garai hartako hainbat musika taldetan (\"Los Hisp\u00e1nicos\", \"Los Superson\"...), bere zaletasuna bitxidendako ogibide batekin uztartuz.\n1968an bakarlari moduan agertzen da lehenbizikoz Vall de Ux\u00f3ko abesti jaialdian.\nHurrengo urtean bere lehenengo disko bakuna kaleratu zuen, harrera oso apala izan zuena. 1970ean, baina, \"\"Te Quiero, te quiero\" izeneko LP grabatu zuen. Diskoari izena ematen zion gaiak -Augusto Alguer\u00f3k konposatua- arrakasta itzela eskuratu zuen eta Espainiako eta Hego Amerikako agertoki garrantzitsuenen ateak zabaldu zizkion.\n1971ean Eurovision Abesti Lehiaketaren aukeraketa prozesuan parte hartu zuen, eta 2. tokian geratu zen Karina abeslari ospetsuaren atzean.\n1972an, \"Un beso y una flor\"\" LParekin, garai hartako abeslari intimista eta erromantiko nagusienetako bat bihurtu zen. Diskoak salmenta bikainak lortu zituen Espainian zein Hego Amerikan.\nBere karrera musikalaren gailurrean zela, heriotzarekin topo egin zuen ezustean 1973ko apirilean, kotxe istripu baten ondorioz.\nKritiko askoren ustez bere ahotsaren indarrak eta tinbreak ez zuen parekorik 60ko eta 70eko hamarkadetako abeslarien artean "}
{"id": "147522", "revid": "75106", "url": "https://eu.wikipedia.org/wiki?curid=147522", "title": "Dresdengo jauregia", "text": "Dresdengo jauregia (alemanaz \"Dresdner Residenzschloss\") Alemaniako Saxonia estatuan dagoen Dresden hirian kokatzen den jauregi bat da. Hain zuzen ere, Dresdengo Alde Zaharrean dago.\nIrudi galeria.\n&lt;br&gt;"}
{"id": "147523", "revid": "1545", "url": "https://eu.wikipedia.org/wiki?curid=147523", "title": "Hixam I.a", "text": "Hixam I.a \u2014\u2014 (Kordoba, 757ko apirilaren 24a - ?, 796) Kordobako II. emir omeiarra (788-796) izan zen, Abd ar-Rahman I.aren eta Halul bere emaztearen seme eta ondorengoa.\nKordobako meskita bukatu zuen. Bere erreinaldiaren hasieran anaien kontra borrokatu zuen boterea mantentzeko. Musa ibn Fortun muladiren laguntzari esker garaipena lortu zuen. 792an jihad aldarrikatu eta 793an Asturiasko erresuma eta Tolosako konderria eraso zituen. 794an asturiarrek Lutosen mendean hartu zuten eta bigarren kanpainan Orangen Gilen Gellonekoa tolosarrak menderatua izan zen."}
{"id": "147524", "revid": "70821", "url": "https://eu.wikipedia.org/wiki?curid=147524", "title": "Al-Hakam I.a", "text": "Al-Hakam I.a \u2014\u2014 \"Al-Murtaz\u00ee\" (\u0627\u0644\u0645\u0631\u062a\u0636\u0649) ezizena zuena (Kordoba, 770 - \"ib.\", 822ko maiatzaren 21a) Kordobako II. emir omeitarra (796-822) izan zen, Hisham I.aren seme eta ondorengoa.\nIbn Hazmen esanetan emirretatik odoltsuena izan zen. Bere erreinaldian matxinada asko jasan zituenez, Bartzelona galdu zuen Karlos Handiak konkistatua. Kordobako errebaleko matxinatuak menderatu eta gero, hauek erbesteratu zituen. Erbesteratuek Alexandria hamar urtez okupatzeaz gain Kretan 961 arte iraun zuen emirerria sortu zuten."}
{"id": "147525", "revid": "6327", "url": "https://eu.wikipedia.org/wiki?curid=147525", "title": "Hashim ibn Abd al-Aziz", "text": ""}
{"id": "147526", "revid": "1545", "url": "https://eu.wikipedia.org/wiki?curid=147526", "title": "Musa Ibn Musa", "text": ""}
{"id": "147528", "revid": "1545", "url": "https://eu.wikipedia.org/wiki?curid=147528", "title": "Al-Hakam I.a Kordobakoa", "text": ""}
{"id": "147529", "revid": "6327", "url": "https://eu.wikipedia.org/wiki?curid=147529", "title": "Guazaleteko gudua", "text": ""}
{"id": "147531", "revid": "3591", "url": "https://eu.wikipedia.org/wiki?curid=147531", "title": "Asturkoia", "text": ""}
{"id": "147536", "revid": "56334", "url": "https://eu.wikipedia.org/wiki?curid=147536", "title": "Abd Allah ibn Muhammad", "text": "Abd Allah ibn Muhammad \u2014\u2014 (Kordoba, 844ko urtarrilaren 11a - \"ib.\", 912ko urriaren 15a) Kordobako VII. emir omeiarra (888-912) izan zen, Muhammad I.aren seme eta Al-Mundhir bere anaiaren ondorengoa.\nBere erreinaldian arabiar, berebere eta muladien matxinadak jasan zituen. Ezin zuen bere boterea Kordobako eskualdetik zabaldu.\nOrti I.a Gartzez Iru\u00f1eko erregearen alaba zen Oneka Orti ezkondu zuen. Bere semea Muhammad al-Mutarrif bere sasianaiak eraila izan zenez, Abd ar-Rahman bere ilobak ordezkatu zuen."}
{"id": "147537", "revid": "6327", "url": "https://eu.wikipedia.org/wiki?curid=147537", "title": "Abd Ala I.a Kordobakoa", "text": ""}
{"id": "147542", "revid": "1545", "url": "https://eu.wikipedia.org/wiki?curid=147542", "title": "Al-Hakam II.a", "text": "Al-Hakam II.a \u2014\u2014 (Kordoba, 915eko urtarrilaren 13a \u2013 976ko urriaren 16a), Kordobako bigarren omeiar kalifa (961-976) izan zen, Abd ar-Rahman III.aren semea eta oinordekoa izan zena.\nAitaren lana jarraitu zuen Al-Andalusen une gorenak sortuz. Boterea lortu zuenean \"al-Mustansir Bi-llah\" (Allahren laguntza garailearen bilatzailea) ezizena hartu zuen. Radhia bere emaztearekin seme-alabarik izan ez zituenez, Subh euskal kutunarekin izandako Hisham II.a aukeratu zuen oinordeko."}
{"id": "147543", "revid": "6327", "url": "https://eu.wikipedia.org/wiki?curid=147543", "title": "Alhaken II.a", "text": ""}
{"id": "147544", "revid": "1545", "url": "https://eu.wikipedia.org/wiki?curid=147544", "title": "Leongo erresuma", "text": ""}
{"id": "147546", "revid": "336", "url": "https://eu.wikipedia.org/wiki?curid=147546", "title": "La Salle-San Jose ikastetxea (Beasain)", "text": "Beasaingo La Salle ikastetxea, itunpeko ikastetxe euskalduna eta kristaua da. 1909 urtean sortu zen. Beasainen bi eraikin ditu: Andra Mari kalean eta San Ignazio kalean. Gaur egun, 700 ikasle baino gehiago ditu."}
{"id": "147547", "revid": "512", "url": "https://eu.wikipedia.org/wiki?curid=147547", "title": "Hixam II.a", "text": "Hixam II.a \u2014\u2014 (Kordoba, 965eko ekainaren 11a - \"ib.\", 1013ko maiatzaren 18a), Kordobako bigarren omeiatar kalifa (lehendabizikoz 976 eta 1009 artean eta berriro 1010 eta 1013 artean) izan zen. \"al-Mu'ayyad bi-llah\" (), hau da, \"Allahren laguntza garailea jasotzen duena\" aukeratu zuen ezizen.\nAl-Hakam II.a eta Subh bere kutunaren semea, 11 urte zituela, amak tronua eskuratzeko azpijokoak egin zituen. Bere erreinaldian Almanzorrek erregeorde moduan gobernatu zuen 1002an hil arte, gero bere semeak Abd al-Malik al-Muzafarrek 1009 arte ordezkatua.\nOrduan Muhammad II.a al-Mahdik zuzendutako matxinadak (gero Suleiman al-Mustainek ordezkatua) tronua kendu zion, 1010eko ekainaren 23an espetxetik irten arte. Egoera horretan 1013an berbereek Kordoba arpilatu eta Hixam hil zuten bere hautagaia tronuan kokatuz."}
{"id": "147548", "revid": "1545", "url": "https://eu.wikipedia.org/wiki?curid=147548", "title": "Abd al-Malik", "text": ""}
{"id": "147549", "revid": "15795", "url": "https://eu.wikipedia.org/wiki?curid=147549", "title": "Abd al-Rahman Antso", "text": ""}
{"id": "147550", "revid": "6327", "url": "https://eu.wikipedia.org/wiki?curid=147550", "title": "Hixem II.a", "text": ""}
{"id": "147551", "revid": "7388", "url": "https://eu.wikipedia.org/wiki?curid=147551", "title": "Saturnoren eraztunak", "text": "Saturnoren eraztunak aipaturiko planeta inguratzen duten eraztun planetarioen sistema bat da eta lehen aldiz 1610ean behatuak izan ziren. Galileo Galilei izan zen behatu zituena. Neurri batean berriki asmatua izan zen teleskopioak ematen zituen irudiak kalitate txarrekoak zirelako garai hartarako, eta beste neurri batean, soilik hilabete batzuk lehenago aurkitu zituelako Jupiterren lau ilargi nagusiak, hasiera batean, ikusi zituen belarri itxurako egitura zirriborrotsu haiek Saturnogandik hurbil zeuden bi ilargi zirela pentsatu zuen. Baina laster aldatu zuen iritziz. \"Gehigarri bitxi\" haiek ez zuten Saturnorekiko zuten posizioa aldatzen gau batetik hurrengora, eta, gainera, 1612an desagertu egin ziren. Baina gertatu zena 1612an eraztunak bere planoarekin Lurretiko bisualaren arabera orientatuak geratu zirela izan zen, eta hala oso ahulak egin ziren. Gehigarri haien geometriak, astronomoak zur eta lur utzi zituen, Saturnori lotutako kirtenak edo soilik Saturnoren atzealdearen inguruan orbitatzen ari ziren zenbait ilargiz osatuta zeudela proposatzeraino, azken kasu honetan planetaren gainean itzalik egiten ez zutelarik.\nAzkenik, 1655ean, Christiaan Huygensek gehigarri horiek materiazko diska mehe eta lau baten adierazle ikusgarria zirela proposatu zuen, planetagandik banandua eta honen ekuatore planoan jarria. Lurrak eta Saturnok Eguzkiaren inguruko euren orbitan zuten posizioen arabera, diskoaren okerdura Lurrarekiko aldatu egingo zen, eta hortik bere itxura lerro mehe batetik elipse zabal bateraino aldatzea. Eraztunen zikloak, Saturnoren orbitak bezala, 30 urte irauten zuen.\nHurrengo bi mendeetan zehar diskoa materiazko jarraikako geruza bat zela suposatu zen. Baina hipotesi honen aurkako lehen eragozpena laster agertuko zen. 1675ean Giovanni Domenico Cassinik diskoa bi eraztun kontzentrikotan banatzen zuen zerrenda ilun bat aurkitu zuen (Cassini banaketa deritzona).\nXVIII. mendearen amaieran Pierre Simon Laplacek Saturno planetaren grabitatearen eta diskoaren errotazioaren indar bateratuak materia geruza bakar bat erauzteko nahikoa izango zirela erakutsi zuen. Printzipioz, diskoko edozein partikulak mantentzen du bere distantzia erradiala Saturnotik orekatzen diren bi indar daudelako. Grabitateak partikula barnerantz tiratzen du: indar zentrifugoak, berriz, kanporantz. Indar zentrifugoa errotazio abiaduratik dator, eta hortik diskoak biraka egon behar izatea. Baina, hori bai, errotazio zurrunean ari den disko baten kasuan aipaturiko indarrak soilik distantzia erradial mugatu bateraino orekatzen dira. Horregatik, Laplacek Saturnoren eraztunak eraztun mehe askoz osatuta zeudela proposatu zuen, horietako bakoitza bere zabalera erradialean zehar agertuko zen indar desoreka arina jasateko bezain mehea.\nEraztunen egungo ikuspegiranzko azken pausua 1857an eman zen, James Clerk Maxwellek Cambridgeko Unibertsitateko Adams Saria Saturnoren eraztun mehe horiek benetan orbita independenteak zituzten gorputz txiki ugariz osatuta zeudela matematikoki frogatzeagatik irabazi zuenean. Hipotesi honen froga esperimentala 1895ean iritsi zen, James E. Keeler eta William W. Campbell astronomo estatubatuarrek eraztunetako partikulen abiadura euren Doppler efektuaren bidez ebatzi zutenean, hau da, partikulek Lurrera islatzen duten Eguzkiaren argiaren espektro lerroen uhin luzeraren aldaketa. Eraztunek Saturnoren inguruan planetaren atmosferaren abiadura ezberdinean biratzen zutela aurkitu zuten. Gainera, eraztunen barnealdeak kanpoaldeak baino azkarrago biratzen zuten, orbita independentean zeuden partikulentzako fisikaren legeek adierazten zuten bezala.\nEraztunen ezaugarriak.\nSaturnoren eraztun sistemako gorputz nagusian A eta B eraztun distiratsuak daude, opakotasun oso urrikoak. Bien artean 5.000 kilometroko zerrenda bat dago: Cassini banaketa, erlatiboki gardena den tokia, baina erabat hutsik ez dagoena. Saturnoren sistemako gorputz nagusian C eraztuna ere badago, hain distiratsua ez dena, eta are opakotasun gutxiagokoa, B eraztunaren barnealdeko ertzean dagoena. Cassiniren banaketaren pareko opakotasuna du. Are ahulagoa den D eraztuna C eraztunaren barnean dago. Voyager zundak Saturnotik gertu igaro aurretik jada Lurretik ikus zitezkeen A, B, C eta D eraztunen egitura eraketa ezagutzen zen, baita Cassini eta Encke banaketak ere. Guztiak batean hartuta, Saturnoren eraztun nagusiek (A, B eta C) 275.000 kilometroko zabalera dute, Lurra eta Ilargia banatzen dituen distantziaren hiru laurdenak gutxi gora-behera. A eraztuna bi zatitan banatuta dago Encke banaketaren bidez.\nVoyager eta Cassini-Huygens zundek eraztunei hartutako erresoluzio handiko argazkiek berritasun asko erakutsi zituzten:\nEncke banaketatik kanpora dagoen eraztun zatiak zerrenda talde ahul bat du. Zerrenda horiek hertsiago daude Prometeo ilargiaren orbitarantz, Voyager 1 zundak hartutako irudietan aurkit zena. Uste denez, zerrenda horiek eraztunean ilargiaren grabitate efektuaren ondorio diren erresonantziak eratzen ditu. A eraztunaren ertza Atlas artzain-ilargiak mantentzen du.\nGainera, Prometeo eta Pandora ilargiak 80 kilometroko zabalera duen F eraztunaren barne eta kanpo artzain-ilargiak dira hurrenez hurren.\nSaturnoren eraztunetan dauden zulo gehienak artzain-ilargien presentziak eratzen ditu. Mimas adibidez, horietatik handiena den Cassini banaketa eratzen duena da.\nAlderatuz, Saturnoren eraztunen sendoera ia hutsala da. Bere hedadura bertikalaren goi muga kilometro bat inguruan estimatu da. Bere zabalerarekin alderatuta, eraztunak bizarra kentzeko orri bat baino meheagoak dira.\nEraztunen konposaketa.\nEraztunek uhin luzera ezberdineko argia xurgatu edo islatzeko duten gaitasunak Saturnoren eraztunak osatzen dituzten partikulen konposaketari buruzko informazioa ebaztea ahalbidetzen du. Adibidez, A, B eta C eraztunak Eguzkiaren argiaren islatzaile txarrak dira infragorritik hurbileko uhin luzera batzuetarako. Izotzaren ezaugarri bat denez, izotza eraztun horiek osatzen dituzten partikulen osagai nagusietako bat dela suposa daiteke. Baina kolore zuriko izotza da, espektro ikusgarriko uhin luzera guztiak antzera islatzen dituela esan nahi duena. Aldiz, A, B eta C eraztunetako partikulek gutxiago islatzen dute argi urdina gorria baino. Beharbada substantzia gehigarriren bat dago kopuru txikian; hautsa agian, burdin oxidoa duena kolore gorriaren iturri bezala. Kolore gorriaren erantzule eguzkiaren erradiazio ultramoreak eragindako konposatu batzuk direla dioen hipotesia ere proposatu da.\n1973an Saturnoren eraztunak radar uhinekin esploratu ziren (zentimetroetako uhin luzeradunak), uhin hauen isla Kaliforniako Goldstone hiriko Espazio Sakoneko Sareko 64 metroko antenarekin detektatu zutelarik. A eta B eraztunen islakortasun handiak bi eraztun horietako partikula gehienak gutxienez radarraren uhin luzeraren antzeko tamainakoak zirela esan nahi zuen, hau da, zentimetroetakoak. Partikulak radarraren uhin luzera baino txikiagoak izan balira honen uhinenganako gardenak izango ziren. Askoz handiagoak izan balira, erradiazio termikoaren igortzea nabarituko zen. Aipaturiko erradiazioaren maila txikiak bere tamaina gehienez ere metro gutxi batzuetara mugatzen du."}
{"id": "147552", "revid": "105290", "url": "https://eu.wikipedia.org/wiki?curid=147552", "title": "F eraztuna (Saturno)", "text": "F eraztuna A eraztunagandik kanpora dagoen eraztun bat da. Saturno planetaren erdigunetik 140.210 kilometrora dago eta 30 eta 500 kilometro bitarteko zabalera du. Voyager zundak han ingurutik igaro zirenean oso ezagun egin zen uhindurak eta kiribildurak izateagatik, halakorik ikusten zen lehen aldia izan zelarik. Eraztun hau A eraztunaren kanpoaldeko ertzetik 4.000 kilometrora dago eta bi ilargi artzai ditu: Prometeo eta Pandora.\nIlargi hauek dira eraztuna bere tokian mantentzeaz arduratzen direnak. Pandora eraztunaren kanpoaldetik doa, eta Prometeo barnealdetik, eta beharbada eraztunak dituen eraketa bitxien erantzule dira.\nVoyager 1 zundak 1980ko azaroan eginiko argazkietan F eraztunean kiribildurak agertzen dira, baina bederatzi hilabete beranduago Voyager 2a iritsi zenean, kiribildura horiek desagertu egin ziren. 1980ko azaroan hiru zintaz osatua zegoen, horietako bakoitza 30 kilometro inguruko zabalerakoa. Kanpoalderen zeuden bi zintak, zimurrak, korapiloak eta okerdurak erakusten zituztenak, kiribilduta ziruditen. 1981eko abuztuan F eraztunak jada egituraz aldatu zuen. Orduan kiribildu gabeko zinta bat zegoen, eta lagun bezala beste hiru zinta ahulago zituen.\nVoyager zundek eginiko argi barreiatze ikerketek diotenez, mikrometro bat inguruko tamaina duten partikulak F eraztuneko partikulen artean oso ugariak dira."}
{"id": "147553", "revid": "119347", "url": "https://eu.wikipedia.org/wiki?curid=147553", "title": "Br\u00fchlen terraza", "text": "Br\u00fchlen terraza (alemanaz \"Br\u00fchlsche Terrasse\") Alemaniako Saxonia estatuan dagoen Dresden hirian kokatzen den terraza edo behatokia da. Dresdengo Alde Zaharran kokatzen da, Elba ibaiko hegoaldeko ertzean zehar hedatzen dago, ibaiaren beste ertzean aurrez-aurre Saxonia estatuko Finantza Ministerioa kokatzen delarik. Bertaratzeko sarbide nagusia Schlossplatz enparantza aldeko eskailerak dira."}
{"id": "147554", "revid": "119347", "url": "https://eu.wikipedia.org/wiki?curid=147554", "title": "Medina Azahara", "text": "Medina Azahara (, \"Madinah al-Zahra\") Kordobatik (Espainia) zortzi kilometrotara zegoen Erdi Aroko herri musulmana zen. Bere hondakinetan 1910eko hamarkadan lan egiten hasi bazuten ere, egun 112 gune-arkeologikoetatik %10a baino ez da zaharberritu.\nAbderraman III.ak 936 eta 940 artean eraiki zuen gotorlekua, bere kalifa-herri berriaren boterearen ikurra izateko. Garai haietako mirari bilakatuta, 1010ean jasandako gerra zibilean berebereek erabat hondatu zuten eta hurrengo milurtekoan kondaira bat besterik ez zen izan."}
{"id": "147555", "revid": "336", "url": "https://eu.wikipedia.org/wiki?curid=147555", "title": "Toledoko XIV. kontzilioa", "text": "Toledoko XIV. kontzilioa Toledon ospatu zen 684an.\nToledoko XIII. kontzilioa 683an amaitu zen eta handik gutxira hirira Leon II.a aita santuaren ordezkari bat iritsi zen erregearentzako, Sinplizio kondearentzako, gotzain guztientzako eta gotzain metropoliarrarentzako gutun banarekin, non monotelismoa salatu zen Konstantinopoliseko III. kontzilioan (IV. kontzilio ekumenikoa) hartutako erabakiak onartzera gonbidatzen zituen. Kontzilio berri bat ospatu beharra zegoen, baina aurrekoa oraindik hain berriki gertaturik Kartaginense probintziako gotzain sinodo bat deitu zen.\nSinodo hori Toledoko XIV. kontzilioa bezala ezagutu zen eta 684ko azaroak 4 eta 20 bitartean ospatu zen. Kartaginense probintziako gotzain guztiak eta beste probintzietako gotzain metropoliarrak joan ziren, Tarrakonenseko gotzain bat, Narbonensiseko beste bat eta Galiziako beste batez gain. Sinodo probintzial bakoitzak VI. kontzilio ekumenikoko erabakiak onartu zituen, eta hala, Toledoko XIV. kontzilio honek ere onartu zituen."}
{"id": "147557", "revid": "11910", "url": "https://eu.wikipedia.org/wiki?curid=147557", "title": "Hiri esplorazioa", "text": "Hiri-esplorazioa, sarritan laburtua UE edo urbex hitzen bidez (ingelesezko \"urban exploration\" izenagatik), sarbidea debekatuta duten leku publikoen esploratzean datzan jarduera da. Ariketa kategoria desberdinetan sailkatuta dago:\nJarduera honek hainbat arrisku ditu, arrisku fisikoa eta atxiloketa eta zigorrak jasotzeko aukera barne. Horietako jarduera asko, ez guztiak, egoitzaren bortxatzetzat jo daitezke, baita tokiko edo eskualdeko zenbait legeen, pribatutasunaren eta terrorismoaren aurkako legeen urratzetzat ere."}
{"id": "147558", "revid": "1310", "url": "https://eu.wikipedia.org/wiki?curid=147558", "title": "Giza esplorazioa", "text": ""}
{"id": "147559", "revid": "336", "url": "https://eu.wikipedia.org/wiki?curid=147559", "title": "Lando", "text": "Lando (Sabina, ? - Erroma, 914) Eliza Katolikoko 121. aita santua izan zen 913 eta 914 bitartean.\nPornokrazia deritzon garaiko hirugarren aita santua, bere aurrekoa bezala, Landon Teofilakto I.a senatari erromatarraren, bere emazte Teodoraren eta bien alaba zen Maroziaren eraginez aukeratua izan zen, lau hilabetez, erromatar alde ezberdinak bakoitza bere hautagaia aita santu bihurtzeko borrokan aritu ondoren.\nSei hilabete baino gehixeago iraun zuen bere aitasantualdian ez dago garrantzizko gertakaririk. Gertatu zen gauzarik nabarmenenak Joan Tossignanokoa, Teodoraren babestua eta beranduago Joan X.a aita santua izango zena, Ravenako artzapezpiku bezala izendatu izana eta aita santuaren hutsezintasunaren aurkakoa zela izan ziren.\n1978an Joan Paulo I.a aita santu bihurtu zen arte, ordura arte sekula erabili ez zen izen bat eraman zuen azkeneko aita santua izan zen."}
{"id": "147560", "revid": "65203", "url": "https://eu.wikipedia.org/wiki?curid=147560", "title": "James Caan", "text": "James Edmund Caan (New York, 1940ko martxoaren 26a - Los Angeles, 2022ko uztailaren 6) estatubatuar aktorea izan zen.\nBizitza.\nAntzerkigintzan hasi zen 1950eko hamarkadaren amaieran, konpainia ibiltari batean lehenbizi, eta Broadwayn ondoren. Billy Wilder-en aginduetara egin zuen lehenbiziko filma, Irma la Douce (1963), baina Howard Hawksen eskutik etorri zitzaizkion benetako aukerak, Arriskua...7000 lerroa (1965), eta, batez ere, El Dorado (1967) filmei esker. Francis Ford Coppolak eman zion lehen paper handia: Euria ari du nire bihotzean (1968). Zuzendari berari zor dio bere paperik ezagunena, Aitajauna (1972-74) filmean egin zuena, Santino \u201cSonny\u201d Corleone odolberoarena. Oscar sarietarako izendatu zuten film horretan egindako lanagatik, bigarren mailako antzezle hoberenaren atalean. Kirolzale amorratua da, eta Norman Jewinsonen Rollerball (1975) eta urte berean Sam Peckimpahren aginduetara egindako Krimenaren aristokratak filmetan erakutsi zuen zaletasun hori. Film intimistak ere egin zituen: The Gambler eta T.R. Baskin, Karel Reisz eta Herbert Rossen aginduetara. Azken horrekin egin zuen Funny Lady ere (1975). Mark Rydell izan zuen beste zuzendari gogokoenetakoa, eta harekin egin zituen Gauerdira arte maitatzeko baimena (1973) eta Harry eta Walter New Yorkera doaz. Mel Brooksen Azken Erokeria eta Claude Lelouchen Beste gizon bat, beste emakume bat eta beste hainbat film egin ondoren, gainbehera hasi zen Caanen karrera 80ko hamarraldian. Salbuespenik ere badu garai horretan: Badator zaldun aske eta basati hori (1978), Alan J. Pakularen aginduetara egindako beranduko western ederra. Zuzendaritza lanetan hasita -Hide in plain sight (1980)-, porrot egin zuen, eta okerrera egin zuten J. Caanen droga eta alkoholzaletasunek. Francis Ford Coppola adiskideak eman zion zinemara itzultzeko aukera 1987an, Harrizko lorategiaken protagonista papera eskainiz. Hortxe hasi zuen \u201cbigarren loraldia\u201d, eta beste lagun zahar batek, Mark Rydellek, Atzo, gaur eta beti (1991) egiteko aukera eman zion. Misery du azken urteetako film ezagunenetakoa. 1998an Philip Marlowe detektibe mitikoarena egin zuen Poodle Springsen, Bob Rafelsonen aginduetara."}
{"id": "147561", "revid": "336", "url": "https://eu.wikipedia.org/wiki?curid=147561", "title": "Nikki Cox", "text": "Nicole Avery \"Nikki\" Cox Mohr (Los Angeles, 1978ko ekainaren 2a) estatubatuar aktorea da."}
{"id": "147562", "revid": "105290", "url": "https://eu.wikipedia.org/wiki?curid=147562", "title": "Erraldoi laranja", "text": "Erraldoi laranja edo K motako erraldoia K espektro motako eta III argitasun klaseko izar erraldoi bat da. Nano laranjek (K motako sekuentzia nagusiko izarrak) 3900 eta 5200 kelvin bitarteko azaleko tenperatura duten bitartean erraldoi laranjak 100 eta 400 kelvin hotzagoak dira. Ohi, gure Eguzkia baino 60 eta 300 aldiz argitsuagoak dira. 0,8 eta 10 eguzki masa bitarteko izarrek, euren eboluzioaren une batean etapa honen zatirik gehiena K espektro motan pasatzen duten izar erraldoi bihurtzen dira; eta hau gertatzen denean, euren nukleoetan, fusio nuklearraren bidez helioa karbono eta oxigeno bihurtzen da.\nArturo (\u03b1 Bootis) -0,04ko itxurazko magnitudearekin zeruko erraldoi laranjarik dizdiratsuena da. Gaueko zeruan ikus daitezkeen izarretako asko eta asko erraldoi laranjak dira, esate baterako Antlia konstelazioko hiru izarrik dizdiratsuenak (\u03b1 Antliae, \u03b5 Antliae eta \u03b9 Antliae) mota honetako erraldoiak dira. Eguzki sistematik 100 argi urte baino gutxiagoko distantziara dauden berretsitako 34 izar erraldoietatik 18 erraldoi laranjak dira, erdia baino gehiago.\n2002tik zenbait erraldoi laranjak planeta sistemak dituztela ezagutzen da. Edasich (\u03b9 Draconis) izan zen exoplaneta bat aurkitu zen mota honetako lehen izarra, Iota Draconis b. Beste adibide ezagun batzuk Polux (\u03b2 Geminorum), 4 Ursae Majoris, 11 Ursae Minoris, 14 Andromedae eta 42 Draconis dira.\nLurretik gertuen dauden erraldoi laranjak.\nJarraian ikus daitekeen taulan Lurretik gertuen dauden hamabi erraldoi laranjak agertzen dira:"}
{"id": "147563", "revid": "105290", "url": "https://eu.wikipedia.org/wiki?curid=147563", "title": "Eguzki masa", "text": "Eguzki masa astronomian eta astrofisikan konparatiboki izarren eta beste objektu astronomiko oso masibo batzuen masa, galaxiak kasu, kalkulatzeko erabiltzen den neurri unitate bat da. Gure Eguzkiaren masaren baliokidea da eta Lurraren masa baino 332.950 aldiz handiagoa da. Bere ohiko ikurra eta balioa kilogramotan jarraian agertzen diren hauek dira:\nEguzki masa jarraian agertzen den formularen bidez kalkula daiteke, non lurreko urtearen iraupena, Lurretik eguzkirako distantzia (unitate astronomikoa ua) eta grabitazio unibertsalaren konstantea (G) agertzen diren. Honela:\nDuela gutxirarte grabitazio unibertsalaren konstantea eta unitate astronomikoa ez ziren zehatz ezagutzen. Hala ere, Eguzki-sistemako beste planeta baten edo izar bitar baten masa erlatiboa eguzki masa unitateetan zehaztea ez da modu ez zehatzean adierazitako konstante hauen araberakoa. Eta beraz erabilgarria zen masa hauek eguzki masetan adieraztea (ikus gaussen grabitazio konstantea). Gaur egun, unitate astronomikoa oso zehatz neurtu ahal izan da planetarteko radar teknikak erabiliz, eta \"G\" ere ondo zehaztua dago, baina eguzki masa astronomian ohituragatik eta unitate oso eroso bat delako erabiltzen jarraitzen da.\nEguzki masa eta berarekin lotutako unitateak.\nEguzki masa bat lotutako honako unitate hauetako batetara bihur daiteke:"}
{"id": "147565", "revid": "336", "url": "https://eu.wikipedia.org/wiki?curid=147565", "title": "Tolman-Oppenheimer-Volkoffen muga", "text": "Tolman-Oppenheimer-Volkoffen muga (TOV) endekatutako neutroi materiaz (neutroi izarrak) osatutako izarren masarako goi muga bat da. Nano zurientzat Chandrasekharren muga den gauza bera da.\nHistorikoa eta garapenak.\nMuga hau Julius Robert Oppenheimerrek eta George Michael Volkoffek kalkulatu zuten 1939an Richard Trace Tolmanek aurretik egindako lan bat erabiliz. Oppenheimerrek eta Volkoffek neutroi izar bateko neutroiek endekatutako Fermi gas hotz bat eratzen zutela ikusi zuten. Honek masa hori 0,7 eguzki masara mugatzea dakar. Estimazio modernoek muga hori 1,5 eta 3 eguzki masa bitartean ezartzen dute. Balioetan dagoen ziurgabetasunak biziki dentsoa den materiarentzako egoera ekuazioak oraindik ez direla ondo ezagutzen adierazten du.\nKontsiderazioren batzuk.\nMuga baino arinagoa den neutro izar batean, izarraren pisua neutroi-neutroi distantzia laburreko banaketa elkarreraginek jasaten dute, tartean elkarreragin nuklear indartsua dagoelarik, baita neutroien endekapenak eragindako presioa ere. Neutroi izar bat muga baino astunagoa bada, kolapsatu egingo da forma dentsoago bat hartuz. Zulo beltz bat sor dezake, edo bere konposaketa aldatu eta beste mekanismoren batean jasan (adibidez quarken endekapenaren presioagatik quark izar bihurtu).\nEndekatutako materiazko forma hipotetiko exotikoagoen propietateak endekatutako neutroizko materiazkoak baino ezezagunagoak direnez, kontrako ebidentziarik egon ezean astrofisikari askok mugatik gora dagoen neutroi izar bat zuzenean zulo beltz batean kolapsatzen dela onartzen dute.\nBanakako izarren kolapsoagatik sortutako zulo beltzek 1,5-3 (TOV muga) eta 10 eguzki masa bitarteko masa dute.\nBanakako izar baten kolapsoagatik sortutako zulo beltz batek Tolman-Oppenheimer-Volkoffen muga gainditzen duen masa bat izan behar du. Teoriak hau aurreikusten du izar eboluzioan gertatzen den masa galeraren ondorioz. Isolatutako izar baten bidez sortutako zulo beltz batek ez du izan behar gutxi gora-behera 10 eguzki masa baino gehiagoko masarik. Behaketetan, euren masa handien, hauskortasun erlatiboaren eta X izpien espektruaren ondorioz, X izpiko objektu masibo bitar asko zulo beltz estelar bezala proposatuak dira. Zulo beltz izateko hautagaiak diren hauen masa 3 eta 20 eguzki masa bitartean estimatzen da."}
{"id": "147566", "revid": "512", "url": "https://eu.wikipedia.org/wiki?curid=147566", "title": "Aqaba", "text": "Aqaba (arabieraz \"\u0627\u0644\u0639\u0642\u0628\u0629\u200e\" edota \"Al-\u02bbAqabah\") Jordaniako hego-ekialdeko muturrean dagoen kostaldeko hiri bat da. Aqabako golkoari izen ematen dio. Bertatik hurbilen dagoen hiria Israelen dagoen Eilat hiria da.\nAqaba bertan dauden bainuetxe eta luxuzko hotelengatik ezaguna da, turista ugari \"windsurf\" eta urpekaritza bezalako ur-kiroletaz gozatzera joan ohi dira. Basamortuan duen kokapenaz aprobetxatuz beste jarduera batzuk ere eskaintzen ditu. Horregatik, hiri honetako ekonomia gehienbat turismoan oinarritzen da."}
{"id": "147569", "revid": "336", "url": "https://eu.wikipedia.org/wiki?curid=147569", "title": "Matrikula (hezkuntza)", "text": "Hezkuntzan, matrikula ikasle batek ikastetxe batean, haur-eskoletatik hasi eta unibertsitateraino, onartua izateko egin behar dituen izapideen multzoa da. Hurrengo ikasturterako matrikula egiteko ikasleek matrikula-eskaera bat egin behar dute eta onartuak izan ondoren ikasleek matrikula bera egiten dute, non ikastetxeak ikaslearen nortasunari buruzko datuak jaso, bere hezkuntza mailari buruzko ziurtagiriak jaso eta bestelako dokumentazioa jasotzen duen. Horretarako matrikula-epe bat izaten da, ikasturtea hasi baino lehen, ikastetxeak maila bakoitzean izango dituen ikasleen zerrendak osatu eta plangintza behar bezala egiteko."}
{"id": "147570", "revid": "336", "url": "https://eu.wikipedia.org/wiki?curid=147570", "title": "Robin Wright", "text": "Robin Wright, benetako izenaz Robin Virginia Gayle Wright (Dallas, Texas, 1966ko apirilaren 8a) estatubatuar aktore bat da. Nahiz eta Dallas hirian jaio, Kalifornia estatuko San Diego hirian hazi zen. 1996-2010 urte bitartean Sean Penn aktorearekin ezkondurik egon zen."}
{"id": "147571", "revid": "11910", "url": "https://eu.wikipedia.org/wiki?curid=147571", "title": "Datu estekatuak", "text": "Datu Estekatuak (ingelesez: linked data) edo estekatutako datuak datuak interneten argitaratzeko metodoa da, Web semantikoaren parte dena. Argitaratutako datuak Datu Estekatutzat har daitezen, Tim Berners-Leek aipatutako printzipioei jarraituz argitaratu behar dira, hau da:\nEstekatutako datu irekiak.\nEstekatutako datu irekiak (ingelesez, \"Linked Open Data\") libre diren eta estekatuta dauden datuak dira, alegia lizentzia irekia dutenak. Wikidata eta DBpedia dira estekatutako datuen adibide. \"The Linked Open Data Cloud\" web orrian egun estekatuta dauden datu-multzo guztiak ikus daitezke."}
{"id": "147572", "revid": "880", "url": "https://eu.wikipedia.org/wiki?curid=147572", "title": "Datu Estekatuak", "text": ""}
{"id": "147573", "revid": "96586", "url": "https://eu.wikipedia.org/wiki?curid=147573", "title": "James Garner", "text": " James Garner, benetako izenez James Scott Bumgarner (Norman, Oklahoma, 1928ko apirilaren 7a - Los Angeles, Kalifornia, 2014ko uztailaren 19a) estatubatuar aktore bat izan zen."}
{"id": "147574", "revid": "58701", "url": "https://eu.wikipedia.org/wiki?curid=147574", "title": "Alberto Fujimori", "text": "Alberto Ken'ya Fujimori Fujimori (Lima, 1938ko uztailaren 28a-) japoniar jatorrizko politikari ohi perutarra da. Hamar urtez herrialdeko presidentea izan zen, 1990etik 2000 arte.\nAlan Garc\u00eda ordezkatu zuen boterean 1990ko uztailaren 28an, Mario Vargas Llosa idazle eta beste hautagai nagusia zenari hauteskundeak irabazi ostean. Haren agintaldiko lehenengo urteetan neurri ekonomiko zorrotzak hartu zituen eta Peru nolabait suspertzea lortu. Halaber, Peruko Alderdi Komunistaren aurkako borroka ere tinkoa izan zen.\nUstelkeriak amaiera politikoa ekarri zion, bai eta giza eskubideen inguruan erakutsitako mespretxuzko jarrerak ere. Izan ere, 2009an 25 urteko zigorra ezarri zioten gerra zikinarekin lotu ostean, batik bat 1990eko hamarkadan hainbat ezkertiar gerrillari bahitu eta hil izanagatik. 2010ean beste zigor bat gehitu zioten, ondasun publikoen bidegabeko eralgitzeagatik.\nEpaiak gorabehera, herritarren zati esanguratsu bat haren aldeko da."}
{"id": "147575", "revid": "137486", "url": "https://eu.wikipedia.org/wiki?curid=147575", "title": "Pirinioetako mendiko txakur", "text": "Pirinioetako mendiko zakurra Euskal Herriko zein Okzitania, Aragoi eta Kataluniako Pirinioetan barrena zabaldutako bertako txakur arraza bat da, ezagupena duena (Frantziako arraza gisa) Nazioarteko Federazio Zinologikoan, molosoideen 2. atalean.\nEzaugarriak.\nOso antzeko definizioak ditu Pirinioetako mastin edo Nafarroako artzanor esaten denarekin alderatuta, txikixeagoa izan daiteke. Altuera gurutzean izan daiteke 70 eta 80 cm artekoa, eta emeetan 65 eta 75 cm artekoa, 2 cm-ko aldentzea onartzen delarik bakarrik estandarrekoa dela adierazteko. Aldiz Pirinioetako mastinetan, altueta minimoak markatuta daude (arrak 77 cm, emeak 72), eta 81/75 cm-tik gorakoak egokiagotzat jotzen dira.\nTxakur handi eta zuri edo zurixkak dira, eta kolorean estandarrak adierazten du kolore printzak eduki behar dituztela beti belarrietan. Aldiz Pirinioetako mastinek mantxarik gabeak izan behar dituzte belarriak. Halaber, aurpegia ilaje orokorraren kolorekoa dute, non mastinek maskara formako kolore aldaketa eduki ohi duten."}
{"id": "147576", "revid": "336", "url": "https://eu.wikipedia.org/wiki?curid=147576", "title": "Quark", "text": "Quarka oinarrizko partikula mota eta materiaren funtsezko osagai bat da. Quarkak hadroi izeneko partikula konposatuak eratzeko konbinatzen dira; hauetako egonkorrenak protoiak eta neutroiak dira, nukleo atomikoen osagaiak, alegia. Orokorrean, ikus daitekeen materia guztia quark mota batzuez eta elektroiez dago osatuta.\nQuarkek berezko zenbait propietate dituzte, hala nola karga elektrikoa, masa, kolore-karga eta spina. Partikula-fisikaren eredu estandarrean, quarkak oinarrizko lau elkarrekintzak jasaten dituzten partikula bakarrak dira: elektromagnetikoa, grabitazionala, elkarrekintza nuklear bortitza eta elkarrekintza nuklear ahula. Halaber, oinarrizko kargaren multiplo osoa ez den karga elektrikoa duten\u00a0 partikula bakarrak dira. Kolore-konfinamendua izeneko fenomeno baten ondorioz, quarkak ez dira inoiz isolatuta egoten; hadroien barruan baino ezin dira aurkitu. \nSei motatako quarkak daude, zapore deritzenak: \nU eta d quarkek, quark guztien masa baxuenak dituzte. Partikula-desintegrazio prozesua dela eta, quark astunenak azkar aldatzen dira u eta d quarketara; masa altuagoko egoera batetik masa egoera txikiagora bihurtzeko joera dagoelako beti. Hori dela eta, u eta d quarkak egonkorrak dira, eta unibertsoan ohikoenak; c, s, t eta b quarkak aldiz, energia handiko talketan baino ezin dira sortu.\nQuark zapore bakoitzeko, antiquark izeneko antipartikula dago, haren propietate batzuk magnitude bera baina kontrako zeinua dutenak (karga elektrikoa, esaterako).\nHistoria.\nErabilera eredu estandarrean.\nIkus gainera: Quark eredua\n1964. urtean[5], Murray Gell-Mann[24] eta George Zweig[`25][26] fisikariek Quark eredua proposatu zuten independenteki. Proposamen honen aurretik, 1961ean, Gell-Mannek partikulen sailkapenerako formulazio bat eskaini zuen: Eightfold Way izenekoa edo, termino tekniko batean esanda, SU(3) simetria mota[27]. Yuval Ne`eman fisikariak independenteki garatu zuen\u00a0 Eightfold Way antzeko eskema bat, urte berean gainera[28][29]. \nQuark teoria proposatzerakoan, \u201cpartikulen zoologikoan\u201d partikula askoren artean hadroi ugari zeuden. Gell-Mann eta Zweig ikertzaileen arabera, hadroiak ez ziren oinarrizko partikulak, baina quarken eta antiquarken arteko konbinazioaz osatuta zeuden. Haien eredua hiru motatako quarkez osatuta zegoen: \"up, down eta strange\"; eta hauetako bakoitzari spin eta karga elektrikoa bezalako propietateak ematen zizkioten[24][25][26] . Komunitate zientifikoak hainbat iritzi zituen gai honen inguruan. Eztabaida handia zegoen ea quarka izaki fisiko bat zen edo garai hartan zeharo ulertzen ez ziren kontzeptuak azaltzeko erabiltzen zen abstrakzio soil bat[30].\nUrtebete baino gutxiagoan, Gell-Mann-Zweig eredurako luzapenak proposatu ziren. Sheldon Glashowk eta James Bjorkenek laugarren quark zapore baten existentzia iragarri zuten: \"charm.\" Proposamen hori egin zen, hain zuzen, elkarrekintza nuklear ahula (quarkak hondatzeko aukera ematen duen mekanismoa) hobeto deskribatzeko, quarken eta leptoien kopurua berdintzeko eta mesoien [31] masak ondo birsortzen zuen masa formula inplementatzeko.\n1968an, Stanford Linear Accelerator Center (SLAC) gunean, dispertsio inelastiko sakonaren esperimentuak egin ziren, eta 1969ko urriaren 20an argitaratu ziren emaitzak. Esperimentu hauen bidez ikusi zen protoiak elementu (askoz) txikiagoak zituela bere barnean. Beraz, ondorioztatu zen protoia ez zela oinarrizko partikula bat[6][7][32]. Momentu horretan, fisikariek ez zuten izan objektu horiek quarkekin identifikatu, eta \"partoiak\" deitu zituzten (Richard Feynmanek asmatutako terminoa, alegia). Ordea, SLACen behatutako objektuak, geroago, u eta d quarkak bezala identifikatuko ziren, (u eta d quarkekin identifikatuko ziren), beste zaporeak aurkitu ahala[36]. Hala ere, \u201cpartoi\u201d termino kolektibo gisa mantendu da, hadroien osagaietarako (quarkak, antiquarkak eta gluoiak), hain zuzen ere[33][34][35] \u00a0.1990ean, Richard Taylor, Henry Kendall eta Jerome Friedmanek Fisikako Nobel saria jaso zuten SLACen egindako lanagatik. \nSLACeko dispertsio- esperimentuetatik, zeharka lortu zen baieztatzea s quarkaren existentzia ere: Gell-Mann eta Zweig-en\u00a0 hiru quarken ereduarentzat ezinbesteko osagaia izateaz gain, 1947an izpi kosmikoetan aurkitutako kaon (k) eta pion (\u03c0) hadroien azalpena eman zuen s quarkak[37]. \n1970ean, Sheldon\u00a0 Glashow, John Iliopoulos eta Luciano Maianik GIM siglarekin ezagutzen den mekanismoa aurkeztu zuten. Mekanismo honen bidez,\u00a0 zaporea aldatzen duten korronte neutralen behaketa ez- esperimentala azaltzeko eredu teorikoa proposatu zuten. Ohartu GIM izena hiruren abizenetik datorrela. Eredu teoriko horrek, c quarka (oraindik aurkitu gabea) behar zuen[38][39]. \n1973an, quarken ustezko zaporeen kopurua gaur egungo seietara igo zen, Makoto Kobayashi eta Toshihide Maskawa-k sumatu zutenean CPren haustearen behaketa esperimentala azal zitekeela beste quark bikote bat balego (azal zitekeela)[nb 3][40].\n1974ko azaroan, c quarkak ia aldi berean ekoitzi zituzten bi taldek (ikus Azaroko Iraultza) \u2013 bata SLACen, Burton Richterrek zuzenduta, eta bestea Brookhaven Laborategi Nazionalean, Samuel Tingek zuzenduta. C quarkak xarmaz lotu ziren mesoietan. Bi aldeek deskubritutako mesoiari bi sinbolo esleitu zizkioten, J eta \u03c8. Eta, ondoren, formalki honela ezagutu zen: J/\u03c8\u00a0 mesoia. Azkenean,\u00a0 aurkikuntza honek fisikarien komunitate konbentzitu zuen quark ereduaren baliotasunaz[35]. \nHurrengo urteetan iradokizun batzuk agertu ziren quark-eredua sei quarketara hedatzeko. Haim Harariren[41] 1975eko artikulua izan zen horietako bat. Artikulu hau lehenengoa izan zen \"goi\" eta \"behe\" terminoak erabiltzen quark gehigarrietarako[42]. \n1977an, Fermilabeko talde batek, Leon Ledermanek[43][44] zuzenduta, b quarka ikertu zuen. T quark-aren existentziaren adierazle sendoa izan zen hori; izan ere, t quarkik gabe, quarka egongo litzateke bikoterik gabe. \n1995. urtera arte ez zen aurkitu\u00a0 lehenengo t quarka.\u00a0 CDF[45] and D\u00d8[46] taldeak lortu zuen, Fermilab-en[5]. Espero zena baino masa handiagoa zuen behatutako quarkak[47], ia urrezko atomo batena bezain handia[48]. \nPropietate fisikoak.\nQuarkak ez daude aske naturan, baizik eta hadroiak osatuz agertzen dira. Hauek bi motatan banatzen dira:\nSei quark mota daude, eta bakoitzak bere zaporea, karga, isospin ahula eta masa ditu (propietate garrantzitsuenen artean). Quark bakoitzerako, propietate horien zerrenda bat hurrengo hau da[26]:\nLeptoien ondoan, quarkek inguratzen gaituen ia materia guztia osatzen dute. Gehiena, lehenengo bi quarkek osatzen dute, protoien eta neutroien nukleo atomikoak eratzen baitituzte.\nKarga.\nQuarkek energia elektriko zatikatua dute: zaporearen arabera,\u00a0 -\u2153\u00a0 edo +\u2154\u00a0 aldiz oinarrizko karga. \"Up\", \"charm\" eta \"top\" quarken (\"goi-motetako quarkak\" ere esaten zaie) karga +\u2154 e da eta \"down\", \"strange\" eta\u00a0 \"bottom\" quarken (\"behe-motetako quarkak\" esaten zaie) karga, aldiz, -\u2153 e da. Lehenengo hiru quark motei \"goi-motetako quarkak\" ere esaten zaie; bigarren motetakoak, ordea, \"behe-motetako quarkak\" dira. Antiquarkek dagozkien quarken kontrako karga dute, hau da, \"goi-motetako antiquarkek\" -\u2154 e-ko kargak dituzte eta \"behe-motetako antiquarkek\" +\u2153 e-ko kargak dituzte.\nHadroi baten karga elektrikoa hadroia osatzen duten quarken kargen batura da. Hadroiek karga osoak dituzte; izan ere, hiru quarken (barioiak), hiru antiquarken (antibarioiak) edo quark-antiquarken (mesoiak) konbinazioak zenbaki osoak dira[68].\nAdibidez, nukleo atomikoan, protoiak eta neutroiak 0 eta +1e kargak dituzte, hurrenez hurren: bi \"down\" quarkek eta \"up\" quark batek neutroia osatzen dute, eta bi \"up\" quarkek eta \"down\" quark batek protoia osatzen dute[12].\nSpin.\nSpina oinarrizko partikulen propietate bat da, eta haren norabidea askatasun-gradu garrantzitsu bat da. Batzuetan, objektu batek bere ardatzaren inguruan egiten duen birarekin konparatzen da; hala ere, eredu hori eskala azpiatomikoan ez da zuzena, oinarrizko partikulak puntualak direla uste baita.\nSpina Planck konstante murriztuaren (\u0127) unitateetan neurtzen den bektore baten bidez ordezka daiteke. Ardatzean zehar,\u00a0 quarkentzat, biraketa-bektorearen neurketa batek +\u0127/2 eta -\u0127/2 balioak bakarrik eman ditzake. Horren ondorioz, quarkak spin-\u00bd partikulen artean sailkatzen dira. Ardatz jakin bateko (z ardatza hitzarmenez) biraketa-elementuak har ditzakeen balioak gezi batez irudikatu ohi dia: gezi gora batez (goranzko gezi batez), +\u00bd balioa; eta gezi behera batez (beheranzko gezi batez), -\u00bd balioa. Adibidez, Z ardatzean +\u00bd spina duen \"up\" quarka u\u2191 sinboloz adierazi daiteke.\nInterakzio ahula.\nInterakzio ahula oinarrizko lau elkarrekintzetako bat da. Partikula subatomikoen arteko interakzio-mekanismo bat da, quarken koloreak aldatzea eragiten duena. Kolore aldaketa honek partikulen beta-desintegrazio eta alderantzizko beta-desintegrazio erradioaktiboa eragiten du. \nformula_1 \u03b2 desintegrazioa, hadroi notazioan\nformula_2 \u03b2 desintegrazioa, quark notazioan \nInterakzio bortitza.\nKromodinamika kuantikoaren arabera (QCD: Quantum Chromodynamics), kolore-karga izeneko propietatea dute quarkek. Quarken kasuan, hiru kolore bereiz daitezke: urdina, berdea eta gorria. Antiquarken kasuan: antiurdina, antiberdea eta antigorria. Quark batek kolore balio bakar bat izango du, ausazkoa dena.\u00a0 Quarken kolore horiek, QCD-ren legeen ondorioz,\u00a0 beste quarken koloreekin interakzioak sortzen dituzte.\nQuarkak partikula bat osatzeko elkartzen direnean, sortutako partikula horrek kolore propietatea izango du ere, elkartutako quarken koloreen konbinazioaren ondorio dena. Hiru koloreen konbinazio desberdinez kargatutako quarken arteko erakarpen- eta aldarapen-sistemari interakzio bortitza deritzo, interakzio hau gluoi izeneko partikula subatomiko batek eragiten du.\nBaldin partikula batek kolore mota baokitzetik kantitate bera badu, partikularen konfigurazio berezi horri, \u201ckolore neutraltasuna\u201d deritzo. Kolore neutroko bi partikulak erakarpen-indarra eragingo diote elkarri; aldiz, partikula biak ez badira kolore neutrokoak, aldarapen-indarra eragingo diote elkarri.\nMasa.\nBi kontzeptu erabiltzen dira quark baten masa adierazteko: batetik, aldiuneko quark-masa, berez, quark baten masari berari dagokiona; eta, bestetik, quark-masa osagarria, aldiuneko quark-masa eta quarkaren inguruko gluoi-partikulen eremuaren masaren batura. Masa horiek oso balio desberdinak izan ohi dituzte. Hadroi baten masa osagarri gehiena, quarkaren aldiuneko masatik etorri beharrean, quarkak elkartzen dituzten gluoietatik dator. Gluoiak, berez, masa gabekoak diren arren, energia daukate (kromodinamika kuantikoaren lotura-energia, hain zuzen) eta horrek asko laguntzen dio hadroiaren quarkaren masa osagarriari (erlatibitate bereziaren arabera energia eta masa baliokideak dira).\nAdibidez, protoi batek (2u eta 1d quarkez osatua) gutxi gorabehera 938 MeV/c2-ko masa du. U quarkaren aldiuneko masa 2 MeV/c^2 ingurukoa da, eta d quarkarena 5 MeV/c^2 ingurukoa. Beraz, masa horretatik quarken aldiuneko masa 9 MeV/c2 baino ez da, gainerako masaren zati handi baten jatorria gluoien lotura-energia izanik. \nQuarkak gluoietatik isolatzea oso zaila denez, quarkaren aldiuneko masa kalkulatzea oso zaila da eta, beraz, bere balioa ez da guztiz zehatza.\nTamaina.\nKronodinamika kuantikoan, quarkak zero tamaina duten partikula puntualtzat hartzen dira. 2014. urtean lortutako froga esperimentalen arabera, quarkak ez dira 10\u22124\u00a0 aldiz protoiaren tamaina baino handiagoak; esate baterako, 10\u221219 metro baino gutxiagoko tamaina izan dezakete.\nKanpo estekak.\n[1] \"Quark (subatomic particle)\". \"Encyclop\u00e6dia Britannica\". Retrieved 29 June 2008.\n[4] R. Nave. \"Quarks\". \"HyperPhysics\". Georgia State University, Department of Physics and Astronomy. Retrieved 29 June 2008.\n[24]M. Gell-Mann (1964). \"A Schematic Model of Baryons and Mesons\". \"Physics Letters\". 8 (3): 214\u2013215. Bibcode:1964PhL...8..214G. doi:10.1016/S0031-9163(64)92001-3.\n[25] G. Zweig (17 January 1964). \"An SU(3) Model for Strong Interaction Symmetry and its Breaking\" (PDF). \"CERN Document Server\". CERN-TH-401.\n[26] G. Zweig (21 February 1964). \"An SU(3) Model for Strong Interaction Symmetry and its Breaking: II\". \"CERN Document Server\". CERN-TH-412.\n[5] B. Carithers; P. Grannis (1995). \"Discovery of the Top Quark\" (PDF). \"Beam Line\". 25 (3): 4\u201316. Retrieved 23 September 2008.\n[27]M. Gell-Mann (2000) [1964]. \"The Eightfold Way: A Theory of Strong Interaction Symmetry\". In M. Gell-Mann, Y. Ne'eman (ed.). \"The Eightfold Way\". Westview Press. p. 11. ISBN 978-0-7382-0299-0.\nOriginal: M. Gell-Mann (1961). The Eightfold Way: A Theory of Strong Interaction Symmetry (Report). California Institute of Technology Synchrotron Laboratory. doi:10.2172/4008239. CTSL-20 \u2013 via University of North Texas.\n[28] Y. Ne'eman (2000) [1964]. \"Derivation of Strong Interactions from Gauge Invariance\". In M. Gell-Mann, Y. Ne'eman (ed.). \"The Eightfold Way\". Westview Press. ISBN 978-0-7382-0299-0.\nOriginal Y. Ne'eman (1961). \"Derivation of Strong Interactions from Gauge Invariance\". \"Nuclear Physics\". 26 (2): 222. Bibcode:1961NucPh..26..222N. doi:10.1016/0029-5582(61)90134-1.\n[29] R. C. Olby; G. N. Cantor (1996). \"Companion to the History of Modern Science\". Taylor &amp; Francis. p. 673. ISBN 978-0-415-14578-7.\n[30] A. Pickering (1984). \"Constructing Quarks\". University of Chicago Press. pp. 114\u2013125. ISBN 978-0-226-66799-7.\n[31] B. J. Bjorken; S. L. Glashow (1964). \"Elementary Particles and SU(4)\". \"Physics Letters\". 11 (3): 255\u2013257. Bibcode:1964PhL...11..255B. doi:10.1016/0031-9163(64)90433-0.\n[6] E. D. Bloom; et al. (1969). \"High-Energy Inelastic \"e\"\u2013\"p\" Scattering at 6\u00b0 and 10\u00b0\". \"Physical Review Letters\". 23 (16): 930\u2013934. Bibcode:1969PhRvL..23..930B. doi:10.1103/PhysRevLett.23.930.\n[7] M. Breidenbach; et al. (1969). \"Observed Behavior of Highly Inelastic Electron\u2013Proton Scattering\". \"Physical Review Letters\". 23 (16): 935\u2013939. Bibcode:1969PhRvL..23..935B. doi:10.1103/PhysRevLett.23.935. OSTI 1444731. S2CID 2575595.\n[32]J. I. Friedman. \"The Road to the Nobel Prize\". Hu\u1ebf University. Archived from the original on 25 December 2008. Retrieved 29 September 2008.\n[33]R. P. Feynman (1969). \"Very High-Energy Collisions of Hadrons\" (PDF). \"Physical Review Letters\". 23 (24): 1415\u20131417. Bibcode:1969PhRvL..23.1415F. doi:10.1103/PhysRevLett.23.1415\n[34]S. Kretzer; H. L. Lai; F. I. Olness; W. K. Tung (2004). \"CTEQ6 Parton Distributions with Heavy Quark Mass Effects\". \"Physical Review D\". 69 (11): 114005. arXiv:hep-ph/0307022. Bibcode:2004PhRvD..69k4005K.\n[35]D. J. Griffiths (1987). \"Introduction to Elementary Particles\". John Wiley &amp; Sons. p. 42. ISBN 978-0-471-60386-3.\n[36]M. E. Peskin; D. V. Schroeder (1995). \"An Introduction to Quantum Field Theory\". Addison\u2013Wesley. p. 556. ISBN 978-0-201-50397-5.\n[37] V. V. Ezhela (1996). \"Particle Physics\". Springer. p. 2. ISBN 978-1-56396-642-2.\n[38]S. L. Glashow; J. Iliopoulos; L. Maiani (1970). \"Weak Interactions with Lepton\u2013Hadron Symmetry\". \"Physical Review D\". 2 (7): 1285\u20131292. Bibcode:1970PhRvD...2.1285G. doi:10.1103/PhysRevD.2.1285.\n[39]D. J. Griffiths (1987). \"Introduction to Elementary Particles\". John Wiley &amp; Sons. p. 44. ISBN 978-0-471-60386-3.\n[40]M. Kobayashi; T. Maskawa (1973). \"CP-Violation in the Renormalizable Theory of Weak Interaction\". \"Progress of Theoretical Physics\". 49 (2): 652\u2013657. Bibcode:1973PThPh..49..652K. doi:10.1143/PTP.49.652. hdl:2433/66179.\n[41] H. Harari (1975). \"A New Quark Model for hadrons\". \"Physics Letters B\". 57 (3): 265. Bibcode:1975PhLB...57..265H. doi:10.1016/0370-2693(75)90072-6.\n[42] K. W. Staley (2004). \"The Evidence for the Top Quark\". Cambridge University Press. pp. 31\u201333. ISBN 978-0-521-82710-2.\n[43] S. W. Herb; et al. (1977). \"Observation of a Dimuon Resonance at 9.5 GeV in 400-GeV Proton\u2013Nucleus Collisions\". \"Physical Review Letters\". 39 (5): 252. Bibcode:1977PhRvL..39..252H. doi:10.1103/PhysRevLett.39.252. OSTI 1155396.\n[44] M. Bartusiak (1994). \"A Positron named Priscilla\". National Academies Press. p. 245. ISBN 978-0-309-04893-4.\n[45] F. Abe; et al. (CDF Collaboration) (1995). \"Observation of Top Quark Production in \np\np\nCollisions with the Collider Detector at Fermilab\".\"Physical Review Letters\". 74 (14): 2626\u20132631. arXiv:hep-ex/9503002. Bibcode:1995PhRvL..74.2626A. doi:10.1103/PhysRevLett.74.2626. PMID 10057978. S2CID 119451328.\n[46] S. Abachi; et al. (D\u00d8 Collaboration) (1995). \"Observation of the Top Quark\". \"Physical Review Letters\". 74 (14): 2632\u20132637. arXiv:hep-ex/9503003. Bibcode:1995PhRvL..74.2632A. doi:10.1103/PhysRevLett.74.2632. PMID 10057979. S2CID 42826202.\n[47] K. W. Staley (2004). \"The Evidence for the Top Quark\". Cambridge University Press. p. 144. ISBN 978-0-521-82710-2.\n[48] \"New Precision Measurement of Top Quark Mass\". Brookhaven National Laboratory News. 2004. Archived from the original on 5 March 2016. Retrieved 3 November 2013.\n[68] C. Quigg (2006). \"Particles and the Standard Model\". In G. Fraser (ed.). \"The New Physics for the Twenty-First Century\". Cambridge University Press. p. 91. ISBN 978-0-521-81600-7.\n[12] M. Munowitz (2005). \"Knowing\". Oxford University Press. p. 35. ISBN 978-0-19-516737-5.\n\"Erreferentziak wikipedia gazteleraz\"\n[23] LHCb collaboration; Aaij, R.; Beteta, C. Abell\u00e1n; Ackernley, T.; Adeva, B.; Adinolfi, M.; Afsharnia, H.; Aidala, C. A.; Aiola, S.; Ajaltouni, Z.; Akar, S. (2 de marzo de 2021). \u00abObservation of New Resonances Decaying to J/\u03c8K+ and J/\u03c8\u03d5\u00bb. \"Physical Review Letters\" 127 (8): 082001. Bibcode:2021PhRvL.127h2001A. PMID 34477418. S2CID 232092368. arXiv:2103.01803. doi:10.1103/PhysRevLett.127.082001.\n[8] collaboration, LHCb; R., Aaij,; B., Adeva,; M., Adinolfi,; A., Affolder,; Z., Ajaltouni,; S., Akar,; J., Albrecht, \"et al.\" (13 de julio de 2015). \u00abObservation of $J/\\psi p$ resonances consistent with pentaquark states in ${\\Lambda_b^0\\to J/\\psi K^-p}$ decays\u00bb. \"arxiv.org\". doi:10.1103/PhysRevLett.115.072001. Consultado el 15 de octubre de 2016. \u00abThe prospect of hadrons with more than the minimal quark content [...] was proposed by Gell-Mann in 1964 [1] and Zweig, followed by a quantitative model for two quarks plus two\n[24] \u00abObservation of a strange pentaquark, a doubly charged tetraquark and its neutral partner.\u00bb. 5 de julio de 2022. Consultado el 5 de julio de 2022.\n[25] \u00abSummary of Top Mass Results - March 2007\u00bb. Consultado el 8 de enero de 2008.\n[26] \u00abLa masa de los \"quarks\"\u00bb (en ingl\u00e9s). Consultado el 8 de enero de 2008."}
{"id": "147577", "revid": "58701", "url": "https://eu.wikipedia.org/wiki?curid=147577", "title": "Alfredo Bryce Echenique", "text": "Alfredo Bryce Echenique (Lima, 1939ko otsailaren 19a - ) idazle peruarra da, bizirik dauden gaztelerazko idazlerik ezagunenen artean dagoena.\nParisko Unibertsitatean ikasi zuen Frantsesezko literatura, Latinoamerikako idazle arrakastatsuen garaian. Liburu ezagunena \"Un mundo para Julius\" da."}
{"id": "147578", "revid": "3591", "url": "https://eu.wikipedia.org/wiki?curid=147578", "title": "Euskal artzain txakur", "text": "Euskal Artzain Txakurra Euskal Herriko bertako artzain-txakur batzuen txakur arraza izendapen ofiziala da, bi aldaera nagusi dituena:\n1995eko ekainetik du estandarra ezarria Eusko Jaurlaritzak. 2011 eta 2020 bitartean ofizialki 470 banako egon ziren erregistratuta ofizialki, bi aldaeren artean.\nArraza izendapen hauek ez dute onarpenik Nazioarteko Federazio Zinologikoaren zerrendetan, non, aldiz Pirinioetako artzain txakurraren bi aldaerek, mutur motzekoa eta ile luzekoa, badauden.\nArrazaren historia.\nEuskal artzainek betidanik erabili dituzte artaldeak gidatzeko baina baita ere behi samaldak, zaldi azienda eta ahuntz taldeak gobernatzeko ere. Baserriak zein artaldeak zaintzeko ere erabili ohi dira, nahiz eta lantegi honetarako bertako bi artzanor arrazak gehiago erabili diren. Pirinioetako mendiko zakurrak eta nafar artzanorak hain zuzen.\nTxakur hauetan oinarriturik hasi ziren Euskal Herrian egun hain ezagunak diren artzain-txakurren lehiaketak ospatzen.\nArrazaren biziraupena kolokan dago XXI. mendean. \"Euskal Artzain Txakurraren Adiskideak\" elkarteak bultzatuta, EHUko \"Biomics\" ikerketa taldeak egin zuen azterlanean ondorioztatu zuten euskal artzain txakurra egoera larrian zegoela."}
{"id": "147581", "revid": "136675", "url": "https://eu.wikipedia.org/wiki?curid=147581", "title": "Arequipa", "text": "Arequipa (gaztelaniaz ahoskatua) Peruko hegoaldean eta barnealdean dagoen hiria da, herrialde osoko bigarren populatuena dena eta izen bereko departamenduko hiriburua. Hego Andeetako oasi batean kokatua dago(2.300 m itsasoz gainetik), El Misti izeneko sumenditik hurbil.\n\"La Ciudad Blanca\" ezizena eman diote eta 2000. urtean UNESCOk herrigune historikoa Gizateriaren Ondaretzat izendatu zuen.\nArtzapezpikutegia da. Merkataritza gune garrantzitsua da eta Ehungintza eta janari industria ditu.\nHistoria.\nEspainiarrek sortu zuten, Manuel de Carvajalen eskutik, 1540 urtean. Arequipa izugarri hazi zen Potos\u00edko zilar meatzeak aurkitu zirenetik, haien itsasorako bidearen erdian izaki. XIX. mendearen bukaera arte bakartu samar egon delarik, arkitektura kolonialeko eraikuntza asko gorde ditu. Hiru lurrikara handi jasan ditu (1868, 1958 eta 1960)."}
{"id": "147582", "revid": "336", "url": "https://eu.wikipedia.org/wiki?curid=147582", "title": "Inuyama gaztelua", "text": "Inuyama gaztelua (japonieraz \u72ac\u5c71\u57ce, Inuyama-j\u014d), Japoniako Aichi prefeturako Inuyama hirian dagoen gaztelu japoniar bat da. Inuyama gaztelua, Japonian daudenetatik Edo aroa baino lehen eraiki zen hamabi gazteluetako bat da.\nHistoria.\nInuyama gaztelua ziuraski, jatorrizko eraikuntza mantentzen dutenen artean Japoniako gaztelurik antzinakoenetako bat da, 1440an eraikia izan zena. Heian aroko liburu bat den Engishikiaren arabera Harigane tenplua bere tokitik mugitua izan zen gaztelua jarri ahal izateko. Gotorlekuak zenbait gehikuntza jasan zituen denboran zehar eta egungo dorreak 1537an eraiki zituen Oda Nobunagaren osaba zen Oda Nobuyasuk.\nGaztelua Matsudaira klanaren zerbitzariak ziren Naruse familiaren boteregunea izan zen. Inuyama gaztelua, Japoniako gaztelu guztietatik jabego pribatukoa izan zen eta Altxor Nazional estatusa duen bakarra da. Gobernuak gaztelua Meiji berrezarpenaren erreformen arabera desjabetu zuen. 1891n gaztelua lurrikara baten ondorioz kaltetua izan zen eta Naruse familiari itzulia izan zen 1895ean konpondu eta mantentzeko baldintzarekin. Gaztelua berriki Inuyama hiriari saldua izan zen eta Aichi prefekturako gobernuari uzteko prozesuan dago."}
{"id": "147583", "revid": "12788", "url": "https://eu.wikipedia.org/wiki?curid=147583", "title": "Saint-Denis basilika", "text": "Saint-Denis basilika () estilo gotikoko eliza katolikoa da, Saint-Denis hirian dagoena, Paristik bost kilometro iparraldera, Frantziako Sena Saint-Denis departamenduan. Jatorrian abadia eliza, Saint Denisko elizbarrutiko katedrala da 1966tik.\nHistoria.\nBehe Erromatar Inperioaren garaitik jada existitzen zen hilerri bat Saint-Denisen. IV. mendean mausoleo bat eraiki zen gaur egun aldare nagusia dagoen toki berean. V. mendean Santa Genovevak inguruko lurrak erosi eta eliza bat eraikiarazi zuen, merovingiar garaian bi aldiz handitua izan zena, bereziki Dagoberto I.aren erregealdian. 630. urte inguruan bertan San Dionisio lurperatua izan zen (Parisko lehen gotzaina) bere beste bi lagunekin batera: Rusticus apaiza eta Eleuth\u00e8re diakonoa. 750 inguruan santutegi berri bat eraikitzen hasi zen Pepin Laburraren aginduz. Karolingiar garaian basilika erako eliza bat eraiki zen, hiru nabe eta transeptu batekin.\nSuger abadea.\nSuger ospe handiko abadea izan zen bere gaitasun anitzengatik. Irudimen handia izan zuen eta bizitzaren arlo guztietan zerbait esateko izan zuen beti (erlijioan, politikan, administrazioan, ekintza militarretan eta noski, arkitekturan). Garaiko errege Luis VI.aren aholkularia izandako honen nortasuna aski islatu zen Saint-Denisko abadian. San Denis protagonista garrantzitsuenetariko bat dugu. Frantziako patroia zenez gero, santurik ospetsuena zen. Bere erlikiak bere izeneko abadian gordeta zeuden. Hortaz, Saint-Denisko abadia hau, Frantziako erromesaldi gunerik bisitatuena zen. Gainera, 1124tik aurrera, \"Lendit\"a (Frantziako jaialdi erlijioso bat) ospatzen hasi zen bertan. Hau egundoko diru sarrera izan zen abadiarentzat, egun horretan feria handi bat eratzen baitzen Saint-Denisen. Denis santuaren erlikietaz aparte, Karlomagno erregeak Lur Santutik ekarritako Nekaldiaren erlikiak gordeta omen zeuden ere. Suger abadeak guzti hau aprobetxatu zuen kondaira patriotikoak idazteko, kronika historikoak balira bezala. Ondorioz, abadiak geroz eta ospe gehiago hartuz joan zen.\nHugo Kapeto hil zenetik basilikan Frantziako erregeen hilobiak daude, Filipe I.a Frantziakoarena izan ezik, Saint-Beno\u00eet-sur-Loireko monasterioan lurperatua izan zena. Kapetoar leinuko lehen erregea izan zen Hugo Kapeto Saint Denisko abade laikoa izan zen, abadiaren indarra bere boterea indartzeko probestu zuena.\n1291ko abuztuaren 22an, Nikolas IV.ak Orvieton sinatutako bulda batek Zelestino III.arena berretsi zuen, non Saint-Denisko erlijiosoei zigor kanonikorik ez jasotzearen pribilegioa ematen zen, zetorren tokitik zetorrela (bertako abadeena izan ezik), Saint-Denisko abadiak aita santuaren baimen berezirik ez zuen arren. Frantziako erregeak Saint Denisko abadiara otoitz egitera eta Oriflama hartzera joaten ziren gerrara edo gurutzadetara joan aurretik.\nFrantziako Erlijio Gerretan, protestanteak eta katolikoak elkarren aurka borrokatu ziren 1576an gudu bortitz batean, eta 1593an Henrike V.a Frantziakoak protestantismoari uko egin zion.\nEzaugarriak.\nSan Denis katedral berria kontutan izan behar dugu. Suger eraikuntza berri bat egiteko beharrean aurkitu zen, gero eta erromes gehiago mugitzen baitzen bertara. 1124tik aurrera proiektu berrirako dirutza biltzen hasi zen. 1140an burualdea eraikitzen hasi zen. Sugerrek jakituria teknikoak ez zituen arren, berritze arkitektonikoen alde apostua egin zuen eraikuntza honetan. Gotikoaren ernamuina Sugerrek bere barnean zeramatzala esan daiteke. Hiru fasetan eraiki zen Saint-Denis berria, aurreko eliza karolingiarra bota ondoren. Lehendabizi, mendebaldea eraiki zen; ondoren burualdeari ekin zioten (burualde argitsu bat lortuz); azkenik nabe nagusia proiektatu zuten (Suger hil eta gero bukatu zen). Esan daiteke, sistema metafisikoak, diseinu artistikoa zeharo eragindu zuela eraikuntza honetan. Sugerri esker izan zen hau. Abade honek, normandiar arkitekturaren zenbait ezaugarri bereganatu zituen eta Saint-Denisen islatu: \"Porta Caeli\" kontzeptua esaterako (mendebaldeko sarrerari garrantzia eman eta ez honen dorreei) edo gurutze gangaren erabilpena. Proventzatik, ikonografia hartu zuen (Azken Epaiketaren gaia). San Bernardok zer egina izan zuen baita Sugerren proiektu arkitektonikoan: eraikuntzari sinbologia edo espiritualitatearen zentzua ematea. Sugerren nahia izan zen, eraikuntza miresgarri hori begi fisikoekin ikusi ordez, \u201carimaren begiekin\u201d ikustea, benetako eta azkenengo egia somatu ahal izateko. Baina zalantzarik gabe, elizgizon honen benetako berritzapena, argiaren erabilpena izan zen. Mirespen hau, ezaguna den Pseudo-Aeropagitatik zetorkion. Teologo horren influentzia jasan zuen eta hortaz, Saint-Denis beiratez bete zuen, gune sakratu batean bihurtuz. Arkitektura mistiko bat martxan jarri zuen. Katedral horretan, sistema proportzionalak eta \"lumen\"arekin erlazionatutakoak elkar nahastu ziren eta Suger, \u201cteologia eraikitzen zuen arkitekto\u201d batean bihurtu zen. Azken finean, Sugerrek ez zituen gotikoaren formak asmatu, baina bai sinbolismo teologiko indartsu bat eman forma horiei. Hori izan zen gotikoaren arrakastaren arrazoia Frantzian. Espiritu eta estilu berri hau, ondorengo katedral guztientan aplikatu zen: Chartres, Reims, Amiensen...\nSaint-Denis eta bere ondarea.\nDagoberto I.a izan zen Saint-Denisen lurperatua izatea nahi izan zuen lehen erregea. Izan ere, eta Saint-Denisek duen Frantziako erregeen nekropoli izaera kontuan hartua, basilikak paper garrantzitsu bat izan du Frantziako ondarearen historian.\n1793an hilobiak profanatuak izan ziren, eta hondakinak tumulu baten lurperatu ziren. Napoleon Bonapartek lehen zaharberritzeak agindi zituen 1805ean. Iraultzan zehar erregeak kriptan kokatutako hezurtegi batean lurperatuak izan ziren. 1816an Luis XVIII.a Frantziakoak errege nekropolia berreraikitzea agindu zuen. Borboitarren hondakinak kriptara itzuliak izan ziren.\nSaint-Denisko basilika Frantziako monumentu historikoen zerrendako lehena da 1840tik.\nBasilikaren zaharberritze lanetan parte hartu zuten arkitektoen zerrenda:\nBasilikan dauden beste arte lan ugarietako bat Aristide Cavaill\u00e9-Collek eraikitako lehen organoa da. Musika tresna honek, Aristidek 23 urte zituenean eraiki zuena, berarekin berrikuntza ugari dakartza, munduan prototipo bakarra bihurtuz, zeinekin organo erromantikoaren garaia hasten den (era berean organo klasiko frantziartzat hartzen den arren). Hiru teklatu eta pedal sorta batean (gehi beste eskuzko lau teklatu) banatutako hirurogeitabederatzi jokoz hornitua, ia oso-osorik bere jatorrizko egoeran mantentzen da, eta, inongo zalantzarik gabe Frantziako musika tresnarik ederrenetako bat da.\nBasilika katedral izendatua izan zen Saint-Denis-en-Franceko elizbarrutia 1966an sortu ondoren.\nPresbiterioa konpondu arren, Saint-Denisko alkateak faltan bota zituen 2006ko Ondarearen Jardunaldiak probestuz, hegoaldeko fatxada (14 milioi euro), harria eta mendebaldeko fatxadako arkupe erromatarrak zaharberritzeko proiektuak aurkeztea, baita beirateak ere, plastikozko beste batzuengatik ordezkatu zirenak.\nBasilika eta museoa.\nLehen eraikuntza erromaniko estilokoa zen. Saint-Denisko benitoar abadia eraikin aberats eta ospetsu bat zen Sugerren partehartzeari esker, bertako abadea izan zena 1122 eta 1151 bitartean. Sugerrek antzinako eliza karolingiarra berritu nahi zuen San Dionisioren erlikiak erakutsi ahal izateko, koro berri batean kokatuz: horretarako funtsezkoa zen argia pasatzen uzten zuten leihoak asko goratzea.\nSugerrek bere gotzaindegiko eliza nagusiaren eraikuntza amaitzea erabaki zuen, eta horretarako Sensko Done Eztebe katedral berriaren estiloan (jada nabaritzen hasi zena) inspiratu zen.\n1140an mendebaldeko eraikin berri bat eraikiarazi zuen, erromatar garaiko eredu normandiarretan inspiratuz, Saint-\u00c9tienne de Caeneko abadia kasu. 1144an basilikaren koruaren sagaratzeak arkitektura berri baten iritsiera irudikatu zuen. Deanbulatorioaren printzipioa absideko kaperarentzat berriz hartuz eta bikoiztuz, kaperak gainjartzea erabaki zuen, aurretik isolatuta zeudenak, kontrahorma soil baten bidez bananduz. Kaperetako bakoitzak beirateez apaindutako leiho talde biki handi batzuen bidez jasoko zuen argia. Gangatuak arku zorrotz gurutzearen teknika hartu zuen, zutabeen indarra hobeto banatzea ahalbidetzen duena.\nGaur egun monumentua publikoari irekia dago eta bi espaziotan banatua dago.\nLurperatutako erreginak.\nLuis IX.ak ezetz esan zion Isambur Danimarkakoaren lurperaketari. Isabel Hainautekoa, Filipe Augustoren emaztea zena, Parisko Notre-Dame katedralean lurperatua izan zen."}
{"id": "147584", "revid": "69477", "url": "https://eu.wikipedia.org/wiki?curid=147584", "title": "Saint Denis Basilika", "text": ""}
{"id": "147587", "revid": "9442282", "url": "https://eu.wikipedia.org/wiki?curid=147587", "title": "Haur jaioberri", "text": "Haur jaioberria 27 egun edo gutxiagoko haur bat da, erditze normalez edo zesarea bidez jaioa.\nJaioberri garaia oso garrantzitsua da, oso denbora tarte laburrean aldaketa ugari gertatzen direlako. Jaioberritan arazoren bat izanez gero, ondorio nabarmenak ekar ditzake pertsona horren bizitza osorako.\nArriskuak.\nBere bizitzako lehenengo 30 egunean, arazo \"jaiotzetikoak\" eta \"genetikoak\" ager daitezke.\nEra egokian arituz gero, arazo hauek aurkitu, aurreikusi eta tratatu ahal dira. Horri esker, jaioberriak dituen gaixotasunak zaindu eta ken daitezke.\nJaioberriak ezaugarri desberdinak dauzka, berezko faktore edo bere amaren faktoreen ondoriozkoak. Bestalde, jaiotzerako orduan, umetokitik kanpoko giroa ez da atsegina jaioberriarentzat. Beraz, gaixotasun bat garatu daiteke konturatu gabe. Horregatik, jaioberria kontu handiz zaindu behar da eta arreta handia jarri."}
{"id": "147588", "revid": "44506", "url": "https://eu.wikipedia.org/wiki?curid=147588", "title": "Cura\u00e7ao", "text": "Cura\u00e7ao (nederlanderaz \"Cura\u00e7ao\", papiamentuz: \"K\u00f2rsou\") Karibe itsasoan dagoen uharte bat da, Venezuelako kostaldearen aurrean. Herbehereetako Erresumako herrialde osatzaile bat da. Hiriburua Willemstad da.\nAruba, Bonaire eta Cura\u00e7ao uharteen artean handiena eta populatuen da. 444 kilometro koadroko azalera du eta 141.766 biztanle (2009an).\n2010eko urriaren 10ean Holandarren Antillak desegin zirenean, Cura\u00e7ao herrialde osatzaile bilakatu zen. Data horren aurretik, Uharte Lurraldea zen."}
{"id": "147591", "revid": "336", "url": "https://eu.wikipedia.org/wiki?curid=147591", "title": "Herbehereetako Antillak", "text": ""}
{"id": "147592", "revid": "1545", "url": "https://eu.wikipedia.org/wiki?curid=147592", "title": "Sachsenhausen", "text": "Sachsenhausengo Kontzentrazio Esparrua Oranienburgen (Brandenburgo, Alemania) kokatutako kontzentrazio esparrua izan zen. Naziek sortu zuten 1936an aurkari politikoak, judu, ijito, homosexual, milaka gerra preso eta Jehovaren Lekukoak. Milaka komunista hil zituzten esparru honetan, 18 nazionalitate ezberdinetakoak."}
{"id": "147594", "revid": "336", "url": "https://eu.wikipedia.org/wiki?curid=147594", "title": "Orbaizetako gudua", "text": "Orbaizetako gudua Konbentzio Gerrako gudaldia izan zen, 1794ko urriaren 15 eta 17ren artean gertatua, Bon Adrien Jeannot de Moncey buru zuen Mendebaldeko Pirinioetako Armada frantziarraren eta Osunako dukea buru zuen espainiar armadaren artean. Gudua, eta baita gerra bera ere, Frantziako Iraultzako Gerren zati bat besterik ez zen izan eta, garaipenaren ondoren, frantziarrek Nafarroako iparraldea hartu zuten.\nAurrekariak.\n1793an gatazka aipagarririk izan ez zen arren, hurrengo urtean mendebaldeko Pirinioak guduzelai bilakatu ziren. Jacques L\u00e9onard Muller jenerala Mendebaldeko Pirinioetako Armadaren buru bilakatu zenetik aitzina, borrokak izan ziren Hendaian, otsailaren 5ean, Izpegi mendatean, ekainaren 3an, eta Beran, ekainaren 23an. Uztailaren bukaeran, Mullerrek hiru dibisioi eman zizkion Monceyri (harena eta Henri Delabordek eta Jean Henri Guy Nicolas de Fr\u00e9gevillek zuzendutakoak). Horri esker, Baztan haraneko guduan garaipena lortzeaz gain, Monceyk Pasaia, Donostia eta Tolosa konkistatu zituen. Mailaz igota, Iru\u00f1ea hartzeko planak egin zituen.\nGudua.\n1794ko urriaren 15ean, Monceyk aurrera egiteko agindua eman zien bere 46.000 soldaduei, hau da, Delaborde, Fr\u00e9geville, Jean Mauco, Thomas-Alexandre Dumas eta Jean-Antoine Marbot buru zuten dibisioei. Operazioan, Antoine Digonet, Pierre Rouch\u00e9, Louis Hyacinthe Le Feron, Pierre Bories de Castelpers, eta Jean Daniel Pinet brigada-jeneralak izan ziren brigadetako buruzagiak. Aurrez aurre, Osunako dukearen 13.000 espainiarrak zituzten. Manuel Cagigal, Antonio Filangieri, Frias eta de la Canada Iba\u00f1ez markesa ziren espainiar komandanteak.\nIba\u00f1etatik eta Baztan haranetik hegoalderantz eraso zuten frantziarrek, Iru\u00f1ea jomuga zutela. Mendebaldean Leitzatik Lekunberrirantz jo zuten. Erdialdean, Doneztebetik, Donamarian barrena, eta Elizondotik, Belaten barrena, Soraurenerantz abiatu ziren. Ekialdean, Orreagatik abiaturik, Urrobi eta Irati ibarretarantz jo zuten. Ahal bezainbeste etsai inguratzea zen Monceyren nahia.\nUrriaren 15ean, Delaborderen dibisioak Filangieriren gizonei egin zien eraso Mezkiritzen. Frantziarrek 11 oinezko batailoi eta bi granadari-batailoi zituzten, 640 dragoi eta husar baino gehiago. 4.000 espainiar soldaduetatik, 200 hil eta 724 preso hartuak izan ziren. Ez dago frantziar hildako kopuruaren berri.\nUrriaren 16an frantziarrek Lekunberri hartu zuten, eta Hiriberri biharamunean. Ekialdean, urriaren 15ean Orbaizetako arma olaz jabetu ziren. Espainiako Itsas Armadak Iratiko oihanean zuen masta-lantegia eta Eugiko arma ola ere frantziarren esku geratu ziren. Baina misioko ordezkariek ez zuten baimenik eman tropek aurrera egiteko, eta erasoa Iru\u00f1era iritsi gabe gelditu zen. Espainiar soldadu gehienek ihes egitea lortu zuten. Agintari batek Delaborderi egotzi zion horren errua. Guztira, espainiarrek 4.000 lagun eta 50 kanoi galdu zituzten. Frantziar galerak ez dira ezagutzen.\nOndorioak.\nGaraipenak Iru\u00f1eko zitadelara gerturatu zituen frantziarrak. Hala ere, espainiar armadarentzat masta-lantegia eta bi arma olak galtzea izan zen txarrena. Ekialdean Mendi Beltzako guduan garaipena lortu ondoren, gerra frantziarren aldera lerratu zen. Eritasun agerraldi hilgarri batek geldiarazi zituen frantziar operazioak 1794\u20131795eko neguan. 1795eko ekainean, Monceyk mendebalderantz jo eta Gasteiz eta Bilbo hartu zituen. 1795eko uztailaren 22ko Basileako Bakeak eman zion amaiera gerrari.."}
{"id": "147598", "revid": "336", "url": "https://eu.wikipedia.org/wiki?curid=147598", "title": "Jehovaren Lekuko", "text": ""}
{"id": "147599", "revid": "114279", "url": "https://eu.wikipedia.org/wiki?curid=147599", "title": "Sint Maarten", "text": "Sint Maarten (nederlanderaz; ingelesez \"St. Maarten\") Karibe itsasoan dagoen San Martin uhartearen hegoaldeko aldea da, Herbehereetako Erresumaren parte. Uhartearen iparraldeko zatia Frantziari dagokio. Herbehereetako Erresumako herrialde konstituiente bat da. Hiriburua Philipsburg da.\n2010eko urriaren 10ean Herbehereetako Antillak desegin zenean Sint Maarten herrialde konstituientea bilakatu zen. Data honen aurretik Uharte Lurraldea zen."}
{"id": "147601", "revid": "336", "url": "https://eu.wikipedia.org/wiki?curid=147601", "title": "Baztan haraneko gudua", "text": "Baztan haraneko gudua Konbentzio Gerrako gudaldia izan zen, 1794ko uztailaren 23aren eta abuztuaren 1aren artean gertatua, Bon Adrien Jeannot de Moncey buru zuen Mendebaldeko Pirinioetako Armada frantziarraren eta Ventura Caro buru zuen espainiar armadaren artean. Gudua, eta baita gerra bera ere, Frantziako Iraultzako Gerren zati bat besterik ez zen izan eta, garaipenaren ondoren, frantziarrek Gipuzkoa konkistatu zuten.\nAurrekariak.\nSans-culotteen kanpamenduko gudua.\n1793ko urriaren 5ean, Mendebaldeko Pirinioetako Armadaren buruzagi nagusi izendatu zuten Jacques L\u00e9onard Muller jenerala. 1793. urtea gatazka aipagarririk gabe igaro bazen ere, hurrengo urtean mendebaldeko Pirinioak guduzelai bilakatu ziren. Otsailaren 5ean, Jos\u00e9 de Urrutia y de las Casasek eraso egin zion Mendebaldeko Pirinioetako Armadari Hendaiatik gertu, baina Louis Dubouquet buru zuen frantziar dibisioak eutsi zion 13.000 espainiar oinezkoen erasoari. 335 espainiar eta 235 frantziar hil ziren batailan..\nNafarroako erasoak.\nEkainaren 3an, Lavictoire jenerala buru zuen frantziar osteak eraso egin zien espainiarrek Berderizen (Baztan) zituzten fortinei, eta baita hartu ere. Lefranc jeneralaren 2.000 soldaduak, berriz, oldarka sartu ziren Izpegiko espainiar gotorlekuan, Donibane Garazitik 13,5 kilometro mendebaldera. Espainiarrek Erratzu aldera ihes egin behar izan zuten. Erratzuko eta Otsondoko beste kokagune batzuk ere egun horretan hartu zituzten frantsesek.\nEkainaren 23an, Ventura Caro jeneral gorena saiatu zen Urru\u00f1ako Kalbariomendi hartzen, baina haren 8.000 oinezko eta 500 zaldunak azpiratuak izan ziren. 500 espainiar gudari hil edo zauritu ziren, eta 34 preso hartuak izan ziren; frantziarrak, berriz, 30 hil eta 200 zauritu ziren.\nGudua.\nArgintzu mendia.\nEkainean lortutako garaipenen ondorioz, frantziarrak Baztan haranean sartu ziren. Mullerrek haranean espainiarrek zituzten posizioak erasotzeko agindua eman zion Monceyri. Uztailaren 10ean, Antoine Digonet zuzenduriko 4.000 frantziarrek Zamorako oinezko batailoia eta \"L\u00e9gion Royal\" eraso zuten Elizondotik 10 kilometrotara hegoalderantz dagoen Argintzu mendian. Defendatzaileek 314 erori izan zituzten, tartean Saint-Simon markesa. Gudua izan eta gero, errepublikazaleek 49 erregezale sarraskitu zituzten.\nBaztan.\nMonceyk bere bi dibisoi zituen, hau da:\nUztailaren 23an, Monceyk espainiarrak eraso zituen Baztanen, Elizondon eta Donezteben. Uztailaren 27 eta 30rako, espainiar defentsak gaindituak zirenez, defendatzaileek Bidasoa jarraitu zuten itsasorantz. Erori eta presoen datua ezezaguna bada ere, frantziarrek 200 espainiar eta 4 kanoi hartu zituzten. Abuztuaren 1ean, Monceyren 12.000 soldadu Irun eta Hondarribia artean dagoen San Martzial gainak erasotzeko gai izan ziren. Maniobrak setiatua, Vicente de los Reyesek 2.000 soldadu eta 300 kanoi errenditu zituen. Frantziarrek 600 erori izan zituzten.\nOndorioak.\nMonceyren erasoari esker Bidasoan zegoen frontea erori zen. Abuztuaren 2an frantziarrek Pasaia eta hurrengo egunean Donostia konkistatu zituzten eta haiekin batera 1.700 preso eta 90 kanoi. Erasotzaileek apenaz ez zuten eroririk izan. Tolosa ere laster okupatu zuten."}
{"id": "147603", "revid": "336", "url": "https://eu.wikipedia.org/wiki?curid=147603", "title": "Izar bitar", "text": "Izar bitar bat amankomuneko masa zentru baten inguruan elkarrekiko orbitatzen duten bi izarrez ostatutako izar sistema bat da. Berriki eginiko ikerketek izarren kopuru handi bat gutxienez bi izarrez osatutako sistemen zati direla iradokitzen dute. Sistema anizkoitzek ere, hirukoak, laukoak edo baita bost izar edo gehiagokoak ere izan daitezkeenak, izar bitar izena jasotzen dute, Alfa Centauri A eta B eta Proxima Centauriren kasuan bezala.\nUnibertsoan dauden izar bitar ugariei esker astronomoek izar hauek bi izar edo gehiago modu erratuan lotzen dituzten sistema optikoetatik ezberdintzeko moduak garatu ahal izan dituzte. Nahasketa hau, elkarrengandik oso urrun eta elkarren arteko grabitate erakarpenik ez duten bi izar gure ikuspegitik elkarrengandik oso gertu ikusten direnean gertatzen da. Gertatu izan da, baita ere, argitasun aldakorreko izarrak izar bitar itzaltzaile bezala ikusi izana, benetan hala izan ez arren.\nElkarrengandik modu independentean eboluzionatzeko bezain urrun orbitatzen ari diren izar bikoteak badauden arren, askotan izar bitarrak hain distantzia laburrera daude ezen euren banakako eboluzioa bere kideak jasaten dituen aldaketengatik eraldatua dela. Sistema hauek, orduan, batasun bat bezala eboluzionatzen dute, beste era batera ezinezkoak izango liratekeen objektuak sortuz.\nTerminologia.\n\"Izar bitar\" izena William Herschelek garatu zuen 1802an \"Benetako izar bikoitz bat -Erakarpenaren legeei esker elkarrekin sistema batean eratzen diren bi izarren elkarketa\". Elkarrekin dauden bi izarrek izar bikoitzak dirudite. Oso litekeena da izar bikoitzak sistema bitar bezala ikustea: bi izarrak, baina, elkarrengandik oso urrun egon daitezke, baina lurretik baino ez dira ikusten norabide berean. Mota honetako izar bitar faltsuak \"bitar optiko\" edo \"pare optiko\" deituak dira. Teleskopioaren asmakuntzarekin pare mota hauetako asko aurkitu ziren. Herschelek 1780an izar bitarrak ziruditen 700 izar pareren orientazioa eta separazioa neurtu zituen eta horietatik 50ek inguru bi hamarkadatan zehar behatuz ibili ondoren orientazioa aldatu zutela ikusi zuen.\nBenetako izar bitar bat beste bi izar edo gehiagorekin batera orbita batekin biratzen duena da. Teleskopioen bidez bi izarrak bitarrak direla ikus daitekeenean, sistema mota hauek \"bitar bisual\" deitzen dira. Beste kasu batzuetan izar bitar bat detektatzeko erabiltzen den metodoa igorritako argiaren Doppler efektua da eta izarra bitarra dela izarraren espektroskopia baten azterketa batekin adierazten da. Bitar mota hauek bitar espektroskopiko deitzen dira."}
{"id": "147604", "revid": "98220", "url": "https://eu.wikipedia.org/wiki?curid=147604", "title": "Machete", "text": "Machete 2010ean Robert Rodriguezek idatzi, ekoitzi eta zuzendutako filma da. 2007an Quentin Tarantinok eta berak \"Grindhouse\" filmerako egindako balizko \"trailer\" baten zabalpena da, non Danny Trejok \"Spy Kids\" filmean jokatutako pertsonaia bera antzezten duen: Machete, hain zuzen ere.\nArgumentua.\nMachete (Danny Trejo) antzinako mexikar polizia arnegaria etorkin ilegal bihurtu da Texasen. Michael Booth (Jeff Fahey) enpresariak McLaughlin senataria (Robert De Niro) hiltzeko kontratatzen du Machete baina amarru batean sartzen da. Sartana Rivera agentea (Jessica Alba), Sh\u00e9 (Michelle Rodriguez) eta Padre-ren (Cheech Marin) laguntzari esker Machetek bere mendekua izango du."}
{"id": "147605", "revid": "1545", "url": "https://eu.wikipedia.org/wiki?curid=147605", "title": "Matxete", "text": ""}
{"id": "147606", "revid": "1545", "url": "https://eu.wikipedia.org/wiki?curid=147606", "title": "Machete (filma)", "text": ""}
{"id": "147608", "revid": "880", "url": "https://eu.wikipedia.org/wiki?curid=147608", "title": "Papiamentu", "text": ""}
{"id": "147609", "revid": "17", "url": "https://eu.wikipedia.org/wiki?curid=147609", "title": "Matrikula", "text": ""}
{"id": "147611", "revid": "119347", "url": "https://eu.wikipedia.org/wiki?curid=147611", "title": "\u00c9mile, ou De l'\u00e9ducation", "text": "\u00c9mile, edo Hezkuntzaren gainean () Jean-Jacques Rousseau filosofoak idatzitako liburua da, XVIII. mendetik eragin handia izan duena pedagogia eta hezkuntzaren filosofian. \u00c9mile izeneko gazte eta bere irakaslearen arteko harremana deskribatzen du, haurtzarotik nerabezarora, aldi berean gizakiaren eta gizartearen arteko harremanari eta gizakiaren hezkuntzari buruzko bere ideiak azalduz. Berrikuntza moduan, hezkuntza arrazionalismoaren mendean jarri, gizaki guztiei dagokiela adierazi eta gizaki eta mundu hobe baterako izan behar duela ezartzen du idazlanak, gizakiak berez dituen ontasunak aprobetxatuz. Frantziako Iraultzak ekarri zituen hezkuntza-aldaketetan eragin nabarmena izan zuen, geroztik hezkuntza sistema publikoak garatu baitziren.\nUme izatetik hiritar izatera.\nGizona hobetu daitekeelako ustea da liburu honen oinarria. Jaiotzerakoan, gizona ez da ezer, eta gerora izango den guztia bilakaera baten ondorio da. Umea aldi berean hazten da gorputzez eta adimenez: hasieran sentipenak besterik ez ditu, gero sentimenezko arrazoiaz baliatzen da, eta adimenezko arrazoiaz, eta, azkenik, kontzientzia moralaz jabetzen da. Rousseauk beraz heziketa metodo bat landu zuen liburu horretan, inguruak gizonengan duen eragin handian oinarritua.\nBitartekorik gabeko heziketa proposatu zuen alegia. Umeak berez eta bere baitan aurkituko du dena, eta maisua gehiago izango da begirale irakasle baino, ez dio umeari irakasbiderik emango, berez aurkiaraziko dizkio, ordea. Maisuak bi zeregin nagusi izango ditu: naturari egiten utzi, batetik, eta umearen bihotza biziotik eta haren adimena aurreiritzitik begiratu, bestetik.\nUmearen barne askatasuna errespetatu beharra da Rousseauren pedagogia guztiaren oinarria. Eta zoriona da liburu honen beste alderdi nagusia. Rousseaurentzat, umearen heziketak zoriontsua behar du, umea ume baita eta ez egiteko bidean den pertsona heldu bat."}
{"id": "147612", "revid": "105290", "url": "https://eu.wikipedia.org/wiki?curid=147612", "title": "Banku zentral", "text": "Ekonomian, herrialde bateko banku zentrala da moneta sistema kontrolatu eta finantza sistema erregulatzen duen erakunde zentralizatua. Zehatzago, ondorengo eginkizunak ditu besteak beste: herrialdearen dibisa eta urre-erreserbak gorde, dirua jaulki, beste bankuen funtzionamenduari buruzko arauak ezarri eta bankuei dirua mailegatzea.\nInteres tasak bankuei egindako maileguen bitartez kontrolatzen dituzte, bankuek aldi berean bezero partikularrei emango dizkieten maileguen interesa ere finkatuko duena. Moneta eskaintza diru jaulkipen eta bankuek gordailu guztietatik eduki behar duten diruaren zenbatekoa edo kutxa-koefizientearen bitartez kontrolatzen dute, besteak beste. Estatuarekiko askotariko harremanak izan dituzte historian.\nBanku zentraletako jarduerak eta erantzukizunak.\nBanku zentralaren funtzioak honakoak izan daitezke:"}
{"id": "147614", "revid": "6327", "url": "https://eu.wikipedia.org/wiki?curid=147614", "title": "Maratoi (hiria)", "text": ""}
{"id": "147616", "revid": "201", "url": "https://eu.wikipedia.org/wiki?curid=147616", "title": "Saturnoren eraztun", "text": ""}
{"id": "147618", "revid": "448", "url": "https://eu.wikipedia.org/wiki?curid=147618", "title": "Maratoiko gudua", "text": ""}
{"id": "147622", "revid": "69477", "url": "https://eu.wikipedia.org/wiki?curid=147622", "title": "Saint Denisko Basilika", "text": ""}
{"id": "147624", "revid": "6327", "url": "https://eu.wikipedia.org/wiki?curid=147624", "title": "Neonato", "text": ""}
{"id": "147627", "revid": "201", "url": "https://eu.wikipedia.org/wiki?curid=147627", "title": "Merovingiar", "text": ""}
{"id": "147630", "revid": "448", "url": "https://eu.wikipedia.org/wiki?curid=147630", "title": "Antonio Zabala", "text": ""}
{"id": "147631", "revid": "7162", "url": "https://eu.wikipedia.org/wiki?curid=147631", "title": "Karlos V.aren gaztelua", "text": ""}
{"id": "147632", "revid": "56334", "url": "https://eu.wikipedia.org/wiki?curid=147632", "title": "Hondarribiko gaztelua", "text": "Hondarribiko gaztelua edo Karlos V.aren gaztelua Gipuzkoako Hondarribia udalerrian dagoen antzinako gaztelu bat da, udalerri honetako eraikin esanguratsuenen artean kokatzen da.\nAlde Zaharrean dago, Armen plazan, eta Jasokundeko eta Sagarrondoko Andre Maria elizaren alboan.\nHistoria.\nLaukizuzen oinarria duen gotorlekua da, Erdi Aroaren amaieran Antso II.a Nafarroakoak eraiki zuelarik. Gerora, 1194an Antso VI.a Nafarroakoa muinoaren gainaldera zabaldu zuen. 1200an Alfontso VIII.a Gaztelakoak Gipuzkoa bereganatu zuenean, jada leku hartan gaztelu bat bazela egiaztatu zen. Beranduago, Errege-erregina katolikoek gaztelu berri bat eraiki eta ondoren Karlos I.a Espainiakoa eta V.a Alemaniakoak handitu eta zaharberritzea agindu zuen (hortik gaur egun hain hedatua dagoen gazteluaren izendapena), horretarako artilerria plataforma laukizuzen bat eraiki zen, hau eraikinaren aurrealdearen ezaugarri nagusia bilakatuko zelarik.\nHistoriako zatirik handienean koartel gisa eta militar plaza horretako agintariaren egoitza bezala erabilia izan zen. Historiaren gertakizun ugari jasan izan zituen. 1660an espainiar infanta eta gerora Luis XIV.a Frantziakoa erregea izango zena Faisaien uhartean ezkondu behar zirenean espainiar errege familiaren egoitza izan zen. 1794an frantziar gudarosteek zeharo hondatu zuten.\nXX. mendearen hasieran eraikinaren hondakinak besterik ez ziren gelditzen. 1968an zaharberritua eta Paradore Nazionala bihurtua izan zen, gaur egun funtzio horrekin jarraitzen du, Gipuzkoan mota hortako ostatu bakarra delarik."}
{"id": "147633", "revid": "880", "url": "https://eu.wikipedia.org/wiki?curid=147633", "title": "Iberiar goi lautada", "text": ""}
{"id": "147634", "revid": "880", "url": "https://eu.wikipedia.org/wiki?curid=147634", "title": "Erdialdeko Mendigunea (Espainia)", "text": ""}
{"id": "147635", "revid": "880", "url": "https://eu.wikipedia.org/wiki?curid=147635", "title": "Massif Central", "text": ""}
{"id": "147636", "revid": "880", "url": "https://eu.wikipedia.org/wiki?curid=147636", "title": "Leongo Mendiak", "text": ""}
{"id": "147637", "revid": "880", "url": "https://eu.wikipedia.org/wiki?curid=147637", "title": "Mendigune ardenatarra", "text": ""}
{"id": "147638", "revid": "880", "url": "https://eu.wikipedia.org/wiki?curid=147638", "title": "Mendigune armorikarra", "text": ""}
{"id": "147639", "revid": "6327", "url": "https://eu.wikipedia.org/wiki?curid=147639", "title": "K\u00f2rsou", "text": ""}
{"id": "147640", "revid": "880", "url": "https://eu.wikipedia.org/wiki?curid=147640", "title": "Vosges mendiak", "text": ""}
{"id": "147641", "revid": "448", "url": "https://eu.wikipedia.org/wiki?curid=147641", "title": "Joxe Mari Iriondo", "text": ""}
{"id": "147642", "revid": "96586", "url": "https://eu.wikipedia.org/wiki?curid=147642", "title": "Omar Sharif", "text": "Omar Sharif (), benetako izen-deiturez Michel Demitri Shalhoub (Alexandria, 1932ko apirilaren 10a - Kairo, 2015eko uztailaren 10a) egiptoar aktorea izan zen.\nBizitza.\nSiriar-libanoar jatorria zuen. 1954tik 1960ra film batzuk egin zituen Egipton. 1962an, David Leanen \"Lawrence of Arabia\"-n parte hartu zuen. Harrezkero, nazioarteko zinemagintzan lan egin zuen, gehienbat galai paperak betez. Ospe handia bereganatu zuen \"Genghis Khan\" eta \"Funny Girl\" filmekin.\n1963an Taldeko gizonezko aktore onenaren Oscar sarirako izendatua izan zen; Urrezko Globo saria, berriz, hiru aldiz irabazi zuen: 1963an \"Lawrence of Arabia\" filmarekin, Urteko izar berriarena eta Taldeko aktore onenarena eta, azkenik, 1965an \"Doctor Zhivago\" filmarekin, Film onenaren Urrezko Globo Saria - Drama atalean."}
{"id": "147646", "revid": "1545", "url": "https://eu.wikipedia.org/wiki?curid=147646", "title": "Bertrand du Guesclin", "text": "Bertrand du Guesclin militar eta kondestable frantziar bat izan zen, Bretainiako Dinan herritik gertu dagoen La Motte-Broonsen 1314 eta 1320 bitartean jaioa eta Auverniako Chateauneuf-de-Randonen hil zena 1380ko uztailak 13an. Du Guesclin ospetsua da bere herrialdean Ingalaterraren aurkako Ehun Urteko Gerran izan zuen, baita Espainian ere Henrike II.a Gaztelakoak bere anaia Pedro I.a Gaztelakoaren aurka egin zituen kanpainetan parte hartu zuelako.\nJatorria.\nSenseko dama zen Joana Malesmainsekoaren eta Motte-Broonseko jauna zen Roberto II.a du Guesclinen sei seme-alabetatik nagusiena zen. Heroiaren eleberritutako lehen biografien arabera Bugian jatorria zuen errege berbere baten ondorengoa izango litzateke, Aquin izenekoa, VIII. mendearen erdialdean Armorikan bizitzen jarri zena, non Glay izena eman zion gaztelu bat eraiki zuen, Aquin izenarekin elkartuta Glayaquin abizena sortu zuena, ondoren Gleaquin, Gleasquin, Gueaclin eta DuGuesclin bihurtu zena. Elezaharrak Aquin erregeak, Karlomagnok garaitua, hain azkar ihes egin zuela ezen urte bete baino ez zuen seme bat utzi zuela gehitzen du, garaileak Giacquin izenarekin bataiarazi zuena. Beste bertsio baten arabera Duguesclin familia Dinan leinukoa zen, Avangour eta Lavalekoekin elkartu zena. Familiaren enbor bezala Richer delako bat ere aipatzen da, Gaycliceko gazteluko jauna, XI. mendearen lehen erdian bizi izan zena.\nBere itsustasuna mitikoa zen: \"buru handi, gorputz handi, berna labur, begi txiki baina begirada bizi eta sarkorreko gizon hark\" garai hartako kronikari baten arabera, oso mesede gutxi zor zizkion naturari: \"Ni oso itsusia naiz, zioen, emakumeen maitasuna irabazi ahal izateko, baina, aldiz, etsaiak nire beldur izatea lortzen dut\". Eta, hain zuzen ere, bere indarra izugarria zen, armak paregabeko trebetasunez erabiltzen zituen eta gogorra eta bortitza zen."}
{"id": "147648", "revid": "201", "url": "https://eu.wikipedia.org/wiki?curid=147648", "title": "Maraton (hiria)", "text": ""}
{"id": "147651", "revid": "96586", "url": "https://eu.wikipedia.org/wiki?curid=147651", "title": "Telesforo Aranzadi", "text": "Telesforo Arantzadi Unamuno (Bergara, Gipuzkoa, 1860 - Bartzelona, 1945eko otsailaren 12a) euskal herritar antropologo bat izan zen. Aranzadi Zientzia Elkarteak haren omenez darama izena. Migel Unamunoren senitartekoa zen amaren aldetik.\nBiografia.\nLehen urteak.\nHiru urte besterik ez zituenean, gurasoak Bilbora joan ziren bizitzera, Unamunotarren amak, hots, Telesfororen amonak, bertan zeukan \"La Vergaresa\" izeneko gozotegian lan egitera, Gurutzeko kaleko 7. zenbakian. Familia lehen solairuan bizi zen, Unamuno-Jugotarrekin batera. Farmazia-ikasketak egin zituen, ez zientziarako zaletasuna zuelako bakarrik, baizik eta, oso herrena zenez, bere ezintasun fisikorako lanbide sedentario egokia iruditzen zitzaiolako. Ikasketak amaitutakoan, aparteko saria jaso zuen \"Estudio sobre los insectos vesicantes en sus aplicaciones a la farmacia\" lanarengatik.\nGaztaroa.\nIkasketak Madrilen egin ondoren, Farmazian (1882) eta Natura Zientzietan (1889) doktoratu zen. Bitartean, antropologiaz zaletzen hasia zen. Arlo horrek bizitzaren ardura nagusia beretu zion, beste eremu askotan lan egin bazuen ere: marrazkigintza, musika, etnologia, paleontologia eta abar. 1891n, 31 urte zituela, Parisko Antropologia Elkarteak saritu zuen \"El pueblo euskalduna\" lanarengatik, euskal etniari buruz ikuspegi antropologikotik egindako lehen ikerlanetakoa, hain zuzen. 1895ean Granadako Unibertsitatearen Farmazia Fakultateko Mineralogia eta Zoologia katedra eskuratu zuen. 1887an, Madrilgo Historia Naturaleko museoan Antropologia saila sortu zutenean, Interesa piztu zitzaionez, arlo horretan zenbait lan egin zituen. 1897an Zientzietako Errege Akademiaren saria jaso zuen zehaztasun handiko \"Setas y Hongos en el Pa\u00eds Vasco\" lanarengatik. 1899an Bartzelonako Farmazia Fakultateko Botanika katedra lortu zuen, eta behin betiko egoitza bertan finkatu. 1917an Bartzelonako Unibertsitateak Antropologia katedra ezarri zuen, eta Aranzadi hautagai bakarra izendatu. 1920an, Antropologiako katedradun egin zen, Bartzelonako Unibertsitateko Zientzia Fakultatean, 1931n erretiratu zen arte.\nArkeologia lana.\n1905etik aurrera, Euskal Herriko leize, harrespil eta trikuharriak aztertzeari ekin zion. 1917an Jose Migel Barandiaran ezagutu zuen (bera baino hogeita hamar urte gazteago zen), eta Enrique Egurenekin batera, Aralarko trikuharriak ikertu zituzten hirurek. Aralarren eta Euskal Herrian barrena egindako lanen lehen emaitzak 1921eko \"Eusko-Folklore Urtekaria \"agerkarian plazaratu ziren eta europar etnologoen laudorioak bildu. Hogei urteko azterlanaren bidez, antropologia eta paleontologia datu garrantzitsu ugari bildu zuen Aranzadik.\nHego Euskal Herri osoan egindako bilketa lanez gain, Iberiar Penintsulako geografian zehar ere lan handia egin zuen (Katalunia, Sierra Nevada, etab.). Indusketa lanak berak bakarrik edota lankide batzuekin (Ansoleaga, Eguren, Barandiaran, etab.) egiten bazituen ere, azpimarratzekoa da Luis de Hoyos S\u00e1inz irakaslearen lankidetza. Arantzadi-Barandiaran-Eguren historiaurreko ikerketarako lan-taldea horrelaxe sortu zen, 1936ko gerra zibilak hiru ikerlariak sakabanatu zituen arte. Antropologia, Etnologia edo Natur Zientzien alorreko Elkarte askotako kide izan zen: Moskuko Historia Natural, Antropologia eta Etnografiaren Adiskideak (1910); Portugalgo Antropologia eta Etnografia Elkartea (1919); Erromako Antropologia Elkartea (1921); Madrilgo Real Academia de la Historia (1924); Berlingo Instituto Arkeologikoa, etab. Europan egiten ziren topaketetan esku hartu ohi zuen.\n1936an bere aurkikunde garrantzitsuenetakoa egin zuen: Euskal Herrian ordu arte inoiz aurkitu zen burezur zaharrena, hain zuzen. Itziarren eginiko aurkikunde horrek Madeleine Arora arte eraman zuen euskal gizakiaren antzinatasuna. Gerra piztutakoan, Bartzelonara itzuli eta bertan hil zen, 85 urterekin. Espasa Entziklopediako lankidea, Natur Zientziak eta Antropologia sailetan esku hartu zuen. Europako hizkuntza nagusiak zekizkienez, G. Humboldt, Frizzi, Haberlandt eta beste zenbaiten lanak itzuli zituen. Antropologia (antropometria, kraneologia, etab.), etnografia eta geografia alorreko lan ugari argitaratu zuen atzerriko zein Espainiako aldizkari adituetan. Bertako aldizkarietan ere artikulu asko argitaratu zuen, \u00abRIEV\u00bb, \u00abEuskal-Erria\u00bb, \u00abEuskalerriaren alde\u00bb, \u00abYakintza\u00bb, \u00abHermes\u00bb, eta abarretan. Liburuen, artikuluen eta beste argitalpenak bilduz, guztira hirurehun idazlan eman zituen argitara.\nOroimena.\n1985eko abenduan, Telesforo Arantzadiren omenezko astea antolatu zuten Bergaran. Aste hartan, Bergarako ikertzaile ospetsu horren nortasuna eta lanak glosatu zituzten hainbat hitzaldi egin ziren. Azkenik, astea amaitzeko, Jose Miguel Barandiaran buru zuen ekitaldi batean, \"Telesforo de Aranzadi. Vida y obra\" deritzon liburua aurkeztu zuten, Angel Goikoetxea Markaidak idatzia eta Aranzadi Zientzia Elkarteak argitaratua. Gizon handi horren figura ahaztezina eta haren ekarpenak zirela eta, Natur Zientzien Taldea (Aranzadi Zientzia Elkartearen lehenbiziko izena) sortu zutenek haren \"Aranzadi\" deitura aurretik paratzea erabaki zuten."}
{"id": "147652", "revid": "448", "url": "https://eu.wikipedia.org/wiki?curid=147652", "title": "Engrazio Aranzadi", "text": ""}
{"id": "147653", "revid": "1545", "url": "https://eu.wikipedia.org/wiki?curid=147653", "title": "Cassini-Huygens", "text": "Cassini-Huygens Saturno planeta eta bere ilargiak aztertzea helburu duen tripulatu gabeko misio espazialari deritzo. NASA, ESA eta ASI espazio agentzien arteko proiektu bateratua da.\nZundak bi zati ditu. Lehenak Cassini izena du, amerikarrek egin dute eta behatoki espaziala da. Bere egitekoa Saturnori, haren eraztunei eta haren sateliteei argazkiak egitea da, eta beren eremu magnetikoa, argi espektroa eta atmosfera analizatzea. Huygens moduluaren egitekoa, berriz, Titani argazkiak ateratzea, eta materia bizigabean biziaren eragile diren nitrogenoa, hidrogenoa eta karbonoa agertzen ote diren frogatzeko erreakzio kimikoak egitea da.\nJaurtiketa 1997ko urriak 15ean egin zen eta Saturnoren inguruan orbitatzen 2004ko uztailak 1ean hasi zen. 2004ko abenduak 25ean zunda ontzitik banandu zen gutxi gora-behera 02:00 UTCetan. Zunda Saturnoren ilargirik handiena den Titanera 2005eko urtarrilak 14an iritsi zen, une horretan ilargiaren lurrazalera jaitsi zelarik informazio zientifikoa biltzeko asmoz. Saturno orbitatzen duen lehen ontzia da, baita planeta hau bisitatzen duen laugarren giza gailua ere.\nCassini ontziaren helburu nagusiak jarraian aipatzen diren hauek dira:\nHistoria.\nIzena.\nGalileok 1610ean ikusi zuen Saturno, lehen teleskopioaren laguntzaz. Baina Christiaan Huygens nederlandarrak identifikatu zuen 1655ean eta berak marraztu zuen planeta inguratzen duen eraztuna. Urte berean hauteman zuen gainera Titan, Saturnoren lehen satelitea. Jean-Dominique Cassinik, Luis XIV.a Frantziakoa erregealdiko astronomorik onenak, berriz, Japet, Rhea, Tethys eta Dione aurkitu zituen 1671-1684 bitartean. Cassini izan zen, era berean, 1675ean eraztunean bere izena duen gune ilun bat aurkitu zuena. Zunda horrek Saturnoren ikerketan aitzindari izan ziren bi gizonak omentzen ditu, beraz.\nProiektua.\nFrantses bati eta austriar bati bururatu zitzaien 1982an proiektu honen ideia, Daniel Gautierri eta Wing Ip. Emiseri. 1984an proposatu zioten NASAri eta 1989an onartu zuten Europako eta Estatu Batuetako gobernuek.\nCassini-Huygens ontzia 1997ko urriak 15ean aireratu zen Ca\u00f1averal Lurmuturreko estaziotik bi etapako Titan IV B suziri baten bidez."}
{"id": "147654", "revid": "6327", "url": "https://eu.wikipedia.org/wiki?curid=147654", "title": "Ramon Armendaritz Barrios", "text": ""}
{"id": "147655", "revid": "448", "url": "https://eu.wikipedia.org/wiki?curid=147655", "title": "Pedro Ursua", "text": ""}
{"id": "147656", "revid": "6327", "url": "https://eu.wikipedia.org/wiki?curid=147656", "title": "Ursua jauregia", "text": ""}
{"id": "147657", "revid": "448", "url": "https://eu.wikipedia.org/wiki?curid=147657", "title": "Sebero Altube", "text": ""}
{"id": "147658", "revid": "1830", "url": "https://eu.wikipedia.org/wiki?curid=147658", "title": "Ekoizpen-modu", "text": "Marxismoan, ekoizpen-modua ekoizpen-indarrren garapen-maila (lehengaiak, kapitala eta lana) eta ekoizpen-harremanak (ekoizpena garatzen den harreman ekonomiko eta sozialak, erakundeak eta ideologia alegia) biltzen ditu. Halatan, Marxen iritziz, ekoizpen-modua ondasunak eta zerbitzuak ekoizteko behar den teknikaz haraindi, gizartean eta ekonomian oinarritzen duen kontzeptu bat da. Marxek bost ekoizpen modu ezberdin bereizi zituen, historian izandako gizarte-ereudekin bat datozenak: komunala, esklabista, feudala, kapitalista eta komunista.\nTerminoa, 1846ko Karl Marx eta Friedrich Engelsen \"Ideologia alemaniarra\" liburuan agertu zen lehen aldiz.\nEkoizpen-modu desberdinak marxismoaren arabera.\nMarxek, bere analisirako ekoizpen modu desberdinak erabili zituen eta literatura marxistak horrela egituratu izan ditu historiaren arabera\u02d0\nEkoizpen-modu definitu hauez gain, badaude eztabaidatuak izan diren beste ekoizpen-modu batzuk."}
{"id": "147659", "revid": "448", "url": "https://eu.wikipedia.org/wiki?curid=147659", "title": "Gurutz Sarasola", "text": ""}
{"id": "147660", "revid": "90204", "url": "https://eu.wikipedia.org/wiki?curid=147660", "title": "Ahate buztanluze", "text": "Ahate buztanluzea (\"Anas acuta\") \"anatidae\" familiaren ahate ez-domestikoa da.\nUdan iparraldeko Europan, Asian eta Ipar Amerikan bizi da. Neguan hegoalderantz migratzen da eta orduan agertzen da Euskal Herrian.\nDeskribapena.\nAhate handia da, 51-66 cm arteko luzera eta 79-87 cm arteko hego-zabalera ditu. Arra emea baino dezente handiagoa da, arrak 1.360 gramo pisa ditzake eta emeak 1.135 gramo gehienez. Ahate liraina da, lepo luzea duena eta buztana ere luzea, hortik bere izena.\nSexu dimorfismo handia du, anatida gehienek bezala. Arrak txokolate koloreko burua du eta alboetan marra zuri fin bat lepoan bat egiten dutena. Bularraldea ere zuria du. Gainerako gorputza grisa da, lerro fin finez apaindua, eta ipurtaldea berriz zuria luma beltzez bukatzen dena. Hegoetan luma beltz batzuk baditu eta ispilutxoa berdea da. Mokoa luze samarra da eta beltza, baina alboetan kolore urdina dauka. Ahatearen ezaugarri nabarmenena buztanaren erdian dituen bi luma luzeak dira. Emeak kolore arreak ditu eta ispilutxoa ere marroia du, ertz zuriz mugatua. Mokoa ere arrarena baino ilunagoa da. Gainerako anatida emeetatik bereitzen duena buztaneko luma luzeak dira.\nEklipsean dauden arrek emearen antzeko lumaia hartzen dute, baina beren lumaiaren patroia nabaritzen da.\nAzkar egiten du hegan, horretarako hegoak pixka bat atzerantz bideratzen ditu. Lurrean ongi ibiltzen da eta igerilari ona ere bada.\nHabitata.\nKumatzeko sakonera txikiko hezeguneak atsegin ditu eta ur ertzetako zelaiak erabiltzen ditu. Negu partean kostaldean edo kostaldetik gertu dauden hezeguneak erabiltzen ditu, Txingudiko padura edota Salburuko parkea adibidez.\nUgalketa garaitik kanpo hegazti taldekoia da eta multzo handiak osatzen ditu beste anatida espezie batzuekin batera.\nElikadura.\nBelarjalea da, baina dieta osatzeko intsektuen larbak eta moluskuak ere jaten ditu. Igerian ari dela burua murgildu eta hondoko lokatzetan bilatzen du janaria. Lepo luzea duenez 30 cm-tako sakoneraraino iristen da. Lehorrean zekaleen haziak jaten ditu eta lurretik errizomak eta tuberkuluak ateratzen ditu.\nUgalketa.\nNeguan hasten dituzte eztei dantzak eta ugaltzeko lurraldeetara iristen direnerako bikoteak eratutadaude. Emeak egiten du habia, ur ertzean dagoen zuloa izaten da eta landare hondarrez eta lumatxaz estaltzen du. 7-9 arrautza zurixka jartzen ditu, batzutan berde edo gris tono suabea dutenak. 22-24 egunetan zehar txitatzen ditu eta txitak jaio eta ordu gutxitara gai dira beren kabuz elikatzeko. Hurrengo egunetan emeak zaindu eta elikatuko ditu eta 40-45 egun dituztenean erabat garaturik egongo dira. Harrapariek arrautzak jaten badituzte bigarren kumaldi bat izaten dute.\nEzagutu izan den ahate buztanluze zaharrenak 27 urte eta bost hilabete hartu zituen, Herbehereetako ahate bat izan zen.\nTaxonomia.\nEspeziea lehendabizikoz Linnaeusek deskribatu zuen, \"Systema naturae\" 1758ko bere liburuan hain zuzen ere. \"Anas acuta\" izena eman zion, latinez \"Anas\" \"ahatea\" da eta \"axuta\" berriz \"zorrotza\".\nIpar hemisferioan hedadura handia hartzen duen arren ez zaio azpiespezierik ezagutzen."}
{"id": "147661", "revid": "1545", "url": "https://eu.wikipedia.org/wiki?curid=147661", "title": "Anas acuta", "text": ""}
{"id": "147663", "revid": "119347", "url": "https://eu.wikipedia.org/wiki?curid=147663", "title": "Ahate buruzuri", "text": "Ahate buruzuria (\"Oxyura leucocephala\") Anatidae familiaren ahate ez-domestikoa da.\nIberiar Penintsulan, tartean Euskal Herrian, iparraldeko Afrikan eta Asian bizi dira."}
{"id": "147664", "revid": "15795", "url": "https://eu.wikipedia.org/wiki?curid=147664", "title": "Oxyura leucocephala", "text": ""}
{"id": "147665", "revid": "59902", "url": "https://eu.wikipedia.org/wiki?curid=147665", "title": "Euzkadi", "text": ""}
{"id": "147666", "revid": "90204", "url": "https://eu.wikipedia.org/wiki?curid=147666", "title": "Ahate gorrizta", "text": "Ahate gorrizta (\"Netta rufina\") \"anatidae\" familiaren ahate ez-domestikoa da.\nUdan Hegoaldeko Europan, tartean Euskal Herrian, eta batez ere Erdialdeko Asian bizi da. Neguan iparraldeko Afrikara migratzen dira.\nDeskribapena.\nGure artean aurkitzen den ahate urpekari handiena da. 53-57 cm arteko luzera eta 85-90 cm arteko hego-zabalera ditu eta 800 eta 1.500 gramo artean pisatzen ditu. Arrak gaztaina-gorrixka koloreko buru handia du eta moko gorri-gorria, honek gainontzeko ahateekin nabarmen bereiztea dakar. Begia ere gorria da. Lepoa, bularraldea eta atzealdea beltzak ditu eta sabelaldearen alboetan zuria bada ere erdialdean zerrenda beltz batek lotzen ditu bularra eta ipurtaldea. Bizkarraldea arre kolorekoa da baina hegoan barnealdea zuria. Emea berriz erabat bestelakoa da, erabat marroi-arrea da baina masailak eta lepoaren gainaldea zurixkak ditu. Emearen mokoa grisa da.\nLurrean ongi ibiltzen da baina ez da uretatik asko urruntzen. Hegan ari denean arrak zein emeak lerro zuri zabal bat agertzen dute hegoen barrenean.\nHabitata.\nBizilekua.\nHabitata aukeratzerakoan nahiko exigentea da. Aintzira handiak eta sakonak hobesten ditu, inguruan landaretza ugari izango dutenak, eta normalean kontinente barnean kokaturik daudenak. Migrazioetan kostaldeko eremutan ere aurki daiteke.\nMigrazioak.\nEuropan zehar hainbat tokitan sedentarioa bada ere, ahate gorriztaren gehiengoak Erdialdeko Asian kumatzen du, Itsaso Beltzean hasi eta Mongolia arteko lurretan, Kazakhstan eta Txina ipar-mendebaldea barne. Negua igarotzera Indiara eta Mediterraneo itsasoaren ertzera joaten da. Euskal Herriari dagokionez uda aldera agertzen da Arabako eta Nafarroako aintziretan, Salburuko parkean eta Pitillasko aintziran adibidez.\nElikadura.\nHegazti orojalea da baina bere dietaren gehiengoa ur hondoetan aurkitzen dituen landareek osatzen dute, \"Lemna\" generoko landare akuatikoak batez ere. Tamaina txikiko animaliak ere jaten ditu, zapaburuak, moluskuak, intsektuen larbak eta arrain txikiak.\nUgalketa.\nUgalketa garaia apirila eta abuztuaren artean izaten du. Habia emeak egiten du landare artean eta uretatik gertu. Belar, hosto, ihi eta lumatxaz egindako zulo bat izaten da, 28-45 cm arteko diametroduna eta 10-20 cm arteko sakonera duena. Krema koloreko 8-10 arrautza jartzen ditu eta emeak berak txitatzen ditu 26-28 egunetan zehar.\nTxitak jaio eta berehala gai dira beren kabuz elikatzeko eta gauez amak zaintzen ditu. 45-50 egun behar dituzte erabat garatzeko.\nBitxikeria.\nBeste ahate espezie batzuen habiak parasitatzen ditu, bere arrautza bat bestearen arrautzen artean jarriz.\nTaxonomia.\nPeter Simon Pallas zoologo alemaniarrak deskribatu zuen aurrenekoz 1773. urtean eta \"Anas rufina\" izena eman zion, latinez \"ahate ilegorria\" esan nahi du. 1829. urtean beste zoologo alemaniar batek, Johann Jakob Kaup-ek \"Netta\" generoa sortu zuen ahate gorriztarentzako. Ez zaio azpiespezierik ezagutzen."}
{"id": "147667", "revid": "1545", "url": "https://eu.wikipedia.org/wiki?curid=147667", "title": "Netta rufina", "text": ""}
{"id": "147668", "revid": "59902", "url": "https://eu.wikipedia.org/wiki?curid=147668", "title": "Euskadi", "text": ""}
{"id": "147669", "revid": "448", "url": "https://eu.wikipedia.org/wiki?curid=147669", "title": "Sabino Arana", "text": ""}
{"id": "147671", "revid": "512", "url": "https://eu.wikipedia.org/wiki?curid=147671", "title": "Juan Benanzio Arakistain", "text": "Juan Benanzio Arakistain (Deba, Gipuzkoa, 1828 - Tolosa, Gipuzkoa, 1906ko azaroaren 7a) euskal idazlea izan zen.\nEuskal tradizio, ipuin eta elezaharrak bildu zituen. Zuzenbidea ikasi ondoren, kazetaritzan jardun zuen luzaroan, eta Azpeitia nahiz Tolosako jabetza-erregistratzailea izan zen. 38 urte zituela (1866), \"Tradiciones Vasco-C\u00e1ntabras\" izeneko zortzi euskal ipuinen bilduma eman zuen argitara gaztelaniaz. 1882an \"El Baso-Jaun de Etumeta\" eleberri historikoa argitaratu zuen.\n1886an, \"Lelo Kantzoa\" (Leloren Kantua) eman zuen euskaraz \"Euskal-Erria\" aldizkarian. Gaztelaniaz idatzi zituen obra erromantikoek guztiz harrera ona izan zuten bere garaian."}
{"id": "147672", "revid": "105290", "url": "https://eu.wikipedia.org/wiki?curid=147672", "title": "Ahate herdoiltsu", "text": "Ahate herdoiltsua (\"Oxyura jamaicensis\") \"anatidae\" familiaren ahate ez-domestikoa da.\nAhate espezie hau Amerikan du jatorria, hala ere, Europara eraman dute non espezie inbaditzaile bilakatu da.\nTaxonomia.\nHiru azpiespezieak ditu:"}
{"id": "147673", "revid": "1545", "url": "https://eu.wikipedia.org/wiki?curid=147673", "title": "Oxyura jamaicensis", "text": ""}
{"id": "147676", "revid": "448", "url": "https://eu.wikipedia.org/wiki?curid=147676", "title": "Isidro Antsorena", "text": ""}
{"id": "147677", "revid": "105290", "url": "https://eu.wikipedia.org/wiki?curid=147677", "title": "Ahate ilun", "text": "Ahate iluna (\"Anas rubripes\") Anatidae familiaren ahate ez-domestikoa da.\nAmerikan jatorria duen ahate hau batzuetan Europan ere bizi da, non inbaditzaile bilakatu da."}
{"id": "147678", "revid": "1545", "url": "https://eu.wikipedia.org/wiki?curid=147678", "title": "Anas rubripes", "text": ""}
{"id": "147679", "revid": "448", "url": "https://eu.wikipedia.org/wiki?curid=147679", "title": "Manuel Santa Cruz", "text": ""}
{"id": "147680", "revid": "512", "url": "https://eu.wikipedia.org/wiki?curid=147680", "title": "Ahate mokozabal", "text": "Ahate mokozabala (\"Anas clypeata\" edo \"Spatula clypeata\") Anatidae familiaren ahate ez-domestikoa da.\nMundu osoan zehar hedatutako hegaztia da, negua igarotzera Euskal Herrira etortzen dena.\nDeskribapena.\nAhate ertaina da, 44-52 cm-ko luzera eta 73-82 cm-ko hego-zabalera ditu. 600 gramo inguru pisatzen ditu. Bere moko luze eta zapalak ematen dio izena. Goilare itxura duenez hainbat hizkuntzatan horrela deitzen zaio, gazteleraz adibidez (\"pato cuchara\").\nAnatidatan gertatzen den bezala ahate mokozabalak ere sexu dimorfismo nabarmena du, arra oso koloretsua da eta emea aldiz arrea. Arraren burua eta lepoa berde dizdiratsuak dira eta bularra zuria du. Sabelaldea marroi-gorrixka da eta bizkarra marroi iluna badu ere luma zuri eta beltzak ikusten zaizkio. Hegoetan ispilutxo berdea du, hegan ari denean ikusten zaiona. Buztana beltza da eta honek ere baditu luma zuri batzuk. Emeak gainerako ahateen itxura bera du, arre kolorekoa baita batez ere, baina beste espezietatik moko zabalak bereizten du.\nHabitata.\nEuropa iparraldean uda pasatzen du eta hegoaldean negua. Aintzira, urtegi eta paduratan ikusten da, beti ere ertzean landaretza sarria bada eta zelaiak edo landa eremuak inguruan baditu.\nUgalketa.\nEztei garaian ar taldeak bildu eta emeen inguruan egiten dute igeri, emeek aukera ditzaten. Taldekoiak ez badira ere, ohikoa da habiak bata bestearengadik gertu kokatzea. Apirila aldera emeak 9-11 arrautza jatzen ditu landarez eta lumatxaz egindako habiaren gainean. 22-24 egunetan txitatu ondoren txitak jaiotzen dira eta ordu batzuetara gai dira amaren atzetik igerian joateko.40-45 egun behar izaten dituzte hegan egiteko.\nElikadura.\nMoko zabala uretan aurkitzen dituen landare eta animalia txikiak (intsektuak, larbak, krustazeoak, moluskuak) iragazteko diseinaturik dago. Sakonera txikiko urtean mokoa horizontalki ipini eta limoa xurgatzen du. Mokoaren ertzetan dituen mintzetan animalia txikiak harrapatuta gelditzen dira. Ur sakonagoetan gorputza baskulatuz burua sartzen du eta hondoko landareak hartzen ditu. Landa eremutan ere talde handitan elikatzen da.\nTaxonomia.\nCarl von Linneok deskribatu zuen aurreneko aldiz 1758 urtean Systema Naturae liburuan eta \"Anas clypeata\" izena eman zion. Hainbat taxonomok ordea \"Anas\" generotik bereizteko nahikoa ezaugarri badituela kontsideratu eta \"Spatula\" generoan sartu dituzte ahate mokozabala eta antzeko beste espezie batzuk."}
{"id": "147681", "revid": "1545", "url": "https://eu.wikipedia.org/wiki?curid=147681", "title": "Anas clypeata", "text": ""}
{"id": "147683", "revid": "105290", "url": "https://eu.wikipedia.org/wiki?curid=147683", "title": "Amerikar ahate txistulari", "text": "Amerikar ahate txistularia (\"Anas americana\") Anatidae familiaren ahate ez-domestikoa da.\nAmerikan jatorria duen hegaztia hau migratzailea da eta batzuetan Europara, tartean Euskal Herrira joaten da."}
{"id": "147684", "revid": "6327", "url": "https://eu.wikipedia.org/wiki?curid=147684", "title": "Anas americana", "text": ""}
{"id": "147685", "revid": "1340", "url": "https://eu.wikipedia.org/wiki?curid=147685", "title": "Ahate txistulari amerikar", "text": ""}
{"id": "147686", "revid": "1340", "url": "https://eu.wikipedia.org/wiki?curid=147686", "title": "Chalonseko Zelaietako Gudua", "text": ""}
{"id": "147687", "revid": "1340", "url": "https://eu.wikipedia.org/wiki?curid=147687", "title": "Guda kantabriarrak", "text": ""}
{"id": "147688", "revid": "6327", "url": "https://eu.wikipedia.org/wiki?curid=147688", "title": "Vendeeko Gerra", "text": ""}
{"id": "147689", "revid": "90204", "url": "https://eu.wikipedia.org/wiki?curid=147689", "title": "Ahate txistulari", "text": "Ahate txistularia (\"Mareca penelope\", aurrez \"Anas penelope\") Anatidae familiaren ahate ez-domestikoa da. Siberian eta Eskandinabian pasatzen du uda eta negurako hegoaldera jeisten da, Europa hegoaldeko eta Afrika iparraldeko kostaldetara.\nDeskribapena.\nAhate txistularia bere generokoen artean tamaina ertaineko ahatea da, 42-50 zm arteko luzera eta 71-85 cm arteko hego zabalera baititu. 500 eta 1.073 gramo arteko pisua du. Itxura borobiltsua du, lepo motza eta moko txiki samarra. Gainerako ahateetan gertatzen den bezala ahate txistulariak ere sexu dimorfismoa dauka.\nArrak gaztaina koloreko burua du eta bekoki eta pileo horixkak. Mokoa grisa du. Bularra arroxa kolorekoa da, bizkarra grisa eta sabelaldea zurixka. Buztana beltza du eta puntaduna. Hegoetan zerrenda zuri deigarri bat eta ispilutxo berdea ditu, hegaldatzerakoan nabarmentzen direnak. Emea aldiz arre kolorekoa da. Hegoetako zerrenda zuria ere badu eta ispilutxo berdea arretan baino deigarriagoa da.\nHabitata eta etologia.\nSakonera txikiko ur gezatan bizi da txitatze garaian. Landaretza askorik ere ez du behar. Negu partean berriz habitat desberdinetan aurkituko dugu, bereziki marearteko eremu gazikaratan, estuario, padura eta kostaldeko aintziratan, baina barnealdeko aintzira eta urtegietan ere azaltzen da.\nUgal garaitik kanpora multzo handiak osatzen ditu eta oso zaratatsua da. Arrak \"pyiiu pjiiu\" egiten du txistu, hortik bere izena. Eurasian jatorria duen hegazti honek Amerikan beste espezie osatzen du, ahate txistulari amerikarra hain zuzen ere, eta sarritan hibridatu egiten da.\nElikadura.\nBelarjalea da. Ur ertzetan aurkitzen dituen hostoak, sustraiak eta errizomak jaten ditu. Moko txikia landaretza ebakitzeko moldaturik dauka. Batxutan ur azpiko landaretzaz ere elikatzen da, gorputza baskulatu eta burua ur azpitara sartuz.\nUgalketa.\nEztei dantzak neguko eremutan hasten ditu eta bikotea eratzen denean txitatze eremutara migratzen du. Maiatza aldera iristen da eta habia egiteko toki egokiaren bila hasten da. Habia ur ertzetan egiten du hosto adaxka eta belarrek eta lumatxaz estaltzen du. Krema koloreko 8-9 arrautza jartzen ditu eta 24-25 egunetan txitatu ondoren txita guztiak batera jaiotzen dira. Jaio eta ordu gutxitara txitak beren kabuz elikatzeko gai dira eta 40-45 egun pasa ondoren erabat garaturik daude.\nTaxonomia.\nCarl von Lineok deskribatu zuen 1758 urtean eta \"Anas penelope\" izena eman zion. Kondairak dioenez ahate batek erreskatatu zuen Penelope pertsonaia mitologikoa itsasora jaurtia izan zenean. 2009an ADN mitokondrialarekin egindako ikerketek \"Anas\" generoko hainbat espezie \"Mareca\" generoan kokatu zituzten. Portugesez \"marr\u00e9co\" hitzak \"ahate txikia\" esan nahi du. Bibliografian izen biak agertzen dira oraindik ere."}
{"id": "147690", "revid": "1545", "url": "https://eu.wikipedia.org/wiki?curid=147690", "title": "Anas penelope", "text": ""}
{"id": "147691", "revid": "6327", "url": "https://eu.wikipedia.org/wiki?curid=147691", "title": "Gerra frantses-indiarra", "text": ""}
{"id": "147693", "revid": "512", "url": "https://eu.wikipedia.org/wiki?curid=147693", "title": "Ahatebeltz arrunt", "text": "Ahatebeltz arrunta (\"Melanitta nigra\") \"anatidae\" familiaren ahate ez-domestikoa da.\nItsas-hegazti hau tundran bizi da eta neguan Hegoaldeko Europara eta Iparraldeko Afrikara migratzen da. Migrazio garaietan agertzen da Euskal Herriko kostaldean.\nDeskribapena.\nAhate itsastar bat da, moko zabala, puntadun buztan luzea eta lumaia oso iluna duena. 44-54 cm arteko luzera eta 70-84 cm arteko hego-zabalera ditu. 560-950 gramo artean pisatzen du. Arra beltza da erabat, mokoaren gainean duen zati laranja bat izan ezik, eta begiko eraztun fin horia. Emea ere iluna da baina gris-arre kolorekoa, eta masailak eta eztarria morroi argiak ditu. Arrak duen mokoaren antzekoa du emeak ere. Ahatebeltz gazteak emearen kolorekoak dira.\nHabitata.\nUgalketa garaian tundra edo landaretza urriak estalitako kontinente barneko eremuak okupatzen ditu. Garai horretatik kanpora kostaldean bizi da, sakonera gutxiko uretan elikatzen baita, badia, padura, hondartza edo kai inguruetan. Talde handiak osatzen ditu eta ur azalean flotatzen egoten dira edo ordenik gabeko hegaldietan.\nElikadura.\nMoluskuak jaten ditu gehienbat, baina tarteka intsektu urtarrak, arrain txikiak, arrainen arrautzak edo haziak ere jaten ditu. Inpulsoa hartzeko salto txiki bat egiten du eta uretan murgiltzen da harrapakina ehizateko.\nUgalketa.\nEmea erakartzeko arra uraren gainean tente jartzen da eta emeari dei egiten dio. Uretatik gertu egiten du habia. Zulo bat izaten da belar, goroldio, liken eta lumatxaz estalden duena. Ekaina aldera 6-8 arrautza jartzen ditu, krema kolorekoak. 30-31 egunetan zehar txitatzen ditu eta txitak jaio eta gutxira habia uzten dute eta beren kabuz hasten dira janari bila. 45-50 egun behar izaten dituzte erabat garatzeko.\nAhatebeltzaren ugaltze kolonia handienak Finlandia iparraldeko S\u00e1pmi (Laponia) eskualdean aurkitzen dira, 1.000 eta 2.000 bikote artean kontatu izan dira.\nTaxonomia.\nCarl von Linneok deskribatu zuen 1758 urtean \"Systema naturae\" liburuan eta \"Anas nigra\" izena eman zion, latinez \"ahate beltza\" esan nahi du. Friedrich Boie zoologo alemaniarrak 1822 urtean \"Melanitta\" generoa sortu zuen. Grekerazko \"melanos\" (beltza) eta \"netta\" (ahatea) hitzen elkarketa da.\nAhatebeltzaren azpiespezierik ez da ezagutzen."}
{"id": "147694", "revid": "1545", "url": "https://eu.wikipedia.org/wiki?curid=147694", "title": "Melanitta nigra", "text": ""}
{"id": "147695", "revid": "6327", "url": "https://eu.wikipedia.org/wiki?curid=147695", "title": "Alboran itsasoa", "text": ""}
{"id": "147696", "revid": "1340", "url": "https://eu.wikipedia.org/wiki?curid=147696", "title": "Ande mendiak", "text": ""}
{"id": "147697", "revid": "137486", "url": "https://eu.wikipedia.org/wiki?curid=147697", "title": "Ans\u00f3 ibarra", "text": "Ans\u00f3 ibarra (aragoieraz: \"Val d'Ans\u00f3\"; gaztelaniaz: Valle de Ans\u00f3) Veral ibaiaren ibarra da, Huescako probintziaren ipar-mendebaldean, Jazetania eskualdean, Euskal Herriarekin eta Bearnorekin mugan. Euskal toponimo ugari dituen ibarra da.\nTestu berezietan, historia lanetan edo eleberrietan, euskaraz Ans\u00f3 edo Berari eman daiteke.\nGeografia.\nIbarraren mugak Bearno iparraldean, Canal de Berd\u00fan hegoaldean, Erronkariko ibarra (Nafarroa Garaia) eta Salbaterra Ezka mendebaldean, eta Hechoko ibarra ekialdean, dira. Ibarra Bini\u00e9sko arroilak ixten du hegoaldetik.\nInguruko mendiak Petretxema (2.366 m), Ginebral de Gamueta (2.329 m), Atxerito (2.378 m), Hiru Erregeen Mahaia (2.428 m), Txamantxoia (1.945) eta Ezkaurre (2.050) dira. Ipar-ekialdean Alano mendilerroa dago. Mendi horietan barna ibiltzeko, Zuriza eta Linza ( biak euskal toponimoak) parajeetatik abiatu ohi da. Zurizan kanpaleku bat dago eta Linzan mendiko aterpetxea.. GR 11 ibilbide luzea igarotzen da haranetik.\nAns\u00f3 eta Fago udalerrikoak dira ibarreko lurrak. Ibarrean mendebaldeko aragoieraren aldaera den \"ansotano\" dialektoaz mintzatzen da oraindik, hiztun gutxi gelditzen badira ere."}
{"id": "147698", "revid": "1610", "url": "https://eu.wikipedia.org/wiki?curid=147698", "title": "Ahatebeltz hegalzuri europar", "text": "Ahatebeltz hegalzuri europarra (\"Melanitta fusca\") \"anatidae\" familiaren ahate ez-domestikoa da.\nItsas-hegazti hau Europa eta Asia iparraldean bizi da eta neguan Europa erdialdera (eta batzuetan Iberiar Penintsulara) migratzen du."}
{"id": "147699", "revid": "6327", "url": "https://eu.wikipedia.org/wiki?curid=147699", "title": "Melanitta fusca", "text": ""}
{"id": "147702", "revid": "336", "url": "https://eu.wikipedia.org/wiki?curid=147702", "title": "Ahatebeltz kopetazuri", "text": "Ahatebeltz kopetazuria (\"Melanitta perspicillata\") Anatidae familiaren ahate ez-domestikoa da.\nItsas-hegazti hau Kanadan eta Alaskan bizi da eta neguan Estatu Batuetara (eta batzuetan Europara ere) migratzen da."}
{"id": "147703", "revid": "1545", "url": "https://eu.wikipedia.org/wiki?curid=147703", "title": "Melanitta perspicillata", "text": ""}
{"id": "147706", "revid": "1340", "url": "https://eu.wikipedia.org/wiki?curid=147706", "title": "Atacama basamortua", "text": ""}
{"id": "147707", "revid": "1340", "url": "https://eu.wikipedia.org/wiki?curid=147707", "title": "Philadelphia", "text": ""}
{"id": "147709", "revid": "119347", "url": "https://eu.wikipedia.org/wiki?curid=147709", "title": "Antzara hankagorrizta", "text": "Antzara hankagorrizta (\"Anser anser\") Anatidae familiaren ahate domestiko eta ez-domestikoa da, \"Anser\" generoan arruntena dena.\nDeskribapena.\n75-90 cm garai da eta Europako antzara handiena da, antzara hankahori urria baino apur bat handixeagoa ez bada ere. Azken horrengandik bereizten duena itxura orokor argiagoa eta sendoagoa da. Bi sexuen lumajea gris nabarra da, bizkarrean ilunagoa eta uzki aldea erabat zuria. Txatal gris nabariak ditu hegoen gainaldean. Mendebaldeko Europan gehien den subespezieak laranja-koloreko moko eta hankak ditu. Oso zaratatsua da eta migrazioko taldeak, askotan \u201cV\u201d forma eratuz doazenak, maiz entzumenaz detektatzen dira ikusmenaz baino lehenago. Eurasian oso zabaldutako espeziea da. 7 urteko bizi-iraupeneko animalia da. Bi subespezie daude, argi eta garbi urritzen ari den ekialdekoa, eta askoz ere ugariagoa den mendebaldekoa. Hainbat tamainatako ur-masen inguruan habia egiten du, eta ez dio axolarik ura geza, gazia edo gazikara izan, baina betiere oso zona irekia izan behar du. Batez ere landareak (bai ur azpikoak eta bai lehorreko gramineoak) jaten ditu, baina ornogabe txikiak ez ditu bazter uzten.\nPresentzia Euskal Herrian.\nUrdaibain ugaria da eztei ondoko migrazioan eta batzuetan negua igarotzeko talde txikia (bi dozena baino gehiago ez) geratzen da. Anbeko polderrean ibiltzen dira, baina askotan, gizakiek eragindako eragozpenak direla eta, San Kristobalera edo Kanalera joaten dira. Belarrez elikatzen da gehien bat eta zuloak egiten ditu lurrean sustrai bila.\nLehen saldoak urrian azaltzen dira, baina migrazioko goi-maila azaroan izaten da. Negua igarotzen duten aleak abenduan iristen dira eta otsaila edo martxoa arte egoten dira; sasoi horretan eztei aurreko migrazioa ozta-ozta nabaritzen da.\nGasteiztik gertu dagoen Mendixur parke ornitologikoan ere ohiko bisitariak dira neguan, kopuru aldakorretan baina urtez urte azaltzen dira (Europako iparraldean eta erdialdean egiten duen klimaren arabera).\nTaxonomia.\nEspezieak hiru azpiespezie ditu:"}
{"id": "147710", "revid": "1545", "url": "https://eu.wikipedia.org/wiki?curid=147710", "title": "Anser anser", "text": ""}
{"id": "147714", "revid": "1340", "url": "https://eu.wikipedia.org/wiki?curid=147714", "title": "BNY Mellon Center (Philadelphia)", "text": ""}
{"id": "147715", "revid": "336", "url": "https://eu.wikipedia.org/wiki?curid=147715", "title": "Taigako antzara hankahori", "text": "Taigako antzara hankahoria (\"Anser fabalis\") Anatidae familiaren ahate ez-domestikoa da. \nUdan taigan bizi da eta neguak Europa erdialdean eta Asian igarotzen ditu. Bi azpiespezietan banatu izan da historikoki, harik eta 2022. urtean azpiespezieak espezie mailara igaro ziren arte. Harrezkero, antzara hankahoriak bi espezietan banatzen dira: taigako antzara hankahoria (\"Anser fabalis\") eta tundrako antzara hankahoria (\"Anser serrirostris\").\nEuropako antzara handienetako bat da, gure inguruan ugariagoa den antzara hankagorrizta baino apur bat txikiagoa da. Hanka gorrizken ordez horiak ditu eta, gainera, kolorez ere ilunagoa da."}
{"id": "147716", "revid": "6327", "url": "https://eu.wikipedia.org/wiki?curid=147716", "title": "Anser fabalis", "text": ""}
{"id": "147719", "revid": "336", "url": "https://eu.wikipedia.org/wiki?curid=147719", "title": "Entoprocta", "text": "Entoprocta (grezieraz \"ipurtzuloa barruan\") animalia filum bat da. 0,1etik 7 milimetrora arteko tamaina dute, \"urnatella gracilis\" izan ezik itsastarrak dira eta gehienak sesilak. Ale helduak luzeak dira. Tentakulo solidoz osaturiko koroa dute eta bertako zilioek ur-korronteak sortzen dituzte janaria ahora bultzatzeko. Ahoa eta ipurtzuloa koro horren barruan daude. Bryozoa antzekoa da, baina ipurtzuloa koro horren kanpoan dute. Kolonialak dira familia gehienak, ezagutzen diren 150 espezieetatik 2 izan ezik."}
{"id": "147723", "revid": "448", "url": "https://eu.wikipedia.org/wiki?curid=147723", "title": "Migel Unamunokoa", "text": ""}
{"id": "147725", "revid": "448", "url": "https://eu.wikipedia.org/wiki?curid=147725", "title": "Azkue", "text": ""}
{"id": "147726", "revid": "90204", "url": "https://eu.wikipedia.org/wiki?curid=147726", "title": "Amenofis III.a", "text": "Nebmaatra Amenhotep, Amenhotep III.a edo Amenofis III.a Egiptoko XVIII. dinastiako faraoi garrantzitsu bat izan zen, K.a. 1391 edo K.a. 1390etik K.a. 1353 edo K.a. 1352 arte gobernatu zuena. Imenhotep III.a, Amenophis III.a, Memnon edo greziartutako beste izen batzuekin ere ezagutzen da. Bere tituluen hieroglifoen transkribapena Neb-Maat-Ra Amen-Hotep da, bere tronu eta jaiotza izenak.\nBiografia.\nAmenofis III.a bere aita Tutmosis IV.aren oinordekoa izan zen Egiptoko tronuan. Tiy erreginarekin batera bere seme Akhenaton izan zuen, tronuan bere oinordekoa izan zena. Dirudienez, Amenofis oraindik haur bat zela koroatua izan zen, ziuraski sei eta hamabi urte bitartean zituenean. Bere ama zen Mutemuia erreginak eta erregeordetzako aholkulari batek egoki zuzendu zuten bere haurtzaroan.\nGarai honetan garrantzi handia hartu zuten bere aita-amaginarrebak ziren Yuya eta Tuyuk, nortzuk ziuraski bere osaba-izebak izan ziren. Hain botere eta eragin handia zuen bikote hark ezen Erregeen Haranean lurperatuak izateko ohorea izan zutela.\nErregealdi luze bat.\nAmenofis III.aren erregealdia Egiptoren historiako oparoena bezala har daiteke, Tutmosis III.a eta Amenofis II.aren Asiako kanpaina loriatsuen ondoren eta Amarnako krisiaren aurretik izan baitzen, krisi honen protagonista bere seme Akhenaton izan zelarik.\nOhi Amenofis III.a errege izateko gai ez zela pentsatu da, hilobiak eta tenpluak eraikitzeko lanean zentratua zegoena, ehizaldi handiak egiten eta Egipton bertan zein atzerrian bere harenak hornitzeko emakume ederren bilatzen. Teoria honen arabera, bere emaztea zen Tiy erreginak zuzendutako gobernu taldetxo batek maneiatuta egongo litzateke. Oroitzapenezko eskarabeoek lehoi ehizaldiak, Malkatako laku artifizialetik eginiko ibilaldiak eta harenera iristen diren emakume gazteak aipatzen dituzte: oparitutako bizitza bat, baina ez errege batena.\nAmenofis III.a bere erregealdiko 39. urtean hil zen, eta Erregeen Haraneko KV22 hilobian lurperatua izan zen. Bere momia (kontserbazio egoera kaxkarrean), bere aitona Amenofis II.aren hilobitik gertu aurkitu zen, Egiptoko XX. dinastiako apaizek hara eraman baitzuten arpilaketa eta bandalismotik babesteko. 2010eko irailean National Geographicek momia hau eta beste batzuen identifikazioa Tutankamonen momiari eginiko DNA analisi bati esker posible izan zela argitaratu zuen. Horri esker, gainera Tiy erregina, Akhenaton, Tutankamonen ama eta honen emaztea identifikatu ahal izan ziren. Tiyren momia ere Yuya eta Tuyuren hondakinekin berretsi zen.\nBeti hitz egin izan da Amenofis III.a eta bere seme Akhenatonen arteko elkargobernaritza bati buruz, eta bi, bederatzi edo baita hamabi urteko epeak ere eman izan dira, halako egoerarik noizbait gertatu izan bazen behintzat. Amarnako gutunei esker, bereziki Shubiluliuma I.a errege hititak jasotako bat, Akhenaton abegitsu zoriontzen duena tronuratzeagatik, dirudienez Amenofis III.a eta bere seme Akhenatonen arteko elkargobernaritza gehienez ere bi urtekoa izan behar izan zuen."}
{"id": "147727", "revid": "336", "url": "https://eu.wikipedia.org/wiki?curid=147727", "title": "Miopithecus", "text": "Miopithecus edo talapoinak Cercopithecidae familiako generoa da. Afrikako erdialdean bizi dira, Kamerundik Kongoko Errepublika Demokratikora eta Angolaraino.\n32 zentimetrotik 45era neurtzen dute. Arrek 1,3 kiloko pisua dute eta emeek 0,8 kilokoa. Afrikako primaterik txikienak dira. Larru gris-berdexka dute eta behealdea txurixka. Buru biribildua dute eta aurpegian ilerik gabe.\nEgunez bizi dira, zuhaitzetan, batez ere euri handia egiten duen basoetan eta manglaretan. Normalki ez dira lur irekietan aurkitzen eta ez dirudi gizakiak ikusterakoan mugitzen direnik. Igeri egin dezakete."}
{"id": "147728", "revid": "336", "url": "https://eu.wikipedia.org/wiki?curid=147728", "title": "Talapoin", "text": ""}
{"id": "147729", "revid": "448", "url": "https://eu.wikipedia.org/wiki?curid=147729", "title": "San Ignazio Loiolakoa", "text": ""}
{"id": "147730", "revid": "6327", "url": "https://eu.wikipedia.org/wiki?curid=147730", "title": "Gayarre Antzokia", "text": ""}
{"id": "147731", "revid": "448", "url": "https://eu.wikipedia.org/wiki?curid=147731", "title": "Mateo Mujika", "text": ""}
{"id": "147732", "revid": "448", "url": "https://eu.wikipedia.org/wiki?curid=147732", "title": "Plazido Mujika", "text": ""}
{"id": "147733", "revid": "6327", "url": "https://eu.wikipedia.org/wiki?curid=147733", "title": "Ans\u00f3 harana", "text": ""}
{"id": "147734", "revid": "103793", "url": "https://eu.wikipedia.org/wiki?curid=147734", "title": "Bintze", "text": "Bintze (aragoieraz eta ) Huescako probintziako herri bat da, Canal de Berd\u00fan udalerrian kokaturik dagoena, Jazetania eskualdean. 2008an 51 biztanle zituen."}
{"id": "147735", "revid": "103793", "url": "https://eu.wikipedia.org/wiki?curid=147735", "title": "Bintze (ibaia)", "text": "Bintze (beste izenak: \"Biniese\", \"Binies\") Euskal Herriko ibai bat da, Nafarroa Garaia lurraldean kokatuta. 19,1 kilometro luzerarekin, Erronkaribarran Uztarroze udalerrian jaiotzen da, 1297 metroko altueran, eta Ezka ibaian isurtzatzen da, Burgi udalerrian, 606 metroko altueran.\nIbilbidean zehar, 51 kilometro koadroko arroko urak jasotzen ditu.\nBere ibilbidean, Erronkariko ibaxako zati bat zeharkatzen ditu."}
{"id": "147737", "revid": "880", "url": "https://eu.wikipedia.org/wiki?curid=147737", "title": "Albor\u00e1ngo itsasoa", "text": ""}
{"id": "147738", "revid": "880", "url": "https://eu.wikipedia.org/wiki?curid=147738", "title": "Artako golkoa", "text": ""}
{"id": "147740", "revid": "880", "url": "https://eu.wikipedia.org/wiki?curid=147740", "title": "Apeninoetako penintsula", "text": ""}
{"id": "147741", "revid": "880", "url": "https://eu.wikipedia.org/wiki?curid=147741", "title": "Azov itsasoa", "text": ""}
{"id": "147749", "revid": "880", "url": "https://eu.wikipedia.org/wiki?curid=147749", "title": "Balkan mendiak", "text": ""}
{"id": "147750", "revid": "1545", "url": "https://eu.wikipedia.org/wiki?curid=147750", "title": "Hegoaldeko Txinako Itsasoa", "text": ""}
{"id": "147751", "revid": "880", "url": "https://eu.wikipedia.org/wiki?curid=147751", "title": "Irbe Itsasartea", "text": ""}
{"id": "147752", "revid": "448", "url": "https://eu.wikipedia.org/wiki?curid=147752", "title": "Murtziako Erkidegoa", "text": ""}
{"id": "147753", "revid": "880", "url": "https://eu.wikipedia.org/wiki?curid=147753", "title": "Marmara itsasoa", "text": ""}
{"id": "147754", "revid": "880", "url": "https://eu.wikipedia.org/wiki?curid=147754", "title": "Propontis", "text": ""}
{"id": "147755", "revid": "880", "url": "https://eu.wikipedia.org/wiki?curid=147755", "title": "Egeo itsasoa", "text": ""}
{"id": "147756", "revid": "880", "url": "https://eu.wikipedia.org/wiki?curid=147756", "title": "Greziako mitologia", "text": ""}
{"id": "147757", "revid": "880", "url": "https://eu.wikipedia.org/wiki?curid=147757", "title": "Europako Mendiak", "text": ""}
{"id": "147758", "revid": "880", "url": "https://eu.wikipedia.org/wiki?curid=147758", "title": "Faroe Uharteak", "text": ""}
{"id": "147760", "revid": "880", "url": "https://eu.wikipedia.org/wiki?curid=147760", "title": "Gardako lakua", "text": ""}
{"id": "147761", "revid": "6327", "url": "https://eu.wikipedia.org/wiki?curid=147761", "title": "Gatako lurmuturra", "text": ""}
{"id": "147762", "revid": "880", "url": "https://eu.wikipedia.org/wiki?curid=147762", "title": "Hebrida uharteak", "text": ""}
{"id": "147763", "revid": "880", "url": "https://eu.wikipedia.org/wiki?curid=147763", "title": "Iberiar mendilerroa", "text": ""}
{"id": "147764", "revid": "1982", "url": "https://eu.wikipedia.org/wiki?curid=147764", "title": "Jura mendilerroa", "text": ""}
{"id": "147765", "revid": "1310", "url": "https://eu.wikipedia.org/wiki?curid=147765", "title": "MAN", "text": ""}
{"id": "147766", "revid": "880", "url": "https://eu.wikipedia.org/wiki?curid=147766", "title": "Man uhartea", "text": ""}
{"id": "147767", "revid": "880", "url": "https://eu.wikipedia.org/wiki?curid=147767", "title": "Shetland uharteak", "text": ""}
{"id": "147768", "revid": "880", "url": "https://eu.wikipedia.org/wiki?curid=147768", "title": "Ural mendiak", "text": ""}
{"id": "147769", "revid": "880", "url": "https://eu.wikipedia.org/wiki?curid=147769", "title": "Ural ibaia", "text": ""}
{"id": "147770", "revid": "880", "url": "https://eu.wikipedia.org/wiki?curid=147770", "title": "Urbi\u00f3n mendiak", "text": ""}
{"id": "147772", "revid": "1545", "url": "https://eu.wikipedia.org/wiki?curid=147772", "title": "Huygens (espazio zunda)", "text": "Huygens zunda, Europako Espazio Agentziak (ESA) egina eta bere izena XVII. mendeko astronomo herbeheretarra izan zen Christiaan Huygensengatik jasotzen duena (Saturno planetaren ilargia den Titanen aurkitzailea izan zena), Titan ilargiaren atmosferara sartzeko eginiko zunda bat da Cassini-Huygens misioaren zati bezala. Cassini-Huygens espazio-ontzia 1997ko urriak 15ean jaurtia izan zen Lurretik. Huygens zunda Cassini orbitatzailetik 2004ko abenduak 25ean banandu zen eta Titanen 2005eko urtarrilak 14an lurreratu zen, Xanadu izeneko eremutik gertu.\nDeskribapena.\nHuygens zunda Saturno planetaren ilargirik handiena den Titanen hodeiak, atmosfera eta lurrazala esploratzeko pentsatu zen, Titanen atmosferan sartuz eta lurrazalera errobotizatutako laborategi bat eramanez. Misioa planeatu zenean Titanek izan zezakeen lurrazal mota ezezaguna zen. Lurreratzearen aurreko hilabeteetan Cassinik hartutako datuen analisiak galdera honi erantzuna ematen lagunduko zuela espero zen. Hasierako ziurgabetasunen artean garrantzitsuena zunda lur solido gainean edo hidrokarburoz osatutako laku edo itsaso batean lurreratuko ote zen jakitea zen.\nCassinik Titangandik 1200 kilometroko distantziara hartutako irudietan oinarrituz, zunda lurreratuko zen tokiak kostalde bat zirudien. Lurreratuko zen tokia solidoa ez zela izango onartuz, Huygens zunda lurrazal likidoarekin kontaktuan zenbait minutuz onik mantentzeko eta aurkitutako baldintzei buruzko informazioa bidaltzeko diseinatua izan zen. Gizakiek sortutako zunda bat lehen aldiz lurrean ordez itsasoan pausatuko zela espero zen. Zundak bere baterietan hiru ordurako energia baino ez zuen, eta hortik gehiena jaitsieran gastatuko zuen. Ingeniariek gehienez ere lurrazaletik 30 minutuan lortutako datuak jasotzea espero zuten.\nHuygens zunda bi zatiz osatua dago: Bata zunda bera, Titanen lurrazalera jaitsi zena eta \"Zundaren Laguntza Ekipoa\" deritzona (PSE ingelesezko siglez) Cassini zunda orbitalari lotuta dagoena. PSEak zunda jarraitzeko, jaitsieran zehar lortutako datuak berreskuratzeko eta datuak prozesatu eta orbitatzailera bidaltzeko beharrezkoa zen elektronika du, ondoren orbitatzailetik Lurrera bidaliz.\nZunda lo egon zen 6,7 urte iraun zuen planetarteko bidaia luzean zehar, urtean bi aldiz egiten zitzaizkion azterketengatik izan ezik, hauen emaitzak Lurrera igortzen zirelarik, ESAko sistema eta karga erabilgarriko adituek azter zitzaten."}
{"id": "147773", "revid": "201", "url": "https://eu.wikipedia.org/wiki?curid=147773", "title": "Lur-muturra", "text": ""}
{"id": "147774", "revid": "3591", "url": "https://eu.wikipedia.org/wiki?curid=147774", "title": "Aurizko zaldi", "text": "Aurizko zaldia izen bereko herrian, Auritzen, jatorri daukan Euskal Herriko bertako zaldi arraza baten izena da. Mendiko zaldiak dira, eta azken hamarkadetan beraien erabilera bereziki haragitarako izan da, nahiz eta garai batean baserri lanerako oso estimatuak izan diren ere. Oro har Auritzeko zaldia ospe handikoa da bertako baserritarren artean. Hala ere, azken urtetan arrazaren haragitarako ezaugarriak hobetzuz joan dira lanerako egokieraren kaltetan.\nZaldi hauek bereziki Nafarroa Garaiako Erronkari, Aezkoa eta Artzibarren aurkitu daitezke, nahiz eta Euskal Herriko beste zenbait eskualdetara zabaldu diren ere lehen aipatutako ospea dela medio.\nArrazaren jatorria.\nAuritzeko zaldiaren jatorria ez dago oso urruna denboran. Nafar behoka izeneko arraza tamainaz handitzeko kanpoko zaldiekin nahastean dauka jatorri. Nahasketa hau lortzeko tamaina handiko arrazak erabili ziren hala nola; Trait, Bretainako postier, Pertxeroia, Cherona, Ardenetako zaldia eta Contois.\nBanaketa.\nEsan bezala, arraza Auritz inguruetan dauka jatorria eta bereziki Erronkari, Aezkoa eta Artzibar ibarretan zabaltzen da. Baina baita ugaria da mendebalerago, Urbasa eta Andimendi mendilerroetan. Auritzeko zaldia azken hamarkadetan Euskal Herriko beste herrialdetara zabaldu da baita ere.\nZaldia Euskal kulturan.\nBertako zaldiek eragin handia izan dute Euskal Herriko kulturan. Labar artetik hasita, irudigintzan edo mitologian."}
{"id": "147776", "revid": "1545", "url": "https://eu.wikipedia.org/wiki?curid=147776", "title": "Sumendia", "text": ""}
{"id": "147777", "revid": "6327", "url": "https://eu.wikipedia.org/wiki?curid=147777", "title": "Zaldi burgete", "text": ""}
{"id": "147780", "revid": "119347", "url": "https://eu.wikipedia.org/wiki?curid=147780", "title": "Beltxarga arrunt", "text": "Beltxarga arrunta (\"Cygnus olor\") Anatidae familiaren hegaztia da, \"Cygnus\" generoan arruntena dena.\nIpar Europa, Errusia eta Erdialdeko Asiako hegaztia da eta neguan hegoalderantz migratzen du, mendebaldean Britainiar uharteetara, Frantziara eta Iberiar penintsularen iparraldera. Gaur egun hirietako parkeetako hegazti ohikoa da eta populazio basatiak eta hiritartuak bereiztea zaila izaten da. Hegazti ederra izanik Ipar Amerikan, Australasian eta hegoaldeko Afrikan sartua izan da.\nDeskribapena.\nHegazti handia da, arrek metro eta erdiko luzera eta 2'4 metrotako hego-zabalera hartzen dute, emeak pixkat txikiagoak dira. Arrek batazbeste 10 kilogramotako pisua dute, baina 15 kilogramotara ere iritsi izan dira. Hegaztia erabat zuria da eta moko gorria ditu. Moko gorriari itsatsita luma beltzezko antifaza du. Beltxargaren hankak motzak eta indartsuak dira eta kolore beltza dute. Beltxarga gazteak grisak dira, bizkarraldea ilunagoa dute azpialdea baino. Urtero lumak aldatzen ditu. Aldaketa horrek 4-6 aste irauten ditu eta bitartean ezin izaten du hegan egin.\nBeltxargaren gorputz handiak eta hanka motzek lurrean ibiltzeko oso baldarra egiten dute beltxarga baina uretan oso ongi moldatzen da eta hegakera indartsua ere badu.\nHabitata.\nUgalketa garaian kontinente barneko aintzira eta padura bakartiak aukeratzen ditu, beti ere landaretza ugari duten hezeguneak. Negua igarotzeko ordea kostaldeko eremuak hobesten ditu.\nElikadura.\nAintziretako ur azpian aurkitzen dituen landareak jaten ditu. Lepoa sartuz eskuratzen ditu. Udaberrian inguruko soroetan aurkitzen dituen haziak jaten ditu eta animaliataz ere elikatzen da dieta osatzeko (igelak, moluskuak, intsektuak.\nUgalketa.\nHegazti taldekoia bada ere ugalketa garaian bakartia eta lurraldekoia bihurtzen da. Beren lurraldean sartzen dena erasotu eta ihesean ere jarraitu egiten dute mokokatuz eta hil ere egin deakete, uretan itota edo gorputzarekin zapalduta. Beltxarga bikoteak betrirako elkartzen dira eta bietako bat hiltzen bada soilik bilatuko dute beste bikotekide bat, baina beti ere dolu aldi bat pasa ondoren. Kumaldi bat izaten dute urteko, domestikaturik daudenek bi ere izan ditzakete.\nBeltxargek habia erraldoiak egiten dituzte ur ertzean, bi metrotako diametroa eta lau metrotako altuera hartzera irits daitezkeenak. Habia normalean urtero erabiltzen dute. Bertan 5-8 arrautza zuri jartzen ditu emeak, arrautza hauek Europako hegaztien artean handienak dira. 35-41 egunetan zehar txitatu ondoren jaiotzen dira txitak eta berehala habia utzi eta helduei jarraika igerian hasten dira. 120-150 egun behar izaten dituzte hegaz hasteko, baina negua iritsi artean familia batera mantentzen da. Orduan helduek gazteak bota egiten dituzte eta adin bereko beltxarga gazteek taldea osatzen dute negua igarotzeko. Hiru edo lau urte irauten dute elkarrekin, heldutasun sexuala lortzen duten arte.\nTaxonomia.\nJohann Friedrich Gmelin naturalista alemaniarrak deskribatu zuen 1789. urtean eta \"Anas olor\" izena eman zion. 1803 urtean beste naturalista alemaniar batek, Johann Matth\u00e4us Bechstein-ek \"Cygnus\" generoa sortu zuen eta beltxarga arrunta \"Cygnus olor\" bihurtu zen. Latinez \"cygnus\" eta \"olor\" izenek \"beltxarga\" edo \"zisnea\" esan nahi dute.\nEz zaio azpiespezierik ezagutzen. Poloniako beltxargek ordea hanka arroxak dituzte.\nFolklorea.\nEuropan hegazti sinbolikoa izan da beltxarga. Danimarkako hegazti nazionala da esate baterako. Monarka britainiarrak bere lurraldeetako beltxarga basati ez-markatuen gaineko jabegoa du.\nMundu osoan ezagun egin diren hainbat lanetan ere agertzen da:"}
{"id": "147781", "revid": "1545", "url": "https://eu.wikipedia.org/wiki?curid=147781", "title": "Cygnus olor", "text": ""}
{"id": "147782", "revid": "59723", "url": "https://eu.wikipedia.org/wiki?curid=147782", "title": "Eider arrunt", "text": "Eider arrunta (\"Somateria mollissima\") Anatidae familiako hegaztia da, \"Somateria\" generoan arruntena dena. Europa, Ipar Amerika eta ekialdeko Siberiako iparraldeko kostaldeetan bizi da; neguan, hegoalderantz migratzen du.\n60 bat cm luze izaten da. Itsasaldeko hegaztia da, eta iparraldeko lurraldeetako itsasertzetan bizi da. 500.000 eider inguru daude Islandian. Ez urtero neguan, baina tarteka migratzen du hegoaldera, eta Espainian eta Portugalen ere inoiz ikus daiteke. Ur azpira sartuta harrapatzen dituen arrainak eta beste zenbait animalia txiki janez elikatzen da. Habiaren barrua luma txikiz estaltzen du eta leku batzuetan, Norvegian batez ere, burukoak, koltxoiak eta ohe estalkiak (\"ederdrohnt\") egiteko erabiltzen dituzte haren lumak. Eiderrak harrapatzea debekatua dago.\nTaxonomia.\nEspezieak sei aspiespezie ditu:"}
{"id": "147783", "revid": "1545", "url": "https://eu.wikipedia.org/wiki?curid=147783", "title": "Somateria mollissima", "text": ""}
{"id": "147784", "revid": "6327", "url": "https://eu.wikipedia.org/wiki?curid=147784", "title": "Auritzeko zaldia", "text": ""}
{"id": "147786", "revid": "59723", "url": "https://eu.wikipedia.org/wiki?curid=147786", "title": "Eider errege", "text": "Eider erregea (\"Somateria spectabilis\") Anatidae familiako hegaztia da, \"Somateria\" generokoa. Eider arrunta baino txikiagoa da.\nEuropa, Ipar Amerika eta ekialdeko Asiako iparraldeko kostaldeetan bizi da; neguan, hegoalderantz migratzen du, tundrara gehienetan."}
{"id": "147787", "revid": "1545", "url": "https://eu.wikipedia.org/wiki?curid=147787", "title": "Somateria spectabilis", "text": ""}
{"id": "147790", "revid": "336", "url": "https://eu.wikipedia.org/wiki?curid=147790", "title": "Ipar-ahate", "text": "Ipar-ahatea (\"Anas strepera\") \"anatidae\" familiaren ahate ez-domestikoa da. Udan iparraldeko Europan, Asian eta Ipar Amerikan bizi da eta neguan hegoalderantz migratzen du, orduan ikusten da Araba eta Nafarroako hezegunetan.\nDeskribapena.\n46-56 cm-ko luzera eta 78-90 cm-ko hego-zabalera du. Arrak 990 gramo pisatu ditzake eta emeak 850 gramo. Gainerako ahateetan ez bezala arra zein emea nahiko antzekoak dira eta kolore arre-gris nahiko uniformea dute. Eztei garaian arrak marra gris finak izaten ditu gorputzean, buztana beltza eta ispilutxo zuria, hau da ahatearen ezaugarri nabariena.\nHabitata.\nUgalketa garaian ur gezatako eta sakonera txikiko hezeguneak aukeratzen ditu, uharteak dituztenak hobetsiz. Negu aldean aintzira, urtegi, padura eta estuariotan agertzen da.\nElikadura.\nZenbaitetan beste ahate batzuekin taldeak eratzen ditu, basahateekin eta kopetazuriekin gehienetan. Belarjalea da, landare urtarren hostoak, zurtoinak eta sustraiak irensten ditu horretarako gorputza baskulatu eta burua uretan murgilduz. Dieta osatzeko aldizka zekale haziak eta intsektu urtarrak ere jan ditzake.\nUgalketa.\nBikoteak eretzeko orduan estereotipaturiko posturak egiten ditu emeak eta arrak erantzun egiten dio. Arra aukeratuta dagoenean biek batera murgiltzen dute mokoa uretan. Emeak orduan habia egiten du, landaretan ongi ezkutatuta, eta zuloa adaxkaz eta lumatxaz estaltzen du. 6-15 arrautza arroxa jartzen ditu eta 24-26 egunetan zehar txitatzen ditu. Hasierako egunetan arrak habia zaintzen du baina ondoren alde egiten du. Txitatu ondoren arrautza guztietatik batera jaiotzen dira txitak eta ordu gutxitan gai dira habia utzi eta amarekin elikagai bila joateko. 50 egun pasa ondoren hegan egiteko gai dira.\nTaxonomia.\nEspeziea lehendabizikoz Linnaeusek deskribatu zuen, \"Systema naturae\" 1758ko bere liburuan hain zuzen ere.\nBi aspiespezie ditu:"}
{"id": "147791", "revid": "1545", "url": "https://eu.wikipedia.org/wiki?curid=147791", "title": "Anas strepera", "text": ""}
{"id": "147792", "revid": "1340", "url": "https://eu.wikipedia.org/wiki?curid=147792", "title": "Saint Maarten", "text": ""}
{"id": "147794", "revid": "336", "url": "https://eu.wikipedia.org/wiki?curid=147794", "title": "Izotz-ahate", "text": "Izotz-ahatea (\"Clangula hyemalis\") \"Anatidae\" familiaren ahate ez-domestikoa da, bere generoan bakarra dena.\nUdan iparraldeko Europan, Errusian eta Ipar Amerikan bizi da eta neguan hegoalderantz migratzen da. Negua igarotzeko gune nagusia Itsaso Baltikoa da."}
{"id": "147795", "revid": "1545", "url": "https://eu.wikipedia.org/wiki?curid=147795", "title": "Clangula hyemalis", "text": ""}
{"id": "147796", "revid": "1545", "url": "https://eu.wikipedia.org/wiki?curid=147796", "title": "Clangula", "text": ""}
{"id": "147798", "revid": "336", "url": "https://eu.wikipedia.org/wiki?curid=147798", "title": "Mandarin ahate", "text": "Mandarin ahatea (\"Aix galericulata\") \"Anatidae\" familiaren ahate domestiko eta ez-domestikoa da.\nEspezieak ekialdeko Asian du jatorria, baina haren habitatek jasan dituen erasoak direla eta, Errusian eta Txinan mila espezimen eta Japonian 5.000 inguru geratzen dira. Zaleek harrapatuta, Europara zenbait espezimen bidali zituzten eta ihes egitean bertakotu dira, baita Euskal Herrian ere.\nTxineraz \"Yuan-yang\" du izena (txinera sinplifikatuaz: \u9e33\u9e2f, txinera tradizionalaz: \u9d1b\u9d26, pinyinez: yu\u0101n y\u0101ng): \"yuan\" (\u9d1b) \"arra\" da eta \"yang\" (\u9d26), \"emea\"."}
{"id": "147799", "revid": "1545", "url": "https://eu.wikipedia.org/wiki?curid=147799", "title": "Aix galericulata", "text": ""}
{"id": "147800", "revid": "512", "url": "https://eu.wikipedia.org/wiki?curid=147800", "title": "Murgilari arre", "text": "Murgilari arrea (\"Aythya nyroca\") \"Anatidae\" familiaren ahate ez-domestikoa da.\nEspeziea Eurasian du jatorria eta neguan iparraldeko Afrikara migaratzen da."}
{"id": "147801", "revid": "1545", "url": "https://eu.wikipedia.org/wiki?curid=147801", "title": "Aythya nyroca", "text": ""}
{"id": "147802", "revid": "9272835", "url": "https://eu.wikipedia.org/wiki?curid=147802", "title": "Murgilari arrunt", "text": "Murgilari arrunta (\"Aythya ferina\") \"Anatidae\" familiaren ahate ez-domestikoa da. Iparraldeko Europan eta Asian kumatzen du eta neguan hegoaldera migratzen du, gure latitudetara. Azken urteetan Euskal Herrian kumatu den kasuak izan dira.\nDeskribapena.\nTamaina ertaineko ahatea murgilari bat da. 42-49 cm arteko luzera eta 72-82 cm arteko hego zabalera ditu. Arrak buru marroia du eta begia gorria da. Mokoa iluna du baina erdialdean gris argia da. Bularraldea eta buztana beltzak dira eta gorputzaren erdialdea eta hegoak gris argiak. Hankak ere gris ilunak ditu. Emearen gorputzeko grisa ilunagoa da eta beraz kontraste txikiagoa egiten du. Murgilari gaztea emearen antzekoa da.\nHabitata.\nTalde handiak osatzen ditu, sarritan murgilari mottodunarekin batera, eta edozein hezegunetan pausatzen da, putzuetan, aintziretan eta ibaien eremu geldoetan, beti ere ertzetan landaretza handia badu. Kostaldeko paduratan ere agertzen da.\nUretan dabilela hegaldatzen hastea asko kostatzen zaio, horregatik arriskuetatik ihes egiteko nahiago izaten du ur azpian murgildu eta alde egitea.\nUgalketa.\nUretatik gertu landareen zurtoin eta hostoerkin plataforma landua egiten du eta ondoren lumatxaz estaltzen du. Apirila aldera 6 eta 11 arrautza artean jartzen ditu, berde-grisaxkak, eta 24-28 egunetan zehar txitatzen ditu. Emeak zaintzen ditu txita jaioberriak eta 50-55 egun pasa ondoren gai dira beren kabuz baliatzeko.\nElikadura.\nSakonera txikiko uretan elikatzen da. Hondoan dauden landare sustraiak, hostoak eta ernamuinak jaten ditu, batez ere, eta horretarako murgildu egiten da. Dieta osatzeko, moluskuak, intsektuak eta harrak ere jaten ditu.\nTaxonomia.\nCarl von Lineok 1758ko Systema Naturae liburuan deskribatu zuen aurrenezkoz eta \"Anas ferina\" (\"ahate basatia\") izena eman zion. 1822 urtean Friedrich Boie zoologo alemaniarrak Aythya generoan sartu zuen. \"Aythya\" izena grekerazko \u03b1\u1f34\u03b8\u03c5\u03b9\u03b1 (aithuia) izenetik dator, Aristotelesek aipaturiko hegazti hezezagun bat da.\nAdina.\nEzagutzen den murgilari zaharrena Erresuma Batuan aurkitu zen, eta zeraman eraztunaren arabera 22 urte eta hiru hilabetetako adina zuen."}
{"id": "147803", "revid": "1545", "url": "https://eu.wikipedia.org/wiki?curid=147803", "title": "Aythya ferina", "text": ""}
{"id": "147806", "revid": "336", "url": "https://eu.wikipedia.org/wiki?curid=147806", "title": "Murgilari handi", "text": "Murgilari handia (\"Aythya marila\") \"Anatidae\" familiaren ahate ez-domestikoa da.\nEspeziea iparraldeko Ipar Amerikan, Europan eta Asian du jatorria eta neguan hegoaldera migratzen da.\nTaxonomia.\nBi aspiespezie ditu:"}
{"id": "147807", "revid": "1545", "url": "https://eu.wikipedia.org/wiki?curid=147807", "title": "Aythya marila", "text": ""}
{"id": "147809", "revid": "512", "url": "https://eu.wikipedia.org/wiki?curid=147809", "title": "Murgilari lepokodun", "text": "Murgilari lepokoduna (\"Aythya collaris\") \"Anatidae\" familiaren ahate ez-domestikoa da.\nEspeziea iparraldeko Amerikan du jatorria eta neguan hegoaldera migratzen da, batzuetan Europaraino ailegatuz."}
{"id": "147810", "revid": "1545", "url": "https://eu.wikipedia.org/wiki?curid=147810", "title": "Aythya collaris", "text": ""}
{"id": "147812", "revid": "90204", "url": "https://eu.wikipedia.org/wiki?curid=147812", "title": "Murgilari mottodun", "text": "Murgilari mottoduna (\"Aythya fuligula\") anatidoen familiako ahate ez-domestikoa da. Iparraldeko Eurasian du jatorria eta neguan hegoaldera migratzen da, batzuetan Ipar Amerikara ailegatuz.\nDeskribapena.\nTamaina ertaineko ahatea da, 40 eta 47 cm arteko luzera eta 65-72 cm arteko hego-zabalera ditu. Sexu dimorfismo nabarmena du. Arra ahate beltza da, sabelaldea zuria duena. Buru beltzean moko argia, beri horia eta luma gutxi batzuez osaturiko mototsa du. Mokoa urdinxka da, muturrean beltza ordea. Emeak kontraste gutxiako du, buru eta bizkarralde arre ilunak eta sabelalde marroia baititu. Emearen begia ere horia da.\nHabitata.\nMurgilaria izanik sakonera duten ur eremutan bizi da. Ur geldiak ditu gustuko, aintzirak, urtegiak, ibai handiak, badiak eta baita hirietako parkeak ere. Talde handiak osatzen ditu, sarritan murgilari arruntarekin batera.\nUgalketa.\nEmeak habia landareen artean uraren gainean zurtoinak eta sustraiak pilatzen ditu eta lumatxaz eta belarrez estaltzen du. 20-25 cm-ko diametroa eta 7-10 cm-ko zuloa duen habia da. Maiatza aldera 8-11 arrautza jartzen ditu. Ikusi izan da hainbat emeren arrautzak hebi berean egotea, 22 arteraino. Arrautzak berde-grisaxkak dira eta 23-28 egunetan zehar txitatzen ditu. Txitak jaio bezain laister amari segika uretara joaten dira. Ama da beraiek zaintzen dituen guraso bakarra eta 45-50 egunetan gai dira beren kabuz ibiltzeko.\nElikadura.\nOrojalea da, haziak, zurtoinak eta landare akuatikoak jaten ditu baina baita molusku, krustazeo eta intsektuak ere. Elikagaia bilatzeko murgildu egiten da.\nTaxonomia.\nCarl von Lineok 1758ko Systema Naturae liburuan deskribatu zuen aurrenezkoz eta \"Anas fuligula\" (\"ahate eztarri-kedarreztatua\") izena eman zion. 1822 urtean Friedrich Boie zoologo alemaniarrak Aythya generoan sartu zuen. \"Aythya\" izena grekerazko \u03b1\u1f34\u03b8\u03c5\u03b9\u03b1 (aithuia) izenetik dator, Aristotelesek aipaturiko hegazti hezezagun bat da."}
{"id": "147813", "revid": "1545", "url": "https://eu.wikipedia.org/wiki?curid=147813", "title": "Aythya fuligula", "text": ""}
{"id": "147814", "revid": "512", "url": "https://eu.wikipedia.org/wiki?curid=147814", "title": "Murgilari txiki", "text": "Murgilari txikia (\"Aythya affinis\") \"Anatidae\" familiaren ahate ez-domestikoa da.\nEspeziea Ipar Amerikan du jatorria eta neguan hegoaldera migratzen da."}
{"id": "147815", "revid": "1545", "url": "https://eu.wikipedia.org/wiki?curid=147815", "title": "Aythya affinis", "text": ""}
{"id": "147816", "revid": "448", "url": "https://eu.wikipedia.org/wiki?curid=147816", "title": "Nafar behoka", "text": "Nafar behoka Euskal Herriko bertako zaldi arraza bat da. Bere tamaina zein beste hainbat ezaugarriengatik ponien sailkapen taldean sartzen da.\nAdituen ustez, antzina-antzinako jatorria du, eta inguruko beste zenbait zaldi arrazarekin konparatuz (pottoka, Lautzako zaldia...) nahiko ezberdina da.\nArrazaren banaketa eremua bereziki Nafarroa Garaiko ipar-ekialdean kokatzen da. Nafarroako Gobernuak Sabaitza izeneko atxaldean kontserbazioarako arraza honen samalda bat dauka.\nTamaina zein beste hainbat ezaugarriengatik nafar behoka ponien sailkapen taldean sartzen da.\nArrazaren egoera.\nArraza desagertzeko zorian dago. Egungo populazioaren abere kopurua 350 baino ez zen 1999. urtean. 20 zaldi eta 330 behor. Datu hauek dira eta, Equus Survival Trust elkartean zaldi arrazen egoera sailkatzeko erabiltzen duen estimazioen arabera, nafar behoka desagertzeko arriskuan dago, arraza garbiko 300-500 behor artean besterik ez daudelako. Azken urtetan kopurua ez da emendatu gainera.\nZaldia Euskal kulturan.\nBertako zaldiek eragin handia izan dute Euskal Herriko kulturan. Labar artetik hasita, irudigintzan edo mitologian."}
{"id": "147817", "revid": "201", "url": "https://eu.wikipedia.org/wiki?curid=147817", "title": "Neues museoa", "text": ""}
{"id": "147818", "revid": "336", "url": "https://eu.wikipedia.org/wiki?curid=147818", "title": "Murgilari urrebegi", "text": "Murgilari urrebegia (\"Bucephala clangula\") \"Anatidae\" familiaren ahate ez-domestikoa da.\nEspeziea taigan du jatorria eta neguan hegoaldera migratzen da.\nTaxonomia.\nBi azpiespezie ditu:"}
{"id": "147819", "revid": "1545", "url": "https://eu.wikipedia.org/wiki?curid=147819", "title": "Bucephala clangula", "text": ""}
{"id": "147820", "revid": "512", "url": "https://eu.wikipedia.org/wiki?curid=147820", "title": "Paita arrunt", "text": "Paita arrunta (\"Tadorna tadorna\") Anatidae familiaren hegaztia da, \"Tadorna\" generoan arruntena dena.\nEuropa eta Asian ere jatorria duen hegazti hau neguan batzuetan iparraldeko Afrikara eta hegoaldeko Asiara migratzen da. Landetako populazioak dira Euskal Herria kolonizatzen hasi direnak, Aturri ibaiaren bokalean bereziki.\nDeskribapena.\nAntzararen eta ahateen arteko anatida bat da. Hankak gorputzarekiko ongi zentratuak ditu, lehorrean bazkatzeko egokiak. 58-71 cm arteko luera eta 100-133 cm arteko hego-zabalera ditu. Gorputz zuriaren gainean zati koloretsuak ditu, buru eta lepo berde ilunak eta bularraldean zerrenda marroi-gorrixka. Bizkarraldean ere zati zuri, berde ilun eta marroiak agertzen ditu. Mokoa gorri gorria da eta arrek bulto gorri bat dute bekokian.\nGazteek antzerako lumaia dute baina koloreak apalagoak dira.\nHabitata.\nEuskal Herrian negu partean ikusten dira gehienbat, iparraldeko populazioak etortzen direnean. Ekosistema halofiloak bilatzen ditu, kostaldeko padurez eta ibai bokalez gain, barnealdeko hezegune gaziak. Ur gezatako hezegunetan ere ikusten da, Gasteizen dagoen Salburuko parkean adibidez.\nElikadura.\nOrnogabeak jaten ditu, moluskuak, krustazeoak eta intsektuak batez ere. Paita taldeak aritzen dira sakonera txikiko hezegunetan eta belardietan elikagai bila.\nUgalketa.\nAurkitzen dituen zuloak edo animalien gordelekuak erabiltzen ditu habia jartzeko. Horretarako arroka arteak, dunak edo ezpondak miatzen ditu toki egokiaren bila.\nEmeak 3-12 arrautza zuri jartzen ditu (normalean 8-10) eta 29-31 egun ematen ditu txitatzen. Sarritan habiak kumatze eremuetatik urruti egoten dira habiak (hainbat kilometrotara ere bai) eta emeak eta txitek jaio bezain laister tokiz aldatu beharrak arrisku handia ekartzen dio paita familiari. Kolonian daudela 15-20 egun dituztenean jadanik beren kabuz elikatzeko gai dira eta 45-50 egunetan erabat garatzen dute lumaia.\nPaita arruntak kumaldi bakarra izaten du urtero, baina arrautzak jarri bezain laister galdu egiten badituzte bigarren kumaldi bat ere izan dezakete.\nTaxonomia.\nCarl von Linneok deskribatu zuen 1758 urtean eta \"Anas tadorna\" izena eman zion. Zelta hizkuntzetan \"tadorne\" hitzak \"zikina\" esan nahi du, horrela beraz Lineok \"ahate zikindua\" izena eman zion, bere lumaiari erreferentzia eginez. 1822 urtean Heinrich Boie zoologo alemaniarrak Tadorna generoa sortu zuen.\nEz da paita arruntaren azpiespezierik ezagutzen."}
{"id": "147821", "revid": "1545", "url": "https://eu.wikipedia.org/wiki?curid=147821", "title": "Tadorna tadorna", "text": ""}
{"id": "147822", "revid": "512", "url": "https://eu.wikipedia.org/wiki?curid=147822", "title": "Paita gorrizta", "text": "Paita gorrizta (\"Tadorna ferruginea\") Anatidae familiaren hegaztia da, \"Tadorna\" generoan arruntena dena.\nHegoaldeko Europan, Erdialdeko Asian eta hego-ekialdeko Txinan jatorria duen hegazti hau batzuetan Etiopiara eta ipar-mendebaldeko Afrikan ere bizi da."}
{"id": "147823", "revid": "1545", "url": "https://eu.wikipedia.org/wiki?curid=147823", "title": "Tadorna ferruginea", "text": ""}
{"id": "147824", "revid": "119347", "url": "https://eu.wikipedia.org/wiki?curid=147824", "title": "Udako zertzeta", "text": "Udako zertzeta (\"Anas querquedula\") Anatidae familiako ahate ez-domestikoa da. Udan Europan eta mendebaldeko Asian bizi eta neguan hegoaldeko Afrikara eta Australasiara migratzen da.\n37 cm inguru luze da. Uda-zertzeta arrak luma gehienak arre grisaxkak ditu, baina begietatik lepora zerrenda zuri bat du; hegoetan ere baditu hainbat luma zuri. Emea arre marroixka izaten da."}
{"id": "147825", "revid": "1545", "url": "https://eu.wikipedia.org/wiki?curid=147825", "title": "Anas querquedula", "text": ""}
{"id": "147826", "revid": "100292", "url": "https://eu.wikipedia.org/wiki?curid=147826", "title": "Zerra ertain", "text": "Zerra ertaina (\"Mergus serrator\") Anatidae familiaren hegaztia da. Euskal Herrian ez da oso ohikoa eta estuarioetan (Txingudi, Urdaibai, Abra, Urola, Artibai...) bakarrik ikusi ohi da, udazkeneko migrazioetan edo neguan. Pasean ere ikusi izan da kostaldeko lurmuturretatik (Higer edo Matxitxakotik, esaterako). Orokorrean, ale bakarrak edo oso talde txikiak izaten dira.\nDeskribapena.\nHelduek 51\u201362 cm-ko luzera eta 70\u201386 cm-ko hego-zabalera izaten dituzte. Sexu dimorfismo nabarmena da. Arrak burua beltz-berdexka du, atzera egiten duen gandor harroarekin, lepoko zuria du eta bularra kafe kolorekoa; alboak ere beltzak dira eta hegaletan orban zuri handia du. Emeak, aldiz, burua eta lepoaren goialdea gorrixka du eta gorputza grisa; eztarria zuria du. Gazteek emearen antza dute, baina buruko gorrixka hori zertxobait ilunagoa izaten da.\nDenek moko gorria dute, opakoa eta luzea. Mokoaren barnealdea zerratuta dago, eta hortik datorkie izena.\nHegaldian, lerro beltz fin batez bitan zatitutako ispilu zuria ikusten da, eta puntak gris ilun samarrekoak.\nBanaketa.\nBere habitat Ipar Amerika, Groenlandia, Europa eta Asiako ibai eta aintzirak dira. Afrikako iparraldera, Japoniara, Txinara, Kaliforniara eta Mexikoko golkora ere joan daiteke.\nEspezie migratzailea da; emeak eta gazteak arrak baino lehenago joaten dira negupasako eremuetara, irailaren hasieran. Otsailaren amaieratik maiatzaren amaierara bitartean itzultzen dira ugalketa lekuetara.\nIberiar penintsulan neguko espeziea da, bakana, azaroaren hasieran eta apirilaren erdialdean agertu ohi da, eta maximoak neguan izaten ditu. Hala ere, migrazio-bideetan ere ikus daiteke, batez ere Kantauriko kostaldean. Euskal Herrian oso gutxitan ikusten da, eta azken urteotako zitak itsasadarretan egin dira, batez ere.\nHabitata.\nMendietan, taigan eta tundran ugaltzen da; bai eta itsasbazterretan, uhartedietan eta barrualdeko ondo kontserbatutako aintziretan ere. Landaredia oparoa behar izaten du, habiak ondo gordetzeko. Ugalketa-garaitik kanpo, nahiago ditu itsasertzeko urak edo ur gezako masa handiak.\nElikadura.\nBere dieta urpean igeri eginez harrapatzen dituen arrainetan oinarritzen da, horretarako baliatzen du zerradun-mokoa. Hegoak eta hankak erabiltzen ditu urpean igerian egiteko.\nUgalketa.\nUgalketa-zikloak hiru hilabete inguru irauten du, eta horietako bat inkubazioan erabiltzen da. Ugalketa-garaia maiatzaren erdialdean hasi eta irailaren bukaera arte luzatzen da.\nArrautza-kopurua aldakorra da (8-10), eta errunaldia belarrez eta hostoz estalitako habian egiten da. Habia beti dago uretatik hurbil eta zuhaitz eta sastraken sustraien artean, edo labarretako zulo eta arrailetan egoten da.\nTaxonomia.\nZerra ertaina Lineok deskribatu zuen 1758an, eta izena eman zion: \"Mergus serrator\". Ez da azpiespezie bereizirik ezagutzen.\nKontserbazio egoera.\nUgaltzeko habitat egokiak galtzea, urak kutsatzea, haien elikadura-baliabideak gutxitzea eta kaioek habiak harrapatzea dira haien kontserbazio-egoerari eragiten dioten faktoreak."}
{"id": "147827", "revid": "1545", "url": "https://eu.wikipedia.org/wiki?curid=147827", "title": "Mergus serrator", "text": ""}
{"id": "147828", "revid": "119347", "url": "https://eu.wikipedia.org/wiki?curid=147828", "title": "Zerra handi", "text": "Zerra handia (\"Mergus merganser\") Anatidae familiaren hegaztia da. Bere habitat Ipar Amerika, Europa eta ipar eta erdialdeko Asiako ibai eta aintzirak dira.\n65 cm inguru luze dena, eta burugaina eta bizkarraldea beltzak eta sabelaldea arrosa kolorea ditu.\nTaxonomia.\nHiru aspiespezie ditu:"}
{"id": "147829", "revid": "1545", "url": "https://eu.wikipedia.org/wiki?curid=147829", "title": "Mergus merganser", "text": ""}
{"id": "147830", "revid": "119347", "url": "https://eu.wikipedia.org/wiki?curid=147830", "title": "Zertzeta arrunt", "text": "Zertzeta arrunta edo zertzeta txikia (\"Anas crecca\") \"anatidae\" familiaren ahate ez-domestikoa da, bere generoan ohikoena dena. Udan Eurasia iparraldean bizi da eta neguan hegoalderantz migratzen du. Euskal Herrian negu aldean ikusten dugu beraz.\nDeskribapena.\nGure inguruko ahateen artean tamaina txikiena duena da. 34-38 cm-ko luzera eta 53-59 cm-ko hego-zabalera ditu, eta 270-394 gramo arteko pisua.\nZertzetak sexu dimorfismo handia du, arra oso deigarria da eta emeak aldiz kolore apalak ditu. Arrak buru gorrizta du eta antifaz berdea agertzen du ertz hori finak dituena. Mokoa grisa du. Gorputzak kolore argia dauka, bularraldea krema kolorekoa orbain ilunak dituena eta gainerakoa gris argia. Hegoetako luma eskapularrak zuriak dira eta ispilutxu berdea agertzen dute, hegaldian nabarmen ikusten dena. Buztana beltza da baina ertzetako lumak horiak dira.\nEmeak kolore arrea dau. Gainerako ahateengandik tamaina txikiagoarengatik eta ispilutxo berdearengatik bereizten da.\nHegan egiteko gaitasun handia dute, gai dira biraketa zailak egiteko eta bapatean norabidez aldatzeko ere.\nHabitata.\nPopulazio sedentarioren bat badagoen arren, gehienak neguko migrazio garaian ikusten ditugu. Europa iparraldetik (eta batzuk baita Siberiatik ere) iristen dira.\nHezegune txikietan pausatzen da, elikagai ugari dituzten ur geza edo gazikaratan. Txitatzeko glaziar jatorriko aintzirak aukeratzen ditu, beti ere landaretza sarria aurkitzen badute.\nUgalketa.\nUdaberri hasieran bikoteak eratzen dira eta emeak habia egiten du. Hostoekin egindako zuloa izaten da, lurrean edo sasi baten gainean egin ohi duena, beti ere ur ertzean eta ongi ezkutatuta. 8-11 arrautza horixka jartzen ditu eta hiru astetan zehar txitatzen ditu. Txitak jaio eta ordu gutxitara habia utzi eta beren kabuz elikatzeko gai dira. 25-30 egun dituztenean hegan egiten hasten dira.\nElikadura.\nSakonera gutxiko uretan aurkitzen dituen landareetaz elikatzen da, haziak eta errizomak ere jaten ditu. Burua makurtu eta mokoa lokatzetan sartuta ezker eskuin mugituz aurkitzen du janaria. Uda garaian ornogabe txikiekin osatzen du bere dieta; moluskuak, krustazeo txikiak, zizareak eta intsektuen larbak.\nTaxonomia.\n\"Anas\" generoko ahatea da. Antzina amerikar zertzetarekin batera espezie bera osatzen bazuen ere gaur egun espezie desberdina kontsideratzen da.\nCarl von Lineok 1758ko Systema Naturae liburuan deskribatu zuen. Berak eman zion \"crecca\" ezizena, arrak egiten duen soinuaren onomatopeia gisa. Aurrez Conrad von Gesner naturalista suitzarrak \"Anas parva\" (\"ahate txikia\") izena emana zion.\nBi azpiespezie ditu:\nEuskal Herrian dituen izenak.\nHonako izen hauek ematen zaizkio zertzeta arruntari:"}
{"id": "147831", "revid": "1545", "url": "https://eu.wikipedia.org/wiki?curid=147831", "title": "Anas crecca", "text": ""}
{"id": "147832", "revid": "512", "url": "https://eu.wikipedia.org/wiki?curid=147832", "title": "Zertzeta hegalurdin", "text": "Zertzeta hegalurdina edo zertzeta hegourdin (\"Anas discors\") Anatidae familiaren ahate ez-domestikoa da.\nIpar Amerikan jatorria duen hegazti hau neguan hegoalderantz migratzen da, batzuetan Europara ailegatuz."}
{"id": "147833", "revid": "1545", "url": "https://eu.wikipedia.org/wiki?curid=147833", "title": "Anas discors", "text": ""}
{"id": "147834", "revid": "119347", "url": "https://eu.wikipedia.org/wiki?curid=147834", "title": "Zertzeta marmolaire", "text": "Zertzeta marmolairea (\"Marmaronetta angustirostris\") \"Anatidae\" familiaren ahate ez-domestikoa da.\nLehen Mediterraneo itsasoaren kostalde guztietan bizi bazen ere, egun Iberiar Penintsulan eta ipar-mendebaldeko Afrikan baino ez da bizi."}
{"id": "147835", "revid": "1545", "url": "https://eu.wikipedia.org/wiki?curid=147835", "title": "Marmaronetta angustirostris", "text": ""}
{"id": "147836", "revid": "688", "url": "https://eu.wikipedia.org/wiki?curid=147836", "title": "Malkar-sorbeltz", "text": "Malkar-sorbeltza (\"Tachymarptis melba\" lehenago \"Apus melba\"), apodidae familiako hegazti espeziea da. Hegoaldeko Europatik Himalaiarainoko mendietan bizi da, tartean Euskal Herrian ere."}
{"id": "147837", "revid": "1545", "url": "https://eu.wikipedia.org/wiki?curid=147837", "title": "Tachymarptis melba", "text": ""}
{"id": "147838", "revid": "1545", "url": "https://eu.wikipedia.org/wiki?curid=147838", "title": "Apus melba", "text": ""}
{"id": "147839", "revid": "1545", "url": "https://eu.wikipedia.org/wiki?curid=147839", "title": "Burt Reynolds", "text": "Burton Leon Reynolds Jr., ezagunagoa Burt Reynolds izenez (Lansing, Michigan, 1936ko otsailaren 11 \u2013 Jupiter, 2018ko irailaren 6a) estatubatuar aktore bat izan zen. \"Gunsmoke\" (1962\u20131965), \"Hawk\" (1966) eta \"Dan August\" (1970\u20131971) telesailak antzeztu zituen.\nNagusiki filme hauek antzezteagatik ospetsu egin zen: \"Navajo Joe\" (1966), \"Deliverance\" (1972), \"The Longest Yard\" (1974), \"Hustle\" (1975), \"Smokey and the Bandit\" (1977), \"Semi-Tough\" (1977), \"Hooper\" (1978), \"Smokey and the Bandit II\" (1980), \"The Cannonball Run\" (1981), \"The Best Little Whorehouse in Texas\" (1982), \"Striptease\" (1996) eta \"Boogie Nights\" (1997)."}
{"id": "147840", "revid": "536", "url": "https://eu.wikipedia.org/wiki?curid=147840", "title": "Langileen hautapen", "text": "Enpresa batean, langileen hautapena lanpostu jakin bat langile bati esleitzeko funtzioa da. Langileak hautatzeko prozesua sortu den lanpostuaren definizio zehatzarekin abiarazi behar da, lanpostu horretarako pertsona egokienaren ezaugarriak ere adieraziz. Ondoren, lanposturako hautagaien bilketa planifikatu behar da, lanpostu horretarako enpresa barneko pertsona bat (langile bat promozionatuz, alegia) edo kanpoko bat aukeratuko den erabaki ondoren. Lanposturako hautagaien bilketa enpresak berak dezake, edo kanpoko enpresa berezitu bati hautagaien bilketa lana esleitu. Enpresak berak egitekotan, langileak biltzeko modu zenbait dago:\nLanposturako hautagaiak bildu ondoren, hautapena bera egingo da jasotako eskabideen artean froga ordenatu zenbaitetan zehar:\nHautapen prozesuko fase batzuk kanpoko enpresa baten esku utz daitezke (azterketa psikoteknikoak, azterketa praktikoak, curriculumen azterketa), baina gehienetan lan-elkarrizketa eta azken erabakia lanpostua bete nahi duen enpresaren esku geratzen da.\nLanpostu bat bete nahi duten enpresa txikietan, langileen hautapena zuzendaritza nagusiaren eskumena izaten da; enpresa handietan, berriz, giza baliabideen saileko ardura izaten da."}
{"id": "147841", "revid": "98220", "url": "https://eu.wikipedia.org/wiki?curid=147841", "title": "Christopher Reeve", "text": "Christopher D'Olier Reeve, ezagunagoa Christopher Reeve izenez (New York, AEB, 1952ko irailaren 25a - Mount Kisco, New Yorkeko estatua, AEB, 2004ko urriaren 10a) estatubatuar aktorea izan zen. Gehienbat \"Superman\", \"Superman II\", \"Superman III\", \"Superman IV\" eta \"The Remains of the Day\" filmak antzezteagatik ezaguna da.\nBiografia.\nAntzerki ikasketak egin zituen, Williamstown Antzokian, eta hamazazpi urterekin denboraldi oso bat eman zuen Maineko Boothbay Playhousen. Gero telebistan hasi zen lanean, \"Love of life\" sailean. Sail hark arrakasta handia izan zuen eta Reeve oso ezaguna egin zen. Horri esker lan eskaintza asko izan zituen. Antzerkian \"A Matter of Gravity\" (1976) obran parte hartu zuen, Katherine Hepburnekin, eta Jack Lemmon eta Walter Matthaurekin batera ere lan egin zuen geroago.\nZineman 1977an egin zuen debuta, \"Alerta gorria: Neptuno hondoratua\" filmean, David Greeneren zuzendaritzapean. Garai hartan, Salkind anaiek Superman superheroiaren papera jokatzeko hautatu zuten. 1978an \"Superman: The Movie\" filma estreinatu zen, eta izugarrizko arrakasta izan zuen. Handik bi urtera filmaren bigarren zatia estreinatu zen, arrakasta handiz hura ere, eta 1983an hirugarrena. Bien bitartean beste film batzuetan parte hartu zuen. 1984an oso harrera ona izan zuen film batean esku hartu zuen, \"Bostondarrak,\" Vanessa Redgraverekin. 1987an laugarren eta azken aldiz egin zuen \"Superman\" papera, baina haurrekoetan ez bezala porrot egin zuen.\n1988an antzerkira itzuli zen berriro, eta Tennessee Williamsen \"Uda eta Kea \"obran parte hartu zuen.\nBeste film aipagarri batzuk ditu: \"Deathtrap\" (1982, Sidney Lumet); \"Monsignore\" (1982, Frank Perry); \"Street Smart\" (1987); \"Switching Channels\" (1988); \"The Remains of the Day\" (1993), \"Village of the Damned \"(1995) eta \"Rear Window\" (1998).\n1995ean, zaldi lehiaketa batean parte hartzen ari zela, zalditik erori eta elbarri geratu zen."}
{"id": "147842", "revid": "105290", "url": "https://eu.wikipedia.org/wiki?curid=147842", "title": "Mikrita", "text": "Mikrita karbonatuzko (CO3\u207b\u00b2) basa da; partikula oso finez osatua ( 0,04 mm baino txikiagoak). Hain dira txikiak partikulak, ezin ditugula elkarren artean ezberdindu. HMC kaltzitaz eta aragonitoz eratua dago. Hainbat modutan sor liteke mikrita:\nSarritan, mikritak matrize gisan jokatzen du, adb., kareharrietan."}
{"id": "147843", "revid": "119347", "url": "https://eu.wikipedia.org/wiki?curid=147843", "title": "Solomon Burke", "text": "Solomon Burke (1940ko martxoaren 21a, Filadelfia - 2010eko urriaren 10a, Haarlemmermeer, Herbehereak) estatubatuar soul eta country musikan antzindaria izan zen abeslari eta kantautorea izan zen. Rock and Roll Hall of Fame museo ospetsuko kide eta Grammy Saria ere irabazia zuen. Hainbat musika mota jorratu zituen: blues, soul edota gospela."}
{"id": "147844", "revid": "536", "url": "https://eu.wikipedia.org/wiki?curid=147844", "title": "Matrize (argipena)", "text": "Matrize terminoak erabilera ezberdinak ditu:"}
{"id": "147845", "revid": "105290", "url": "https://eu.wikipedia.org/wiki?curid=147845", "title": "Matrize (geologia)", "text": "Geologian, matrizea partikula oso finez osatutako sedimentuari deitzen zaio, basa tamainako partikulez osatuta dagoen sedimentuari hain zuzen. Sarritan, arroketan, trama edo partikula handiagoen artean kokatzen da."}
{"id": "147847", "revid": "98220", "url": "https://eu.wikipedia.org/wiki?curid=147847", "title": "Sergi L\u00f3pez", "text": "Sergi L\u00f3pez Ayats (1965eko abenduaren 22a, Vilanova i la Geltr\u00fa) kataluniar antzerki eta zinemako aktore bat da. Hainbat filmen artean \"Western\", \"Harry, un ami qui vous veut du bien\", \"El cielo abierto\", \"El cielo abierto\", \"El laberinto del fauno\", \"Partir\", \"Mapa de los sonidos de Tokio\" eta \"Pa Negre\" filmetan parte hartu du. Eleanitza da, katalana, gaztelania, frantsesa eta ingelesaz mintzatu eta hizkuntza horietan antzeztu izan duelarik."}
{"id": "147848", "revid": "42402", "url": "https://eu.wikipedia.org/wiki?curid=147848", "title": "Ooide", "text": "Ooideak karbonatuzko ( zehazki, aragonitozko) esfera txikiak dira, 2 mm baino tamaina txikiagoa dutenak. Arro barneko sedimentu bat da, hau da, arro sedimentarioan bertan, ahuspe edo prezipitazioz sortua.\nEsferaren erdian edozein konposiziozko partikula bat dago, eta partikula inguratuz aragonitozko zirkulu kontzentrikoak jartzen doaz (tipula baten gisan). Hau da, aragonitoa nukleoaren inguruan prezipitatzen da. Ooideak ur mugimendu jarraia dagoen lekuetan topatzen dira, sakonera txikitan. Uraren mugimenduak hondora eror daitezen saihesten du."}
{"id": "147850", "revid": "105290", "url": "https://eu.wikipedia.org/wiki?curid=147850", "title": "Intraklasto", "text": "Intraklastoek arro sedimentario kanpoko sedimentuetan dute jatorria; hauek arroaren hondoan kokatuta daude eta edozein arrazoirengatik (adb. gauza pisutsu baten kolpe bortitz bategatik) berriz zatitu eta uretan suspentsioan gera daitezke. Sedimentu zati txiki horiek atzera hondora erortzean, intraklastoak eratzen dituzte. Bistan da konposizioa aurretik zeuden sedimentuen araberakoa dela, eta ez nahi eta nahi ez karbonatuzkoa edo ebaporitazkoa, arro barneko beste partikula batzuk bezala."}
{"id": "147852", "revid": "105290", "url": "https://eu.wikipedia.org/wiki?curid=147852", "title": "Trama", "text": "Trama, pikor tamaina handia duten sedimentuak dira: legarraren eta harearen tamainako partikulak dituzten sedimentuak, alegia. Partikula horiek meteorizazio fisikoaren eraginez sortzen dira, eta, sarritan, matrizearekin batera ageri dira arroketan. Trama eta matrize kantitateek arroken ehunduraren paketatzea baldintzatzen dute, eta horren araberako hainbat sailkapen egiten da (ikus, adibidez, kareharriaren sailkapena)."}
{"id": "147853", "revid": "90204", "url": "https://eu.wikipedia.org/wiki?curid=147853", "title": "Manuel Alexandre", "text": "Manuel Alexandre Abarca (Madril, 1917ko azaroaren 11 - Madril, 2010eko urriaren 12a) espainiar aktore bat zen."}
{"id": "147877", "revid": "65203", "url": "https://eu.wikipedia.org/wiki?curid=147877", "title": "Mario Iceta", "text": "Mario Iceta Gavicagogeascoa (Gernika, 1965eko martxoaren 21a - ) Bilboko gotzaina izan zen, Ricardo Bl\u00e1zquez ordezkatuz.\nBiografia.\nNafarroako Unibertsitatean Medikuntza eta Kirurgia ikasi ondoren, Teologia ikasteari ekin zion hasieran unibertsitate berean eta gero Kordobako apaizgaitegian.\n1994ko uztailaren 16an Jos\u00e9 Antonio Infantes Kordobako gotzainak apaiz izendatu zuen.\n1995ean bioetikari buruzko tesi bat egin ondoren, Medikuntzan doktoregoa lortu zuen eta zazpi urte geroago Teologian. Ekonomian master bat ere egin zuen. Gaztelania eta euskaraz gain, ingelesez, frantsesez, alemaneraz eta italieraz egiten du.\nKordoban apaiz izan ondoren, 2008ko otsailaren 5ean Arabako gotzain titular eta Bilboko gotzain laguntzaile izendatu zuen, apirilaren 12an Ricardo Bl\u00e1zquezek sagaratu zuena. 2010eko apirilaren 17an Bl\u00e1zquez Valladolidera joan zenean, administratzaile apostoliko bilakatu zen.\n2010eko abuztuaren 24an, Benedikto XVI.ak Bilboko gotzain izendatu eta, Urriaren 11an, Bego\u00f1ako Andre Mariaren egunean, kargua hartu zuen. Bere izendapena ez da ondo hartua ez Elizaren barruan ezta kanpoan ere, Eliza Katolikoaren sektore atzerakoienekin lotu izan zutelako eta Euskal Herriko elizbarrutien batasunaren kontrakoa zela adieraziz.\n2020ko urrian Burgosko artzapezpiku izendatu zuten."}
{"id": "147878", "revid": "448", "url": "https://eu.wikipedia.org/wiki?curid=147878", "title": "Gregorio Mujika", "text": ""}
{"id": "147879", "revid": "512", "url": "https://eu.wikipedia.org/wiki?curid=147879", "title": "Aaron Jackson", "text": "Aaron Lee Jackson (Hartford, 1986ko maiatzaren 6a -) Estatu Batuetako saskibaloi jokalaria da, egun ACBko Bilbao Basket taldean dabilena.\nIbilbidea.\nDuquesne Uniberstitean psikologia ikasi ondoren, saskibaloi jokalari profesional bilakatu zen. Turkian eta Italian aritu zen Bilbao Basketek fitxatu arte."}
{"id": "147880", "revid": "512", "url": "https://eu.wikipedia.org/wiki?curid=147880", "title": "Josh Fisher", "text": "Joshua Lee Fisher Orange (Washington Hiria, 1980ko urriaren 24a -) Estatu Batuetako saskibaloi jokalaria da, egun ACBko Bilbao Basket taldean dabilena.\nIbilbidea.\nSaint Louis Unibertsitatean ikasi ondoren, saskibaloi jokalari profesional bilakatu zen Espainian non bere ibilbide osoa egin duen."}
{"id": "147881", "revid": "512", "url": "https://eu.wikipedia.org/wiki?curid=147881", "title": "Eusko Ikaskuntzen Nazioarteko Aldizkaria", "text": "Eusko Ikaskuntzen Nazioarteko Aldizkaria (, ), gaztelaniazko izenaren RIEV siglekin ezagunagoa, Eusko Ikaskuntzaren argitalpen nagusia da, Julio Urkixok 1907an sortua. Julio Urkixok zuzendari karguan jarraitu zuen 1936ko gerra piztu arte. 1983an RIEV berriro plazaratu zen, eta orduz geroztik Julio Caro Baroja izan zen zuzendari, 1995ean hil zen arte. Gaur egun, Aingeru Zabala Uriarte da zuzendaria. Seihilabetekaria da, eta Euskal Herriko kulturaz hainbat diziplinatako ideia, joera eta teoria zientifikoen elkartoki eta eztabaidaleku izatea du helburu.\nKoldo Mitxelenaren esanetan, Euskal Herriko kulturari buruzko azterlanak era guztietako fantasien eta zoramen guztien babesleku ziren, lehenago zelta kulturari buruzko azterlanak izan ziren bezala; \"RIEV\"ek lortu zuen \u2014ez lanik gabe\u2014 hori atzean utzi eta zientziaren arlora ekartzea.\nHistoria.\n1907an sortu zen eta 1936. urtea arte iraun zuen. Hasierako urteetan Georges Lakonbek lagundu zion Urkixori eta 1922an Eusko Ikaskuntzaren aldizkari bihurtu zen, Urkixo bera zuzendari zela. Lehen zenbakiak Baionan atera ziren, eta gero Gipuzkoako Aldundiko irarkolan, bi hilabetez behin. Lanak euskaraz, gaztelaniaz, frantsesez edo alemanez idatziak izaten dira, idazlea nor den. Urkixok garrantzi handia eman zion atzerriko euskalarien lanei.\nParte hartzaile izan ziren, besteak beste, Meillet, Saro\u00efhandy, Vinson, H\u00e9relle, Jaurgain, Daranatz, Dubarat, Schuchardt, Linschmann, Winkler, Uhlenbeck, Meyer-L\u00fcbke, Dodgson, Farinelli eta beste asko, euskaldun eta atzerritar. Euskal idazle zaharren obrak ere argitaratu ziren, zatika eta zenbaitetan faksimilez. Era horretan argitaratu ziren, esaterako, Etxepareren lanak, Oihenarterenak, Tartasenak, Etxeberri Sarakoarenak, Axularrenak, etab.\nGerrak eten zuen \"RIEV\"en argitalpena. 1981ean, Eusko Ikaskuntzaren babespean, berriz ere ekin zitzaion \"RIEV\" aldizkaria argitaratzeari, Julio Caro Baroja zuzendari zela, eta Juan Garmendia Larra\u00f1aga kudeatzaile."}
{"id": "147882", "revid": "448", "url": "https://eu.wikipedia.org/wiki?curid=147882", "title": "Revista Internacional de Estudios Vascos", "text": ""}
{"id": "147883", "revid": "448", "url": "https://eu.wikipedia.org/wiki?curid=147883", "title": "RIEV", "text": ""}
{"id": "147885", "revid": "201", "url": "https://eu.wikipedia.org/wiki?curid=147885", "title": "Intraklastoak", "text": ""}
{"id": "147888", "revid": "71747", "url": "https://eu.wikipedia.org/wiki?curid=147888", "title": "Hatshepsut", "text": "Hatshepsut (edo Hatchepsut) Egiptoko XVIII. dinastiako erregina-faraoi bat izan zen, aipaturiko dinastiako bosgarrena, K.a. 1479tik K.a. 1457 arte gobernatu zuena. Maatkara Hatshepsut izenarekin gobernatu zuen, eta Egiptoko tronuan denbora gehien eman zuen emakumea izan zen. Gaur egun faraoi hau ezagutzen den Hatshepsut izena hasiera batean \"Dama nobleen artean lehena\" esanahia zuen titulu bat zen, Hatshepstu Khenemetamon izen osoan ere agertzen zena, hau da \"Dama nobleen artean lehena, Amonekin elkartua\". Hil ondoren, Tutmosis III.ak damnatio memoriae batera kondenatu zuen, bere izena eta irudia faraoi gisa irudikatzen zuen monumentu orotatik zizelaz ezabatzeko aginduta.\nLehen pausoak.\nFamilia.\nEz da zehatz ezagutzen Hatshepsut noiz jaio zen, baina litekeena da garai hartan Egiptoko hiriburua zen Tebasen gertatu izana Tutmosis I.aren erregealdiaren amaieran. Faraoiak seme-alabarik ez zuenez, izendatutako oinordekoa Hatshepsuten aita zen Tutmosis I.a izan zen. Horrek bere tronuratzea legitimatzeko Ahmose printzesarekin ezkondu behar izan zuen. Ezkontza horren ondorioz, Tutmosis I.ak Hatshepsutez gain beste hiru seme-alaba ere izan zituen, Amenmose, Uadymose eta Neferubity izenekoak. Zoritxarrez, eta haurrek zuten heriotza tasa handia zela eta, soilik Hatshepsut eta haren ahizpa txikia zen Neferubity iritsi ziren helduarora (eta azken hau urte gutxian). Guraso bereko neba-ahizpez gain, Hatshepsutek beste zenbait neba-ahizpaorde ere izan zituen, bere aitak bigarren mailako emazteekin eta ohaideekin izandakoak. Horietatik, dokumentatua dagoen bakarra geroago Tutmosis II.a faraoia izango zena da, Tutmosis I.ak bigarren mailako emazte bat zen Mutnefertekin izan zuena.\nFaraoien alaba, biloba eta emaztea.\nHatshepsuten aita zen Tutmosis I.ak egiptoar inperioa ordura arte inoiz ikusi ez zen bezala hedatu zuen hamairu urteko erregealdian. Errege miragarri hark bere tropak Eufrates ibairaino eramateagatik pasatu zen historiara, iparraldetik hegoaldera zihoan ibaia, Niloren kontrako norantzan.\nTutmosis I.aren heriotz goiztiarraren ondoren bere alaba Hatshepsut zen tronuan oinordeko izateko egokien kokatua zegoena, bere nebak jada hilda baitzeuden. Baliteke Tutmosis I.ak, oraindik bizirik zegoenean bere alaba Hatshepsut tronura lotzen saiatu izana, \"Oinordeko\" izendatu izanak frogatzen duen bezala. Baina Tutmosis I.aren nahiak ez ziren bete, dirudienez, chatya eta errege arkitektoa zen Ineni buru zuen azpijoko jauregitar baten ondorioz Tutmosis II.a izan zen faraoi izendatu zutena, Tutmosis I.ak bigarren mailako emazte batekin izan zuen semea. Hatshepsutek bere nebaordearen Errege Emazte Handi bihurtzea jasan behar izan zuen, bere harrotasunarentzat kolpe latza izan zela uste dena.\nErregina gaztea Egipto hiksoengandik askatu zuten faraoi handien zuzeneko ondorengoa zen eta gainera, Jainkoaren Emazte titulu garrantzitsua zeraman. Horrek Ahmose-Nefertari erreginaren odol sakratuaren eramale bihurtzen zuen. Logikoa da haren harrotasuna handia izatea, eta bere senarraren mende egotea jasan ez izatea. Hala, ez da harritzekoa senar ahul eta bigunak koroa bikoitza janzten zuen bitartean, Hatshepsut bere burua eraginean eta boterean goraka eta goraka zihoazen bere aldeko pertsonez inguratzen hasi izana: Horien artean nagusiki Hapuseneb eta Senenmut nabarmen daitezke. Errege Emazte Handia aurkari oso arriskutsu bihurtu zen Ineni bisirraren beldurrerako.\nHirugarren Tutmosis.\nTutmosis II.ak oso erregealdi laburra izan zuen, eta gazterik hil zen, ezagutzen zaizkion bi seme bakarrak artean lehen haurtzaroan zeudenean. Aurreko belaunaldian gertatu legez, Hatshepsut erregearen emazteak ez zuen semerik izan, baizik eta alaba bat, eta, ondorioz, beste oinordekotza krisi bat sortu zen. Beste behin, Inenik nobleziak Tutmosis II.ak ohaide batekin izan zuen seme bat hautagai bezala onartzea lortu zuen, Tutmosis III.a izenarekin errege bihurtuko zena. Edonola ere, Hatshepsutek ez zuen Tutmosis II.arekin gertatu zen gauza bera gertatzerik nahi, eta, egia esan, gauzak asko aldatu zituen.\nTutmosis III.a gobernatzeko artean oso txikia zenez gero, Tutmosis II.aren Errege Emazte Handia zen Hatshepsut bihurtu zen erregeorde, eta errege berriaren eta bere alaba zen Neferuraren arteko ezkontza data jakinik gabe atzeratu zuen, hori baitzen Tutmosis III.aren tronuratzea legitimatu zezakeen pertsona bakarra. Egoera ez zen batere arraroa: erregeordetza kasu asko egon ziren egiptoar historia osoan zehar, baina sekula ez erregearekin inongo senidetasun harremanik ez zuen emakume batena.\nTutmosis III.aren erregealdiko lehen urteetan Hatshepsut kontu handiz prestatzen aritu zen egiptoar gizarte tradizionala irauliko zuen \"Estatu Kolpea\". Parte-hartze politikotik erabat aldendu zuen Ineni, eta leial zitzaizkion Hapuseneb eta Senenmut kargurik garrantzizkoenetara goratu zituen. Dirudienez, garai hartako pertsonaia politikorik garrantzitsuena Hapuseneb izan zen, bere buruarentzat bisir eta Amonen Apaiz Goren karguak elkartu zituena. Hain aliatu boteretsuekin Hatshepsutek jada bazituen mundua harritu ahal izateko behar adina baliabide eta laguntza.\nHatshepsut, faraoi.\nBi faraoi tronu berean.\nBere burua behar bezain indartsu ikusi zuenean, ordura arte Errege Emazte Handi eta Jainkoaren Emazte zen Hatshepsutek, Tutmosis III.aren aurrean bere burua ere Bi Lurretako faraoi eta Amonen prima izendatu zuen, Hapuseneb buru zuten apaizen onespenarekin. Efektu kolpea bikaina izan zen. eta esperientziarik gabeko Tutmosis III.ari bere izeba eta amaordea zena gehiago zela onartzea besterik ez zitzaion geratu. Hatshepsut egiptoar historiako hirugarren erregina-faraoi ezaguna bihurtu zen.\nHatshepsutek karguko titulu maskulino guztiak bere egin zituen (\"Zezen boteretsu\" titulua izan ezik), ordutik aurrera bere burua gizon bat bezala irudikaraziz eta gezurrezko bizarra jarriz. Ustegabeko elkargobernaritza bat ezarri zuen bere ilobarekin, Hatshepsut beti ilobaren gainetik egon zen arren, bigarren mailan utziz, geroago Tutmosis III.ak historian izango zuen eginkizunarekin inongo zerikusirik izango ez zuena. Halakoak baitziren Hatshepsuten karisma eta izaera.\nHala ere, Hatshepsut ezin da ikusi usurpatzailea balitz bezala, egile batzuek egungo garaira ekarri duten ikuspegia. Haren garaian behintzat ez zen hala ikusi, hala izan balitz Hatshepsutek erraz ezabatuko zituen bere arerioak edo gerra zibil bat gertatuko zen. Tutmosis III.a ez zen jauregian sartuta egon, pentsatu izan den bezala, eta Hatshepsutek ere ez zuen eragotzi Tutmosis III.aren existentziari buruzko aipamenik egitea. Orduko gizarteak arazorik gabe onartu zuen egoera berria, eta Hatshepsutek egiptoar historia guztiko erregealdirik oparoenetako bat izan zuen, baita Hapuseneb eta Senenmuten laguntzari esker ere, itzalean zeuden benetako gobernariak."}
{"id": "147901", "revid": "336", "url": "https://eu.wikipedia.org/wiki?curid=147901", "title": "Karibeko Herbehereak", "text": "Karibeko Herbehereak edo BES uharteak (nederlanderaz \"Caribisch Nederland\", papiamentoz \"Hulanda Karibe\") udalerri berezi estatusa duten Herbehereetako Karibeko hiru uharteak dira. Estatus hori lortu zuten 2010eko urriaren 10ean Holandarren Antillak deuseztatu ondoren. Gertu dauden arren, Aruba eta Cura\u00e7ao erresuma osatzaileak dira, eta ez dira Karibeko Herbehereen parte.\nHerbehereen barruan daude, baina ez dira inongo probintziaren zati. Probintzia mailako zerbitzuak hiru udalerri berezi horien artean banatzen dituzte eta Karibeko Herbehereetako Bulego Nazionalak kudeatzen ditu. Bulego hortako zuzendaria da hiru udalerrietako gobernadorea."}
{"id": "147908", "revid": "448", "url": "https://eu.wikipedia.org/wiki?curid=147908", "title": "Piarres Larzabal", "text": ""}
{"id": "147914", "revid": "336", "url": "https://eu.wikipedia.org/wiki?curid=147914", "title": "Chlorocebus", "text": "Chlorocebus tamaina ertaineko Cercopithecidae familiako primate generoa da. Sei espezie ezagutzen dira gaur egun, nahiz eta batzuen arabera espezie bakarra izan daitekeen aspiespezie askorekin. Hala ere genero bakarra da.\nSahara azpiko Afrikan bizi dira, Senegal eta Etiopiatik Hego Afrikara. Hala ere asko etxeratu egin dira eta Karibe itsasoko uhartetan aurki daitezke, afrikar esklaboen ondorengoekin batera. Bertan naturalizatu dira eta Barbados, Saint Kitts, Nevis, Anguila eta Sint Maartenen aurki daitezke. Ameriketako Estatu Batuetako Floridan ere aurki daiteke kolonia bat.\nEspezieak.\n\"Chlorocebus sabaeus\"\n\"Chlorocebus aethiops\"\n\"Chlorocebus djamdjamensis\"\n\"Chlorocebus tantalus\"\n\"Chlorocebus pygerythrus\"\n\"Chlorocebus cynosuros\""}
{"id": "147916", "revid": "3276", "url": "https://eu.wikipedia.org/wiki?curid=147916", "title": "Club Deportivo Fortuna", "text": ""}
{"id": "147917", "revid": "23317", "url": "https://eu.wikipedia.org/wiki?curid=147917", "title": "Fortuna Kirol Elkartea", "text": "Fortuna Kirol Elkartea Donostiako kirol-elkarte bat da, 1911n sortua. Kirol-atal ugari dituen kluba da, eta oinarriko kirola sustatzea du helburu nagusia.\nHistoria.\nKlubaren jatorria Club Ciclista San Sebasti\u00e1n taldearen deuseztean dago, 1909an. Klub hori suntsitzean bi elkarte berri sortu ziren, alde batetik Real Sociedad, eta, bestetik 'Pe\u00f1a Fortunista' izenekoa, gerora, 1911n, \"Club Deportivo Fortuna\" bihurtu zena.\nHasiera-hasieratik hainbat atal eratu zituen klubak: futbola, atletismoa, pilota, medizaletasuna, txirrindularitza, igeriketa, etab.\n1919an, Fortunak lehen aldiz antolatu zuen Behobia-Donostia lasterketa entzutetsua.\nArraun-atala.\nArraun-atala 1980ko hamarkadaren hasieran sortu zen. Hamarkada horren amaiera izan zen garairik oparoena, 3 bandera eskuratzeaz gainera Kontxako Banderan parte hartzea ere lortu baitzen. 2009an, Donostiarra traineru bateratuaren proiektura bildu zen Fortuna.\nBeteranoak.\nBeteranoen kategorian beteranoen ABE Traineruen Ligan parte hartu du hainbat urtez. 2019an hirugarren postua eskuratu zuen. 2021ean Beteranoen mailan Euskadiko distantzia luzeko traineru txapelketa irabazi zuen eta 2022an Traineruen Liga.\nBanderak:\nDenboraldiak:"}
{"id": "147918", "revid": "448", "url": "https://eu.wikipedia.org/wiki?curid=147918", "title": "Mixel Labegerie", "text": ""}
{"id": "147942", "revid": "58701", "url": "https://eu.wikipedia.org/wiki?curid=147942", "title": "Marcelino Bergara", "text": "Marcelino Bergara Larralde, pilota arloan Bergara I.a deituraz ezaguna (1943ko maiatzaren 16a, Etxalar, Nafarroa Garaia - 2010eko urriaren 10a, Donostia, Gipuzkoa) esku huskako pilotaria izan zen, aurrelaria. \"Etxalarko mutikoa\" () ezizena ere jaso zuen. Salvador Bergara Larralde edo Bergara II.a pilotariaren anaia zen.\n1962an Espainiako esku huskako buruz buruko txapelketa eta munduko binakako txapelketa irabazi zituen. Hasiera arrakastatsu haren ondoren, beste hainbat lorpen ere izan zituen: 1965ean, bigarren mailako lehenbiziko txapeldun nafarra bilakatu zen; Buruz Buruko Txapelketa Nagusian parte hartu zuen lehenbiziko pilotari nafarra ere izan zen, txapelketa hori bederatzi aldiz jokatu zuen, bai eta behin finalerdietara heltzea lortu ere."}
{"id": "147945", "revid": "7162", "url": "https://eu.wikipedia.org/wiki?curid=147945", "title": "Bergara I.a", "text": ""}
{"id": "147991", "revid": "6327", "url": "https://eu.wikipedia.org/wiki?curid=147991", "title": "Tugela Falls", "text": ""}
{"id": "148005", "revid": "448", "url": "https://eu.wikipedia.org/wiki?curid=148005", "title": "Juan Etxamendi", "text": ""}
{"id": "148006", "revid": "6327", "url": "https://eu.wikipedia.org/wiki?curid=148006", "title": "Baikal Lakua", "text": ""}
{"id": "148007", "revid": "6327", "url": "https://eu.wikipedia.org/wiki?curid=148007", "title": "Baikal aintzira", "text": ""}
{"id": "148008", "revid": "15795", "url": "https://eu.wikipedia.org/wiki?curid=148008", "title": "Barentseko itsasoa", "text": ""}
{"id": "148009", "revid": "6327", "url": "https://eu.wikipedia.org/wiki?curid=148009", "title": "Creuseko lurmuturra", "text": ""}
{"id": "148011", "revid": "880", "url": "https://eu.wikipedia.org/wiki?curid=148011", "title": "Hautes-Alpes", "text": ""}
{"id": "148012", "revid": "880", "url": "https://eu.wikipedia.org/wiki?curid=148012", "title": "Telesforo Monzon", "text": ""}
{"id": "148013", "revid": "880", "url": "https://eu.wikipedia.org/wiki?curid=148013", "title": "Alderdien Lege", "text": ""}
{"id": "148014", "revid": "880", "url": "https://eu.wikipedia.org/wiki?curid=148014", "title": "Bortizkeria", "text": ""}
{"id": "148015", "revid": "880", "url": "https://eu.wikipedia.org/wiki?curid=148015", "title": "Maoista", "text": ""}
{"id": "148016", "revid": "336", "url": "https://eu.wikipedia.org/wiki?curid=148016", "title": "Gorantz quark", "text": "Gorantz quarka (edo \"u quarka\" ingelesezko up quarketik) quarken lehen belaunaldiko funtsezko partikula bat da. Funtsezko kargaren +\u2154go karga elektrikoa du, eta \u00bdko espina, ondorioz fermioi bat delarik eta Pauliren bazterketa printzipioa betetzen duelarik. Beherantz quarka eta elektroiekin batera ikus dezakegun eta eginak gauden materia guztia eratzen du, partikula hauek egonkorrak baitira eta ez baitira gehiago erortzen.\nQuark guztiek bezala goi quarkak kolore karga du eta elkarreragin nuklear indartsua sentitzen du gluoiak igorri eta xurgatuz. Goi quarkek karga gorri, berde edo urdina dute eta dagozkien antiquarkek karga antigorri, antiberde edo antiurdina. Elkarreragin hau sentitzean partikula hau ez da isolatuta ikusten, baizik eta beste quark bat edo birekin hadroiak eratuz. Eratzen diren hadroien masaren gehiena kolore eremuaren energiatik dator (Einsteinen ekuazio ospetsuak dioen bezala energia eta masa gauza bera dira) eta ez quarketatik beraietatik.\nGorantz eta beherantz quarken existentzia Murray Gell-Mannek eta George Zweigek 1964an iragarri zuten, quark eredua garatu zutenean, eta goi quarken lehen ebidentzia SLACean 1967an eginiko esperimentuetan lortu zen."}
{"id": "148018", "revid": "1491", "url": "https://eu.wikipedia.org/wiki?curid=148018", "title": "Euskadin, Castillan bezala", "text": "Euskadin, Castillan bezala euskal abestia da. \nImanol Larzabal abeslariak 1977an Lau haizetara albumean argitaratu zuen bosgarren kantua da, Mikel Azurmendik sortu zituen hitzak, eta Imanolen ahotsarekin famatu da. Larzabalek Gwendal taldearen laguntzaz grabatu zuen disko hori. Erbestetik itzulita hauxe izan zen legalitatean egin zuen lehenengo diskoa. Abesti guztiek konpromezu politiko handia erakusten zuten."}
{"id": "148019", "revid": "58701", "url": "https://eu.wikipedia.org/wiki?curid=148019", "title": "Batasuna (abestia)", "text": "Batasuna Telesforo Monz\u00f3nek sortutako olerkia da, euskal abesti abertzale gisa famatu dena. Telesforo Monzonen hitzei Pantxoa eta Peiok jarri zieten doinua. Egileak jarritako izenburuarekin baino, lehenengo lerroko hitzekin da ezagunagoa: Aupa, gizona edo Aupa, gizona! Jaiki, mutil!\nAbestiaren hitzak.\nZatirik ospetsuenetariko bat besterik ez dugu aipatuko, Monz\u00f3nek sorturiko hitzak oraindik egile eskubideen pean daudelako: Frantzian sortu zituen, Frantziako legean egile eskubideak egilea hiltzen denetik 70 urteko indarraldia du, eta Monz\u00f3n 1981ean hil zen."}
{"id": "148020", "revid": "58701", "url": "https://eu.wikipedia.org/wiki?curid=148020", "title": "Kalera, kalera", "text": "Kalera, kalera euskal abesti abertzalea da. Hitzak eta musika Imanol Urbieta eta Josu Txapartegi \"Txapas\"ek egin zituzten, baina klandestinitate giroa zela eta Telesforo Monz\u00f3nek argitaratu zuen. Kantutegi askotan Monzonen lan gisa agertzen da, eta Urbietak berak ez du inoiz horren inguruko eztabaidarik sortu. Urbietaren emaztea zen Kontxi Aizarnak ere hala adierazten du elkarrizketa batean:\nEuskal herritar borrokalari presoei eskainia, gaur egun ere maiz abesten da. Urbietaren omenezko \"Bakarrik eta libre\" diskan Fermin Muguruzaren bertsioa jasotzen da."}
{"id": "148021", "revid": "6327", "url": "https://eu.wikipedia.org/wiki?curid=148021", "title": "Up quark", "text": ""}
{"id": "148022", "revid": "6327", "url": "https://eu.wikipedia.org/wiki?curid=148022", "title": "U quark", "text": ""}
{"id": "148023", "revid": "56334", "url": "https://eu.wikipedia.org/wiki?curid=148023", "title": "Psikometria", "text": "Psikometria psikologia-ikerketa arloan neurketari buruzko kontzeptuak, teoriak eta tresna praktikoak aztertzen dituen diziplina da, neurketa horien azterketa estatistikoa ere biltzen duena. Izan ere, psikologian aztertzen diren ezaugarriak ez dira zuzenean behatzen eta neurtzen ere konplexuak dira, nortasuna eta adimena esaterako. Horretarako, psikologian test psikometrikoak erabili ohi dira. Psikometriak test horiek eratzen laguntzen du, testak baliozkoak (benetan neurtu behar dena neurtzea, alegia) eta fidagarriak (neurketen egonkortasun eta adostasuna, alegia) diren aztertuz. Test psikometrikoen propietate hauek aztertzeko ere estatistika erabiltzen da."}
{"id": "148025", "revid": "448", "url": "https://eu.wikipedia.org/wiki?curid=148025", "title": "Lepoan hartu eta segi aurrera", "text": ""}
{"id": "148026", "revid": "448", "url": "https://eu.wikipedia.org/wiki?curid=148026", "title": "Euskaltzain urgazle", "text": ""}
{"id": "148030", "revid": "17", "url": "https://eu.wikipedia.org/wiki?curid=148030", "title": "Fidagarritasun", "text": ""}
{"id": "148031", "revid": "105290", "url": "https://eu.wikipedia.org/wiki?curid=148031", "title": "Baliozkotasun (estatistika)", "text": "Estatistikan eta bereziki psikometrian, baliozkotasuna neurketa-tresna bat erabiltzean benetan neurtu nahi dena neurtzen ote den aztertzen duen kontzeptua da. Neurtu nahi dena neurtzen dela erabakitzen bada, neurketa baliozkoa dela esango da. Baliozkotasunak neurketaren emaitzetatik atera daitezkeen interpretazio, ondorio eta aurreikuspenen zuzentasunari buruzko kontzeptua dela ere esaten da. Halatan, baliozkotasuna kontzeptu konplexua da eta alderdi anitz erakusten ditu: eduki-baliozkotasuna (neurtu nahi den ezaugarria era osotuan neurtzen den), aurreikuspenerako baliozkotasuna (geroko jokabide bat aurrez ikusteko erabil daitekeen neurketa), baterako baliozkotasuna (neurketa bat datorren egin daitezkeen beste neurketa zenbaitekin) eta konstruktu-baliozkotasuna (neurketak neurtu nahi den kontzeptuaren inguruan osatutako teoriarekin bat datorren). Beste alde batetik, baliozkotasuna fidagarritasun kontzeptuarekin batera aztertzen da, neurketa baten kalitateari buruz erabakitzeko."}
{"id": "148032", "revid": "17", "url": "https://eu.wikipedia.org/wiki?curid=148032", "title": "Baliozkotasun", "text": ""}
{"id": "148036", "revid": "448", "url": "https://eu.wikipedia.org/wiki?curid=148036", "title": "Aita semeak", "text": ""}
{"id": "148037", "revid": "88126", "url": "https://eu.wikipedia.org/wiki?curid=148037", "title": "Ternua (arropa marka)", "text": "Ternua mendirako arropa ekoizten duen euskal marka da. Besteak beste jakak, prakak, alkandorak, oinetakoak eta osagarriak ekoizten ditu. Import Arrasate enpresako marka da, Astore bezala.\nTernuaren logotipoa eta izena.\nTernuaren logotipoak eta izenak berak Euskal Herriarekin nolabaiteko erlazioa duten sinboloak dira."}
{"id": "148038", "revid": "448", "url": "https://eu.wikipedia.org/wiki?curid=148038", "title": "Joan Gurutzearena", "text": ""}
{"id": "148040", "revid": "448", "url": "https://eu.wikipedia.org/wiki?curid=148040", "title": "Santo Tomas feria", "text": ""}
{"id": "148041", "revid": "448", "url": "https://eu.wikipedia.org/wiki?curid=148041", "title": "San Tomas eguneko feria", "text": ""}
{"id": "148042", "revid": "448", "url": "https://eu.wikipedia.org/wiki?curid=148042", "title": "San Tomas eguna", "text": ""}
{"id": "148043", "revid": "448", "url": "https://eu.wikipedia.org/wiki?curid=148043", "title": "Ttan ttakun irratia", "text": ""}
{"id": "148045", "revid": "1545", "url": "https://eu.wikipedia.org/wiki?curid=148045", "title": "2010eko urriko Baztango hegazkin istripua", "text": "2010eko urriko Baztango hegazkin istripua hegazkin arin baten ezbeharra izan zen, 2010eko urriaren 12an Alkurruntz mendian gertatu zena, Otsondo mendatetik gertu. Istripua eguerdi aldean gertatu zen, laino itxia zegoela, eta haren ondorioz hegazkinean zihoazen hiru gizonezko frantsesak hil ziren. Hegazkin arina DR400-180 modelokoa zen, 1978 urtean ekoiztua, eta Frantziako L\u00e9zignan-Corbi\u00e8resko aerodromotik abiatua zen goizean.\nGertakariak.\nAlkurruntz mendiaren inguruan zebilen ehiztari batek eguerdian aurkitu zituen hegazkinaren aztarnak, sakabanatuta. Berehala eman zuen abisu, eta larrialdi zerbitzuak heldu zirenean, ezbeharraren larritasunaz jabetu ziren: hainbat zatitan suntsitutako hegazkin arin bat zen, pribatua, eta barruan zihoazen hiru gizonak hilda zeuden. Istripua aski leku malkarrean jazo zen, eta ez zen erraza izan larrialdi zerbitzuentzat ikerketa hasteko lanak abiatzea eta gorpuzkinak bertatik ateratzea. Oronoz-Mugairiko suhiltzaileek eta Elizondoko osasun profesionalek parte hartu zuten, Poliziarekin batera, egin ziren lanetan.\nFrantziako matrikuladuna zen hegazkin arina, eta L\u00e9zignan-Corbi\u00e8res hiriko aerodromotik abiatua zen goizean, Hondarribiko aireportua helmuga zuela. Han erregai depositua bete eta Salamancara bidean jarraitzeko asmoa zuten bidaiariek. Nafarroako Gobernuko informazio iturrien arabera, Afrikarako dirua lortzeko rally batean parte hartzen ari zen, beste hamalau hegazkin arinekin batera. Afrikako eskola sistema hobetzeko baliabideak lortzea zuen ekimenak xede. Frantziatik abiatzea, eta Senegalera iristea zen, printzipioz, rallyaren helburua."}
{"id": "148046", "revid": "448", "url": "https://eu.wikipedia.org/wiki?curid=148046", "title": "Juan Maria Bandres", "text": ""}
{"id": "148047", "revid": "336", "url": "https://eu.wikipedia.org/wiki?curid=148047", "title": "Pioi", "text": "Partikulen fisikan, pioia (\"pi meson\" grezierazko izenaren laburdura) 1947an aurkitu ziren hiru partikula subatomikoren izena da: \u03c00, \u03c0+ eta \u03c0\u2212. Pioia mesoirik arinena da.\nOinarrizko propietateak.\nPioiek zero espina dute, eta lehen belaunaldiko quarkez osatuta daude. Goi quark batek eta behe antiquark batek osatzen dute \u03c0+ pioia, behe quark batek eta goi antiquark batek \u03c0\u2212 pioia osatzen duten bitartean, lehenaren antipartikula dena. Goi quark-antiquark eta behe quark-antiquark konbinaketak \u03c00 pioia osatzen dute bere antipartikula propioa dena.\n\u03c0\u00b1 mesoiak 139,6 \u00a0MeV/c2ko masa du eta 2,6\u00a0\u00d7\u00a010\u22128\u00a0 segundoko batez besteko iraupena. Nagusiki muoi bat eta neutrino bat sortuz desegiten da.\nformula_1\n\u03c00 pioia apur bat arinagoa da, 135,0 \u00a0MeV/c2eko masa eta batez besteko iraupen laburragoa duelarik, 8,4\u00a0\u00d7\u00a010\u221217\u00a0 segundokoa. Nagusiki bi fotoi sortuz desegiten da.\nformula_2\nNukleoen egonkortasuna.\nMasa atomiko zehatz batetik beherako masa duten eta neutroi eta protoi kopuruaren arteko (zenbaki atomikoa) oreka duten nukleo atomiko gehienak egonkorrak dira. Hala ere, isolatutako neutroiak eta neutroi edo protoi gehiegi dituzten nukleoak ezegonkorrak direla jakina da.\nNukleoen egonkortasun honen azalpena pioietan dago. Isolatuki, neutroiak, elkarreragin nuklear ahularen bidez honako desegite hau jasan dezakete:\nformula_3\nBaina nukleo atomikoaren barnean neutroi eta protoien arteko hurbiltasunak honako erreakzio hauek elkarreragin nuklear indartsuaren bidez askoz azkarragoak izatea eragiten du:\nformula_4\nHonek nukleoko neutroiak uneoro protoi bihurtzea eragiten du, eta protoiren batzuk neutroi. Honek, (1) erreakzioa gertatzeko ia astirik ere ez du uzten, hala, nukleo atomikoetako neutroiak neutroi isolatuak baino egonkorragoak izatea azaltzen delarik. Protoi eta neutroien kopurua desorekatua badago, une bakoitzean neutroi gehiago egoteko aukera agertzen da, eta hala (1) erreakzioa gertatzea errezago izatea."}
{"id": "148049", "revid": "448", "url": "https://eu.wikipedia.org/wiki?curid=148049", "title": "Euskaltzain oso", "text": ""}
{"id": "148050", "revid": "512", "url": "https://eu.wikipedia.org/wiki?curid=148050", "title": "Durduzaz eta dardaraz", "text": "Durduzaz eta dardaraz (1999), Am\u00e9lie Nothomb belgikar idazlearen eleberri autobiografikoa da. Bertan Japonian bizi izan zituen lan gorabeherak kontatzen ditu. 1999an bertan \"Grand Prix du roman de l'Acad\u00e9mie fran\u00e7aise\" saria irabazi zuen. Joxan Elosegik euskaratu zuen, eta Igela argitaletxeak argitaratu, 2003an.\nHelburua.\nEgileak Japoniako bere lan gorabeherak ez ezik kulturen arteko talka, japoniar matxismoa eta japoniar enpresen egoera azaltzen digu.\nLaburpena.\nAm\u00e9lie Belgikar itzultzailea Japoniar enpresa garrantzitsu batean kontratatu dute. Boterearen piramidea gailurretik behera horrera hierarkizatua dago enpresan: Haneda lehendakaria, Omochi lehendakari ordea, Saito sail burua, Fubuki Mori eta erabat behean Am\u00e9lie. Lehenik beraz garrantzirik gabeko lanak , kafea eta tea zerbitzatzea, besterik ez du egin behar. Omochi jaunari japoniar hizkuntza eta ohiturak mendebaldeko emakume batek horren ongi ezagutzea iraingarria iruditzen zaionez Saito jaunak fotokopiak egitera zigortzen du eta japoniera ahazteko agindua emango dio. Fotokopiak eginez Tenshi jauna, beste sail bateko nagusia, ezagutuko du. Tenshi Belgikar enpresa batekin harremanetan jarri nahian dabilenez eta Am\u00e9lie bertakoa denez, Belgikar enpresaren eta bere produktuen buruzko txosten bat egiteko eskatuko dio ezkutuan, horrelako garrantzia duen lan bat hierarkiaren beheko inork ezin baitu egin. Am\u00e9lieren itxaropena Saitoren saila utzi eta Tenshirentzat lan egitea da, baina Omochik, Fubukiren bidez, Am\u00e9liek txostena egin duela dakienean zigortzeko bere gaitasunak erabili ezin dituen lanak bidaliko dizkio Fubukiren bidez. Azkenean enpresako lan okerrena, hau da, komunak garbitzea izango da bere helburua. Bere ohoreagatik Am\u00e9liek lanean jarraituko du eta kontratu bukaera iristean burumakur, errua beretzat hartuaz utziko du enpresa."}
{"id": "148051", "revid": "90799", "url": "https://eu.wikipedia.org/wiki?curid=148051", "title": "Elkarrekintza nuklear bortitz", "text": "Fisika nuklearrean eta partikulen fisikan, elkarrekintza nuklear bortitza da atomoaren barneko nukleoietan indar nuklear bortitza sortzen duen mekanismoa, eta ezagutzen diren lau oinarrizko elkarrekintzetako bat da, elektromagnetismoa, elkarrekintza ahula eta grabitazioarekin batera.\nUnibertso osoan dagoen indarrik handiena da; ez dago elkarrekintza nuklear indartsuaren pareko indarrik. Indar horren ondorioak oso distantzia txikietan bakarrik hautematen dira, nukleo atomikoen tamainakoak, eta ez dira 1 fm-tik gorako distantzietan hautematen. Ezaugarri horri \"irismen labur\" izena ematen zaio, grabitazio edo elkarrekintza elektromagnetikoko irismen luzekoekin kontrajarrita, horiek erabat infinituak baitira.\nOso irismen laburrekoa da (formula_1 inguru, hots, femtometro bat), baina elkarrekintza nuklear bortitzaren intentsitatea elkarrekintza elektromagnetikoarena baino formula_2 aldiz handiagoa da, elkarrekintza ahularena baino formula_3 aldiz handiagoa, eta grabitazioarena baino formula_4 aldiz handiagoa.\nIndar nuklear bortitzak hadroi, mesoi eta barioi guztietan eragiten du, alegia quarkek eta antiquarkek osatutako partikuletan. Indar horren interakzioa gluoi izeneko bosoiek eragiten dute, fotoiek indar elektromagnetikoan eragiten duten antzera. Indar horrek eragiten du quarkak elkartuta egotea, baita barioiak (protoiak edo neutroiak, esaterako) eta mesoiak (pioi edo kaoiak kasu) eratzea ere. Gainera, gai da protoiak eta neutroiak nukleo atomikoan mantentzeko, nahikoa intentsoa baita protoien arteko aldaratze-indarrari aurre egiteko; bi protoiren arteko indar nuklear bortitzari dagokion energia megaelektroi-volten (formula_5) ordenakoa da.Indar nuklear bortitzari ez dio eragiten partikulen karga elektrikoak: protoiek eta neutroiek berdin jasaten dute elkarrekintza bortitza. Indar nuklear bortitza azaltzen duen teoria kromodinamika kuantikoa da, Harald Fritzsch, Heinrich Leutwyler (1938) eta Murray Gell-Mann fisikariek 1973an proposatua.\nNukleo atomikoen testuinguruan, interakzio indartsuko indarrak berak (quarkak nukleoi baten barruan elkartzen dituenak) protoiak eta neutroiak ere batzen ditu nukleo bat osatzeko. Zentzu horretan, indar nuklearra (edo hondar-indar indartsua) deitzen zaio. Beraz, protoien eta neutroien barruko elkarrekintza indartsuaren hondakinak ere lotzen ditu nukleoak. Horrela, hondar-interakzio sendoa nukleoien arteko distantziaren araberako portaera baten ondorio da, nukleoien barruan quarkak lotzeko jarduten duenean ez bezala. Gainera, fusio nuklearreko indar nuklearraren eta fisio nuklearraren arteko lotura-energietan bereizketak daude. Fusio nuklearra Eguzkian eta beste izar batzuetan sortzen den energia gehiena da. Fisio nuklearrak elementu erradioaktiboak eta isotopoak desintegratzea ahalbidetzen du, nahiz eta elkarrekinza ahula izaten duen. Modu artifizialean, indar nuklearrari lotutako energia partzialki askatzen da energia nuklearrean eta arma nuklearretan, bai uranioan edo plutonioan oinarritutako fisio-armetan, bai fusio-armetan, bai hidrogeno-ponpan.\nElkarrekintza indartsua, quarken, antiquarken eta beste gluoi batzuen artean jarduten duten gluoi izeneko masarik gabeko partikulen trukearen bidez lortzen da. Gluoiek quarkekin eta beste gluoi batzuekin elkarreragiten dutela uste da, kolore-karga izeneko karga-mota baten bidez. Kolore-karga karga elektromagnetikoaren antzekoa da, baina, baten ordez, hiru motatan aurkezten da (\u00b1 gorria, \u00b1 berdea, \u00b1 urdina), eta horrek indar mota desberdin bat sortzen du portaera-arau desberdinekin. Arau horiek kromodinamika kuantikoaren teorian (QCD) zehazten dira, hots, quark-gluoi interakzioen teorian.\nHistoria.\nHogeigarren mendeko hirurogeita hamarreko hamarkada baino lehen, fisikariek ez zekiten egiazki zein mekanismok eusten zion nukleo atomikoaren batasunari. Bazekiten protoiek eta neutroiek osatzen zutela nukleoa, eta halaber zekiten ezen protoiek karga elektriko positiboa zutela eta neutroiak, berriz, elektrikoki neutroak zirela. Baina ezagutza hori kontraesanean zegoen une hartan onartutako fisikarekin, zeren protoien karga positiboaren kausaz, euren arteko aldaratze-indar izugarria agertu behar baitzen eta horrek nukleoaren apurketa eragingo baitzuen; baina hori ez zen gertatzen, nukleoak egonkorrak baitziren (nukleo erradioaktiboen kasuaren salbuespenarekin). Beraz, teoria fisiko berri bat behar zen fenomeno hori azaltzeko.\nErakarpen indar indartsuago bat proposatu zen azaltzeko nola nukleo atomikoa lotuta zegoen protoien elkarrekiko gaitzespen elektromagnetikoa gorabehera. Indar hipotetiko horri \"indar indartsu\" deitu zitzaion, nukleoa osatzen duten protoi eta neutroien gainean eragiten zuen funtsezko indarra zela uste baitzen. \nBeranduago, protoiak eta neutroiak ez zirela funtsezko partikulak aurkitu zen, quark izeneko partikula osagarriz osatuak baizik. Nukleoien arteko erakarpen handia, quarkak protoi eta neutroietan lotzen zituen funtsezko indar baten bigarren mailako efektua zen. Kromodinamika kuantikoaren teoriak azaltzen duenez, quarkek kolore-karga deritzona daramate, kolore ikusgaiarekin loturarik ez duten arren. Kolore-karga desberdina duten quarkak elkarrekintza indartsuaren ondorioz erakartzen dira, eta horren erdian dagoen partikulak gluoia du izena.\nIndarrak nukleo atomikoan.\n1970eko hamarkada baino lehen, protoia eta neutroia oinarrizko partikulak zirela uste zen. Orduan, indar indartsu edo indar nuklear indartsu esamoldea gaur egun indar nuklear edo hondar-indar indartsu deritzonari dagokio. Hondar-indar indartsu hori nukleoaren kohesioaren arduraduna da, eta, gaur egun, protoiek, neutroiek eta gainerako hadroiek (barioiak edo mesoiak) igorritako pioiei lotutako indar-eremu gisa interpretatzen da. Izan ere, quarken arteko indarrak gluoiek eragindakoak dira, eta, hain dira indartsuak, non kolorearen konfinamendua deiturikoa eragiten duten eta ezinezkoa den quark biluziak tenperatura arruntetan ikustea; nukleo astunetan, ordea, posible da protoi edo neutroi batzuk bereiztea fisio nuklearraren bidez edo partikula azkarrekin nukleo atomikotik bonbardatuta.\nHistorikoki, nukleoa karga elektriko positiboko protoiek eta karga elektriko nuluko neutroiek osatzen zutela ohartzean, indar nuklear indartsua teorikoki aurkeztu zen nukleoaren barnean zeuden indar elektromagnetiko higuingarriak konpentsatzeko. Era berean, bere irismena nukleoaren erradioa bera baino handiagoa ezin zela izan proposatu zen gertuko beste nukleo batzuek senti ez zezaten; izan ere, irismen handiagoa izango balu, unibertsoko nukleo guztiak kolapsatu egingo ziren masa nuklearreko konglomeratu handi bat sortzeko. Horregatik, orduan, indar indartsu deitu zioten. Yukawaren ereduak (1935) indar nuklear indartsuaren edo hondar-indar indartsuaren alderdi asko behar bezala azaltzen zituen.\nYukawa-ren eredua.\nNukleoaren barruan zeuden indar elektromagnetiko aldaratzaileak konpentsatzeko, 1935ean Yukawa-k eredu teoriko bat postulatu zuen nukleoaren barnean indar oso bortitz batek eragin behar zuela proposatuz, esanez ezen indar horren irismena ezin zela izan nukleoaren erradioa bera baino handiagoa, inguruko nukleoek jasan ez zezaten, zeren bestela, unibertsoko nukleo guztiak kolapsatu egingo ziratekeen, masa nuklearreko konglomeratu handi bat eratzeko.\nYukawa espezializaturik zegoen fisika atomikoan eta ohituta zegoen tresna kuantikoekin. Bere ereduan, teoria original bat proposatu zuen indar nuklear bortitzaren izaera azaltzeko, horretarako garai hartan ezagutzen ez zen partikula bitartekari bat erabiliz, \"mesoi\" izenekoa, zeinaren masa protoiaren eta elektroiaren masen balioen tartekoa baitzen. Horretan, \"elektrodinamika kuantikoa\"n garai hartan karga elektrikoen arteko elkarrekintza azaltzeko erabiltzen zen fotoi-trukearen ideiaz baliatu zen.\nHasieran, soilik proposamen teorikotzat hartu zen ideia, baina 1937an izpi kosmikoetan berak aipatutakoaren antzeko partikula bat aurkitu ondoren \u2014pioi izenekoa\u2014, zientzialariek oso kontuan hartu zuten beraren hipotesia. Dena den, gerora bestelako mesoiak aurkitzean, haren eredua desegokia zela ikusi zen; halere, mesoien bidezko teoria hark bultzada handia eman zion partikula azpiatomikoen arloko ikerketari. Nolanahi ere, 1947an pi mesoiaren aurkikuntza egin ondoren, Fisikako Nobel saria eman zioten 1949an Yukawari.\nQuarken aurkikuntza.\nIkerketan aurreratu ahala, fisikariak ohartu ziren protoiak eta neutroiak ez zirela funtsezko partikulak, quark izeneko partikula txikiagoez osatutako partikulak baizik. Izatez, nukleoien arteko erakarpen handia quarken arteko indar oinarrizkoago baten bigarren mailako ondorioa zen, quarkak protoien eta neutroien barruan elkartuta mantentzen zituen indarrarena. Hain zuzen ere, 1963an quarkak aurkitu ondoren, zientzialariek egokitu egin zuten teoria, quarken arteko indar hori gluoi izeneko bosoien bitartez gauzatzen zela azalduz.\nGaur egun kromodinamika kuantikoa (\"quantum chromodynamics\", QCD) izeneko teoriak azaltzen du quarkek kolore-karga daramatela \u2014izena gorabehera, \u201c\"kolore\"\u201d izen horrek ez du \"\"ikusi\" ohi ditugun koloreen esanahi bera\u2014. Kromodinamika kuantikoaren arabera, nukleo atomikoa elkartuta mantentzen duen pioi-eremu batek hadroien barne-osagaietan \u2014quarketan\u2014 eragiten duen benetako indar nuklear bortitzaren hondar-efektu bat baino ez da. Izan ere, quarken arteko indarrak gluoien eraginez sortzen dira, eta indar horiek hain dira intentsuak, ezen \"kolorearen konfinamendua\"\" eragiten baitute. Zehazki, kolore-karga desberdina duten quarkek elkarrekintza bortitzaren ondorioz erakartzen dute elkar. Elkarrekintza hori gluoi izeneko bosoi batzuen bidez transmititzen da. Horrela quarkak elkarri lotuta mantentzen dituzten indarrak dira benetan neutroiak eta protoiak osatzen dituztenak eta nukleoan elkartuta mantentzen dituztenak. Ordutik aurrera, protoiak eta neutroiak ez ziren oinarrizko partikulatzat hartuak izan, quarkez osatuak baizik. Kromodinamika kuantikoaren arabera, nukleo atomikoa lotuta mantentzen duen pioi-eremu horren existentzia hadroien (quarkak) barne-osagaietan eragiten duen benetako indar indartsuaren hondar-efektu bat baino ez da. Quarkek batuta mantentzen dituzten indarrak neutroiei eta protoiei lotuta mantentzen dituztenak baino askoz indartsuagoak dira.\nElkarrekintza nuklear bortitzaren oinarrizko printzipioak.\nElkarrekintza nuklear bortitzaren azalpena materiaren oinarrizko partikulak biltzen dituen eredu estandarraren barnean egiten da.\nEredu estandarreko oinarrizko partikulak.\nHogeigarren mendearen bigarren erdialdean egindako hainbat lan teoriko eta esperimentalen ondorioz, hasierako hiru partikula azpiatomikoen oinarrian beste hainbat partikula eta elkarrekintza agertu ziren. Poliki-poliki \"eredu estandarreko oinarrizko partikulak\" aurkitu eta haien ezaugarriak zehaztu ziren. Horiek guztiak eskematikoki adierazita daude alboko taulan. Bertan partikula bakoitzari dagokion masa (formula_6 unitatetan), karga (elektroiaren karga unitatetzat hartuta), spina eta izena adierazita, eta mota bakoitzekoak kolorez bereizita.\nEredu estandarrean bi motatako oinarrizko partikulak daude: fermioiak (quarkak eta leptoiak) eta bosoiak (elkarrekintzaren indar-bitartekariak).\nFermioiak.\nFermioiek spin ez-osoa dute, eta Pauliren esklusio-printzipioa betetzen dute. Hamabi fermioi daude, eta bakoitzak bere antipartikula du. Fermioietan, leptoiak eta quarkak bereizten dira.\nLeptoiak.\nLeptoiei ez die elkarrekintza bortitzak eragiten, baina bai interakzio ahulak. Leptoi batzuek karga elektrikoa dute, baina beste batzuek ez.\nQuarkak.\nQuarkak leptoiak baino astunagoak dira, eta karga elektriko frakzionarioa dute, formula_7 edo formula_8 aldiz elektroiarena. Quarkek formula_9 balioko spina duten partikulak dira, eta, ondorioz, fermioiak. Masari eta tamainari dagokionez, quarkak gluoien antzeko partikulak dira.\nQuarkak dira lau oinarrizko elkarrekintzak jasaten dituzten oinarrizko partikula bakarrak. Leptoiekin batera, materia guztia osatzen dute. Sei motatako quarkak daude (formula_10, formula_11, formula_12, formula_13, formula_14 eta formula_15 sinboloez adierazten direnak) eta bakoitza bere antipartikula du (formula_16, formula_17, formula_18, formula_19, formula_20 eta formula_21 sinboloak, hurrenez hurren) \"antiquarka\" deritzona, eta ondoko taulan aderi diren izen eta ezaugarriak dituztenak.\nBosoiak.\nMekanika kuantikoan, bosoiak dira \"Bose\u2013Einsteinen estatistikei\" jarraitzen dieten partikulak. Bosoiak oinarrizkoak izan daitezke \u2014hala nola \"fotoiak\"\u2014 edo konposatuak \u2014\"mesoiak\"\u2014. Bosoi gehienak partikula konposatuak dira, baina Eredu Estandarrean bost motatako oinarrizko bosoiak daude:\nTeoriaren arabera, horiez gain seigarren \"bosoi tentsorial\" batek (formula_28 balioko spina lukeena) egon behar luke, elkarrekintza grabitatorioaren indar-bitartekaria litzatekeena eta, horregatik, \"grabitoia\" deritzona. Oinarrizko partikula hipotetiko bat izaten jarraitzen du, eredu estandarrean grabitazioa txertatzeko orain arteko saiakera guztiek porrot egin baitute.\nGluoiak.\nGluoiak dira elkarrekintza nuklear bortitzari dagozkion indar-bitartekariak \u2014alegia, elkarrekintza bortitzari dagozkion truke-partikulak\u2014, bereziki quarketan eragiten dutenak. Masa eta karga elektriko nulua dute, eta formula_22 balioko spina.\nHadroiak.\nPartikula azpiatomikoak dira, elkarrekintza bortitzak nukleoan mantentzen dituenak. Bi motatako hadroiak daude (kasu \"exotikoak\" kontuan hartu gabe):\nBarioiak.\nBarioiak kolore-kargak desberdineko hiru quarkez osatuta daude. Guztira, kolore-karga \"neutroa\" edo \"zuria\" dutela esaten da, hiru kolore-kargak konpentsatuta baitauzkate. Protoiak et neutroiak barioak dira, eta nukleoi izena ere ematen zaie. Barioi isolatuek fermioien gisako portaera dute.\nMesoiak.\nMesoiak quark batek eta antiquark batek osatutako partikulak dira. Mesoiek bosoien gisako portaera dute. Mesoien artean pioiak eta kaoiak daude, besteak beste. Mesoi guztiak ezegonkorrak dira, eta mikrosegundo-ehunenetako baino erdibizitza dute, gehienez.\nPartikulen fisikan, mesoiek bosoien gisako portaera dute eta elkarrekintza bortitzaren indar-bitartekariak dira.\nQuarkak protoi eta neutroiaren osagaiak.\nQuarken arteko ezaugarri bereizgarria elkarrekintza bortitza da, nahiz eta elkarrekintza elektromagnetikoan eta ahulean ere parte hartzen duten. Ez dira bakarka ageri, beste partikula batzuetan \"konfinaturik\" baizik. Badira hiru quarkez osatutakoak (hadroi deritze), hala nola protoiak edo neutroiak. bestalde, quark eta antiquark bat elkartzen direnean, mesoiak sortzen dira. Bi mota horiek ezin dira gaur egun oinarrizko partikulatzat hartu, partikula konposatutzat baizik.\nAtomoen nukleoen barneko indarrak.\nHogeigarren mendeko hogeita hamarreko urteen aurretik uste zen, nukleoaren barneko partikula bakarrak protoia eta neutroia zirela, eta horiek oinarrizko partikulak zirela. Garai haietan, partikula horiek nukleoaren barnean batera egon ahal izateko, beren artean indar bortitz erakarle bat existitzen zela uste zen, gaur egun hondar-indar bortitza deritzona. Gure egunotako ereduaren arabera, nukleoaren kohesioa sorrarazten duena hondar-indar bortitz hori da, eta protoiek, neutroiek eta gainerako hadroiek (barionek zein mesoiek) igorritako pioiei lotutako indar-eremu gisa interpretatzen da.\nKromodinamika kuantikoaren arabera, nukleo atomikoa elkartuta mantentzen duen pioi-eremu hori hadroien barne-osagaietan \u2014quarketan\u2014 eragiten duen benetako indar bortitzaren hondar-efektu bat baino ez da. Quarkak elkarri lotuta mantentzen dituzten indarrak nukleo barnean protoiak aldaratzeko sortzen diren indar elektrikoak baino askoz indartsuagoak dira. Izan ere, quark-en arteko indarrak gluoien eraginez sortzen dira, eta hain dira indartsuak, ezen kolorearen konfinamendua deritzona eragiten baitute. Horrek eragotzi egiten du tenperatura arruntetan quarks biluziak ikustea; nukleo astunetan, berriz, posible da protoi edo neutroi batzuk fisio nuklearraren bidez bereiztea edo nukleo atomikoko partikula azkarrekin bonbardatzea.\nQuarken kolore-karga.\nQuarkak, antiquarkak eta gluoiak dira kolore-karga ez-nulua duten oinarrizko partikula bakarrak, eta horregatik horietxek dira elkarrekintza bortitzean parte hartzen dutenak. Gluoiak indar bortitzaren eramaileak edo indar-bitartekariak dira, eta eurak dira quarkak elkarri lotuta mantentzen dituztenek, horrela bestelako partikula batzuk osatzeko.\nQuarkek sei motatako kolore-karga izan dezakete: \"gorria\", \"urdina\", \"berdea\", \"antigorria\", \"antiurdina\" eta \"antiberdea.\" Kolore-karga antigorria, antiurdina eta antiberdea erlazionaturik daude, hurrenez hurren, karga gorriarekin, urdinarekin eta berdearekin, hain zuzen ere, karga elektriko negatiboak eta positiboak elkarrekin erlazionaturik dauden antzera. Hadroiek, bestalde, kolore-karga konplexuagoa dute: euren kolore-karga beti da kolore baten eta mota desberdinetako antikolore baten konbinazioa; adibidez, gluoi gorri-antiurdina edo gluoi berde-antigorria izan daiteke). Nolanahi ere, guztira, hadroiek kolore-karga nulua dute.\nIndar nuklear bortitza hondar-indar gisa.\nAtomo-nukleoaren osagaiak elkartuta mantentzen dituen indarra elkarrekintza nuklear bortitzari lotuta dago, gaur egun badakigu protoiak eta neutroiak quarken eta gluoien arteko elkarrekintzaren hondar-indarra dela. Molekulak eratzeko atomoen artean agertzen diren lotura-indarren efektuaren antzekoa izango litzateke elkarketa hori, nolabait esateko molekuletako lotura-indar horiek karga elektrikoen indar elektromagnetikoari aurre egiten dieten antzera. Dena den, quarken arteko hondar-indarra oso izaera desberdinekoa da. Kromodinamika kuantikoaren aurretik, uste zen nukleoko protoiak elkartuta zituen hondar-indar hori elkarrekintza nuklear bortitzaren funtsa zela. Ordea, gaur egun onartzen da protoiak lotzen dituen indarra quarken arteko kolore-indarraren bigarren mailako efektu bat dela,; beraz, quarken arteko elkarrekintzak indar bortitzaren funtsezko islatzat hartzen dira.\nNukleoien arteko indar nuklearra pioien bidez egiten da \u2014masa-bosoiak dira\u2014, eta horrexegatik du indar horrek hain irismen laburra. Neutroi edo protoi bakoitzak pioi kargatuak edo neutroak igorri eta xurgatu egin ditzake; pioi kargatuak igorriz gero, protoi bat neutroi bihurtzen da; edo, alderantziz Kargatutako pioien emisioa edo xurgapena bi elkarrekintza hauetako bati dagokio:\nformula_30formula_31\nIkus daitekeenez, lehen erreakzio-prozesuaren hasieran, protoi batek pioi positibo bat igortzen du, horrela protoia neutroi bihurtuta, eta gero, pioi positibo hori xurgatuz, neutroia protoi bihurtzen da. Jarraian, bigarren prozesuan, lehenik, neutroiak pioi negatibo bat igortzen du, eta horrela protoi bihurtzen da; ondoren, beste protoiak pioi negatiboa xurgatzen duenean, neutroi bihurtzen du, eta hasierako egorara itzultzen da. Etengabeko truke horren hondar-efektu garbia da protoiaren eta neutroiaren arteko indar erakarle bortitza da.\nPioi-nukleoien arteko interakzioa.\nInterakzio indartsuen kontzeptua sartzeko beharra 1930eko hamarkadan sortu zen, argi geratu baitzen grabitazio-fenomenoak eta interakzio elektromagnetikoaren fenomenoak ezin ziotela erantzun nukleoak nukleoietan zerk elkartzen dituen galderari. 1935ean, H. Yukawa japoniar fisikariak nukleoiak partikula berriekin trukatzea eragiten duen elkarrekintzaren lehen teoria kuantitatiboa eraiki zuen, orain pi mesoiak (edo pioiak) izenarekin ezagutzen direnak. Gerora, 1947an, pioiak modu esperimentalean aurkitu ziren.\n\u00abTeoria pioi-nukleoi\u00bb horretan, bi nukleoien erakarpena edo gaitzespena nukleoi batek pion bat igortzea gisa deskribatzen zen, eta, ondoren, beste nukleoi batek xurgatzea (interakzio elektromagnetikoarekiko analogiaz, fotoi birtual baten truke gisa deskribatzen dena). Teoria horrek arrakastaz deskribatu ditu hainbat fenomeno nukleo-nukleoi talketan eta lotutako egoeretan, baita pioien eta nukleoien arteko talketan ere. Zenbakizko koefizienteak, zeinak pioiaren igorpenaren \u00aberaginkortasuna\u00bb zehazten duen, oso handia izan zen (interakzio elektromagnetikorako antzeko koefizientearekin alderatuta), eta horrek elkarrekintza indartsuaren \u00abindarra\u00bb zehazten du.\nNukleoien arteko pioi-nukleoi interakzioaren ondorio bat indar nuklearretan truke-osagai baten presentzia da, ohiko indarrekin batera (Wignerren indarrak, pioi neutralen trukearen ondorioz sortzen direnak). Elkarrekintzan diharduten bi nukleoien egoera haien espazio-koordenatuen eta espin-koordenatuen araberakoa bada, truke horren hiru forma desberdin daude:\nGainera, indar nuklearrak karga-koordenatuen mende daude, eta tentsio-osagai bat dute.\nEnergia potentzialaren eragileak energia baxuko bi nukleoien elkarrekintza nuklearraren deskribapen fenomenologikoan honako forma du:\nMajorana indarrek (koordenatu espazialen trukea) formula_37-rekin erantzuten diote terminoari; Bartlett indarrek (espin-aldagaien trukea) formula_38-rekin erantzuten diote terminoari; Heisenberg indarrek (espazio-aldagaien eta spin-aldagaien trukea) formula_39-rekin erantzuten diote terminoari; Gainera, formula_40 eragileak tentsore-interakzioa hartzen du kontuan; formula_41 tentsore-truke-interakzioa da."}
{"id": "148052", "revid": "6327", "url": "https://eu.wikipedia.org/wiki?curid=148052", "title": "Stupeur et tremblements", "text": ""}
{"id": "148054", "revid": "119347", "url": "https://eu.wikipedia.org/wiki?curid=148054", "title": "Bonaire", "text": "Bonaire (nederlanderaz eta ingelesez \"Bonaire\", papiamentoz \"Boneiru\") Herbehereetako udalerri berezia da, Karibe itsasoaren hegoaldean dagoena, Antilla Txikietan.\nBonaire eta Klein Bonaire uharteek osatzen dute herbeheretar udalerri berezi hau. Udalerriburua Kralendijk da."}
{"id": "148055", "revid": "119347", "url": "https://eu.wikipedia.org/wiki?curid=148055", "title": "San Eustakio", "text": "San Eustakio (nederlanderaz \"Sint Eustatius\") Herbehereetako udalerri berezia da, Karibe itsasoaren hegoaldean dagoena, Antilla Txikietan. Saint Kitts eta Nevisen hegoaldean dago, gertu-gertu.\nUdalerriburua Oranjestad da."}
{"id": "148056", "revid": "336", "url": "https://eu.wikipedia.org/wiki?curid=148056", "title": "Hallasan", "text": "Hallasan edo Halla mendia (koreeraz: \ud55c\ub77c\uc0b0) Jeju uharteko eta Hego Koreako mendirik altuena da. 1.950 metroko garaiera dauka. 1970ean sortu zen parke nazional bati (\"Hallasan Gungnip Gongwon\", \ud55c\ub77c\uc0b0\uad6d\ub9bd\uacf5\uc6d0/\u6f22\u62cf\u5c71\u570b\u7acb\u516c\u5712) izena ematen dio, 2002an UNESCOren biosferaren erreserba izendatu zuten eta 2007an Gizateriaren Ondare natural. Aspaldian erupziorik izan ez duen sumendia da eta mendi sakratua da: kondaira zaharrek kontatzen dute erraldoien eta espiritu batzuk bertan bizi zirela.\nIzenak.\nIngelesezko iturri zaharrek \"Mount Auckland\" izena ere eman zioten.\nMendi honek koreeraz izan dituen izen eta transkripzioak:\nEzaugarriak.\nSumendi honek Pliozenoan Jeju uhartea sortu zuen eta sarritan uhartearekin berarekin identifikatzen da; tokiko esaera batek hauxe dio: \"Jeju Hallasan da; eta Hallasan Jeju da\". Tontorrean 400 mko diametroko kraterra dago eta inguruan bigarren mailako 360 bat kono (Jejuko dialektoan \"oreum\", \uc624\ub984) daude. Azken erupzio ezagunak 1002 eta 1007an gertatu ziren.\nMendia uharteko leku guztietatik ikus badaiteke ere, bere tontorra askotan lainoek estaltzen dute. Mendi sinboliko hau Hego Koreako monumentu naturalen zerrendan 182. zenbakiduna da.\nSinesmen gunea.\nBaengnokdam (literalki \"orein zuriaren aintzira\") izeneko krater aintzira bat dago; kondaira baten arabera izen hau emateko arrazoia hauxe da: zerutik jaisten diren beste mundu batzuetako gizonak horra doaz oreinekin jolastera.\nMendian Gwaneumsa, uharteko tenplu budistarik zaharrena dago; jatorrizkoa Goryeo dinastian eraiki zuten baina Koreako beste hainbat tenplu bezala XX. mendean berreraikia da. Kanpoaldean 1948 eta 1950 arteko Jejuko altxamenduaren biktimen oroimenezko monumentua dago; uhartean gehien bisitatzen den lekuetakoa da. Apur bat beherago, hego-mendebaldeko kostaldetik hurbil Sanbangsa leize-tenplua (lehen bertako sinesmen zaharretara dedikatua, gero budista) dago; bere ingurumarian Budaren estatua zahar asko daude, azken 1.000 urteetan Ekialdeko Asiako leku askotako erromesek eramanak.\nIgoerak.\nMendirako igoera urtero milaka lagunek egiten dute; bost ibilbide daude:\nGaur egun lehen biak baino ez dira tontorrera heltzen; Gwaneumsa delakoa (irteera lekua: 620 m) iparraldetik abiatzen da eta bost bat ordutan tontorrera hel daiteke, Seongpanak delakoa (irteera lekua: 750 m) ekialdetik eta lau ordu eta erdiko ibilbidea da. Beste hirurak Witse izeneko \"oreum\" edo konora heltzen dira, 1994tik hortik gorako bidea natura berreskura dadin itxita dagoelako."}
{"id": "148057", "revid": "11782", "url": "https://eu.wikipedia.org/wiki?curid=148057", "title": "Halla mendia", "text": ""}
{"id": "148058", "revid": "1519", "url": "https://eu.wikipedia.org/wiki?curid=148058", "title": "Saba (uhartea)", "text": "Saba Herbehereetako udalerri berezietan txikiena da, Karibe itsasoaren hegoaldean dagoena, Antilla Txikietan. Bertan Mount Scenery (877 m) sumendia dago Herbehereetako Erresumako gailurrik altuena.\nUdalerriburua The Bottom da."}
{"id": "148059", "revid": "1519", "url": "https://eu.wikipedia.org/wiki?curid=148059", "title": "Saba (argipena)", "text": "Saba izenak hainbat adiera du:"}
{"id": "148065", "revid": "1545", "url": "https://eu.wikipedia.org/wiki?curid=148065", "title": "Hampden Park", "text": "Hampden Park Eskoziako Glasgow hirian kokatuta dagoen estadioa da, Mount Florida auzoan. Bertan jokatzen dute hala futbol selekzioak nola errugbi selekzioak ere.\nMusika ekitaldiak.\nThe Rolling Stones, U2, Oasis, AC/DC, Bruce Springsteen eta Paul McCartneyk estadio honetan kontzertuak eman izan dituzte, besteak beste."}
{"id": "148066", "revid": "336", "url": "https://eu.wikipedia.org/wiki?curid=148066", "title": "Nukleoi", "text": "Nukleoi nukleo atomikoa osatzen duten partikulei deritze, neutroi eta protoiei alegia. Nukleoan dauden protoi eta neutroien kopuruak adierazten du masa zenbakia (A). Neutroi kopurua lortzeko zenbaki atomikoa (Z) (elementuaren protoi kopurua) masa zenbakiari (A) kentzen zaio.\nHala ere, nukleoaren masa ez da osatzen duten nukleoien masen batuketa, masa totala batuketa hori baino txikiagoa izatea eragiten duen ekartuta mantentzen dituen lotura energia bat baitago (masa eta energiaren arteko baliokidetza erlatibista dela eta)."}
{"id": "148070", "revid": "119347", "url": "https://eu.wikipedia.org/wiki?curid=148070", "title": "Dimitros Mavroeidis", "text": "Dimitros Mavroeidis (grezieraz: \u0394\u03b7\u03bc\u03ae\u03c4\u03c1\u03b7\u03c2 \u039c\u03b1\u03c5\u03c1\u03bf\u03b5\u03b9\u03b4\u03ae\u03c2) (Marousi, 1985eko uztailaren 4a -) Greziako saskibaloi jokalaria da, egun ACBko Bilbao Basket taldean dabilena.\nIbilbidea.\nMavroeidis 2002an Peristeri taldean bilakatu zen profesional. 2005ean Panioniosen eta 2007an jaioterriko Maroussin jokatu ondoren 2010ean Bilbao Basketek fitxatu zuen."}
{"id": "148075", "revid": "336", "url": "https://eu.wikipedia.org/wiki?curid=148075", "title": "Kenny Dalglish", "text": "Kenny Mathieson Dalglish (Glasgow, 1951ko martxoaren 4a-) futbolari eskoziarra izandakoa da, herrialdeko inoizko ezagunenen artean dagoena. Izan ere, Eskoziako futbol selekzio nazionalaren historia osoan egon den golegile nagusia da Denis Lawrekin batera, 30 golekin. Halaber, selekzioan partida gehien jokatu duen jokalaria da, 102 aldiz aritu baitzen 1971tik 1986 arte. 1978an eta 1982an Munduko Txapelketan parte hartu zuen.\nBestela, bere hiriko Celtic FC taldean aritu zen 8 urtez eta tarte horretan 4na Liga eta Kopa eta Ligaren Kopa 1 irabazi zituen.\n1977an jauzi egin zuen Ingalaterrako ligara eta Liverpool FCrekin beti ere 7 txapelketa eta 3 Europako Kopa erdietsi zituen."}
{"id": "148077", "revid": "119347", "url": "https://eu.wikipedia.org/wiki?curid=148077", "title": "Kostas Vasileiadis", "text": "Konstantinos \"Kostas\" Vasileiadis (grezieraz: \u039a\u03ce\u03c3\u03c4\u03b1\u03c2 \u0392\u03b1\u03c3\u03b9\u03bb\u03b5\u03b9\u03ac\u03b4\u03b7\u03c2) (Tesalonika, 1984ko martxoaren 15a -) Greziako saskibaloi jokalaria da. Hegaleko postuan jokatzen du, eta egun ACBko Bilbao Basket taldean dabilena.\nIbilbidea.\nTesalonikan jaioa, Kilkisen eman zuen gaztaroa. 2000 eta 2006 artean PAOKen jokatu zuen non kapitain bihurtu zen. Handik Unicaja M\u00e1lagara joan zen.\n2007an etxera itzuli eta Olympiacosek fitxatu zuen, gero berriro PAOKera joateko. 2008-09 denboraldirako Sutor Basket Montegranaro italiarrak fitxatu zuen eta 2010ean Bilbo aldera joan zen."}
{"id": "148078", "revid": "1545", "url": "https://eu.wikipedia.org/wiki?curid=148078", "title": "Obradoiro CAB", "text": ""}
{"id": "148079", "revid": "448", "url": "https://eu.wikipedia.org/wiki?curid=148079", "title": "Delfoseko orakulua", "text": ""}
{"id": "148080", "revid": "336", "url": "https://eu.wikipedia.org/wiki?curid=148080", "title": "Eduardo Hern\u00e1ndez-Sonseca", "text": "Eduardo Hern\u00e1ndez-Sonseca Lorenzo (Aranjuez, 1983ko ekainaren 21a -) saskibaloi jokalari espainiarra da, egun ACBko Bilbao Basket taldean dabilena.\nIbilbidea.\nReal Madrideko harrobian egindako jokalaria, hantxe hasi zuen bere ibilbide profesionala. 2004-05 denboraldirako Canariasen jokatu zuen, utzita.\n2007an Joventut Badalonak fitxatu zuen eta 2010ean Bilbao Basketek.\n2002an selekzio nazionalarekin debutatu zuen."}
{"id": "148081", "revid": "1545", "url": "https://eu.wikipedia.org/wiki?curid=148081", "title": "Eduardo Hernandez-Sonseca", "text": ""}
{"id": "148082", "revid": "69477", "url": "https://eu.wikipedia.org/wiki?curid=148082", "title": "Delfoseko auriga", "text": ""}
{"id": "148085", "revid": "119347", "url": "https://eu.wikipedia.org/wiki?curid=148085", "title": "Mikel Uriz", "text": "Mikel Uriz Anzizu (Iru\u00f1ea, 1989ko uztailaren 19a -) saskibaloi jokalari nafarra da, ACBko Bilbao Basket taldean ibilitakoa.\nIbilbidea.\nJavier, Ricardo eta I\u00f1aki bere anaiak saskibaloi jokalariak ere badira. Galizian, Club Baloncesto Breog\u00e1ngo harrobian, zenbait urte eman ondoren, etxera itzuli zenean Santurtziri utzi zion Bilbao Basketek.\nSaskibaloiko euskal selekzioarekin ibilitakoa da."}
{"id": "148088", "revid": "119347", "url": "https://eu.wikipedia.org/wiki?curid=148088", "title": "Deuteronomioa", "text": "Deuteronomioa Itun Zaharreko liburua da, Pentateukoko bosgarrena (K.a. 622). Aurreko liburuetan emandako lege erlijiozko eta zibilen bilduma da funtsean, Israelen historiaren gidatzat ipinia.\n34 ataletan eta 959 txataletan dago banatua. Bertan jasotzen da juduak Lur Agindura iristear zeudela Moisesek egin zuen hitzaldia, Legearen azalpen berria emanez. Halaber, gogora ekartzen da herri juduaren ibilera Egiptotik irten zenez geroztik: irteera, Sinai mendiko gertaera, eta abar. Bukaeran, Moisesen azken agurreko hitzaldia dator eta haren heriotzaren kontakizuna."}
{"id": "148090", "revid": "336", "url": "https://eu.wikipedia.org/wiki?curid=148090", "title": "Do\u00f1ana", "text": "Do\u00f1ana (gaztelaniazko \"Do\u00f1a Ana\" \u2014\u00abAna andrea\u00bb\u2014 izenetik eratorria) Espainiako hegoaldeko naturagune babestu bat da, Andaluzia erkidego autonomoan kokatua. Guztira 108.086 hektarea ditu: 1969an eratutako Do\u00f1anako parke nazionalaren 54.251 hektareak, gehi 1989an sortu eta 1997an handitutako Do\u00f1anako parke naturalaren 53.835 hektareak. Do\u00f1anako espezie babestu ezagunena iberiar katamotza da.\nPaduraz osaturiko azalera zabal batez osatuta dago, eta han, negu aldera, guztira 200.000 ur hegazti biltzera iristen dira. Medina-Sidoniako VII. dukearen emaztea zen Ana de Silva y Mendoza du aipagai \"Do\u00f1ana\" izenak, \"do\u00f1a Ana\" (\u00abAna andrea\u00bb) hitzetatik eratorria baita. 1994an UNESCO erakundeak gizateriaren ondare izendatu zuen. 2007. urtean parkeak 392.958 bisitari jaso zituen.\nGaur egun egoera larrian dago, gizakiak ura neurriz gain ateratzen duelako Do\u00f1anatik, eremu hori babesten duten legeak bete gabe. Horregatik, 2021ean, Europar Batasuneko Justizia Auzitegiak Espainiako Erresuma kondenatu zuen.\nParke nazionala.\nDo\u00f1ana, parke nazionala.\nEspainiako parke nazionalik zabalena da. 1969an izendatu zuen Espainiako Gobernuak parke nazional, eta 1994. urtean Nazio Batuen Erakundeak gizateriaren ondare egin zuen. Europa osoko hezegunerik garrantzitsuenetako bat da.\nDo\u00f1ana hezea deituriko aldean, padura eta aintzira ugari dago. Horien artean nagusiak Charco del Toro, Dulce, Taraje, Zahillo eta Santa Olalla dira, azken hori handiena. Padurak udan lehortu egiten dira, eta neguan milaka hegazti migratzaileren bizigune dira, besteren artean zikoinena, ahate arruntena, ahate mokozabalena eta zertzetena. Lehorreko landaredian, basobera, txilarrak, estrepak, pinazi pinuak, artelatzak eta 10 metrora ere iristen diren hareazko dunak daude. Faunari dagokionez, Espainiako naturagune babestu garrantzitsuena da; besteak beste, iberiar katamotzak, azeri arruntak, basurdeak eta orein arruntak bizi dira. Hegaztien artean, berriz, badira arranoak, zapelatzak, miru beltzak eta flamenkoak. Hain zuzen ere, gobernuak ekosistema ahul horiek babesteko sortu zuen parke naturala.\nZatirik handiena gidari batekin bakarrik bisita daiteke. 1964az geroztik Espainiako Ikerketa Zientifikoen Goi Kontseiluak (CSIC) ikergune ekologiko bat du han. Espainiako bigarren hezegunerik zabalena da. Hareatza eta dunez gainera, aintzira ugari ditu: Encanyissada eta Estella, besteak beste. Paisaian nagusi dira lezkadi, baratze, fruitu eta arroz soroak.\nBoliden enpresaren meatzaritza hondakinen hondamendia.\n1998ko apirilaren 25ean, hondamendi izugarria gertatu zen Do\u00f1anan. Boliden AB Suediako meatzaritza enpresak handik hainbat kilometrora zuen urtegiko hondakin ur azidoa isuri zen, eta ibaiaren bidez Do\u00f1anaraino iritsi zen, dikeko horma hautsirik. Uhin pozoitsua sortu zen, aurrealdea 500 metro luze zuena. Bidean aurkitzen zuen guztia, landareak nahiz animaliak, hil eta Guadimar ibaira iritsi zen, Cadizko golkoaren aldera eginez. Kutsatutako urak azidotasun handia zuen: beruna, kobrea, zinka, kadmioa eta beste metal batzuk zituen, sufreaz gainera. Hondamendi hark kalte handia egin zion parkeari, hegaztiei bereziki. Bestalde, hondatutako inguruan 500 bat familia bizi dira, nekazariak eta arrantzaleak, beren lanpostua arriskuan dutenak. Hondamendi hura talde batek baino gehiagok iragarri zuen, meatzeetako hondakinak arriskutsuak zirenez eta ondo zainduta ez zeudenez. Jabeek, ordea, ez zuten jaramonik egin. Bestalde, garbiketa lanak atzeratu egin ziren, erantzulea nor zen erabaki arte (Andaluziako Autonomia Erkidegoko Gobernua, Espainiako Gobernua edo Boliden), errua eta garbiketaren kostua beste norbaiti leporatu nahian.\nGehiegizko ur ustiaketa.\nLegez kanpoko ureztatzeak egiten dira Do\u00f1anan, nekazaritza ustiaketarako. Ureztatutako azalera hazten aritu da urtez urte. Euria eta lurrazaleko ekarpenak urritu direnez, Do\u00f1anako parke nazionalaren barruko iparraldeko padura lehortu da; eta naturaguneko aintzira peridunarrek azalera galtzen dute etengabe. Akuiferoa narriatuz doa, uren kantitatearen eta kalitatearen aldetik. Eta berotze globalaren inpaktu nabariak kalteak areagotzen ditu.\nHorren aurrean, Espainiako Erresumako administrazio publikoek ez dituzte Do\u00f1ana babesten duten legeak betearazi. Horregatik, 2021ean, Europar Batasuneko Justizia Auzitegiak Espainiako Erresuma kondenatu zuen. Auzitegiak ondorioztatu zuen Do\u00f1anako naturagunean \u00ablurrazpiko uren neurriz gaineko ateratzeak\u00bb ez duela betetzen Europako Erkidegoko zuzenbidea \u2014zehazki, Uraren eta Habitaten Esparru Zuzentarauak\u2014 eta, beraz, Espainiako Erresuma zigortu zuen."}
{"id": "148091", "revid": "6327", "url": "https://eu.wikipedia.org/wiki?curid=148091", "title": "Do\u00f1anako Parke Nazionala", "text": ""}
{"id": "148097", "revid": "336", "url": "https://eu.wikipedia.org/wiki?curid=148097", "title": "Atomo nukleo", "text": "Atomo-nukleoa edo nukleo atomikoa atomo baten erdigunea da, non bere masa guztiaren %\u00a099,99 baino gehiago dagoen.\nProtoiz eta neutroiz osatua dago (nukleoi deituak), elkarrekintza nuklear bortitzaren bidez elkartuta mantentzen direnak. Nukleoan dagoen protoi kopuruak elementu kimikoa zein den adierazten du. Nukleoan protoi kopuru bera baina neutroi kopuru ezberdina duten atomoei isotopo deritze. Protoiek nukleoari karga elektriko positiboa ematen diote, hain zuzen ere protoien kargen baturaren balioa duena.\nAtomo nukleoaren existentzia Geiger-Marsden saiakuntzaren bidez ebatzi zen.\nEgitura.\nAtomo baten protoi eta neutroi batu guztiek atomo nukleo \u00f1imi\u00f1o bat osatzen dute. Partikula horiei nukleoi deitzen zaie kolektiboki. Nukleo baten erradioa gutxi gorabehera formula_1 femtometro da, non formula_2 nukleoi kopuru osoa den. Atomoaren erradioa baino askoz txikiagoa da, 105 fm ingurukoa dena. Nukleoiak indar nuklear izeneko irismen laburreko potentzial erakargarri batek lotzen ditu. 2,5 fm-tik beherako distantzietan, indar hau indar elektrostatikoa baino askoz indartsuagoa da, positiboki kargatutako protoiak elkarrengandik aldentzen dituena.\nElementu bereko atomoek protoi kopuru bera dute, zenbaki atomikoa deritzona (Z sinboloa). Elementu beraren barruan neutroi kopurua alda daiteke, eta horrek elementu horren isotopoa zehazten du. Protoi eta neutroi kopuru osoak nukleoa zehazten du. Protoiekiko neutroi kopuruak nukleoaren egonkortasuna baldintzatzen du, isotopo batzuek desintegrazio erradioaktiboa jasaten baitute.\nProtoia, elektroia eta neutroia fermioi gisa sailkatzen dira. Fermioiek Pauliren bazterketa printzipioari jarraitzen diote, zeinak debekatzen baitu fermioi identikoek, adibidez protoiak, aldi berean egoera kuantiko bera hartzea. Horrela, nukleoko protoi bakoitzak beste protoi guztien egoera kuantiko desberdina izan behar du, eta gauza bera aplikatzen zaie nukleoko neutroi guztiei eta hodei elektronikoko elektroi guztiei.\nNukleo batek protoi eta neutroi kopuru desberdina badu, energia gutxiagoko egoera batera jaits daiteke desintegrazio erradiaktibo baten bidez, protoi eta neutroi kopurua estuago bat etor dadin. Ondorioz, protoi eta neutroi zenbaki berdinak dituzten atomoak egonkorragoak dira desintegrazioaren aldean, baina atomo kopurua handitzean, protoien elkarrekiko aldaratzeak gero eta neutroi proportzio handiagoa eskatzen du nukleoaren egonkortasunari eusteko.\nNukleo atomikoaren protoi eta neutroi kopurua alda daiteke, baina horrek energia oso altuak eska ditzake indar indartsuaren ondorioz. Fusio nuklearra partikula atomiko batzuk batzen direnean gertatzen da, nukleo astunago bat sortzeko, adibidez, bi nukleoren talka energetikoaren bidez. Adibidez, Eguzkiaren nukleoan, protoiek 3 eta 10 keV arteko energiak behar dituzte elkarrekiko urruntzea gainditzeko (Coulomben hesia) eta nukleo bakar batean fusionatzeko. Fisio nuklearra kontrako prozesua da, non nukleo bat bi nukleo txikiagotan banatzen den, normalean desintegrazio erradioaktiboaren bidez. Nukleoa partikula subatomikoak edo energia handiko fotoiak bonbardatuz ere alda daiteke. Horrek nukleo baten protoi kopurua aldatzen badu, atomoa elementu kimiko desberdin batera aldatzen da.\nFusio-erreakzio baten ondoren nukleoaren masa partikula bereizien masen batura baino txikiagoa bada, orduan bi balio horien arteko diferentzia energia erabilgarri mota gisa isur daiteke (gamma izpi bat edo beta partikula baten energia zinetikoa bezala), Albert Einsteinen masa-energia baliokidetasun formulak deskribatzen duen bezala, formula_3 non formula_4 masa galtzea da, eta formula_5 argiaren abiadura da. Defizit hori nukleo berriaren lotura-energiaren parte da, eta energiaren galera berreskuraezina da fusionatutako partikulak elkarrekin geratzea eragiten duena, banatzeko energia hori behar duen egoera batean.\nBurdinak eta nikelak (guztira 60 nukleoi inguru) baino zenbaki atomiko txikiagoak dituzten nukleo handiagoak sortzen dituzten bi nukleoren fusioa prozesu exotermikoa izan ohi da, eta horiek batzeko behar den energia baino gehiago askatzen du. Energia askatzeko prozesu horrek eragiten du izarren fusio nuklearra erreakzioa berez mantentzeko gai izatea. Nukleo astunenen kasuan, nukleoi bakoitzeko lotura-energia gutxitzen hasten da nukleoan. Horrek esan nahi du 26tik gorako zenbaki atomikoak eta 60tik gorako masa atomikoak dituzten nukleoak sortzen dituzten fusio-prozesuak prozesu endotermikoak direla. Nukleo masiboagoek ezin dute jasan izar baten oreka hidrostatikoari eutsi diezaiokeen energia-fusio ekoizlearen erreakziorik.\nHistoria.\nElektroien aurkikuntza izan zen atomoen barne egituraren lehen azalpena. XX. mendearen hasieran atomoaren eredu onartua Joseph John Thomsonena zen, \"mahaspasa pudina\"; eredu horretan atomoa karga elektriko positibodun bola handi bat zen, non karga elektriko negatibodun elektroi txikiak zeuden bere barnean sartuta. Garai horretan fisikariek atomoek igorritako hiru erradiazio mota ere aurkitu zituzten: alfa, beta eta gamma erradiazioak. 1911n Lise Meitnerrek eta Otto Hahnek eta 1914an James Chadwickek eginiko esperimentuek beta erradiazio espektroaren erorketa jarraikakoa dela erakutsi zuten, eta ez diskretoa. Hau da, elektroiak atomotik energia gama batekin kanporatuak dira, eta ez alfa eta gamma erradiazioen erorketan ikus daitekeen energia kopuru diskretoekin. Honek erorketetan energia ez zela kontserbatzen adierazten zuela zirudien. Beranduago energia bai kontserbatzen dela aurkitu zen, neutrinoak aurkitu ondoren.\n1906an Ernest Rutherfordek \"Erradioaren alfa partikularen atzerapena materia zeharkatzen duenean\" argitaratu zuen Philosophical Magazine aldizkarian (12 orrialde. 134.etik 146.era). Hans Geigerrek lan hau Royal Societyri eginiko komunikazio batean luzatu zuen (Proc. Roy. Soc. 1908ko uztailak 17) esperimentuekin eta Rutherfordek alfa partikulen, aluminiozko paperaren eta urreztaturiko aluminiozko paperaren bidez airea pasarazi zuen. Geigerrek eta Brian Geoffrey Marsdenek lan gehigarriak argitaratu zituzten 1909an (Proc. Roy. Soc. A82, 495-500 orrialdeak) eta are gehiago luzatu zuten lana Geigerren 1910eko argitalpenean (Proc. Roy. Soc. 1910eko otsailak 1). 1911-1912an Rutherfordek Royal Societyren aurrean esperimentuak azaldu zituen eta atomo nukleoaren teoria berria proposatu zuen."}
{"id": "148098", "revid": "20394", "url": "https://eu.wikipedia.org/wiki?curid=148098", "title": "Atl\u00e9tico Baleares", "text": ""}
{"id": "148100", "revid": "20394", "url": "https://eu.wikipedia.org/wiki?curid=148100", "title": "CD Atl\u00e9tico Baleares", "text": ""}
{"id": "148101", "revid": "512", "url": "https://eu.wikipedia.org/wiki?curid=148101", "title": "Gerhard B\u00e4hr", "text": "Gerhard B\u00e4hr (Legazpi, Gipuzkoa, 1900eko maiatzaren 6a - Berlin, 1945eko apirilaren 27a) euskalaria eta euskaltzain urgazlea izan zen, alemaniar jatorrikoa. Gipuzkerako aditza aztertu zuen bereziki; bai eta euskararen eta iberieraren arteko ustezko ahaidetasuna, eta hizkuntzakoak nahiz etnografiakoak diren zenbait gai ere (intsektuen izenak eta haiei buruzko sineskerak, konparazione). Euskaltzalea, frankista eta alemaniar abertzalea zen. Luis Villasanteren \"Historia de la Literatura Vasca\" eskuliburuan, SSen uniformearekin egindako erretratua ikus daiteke.\nBizitza.\nUdanako meategiak ustiatzera (Katabera, Aizkorri mendilerroan) etorritako alemaniar ingeniari baten semea zen. Euskara ikasi zuen, eta gaztetandik ekin zion hizkuntza horren ikerketari. \"Euskal Esnalea, Euskera\" eta \"Eusko Ikaskuntzen Nazioarteko Aldizkaria\" aldizkarien lankide izan zen. 1929an \"Hugo Schuchardt zana\" artikulua idatzi zuen, maisu haren nortasuna eta lanak euskaltzaleen artean zabaltzearren.\nFamiliarekin batean Alemaniara itzulirik, Alemaniako armadako gudari izan zen Lehen Mundu Gerran. Gero, euskarari buruz egin zuen doktoretzako tesia, \"Baskisch und Iberisch,\" G\u00f6ttingengo unibertsitatean 1940an aurkeztu zuena; Karl Bouda irakasleak eman zuen argitara \"Eusko Jakintza\" aldizkarian (1948).\nBigarren Mundu Gerran, berriz ere Alemaniako armadako gudari, Berlinen desagertu zen, 1945ean, gerra bukatzear zela, Berlingo guduan. Ordurako, ikasiak zituen hamabost hizkuntza (azkena, letoniera).\n2000. urtean, bere jaiotzaren mendeurrena gogoratzeko, Legazpiko udalak oroitarria kokatu zuen, herriko elizaren parean."}
{"id": "148102", "revid": "56334", "url": "https://eu.wikipedia.org/wiki?curid=148102", "title": "Georgie Dann", "text": "Georgie Dann (1940ko urtarrilaren 14a, Paris - 2021eko azaroaren 3a, Madril) Espainian bizi izan zen frantziar abeslaria izan zen.\nZortzi urtez Parisko kontserbatorioan ikasi zuen, ondoren Frantzia eta Espainian bere musika ibilbidea garatu zuen, udako abestietan espezializatu zelarik. Espainian oso ezaguna bilakatu zen, 1970 eta 1980ko hamarkadetan zehar lelo itsaskor eta errepikakorrez beteriko gaztelaniaz abesturiko abestiekin sekulako arrakasta lortu zuelarik: esate baterako, \"El Bimb\u00f3\", \"Macumba\" \"Carnaval, Carnaval\", \"El Africano\", \"El negro no puede\", \"El Chiringuito\", \"La Barbacoa\", eta abar.\nRTVE espainiar telebista katean emititu ziren lehenbiziko bideoklipak Georgie Dannenak izan ziren."}
{"id": "148103", "revid": "512", "url": "https://eu.wikipedia.org/wiki?curid=148103", "title": "Batzar probintzial (Iberiar Penintsulako Gerra)", "text": "Batzar probintzialak Iberiar Penintsulako Gerran, 1808tik 1814ra arte, erresistentzia antolatzeko orduan, hauen bitartez aginte guneak sortu ziren. Hauek Frantziaren aurkako gerra zuzentzen zuten Fernando VII.aren absentzian. Agintzen zutenen artean, armadako ofiziala, funtzionarioak, goi mailako nobleak eta kleroak zeuden.\nBatzar probintzialak koordinatzeko, Batzar Goren Zentrala eratu zen eta 1810eko irailean, Cadizen, gorteak deitu zituzten."}
{"id": "148105", "revid": "96721", "url": "https://eu.wikipedia.org/wiki?curid=148105", "title": "Royal Society", "text": "Royal Society of London from Improving Natural Knowledge (), soilik Royal Society bezala ere ezagutzen dena Erresuma Batuko elkarte zientifikorik antzinakoena da, bai eta Europako antzinakoenetako bat ere. 1660. urtea bere fundazioko urtetzat hartzen den arren, urte batzuk lehenago jada bazegoen aldika-aldika biltzen zen zientzilari talde bat. 1782an sortutako Irlandako Errege Akademiarekin harreman estua du, 1783an sortu zen Edinburgoko Errege Akademia eskoziar erakunde independente bat bezala mantentzen den bitartean. Erakunde pribatu eta independente bat den arren Erresuma Batuko Zientzien Akademia Nazionalaren lana egiten du eta 2000n sortutako Zientziaren Britainiar Kontseiluaren partaide da.\nSorrera.\nLondresen Zientzia eta Natura alorreko zenbait pentsalaribiltzen hasi ziren 1645 urteaz geroztik, batez ere orduan \"Filosofia Berria\" zeritzon alorreko pentsalariak. Astean behin biltzen ziren, eta bertan izaten zituzten elkarrizketetako gaiak desbidera ez zitezen, zenbait gaiez soilik aritzea arautu zuten. Hortaz, jainkotasunaz, estatu kontuez zein egunerokoak ziren gaiez aritzea debekatu zuten, batik bat aipatutako \u00abFilosofia Berriaz\u00bb zein hari loturiko gaiez, batik bat Matematika, Geometria, Medikuntza, Anatomia edota Nabigazioa, eta esperimentuez aritzen zirelarik.\nIngalaterrako Bigarren Iraultzan (1648-1649) taldeko zenbait kide Oxfordera alde egin zuten, Londresen gelditutako beste taldekideekin zeharkako bilerak antolatzen zituztelarik. \nTaldea Carlos II.aren tronu-hartzearekin etorritako berrezarpen monarkikoaren ondoren (1660. urtean) Londresen biltzen hasi zen, berriz ere; behin Oxfordera alde egindako kideak berriz itzulita.\nTaldea aurrez aurre, lehenen aldiz, 1660ko azaroaren 28an bildu zen, bertara William Brouncker, Boyle, Alexander Bruce, Robert Moray, Paul Neile, John Wilkins, Goddard, William Petty, Peter Ball, Lawrence Rooke, Christopher Wren eta Abraham Hill agertu zirelarik. Wrenek eginiko irakurketa baten ondoren, ezagutza-esperimental fisiko zein matematikoa sustatu asmoz elkarte bat sortzea erabaki zuten, eta Wilkins hautatu zuten presidente. \nAstean behin biltzen ziren eta sarrera zein asteroko kuota bat adostu zuten, sartzerakoan 10 txelin eta astero bat, bertan aurrera eramango zituzten esperimentu-gastuak ordaindu ahal izateko. Bigarren bileran, abenduaren 5ean, Robert Morayk erregearen biltzeko baimena eta elkartea sortzeko aldekotasuna zutela adierazi zuen.\nAbenduaren 12an, elkartearen kide kopurua zehaztu zuten 55 kideetara mugatuz, gehienak gizonezkoak, batez ere Fisika eskola eta Matematika, Fisika zein Filosofia Naturaleko unibertsitate irakasleak zirenak.\n1661. urteko irailaren 18an estatutuen lehen zirriborroa adostu zuten eta elkarte-baimen erreala 1662ko uztailaren 15ean sinatu zuten. Orduan sortzen zen Royal Society elkarte ofizial. Elkarte-baimen hartan, elkarteko kideak izendatu ziren, William Brouncker izendatu zuten presidente eta Robert Hooke esperimentu komisario moduan, orduan eta hasieratik bertatik esperimentuek izandako garrantzia agerian utziz. \nBaimen errealak argitalpenerako baimena ematen zuenez, lehenengo lanak argitaratzen hasi ziren, hala nola John Evelynen \"Sylva\" lana 1664an eta Robert Hooke \"Micrographia\" lana 1665ean.\nBigarren baimen erreala 1663ko apirilaren 23an sinatu zen. Bertan erregeak elkarteari haren armarrian Ingalaterrako irudia ( artikulu hasierako armarrian ager diren hiru lehoiak) erabiltzen utzi zion, eta erregea bera hautatu zuten fundazio-buru, eta John Wilkins eta Henry Oldenburg idazkari. Elkartea, ordutik, Zientzia Naturalaren Aurrerapenerako Londresko Elkarte Erreal moduan izendatu zuten, behin betiko izen bezala gorde dena. Lelotzat \"Nullius in verba\" hartu zuten (inoren izenean), ezagutzaren garapenerako ebidentzia enpirikoetan oinarritu beharrari erreferentzia eginez, autoritatearen irizpidearen aurka.\nElkarteak ibilbide guztian zehar helburuak zurrun mantendu ditu, hala nola zientziaren bikaintasuna eta jarduera zienifikoa zabaldu, sustatu eta balioan jartzea, betiere gizartearen mesedetan. Elkarteak zientziaren historian izan diren aurkikuntza garrantzitsu eta esanguratsuenetan zer esan handia izan du, eta gaur egun ere Zientzian ekarpen garrantzitsuak egiten jarraitzen du, ikerketa eremuetan bereziki.\nAntolaketa eta gaur egungo kideak.\nEstatutuetan ipini moduan, Errege Elkartea 20-24 kideko batzorde batez osaturik dago (gaur egun 23), presidentearen zein beste lau idazkariren gidaritzapean. Batzordeko kideak, Presidentea eta beste kargu gorenak barne, batzordeak berak hautatzen dituelarik. Presidente zein beste lau kidazkariek bost urtez jadun dezakete, beste kideak aldiz hiru urtez.\nGaur egun kide hauek osatzen dute Erreal Elkartearen gidaritzapen ardura:\nKide ezagunak.\nHainbat dira Royal Society elkartearen sorreran parte-hartu zuten, edotan bertan ekarpena egin izan duten zientzialari ezagunak:"}
{"id": "148106", "revid": "105290", "url": "https://eu.wikipedia.org/wiki?curid=148106", "title": "Football League First Division", "text": "Football League First Division Ingalaterrako futbol ligaren txapelketa nagusia izan da ehun urtez, sorrerako 1888tik 1992 arte. Azken urte honetan Premier League gaur egungo txapelketa abiatu zuten.\nLehenengo hiru urteetan 12 taldek osatzen zuten liga, 1891n 14 ziren, 1892tik 1898 arte 16, handik 1905 arte 18, handik 1915 arte 20 eta 1919tik 1987 arte 22 talde. Azken urteetan aldaketa batzuk egon ziren eta talde kopurua 20-22koa izan zen.\nLiverpool FC txapelketa gehien irabazi duen taldea (18), Arsenal FC bigarrena (10), Everton FC hirugarrena (9) eta laugarrenak Manchester United (7) eta Aston Villa F.C. (7)."}
{"id": "148107", "revid": "137486", "url": "https://eu.wikipedia.org/wiki?curid=148107", "title": "Nafarroako artzanor", "text": "Nafarroako artzanora edo Pirinioetako artzanora Euskal Herriko bertako txakur arraza bat da, Nafarroako mastina ere deitua lehen. Garai batean askoz zabalduagoa egon zen Euskal Herri guztian barrena, joan den mendeko erdira arte. Otsoa leku gehienetik desagertu arte, alegia. Azken hamarkadetan, ordea, Euskal Pirinioetan, Nafarroa Garaian eta Zuberoan, beste inon ez omen ziren geratu halako zakurrak. Arraza Aragoi eta Katalunian ere hedatuta omen zegoen, baita Okzitanian ere baina neurri txikiago batean.\nEzagupen ofiziala.\nTxakur arraza honek ezagupen ofiziala du (Espainiako arraza gisa) Nazioarteko Federazio Zinologikoan, molosoideen 2. atalean.\nOso antzeko definizioak ditu Pirinioetako mendiko txakur esaten den arrazarekin alderatuta; horietako bat izanik hauek garaiagoak direla: altueta minimoak markatuta daude (arrak 77 cm, emeak 72), eta 81/75 cm-tik gorakoak egokiagotzat jotzen dira. Aldiz, mendiko txakur izendatuen kasuan, altuera gurutzean izan daiteke 70 eta 80 cm artekoa, eta emeetan 65 eta 75 cm artekoa, 2 cm-ko aldentzea onartzen delarik bakarrik estandarrekoa dela adierazteko. . \nTxakur handi eta zuri edo zurixkak dira, eta aurpegian kolore aldaera printzak izan ditzake, gorputzean errepikatzen direnak, ez ordea belarrietan. Hor ere desberdintasun mendiko txakur izendatuarekin, horiek mantxak derrigor izan behar baitituzte belarrietan.\nArrazaren historia Euskal Herrian.\nArraza zahar hau hartzak eta bereziki otsoak Euskal Herritik desagertzerakoan galtzen hasi zen, artaldeak halako etsairik gabe halako zakur puzka mantentzea errentagarria ez zelako. Orduan soilik artzain txakur txikiak geratu ziren artaldetan, euskal artzain txakurra arrazakoak bereziki.\nHau joan den mendearen hasierako hamarkadetan gertatu zen bereziki. Hala ere arrazak hainbat hamarkada iraun zuen esate baterako Arralarren. Bertan Done Mikel Aralarkoaren santutegia zaintzen zuten zakurrek nafar artzanora arrazakoak ziren joan den mendeko erdialdean oraindik.\nEgun, zenbait zaleren lanari esker, berriro ikus daiteke Euskal Herriko hainbat tokitan, baina haien kopurua oso murritza da.\nTamaina handiko zakurrak dira, eta haien lana, garai batean, artaldeak otso zein hartzen erasoetatik babestea zen; bai eta baserriak zein herriak zaintzea ere.\nNafar artzanoren senide hurbilak dira Pirinioetako mendiko zakurrak.\nEtimologia.\nArtzanora edo zakur artzanoak izan dira beraien izen zaharrenak. Artzano izena Kanpezuko XVI. mendeko agirietan agertzen omen da zakur hauek izendatzeko. Etimologia Artzain-ora da, zalantzarik gabe. Gipuzkoan \"artzainzakurrak\" edota \"artzazakurrak\", \"artzako\" eta \"artzaku\" deitzen zituzten. Azken izen hauek gogora dakarte zakur hauek hartzekin daukaten antzekotasuna. Artzako izenak hartza-kumearen esanahia izan dezake."}
{"id": "148108", "revid": "69477", "url": "https://eu.wikipedia.org/wiki?curid=148108", "title": "Piriniar artzanor", "text": ""}
{"id": "148109", "revid": "880", "url": "https://eu.wikipedia.org/wiki?curid=148109", "title": "Aran Uharteak", "text": ""}
{"id": "148110", "revid": "1982", "url": "https://eu.wikipedia.org/wiki?curid=148110", "title": "Inarij\u00e4rvi", "text": ""}
{"id": "148111", "revid": "880", "url": "https://eu.wikipedia.org/wiki?curid=148111", "title": "Onega lakua", "text": ""}
{"id": "148112", "revid": "880", "url": "https://eu.wikipedia.org/wiki?curid=148112", "title": "Ladoga lakua", "text": ""}
{"id": "148113", "revid": "880", "url": "https://eu.wikipedia.org/wiki?curid=148113", "title": "Maggiore lakua", "text": ""}
{"id": "148114", "revid": "880", "url": "https://eu.wikipedia.org/wiki?curid=148114", "title": "Z\u00fcrich lakua", "text": ""}
{"id": "148115", "revid": "880", "url": "https://eu.wikipedia.org/wiki?curid=148115", "title": "Geneva lakua", "text": ""}
{"id": "148116", "revid": "880", "url": "https://eu.wikipedia.org/wiki?curid=148116", "title": "Lonbardia", "text": ""}
{"id": "148117", "revid": "880", "url": "https://eu.wikipedia.org/wiki?curid=148117", "title": "Lonbardiera", "text": ""}
{"id": "148118", "revid": "880", "url": "https://eu.wikipedia.org/wiki?curid=148118", "title": "Ribagortza", "text": ""}
{"id": "148119", "revid": "880", "url": "https://eu.wikipedia.org/wiki?curid=148119", "title": "Zeelanda eskualdea", "text": ""}
{"id": "148120", "revid": "880", "url": "https://eu.wikipedia.org/wiki?curid=148120", "title": "Vojvodina", "text": ""}
{"id": "148121", "revid": "336", "url": "https://eu.wikipedia.org/wiki?curid=148121", "title": "Beherantz quark", "text": "Beherantz quarka (\"d quarka\" ere deitua ingelesezko down quark izenetik) quarken lehen belaunaldiko funtsezko partikula bat da. Funtsezko kargaren \u2212\u2153ko karga elektrikoa eta \u00bdko espina du, ondorioz fermioi bat delarik eta Pauliren bazterketa printzipioa betetzen duelarik. Gorantz quarkarekin eta elektroiekin batera ikus dezakegun eta eratuta gauden materia guztia osatzen dute, hiru partikula hauek oso egonkorrak baitira eta ez baitira gehiago desegiten edo erortzen.\nQuark guztiek bezala behe quarkak kolore karga du eta elkarreragin nuklear indartsua sentitzen du gluoiak igorri eta xurgatuz. Behe quarkek karga gorri, berde edo urdina dute, eta behe antiquarkek karga antigorri, antiberde edo antiurdina. Elkarreragin hau sentitzean partikula hau ez da isolatuta ikusten, baizik eta beste quark bat edo birekin hadroiak eratuz. Eratzen diren hadroien masaren gehiena kolore eremuaren energiatik dator (Einsteinen ekuazio ospetsuak dioen bezala energia eta masa gauza bera dira) eta ez quarketatik beraietatik.\nGorantz eta beherantz quarken existentzia Murray Gell-Mannek eta George Zweigek 1964an iragarri zuten, quark eredua garatu zutenean, eta goi quarken lehen ebidentzia SLACean 1967an eginiko esperimentuetan lortu zen."}
{"id": "148122", "revid": "96175", "url": "https://eu.wikipedia.org/wiki?curid=148122", "title": "Quark eredua", "text": "Fisikan quark eredua hadroiak euren balentziazko quarken arabera sailkatzen dituen eskema bat da, adibidez emaitza bezala hadroien zenbaki kuantikoak ematen dituzten quarka eta antiquarka. Aipaturiko zenbaki kuantiko hauek hadroien identifikazio etiketak dira eta bi motatakoak dira. Poincar\u00e9ren simetriatik datoz JPC(m) (non J momentu angeluarra den, P berezko parekotasuna) eta C elkartutako kargaren parekotasuna). Gainontzekoak zaporezko zenbaki kuantikoak dira, I isospina kasu. Hiru quark zapore kontutan hartzen direnean quark eredua zortzi moduena bezala ere ezagutzen da, ondoren irudiko mesoien zortzikotea."}
{"id": "148124", "revid": "536", "url": "https://eu.wikipedia.org/wiki?curid=148124", "title": "Neurketa-maila", "text": "Estatistikan, neurketa-eskala edo neurketa-maila neurketa bat egiteko moduari deritzo. Stanley Smith Stevens psikologoak neurketa oro lau neurketa-eskala mota hauetako batez burutua zela adierazi zuen: eskala nominal, eskala ordinal, tarte-eskala edo ratio-eskala. Eskala hauek propietate ezberdinak dituzte: eskala batean egindako neurketa bakoitzak bere eragiketa matematikoak onartzen ditu eta eskala bakoitzarekin jasotako datuak berariazko estatistika-tekniken bitartez soilik azter daitezke.\nEskala nominala.\nEskala nominaletan elementu edo banako bati neurketa bakoitza kategoria baten bitartez egiten da. Kategoriak banakoa neurtzen den ezaugarriari buruz beste baten berdina den edo multzo berekoa den adierazten du. Adibidez, pertsona batek erreferendum batean emandako botoa (bai, ez, zuria, ez du botorik eman) eta arroka mota (igneoa, metamorfikoa edo sedimentarioa) eskala nominal batez neurtzen dira. Eskala nominalez elementu ezberdinen neurketa egiten denean, aldagai kualitatiboak sortzen dira."}
{"id": "148126", "revid": "17", "url": "https://eu.wikipedia.org/wiki?curid=148126", "title": "Neurketa-eskala (estatistika)", "text": ""}
{"id": "148127", "revid": "119347", "url": "https://eu.wikipedia.org/wiki?curid=148127", "title": "Kamioi", "text": "Kamioia motordun ibilgailua da, salgai edo karga astunak errepidez garraiatzeko ibilgailu handi eta sendoa hain zuzen ere. Autoa baino handiagoa da eta haren helburua, pertsonak eramatea baino, ondasunak garraiatzea da.\nHaien egiturak, erresistenteagoak izateko aukera ematen die, koskor bakarrekoak baitira. Txasisaren (egitura oso gogor eta erresistentea) inguruan eraikita daude, beste autoetan gertatzen ez den bezala. Kamioi gehienetan antzeko elementuak agertzen dira: txasisa, egitura markoa, kabina eta, azkenik, karga eramateko atxikita doan beste egitura bat.\nEgitura da, batik bat, kamioiari forma eta izena ematen diona, luzera eta pisua zehazten baitu. Hori dela eta, kamioi mota asko daude, funtzio berdina izaten dutenak, baina egoera edo eskala ezberdinetan erabiltzen direnak. Izan ere, ez baita kamioi mota bera erabiltzen hiri batetik bestera zenbait elementu garraiatzeko edo, industrian erabiltzen diren pieza erraldoiak herri batetik bestera eramateko.\nHorrela, esan daiteke, kamioiak espezializatu direla lan zehatz batzuk egiteko, horretarako beharrezkoak diren elementuak garatuz. Ez da gauza bera beirazko kutxa, dinamita edota janaria garraiatzea: kasu batzuetan beharrezko da tenperatura kontrolatzea, besteetan kargak ezin du kolperik jasan edota gehiegi mugitu (kristalezko elementuen edo material arriskutsuen kasuan).\nKamioietan garraiatzen diren merkantziak, normalean, kamioietan bertan eramaten dira beste garraiobideak aproposak ez direlako. Merkantzia jakin batzuk, adibidez, hegazkinentzat handiegiak dira edo gehiegizko pisua gainditzen dute, eta itsasontzian eramatea, ezinezkoa da, lurretik garraiatu behar direlako derrigorrez.\nLehendabizikoa 1896an Gottlieb Daimlerrek egin zuen.\nKamioi batzuk, gutxi badira ere, lehiaketetarako erabiltzen dira. Dakar Rallyan, adibidez, ohiko kamioiak daude, autoei laguntza eskaintzen dietenak, eta lehiaketan bertan parte hartzen dutenak, askoren aburuz, ikuskizun harrigarria sortzen dutenak.\nKamioi motak.\nErabileraren arabera, honako kamioi mota nagusiak daude:"}
{"id": "148128", "revid": "536", "url": "https://eu.wikipedia.org/wiki?curid=148128", "title": "Kategoria (filosofia)", "text": "Filosofian, kategoria gauza konkretuak sailkatzean sortzen den gauza multzo bakoitza da. Adibidez, munduan existitzen diren zaldi konkretu guztietatik, zaldi kategoria eratzen da. Kategorien bitartez, objektuak eta ideiak bereizi, ulertu eta ezagutzen dira, elementu sinpleen kokapen hierarkikoa osatuz antzekoak diren eta ezaugarri komunak dituzten elementuekin. Aldi berean, ezaugarri komunak dituzten kategoriek kategoria nagusiago bat osa dezakete (zaldi kategoria ugaztunen kategoriaren barnean sartzen da)."}
{"id": "148129", "revid": "17", "url": "https://eu.wikipedia.org/wiki?curid=148129", "title": "Kategoria", "text": ""}
{"id": "148131", "revid": "17", "url": "https://eu.wikipedia.org/wiki?curid=148131", "title": "Aldagai koalitatibo", "text": ""}
{"id": "148132", "revid": "105290", "url": "https://eu.wikipedia.org/wiki?curid=148132", "title": "Kategoria (estatistika)", "text": "Estatistikan, kategoria aldagai kualitatibo edo kategoriko batek hartzen dituen balioetako bakoitza da. Adibidez, pertsona ezberdinen sexua jasotzen denean, bi kategoria ezberdin bereizten da: gizonezko edo emakumezko. Kategoriak aldagai koantitatiboetako datuak tartetan biltzen direnean ere sortzen dira: tarte bakoitza kategoria bat dela esan daiteke (160 cm-170 cm pertsonen altueretan, adibidez). Kategoriek, aldagai koantitatiboetako zenbakizko balioak ez bezala, ez dute kopuru bat adierazten, elementua multzo batean kokatzen den edo ez baizik. Kategoria bereko elementu kopurua zenbatzen denean, maiztasuna kalkulatu dela esaten da (gizonezkoen maiztasuna, adibidez)."}
{"id": "148133", "revid": "336", "url": "https://eu.wikipedia.org/wiki?curid=148133", "title": "Datu (estatistika)", "text": "Estatistikan, datua elementu edo banako baten gainean jasotako neurketa edo behaketa bat da, elementuaren ezaugarri bat adierazten duena. Adibidez, haur baten adina 8 urtekoa dela jasotzen denean, 8 balioa datu bat da. Elementu ezberdinen gainean ezaugarri berari buruzko datuak biltzen direnean, aldagai bat sortzen da, kualitatibo edo koantitatiboa."}
{"id": "148134", "revid": "2241", "url": "https://eu.wikipedia.org/wiki?curid=148134", "title": "Datu (argipena)", "text": "Datuak errealitateari buruzko proposizioak dira, hala nola neurketak edo behaketak. Adiera zabalean, edonolako informazio zehatzari deritzo datu. Zientzian, terminoak erabilera ezberdinak ditu:"}
{"id": "148135", "revid": "6327", "url": "https://eu.wikipedia.org/wiki?curid=148135", "title": "Down quark", "text": ""}
{"id": "148136", "revid": "880", "url": "https://eu.wikipedia.org/wiki?curid=148136", "title": "Biarno", "text": ""}
{"id": "148137", "revid": "15795", "url": "https://eu.wikipedia.org/wiki?curid=148137", "title": "Biarnoko bizkonderria", "text": ""}
{"id": "148147", "revid": "512", "url": "https://eu.wikipedia.org/wiki?curid=148147", "title": "Hugo Schuchardt", "text": "Hugo Ernst Mario Schuchardt (Gotha, Alemania, 1842ko otsailaren 4a \u2013 Graz, Austria, 1927ko apirilaren 21a) hizkuntzalari handi bat izan zen. Euskara, hizkuntza erromanikoak eta hizkuntza nahasiak \u2014besteak beste, pidginak, kreolerak eta Mediterraneoko lingua franca\u2014 aztertzen egindako lanagatik da ospetsu.\nEuskarari buruz egin zituen lan mamitsuak \u00abdesordenaren monumentuak dira ia\u00bb. Badirudi testuak bururatu ahala idazten zituela, gero batere berrikusi gabe. \u00abBaskische Studien\u00bb artikulua, adibidez, 81 orrialde handi betetzen dituen arren, ez dago inolako ataletan zatitua, eta paragrafo bakoitzak sei-zortzi orrialde hartu ohi ditu. Idazkera korapilatsua du, esaldi parentetikoz eta laburdura ulergaitzez beterik. Edukian ere, antolamendu handirik ez: gairik gai jauzi egiten du.\nHala ere, aurreko ezein euskalarik baino hobeki zekien euskara, itzela zen euskal hizkuntzaz zuen jakintza. Hizkuntza erromanikoez ere zuen jakintza zabalari esker, hizkuntza horietatik euskarak zer mailegatu zuen argitzen lan handia egin zuen. Aditzen morfologiaren azterketan ekarpen guztiz baliotsuak egin zituen. Schuchardtek proposatutako hainbat etimologia, eta teoria euskoiberista (euskara eta iberiera elkarren ahaidetzat hartzea), okerrak zirela erakutsi dute geroztiko euskalariek. Haatik, Alemaniako euskal hizkuntzalari handiak zehaztutako beste hainbat etimologia eta aditzari buruzko hainbat zehaztasun, \u00f1abardurak \u00f1abardura, berak deskribatu bezalaxe deskribatzen dira orain ere, gizaldi bat geroago. Eta, oroz gain, euskalaritzari aurretik zuena baino askoz oinarri zientifikoagoa eman zion: berebiziko garrantzia du euskal hizkuntzalaritzaren historian.\nLanak.\nAlemanez idatzi eta argitaratu zituen guztiak. Batzuk, beste hizkuntza batzuetara itzuli dituzte (ingelesera eta gaztelaniara batez ere).\nEuskal hizkuntzalaritzakoak.\nParentesi artean, idazte urtea. Gaur egungo euskalarien artean, 1923ko \"Primitiae Linguae Vasconum: Einf\u00fchrung in Baskische\" da Schuchardten lanik goraipatuena."}
{"id": "148148", "revid": "17", "url": "https://eu.wikipedia.org/wiki?curid=148148", "title": "Datu", "text": ""}
{"id": "148149", "revid": "6327", "url": "https://eu.wikipedia.org/wiki?curid=148149", "title": "D quark", "text": ""}
{"id": "148150", "revid": "11910", "url": "https://eu.wikipedia.org/wiki?curid=148150", "title": "Metadatu", "text": "Metadatuak (greziarretik \"\u03bc\u03b5\u03c4\u03b1\", \"meta\", haratago eta latinetik datum, ematen dena) datuei buruzko datuak dira, datuen izaera edo kokapenari buruzko informazioa ematen dutenak. Adibidez, liburutegi batean liburuen katalogoa osatzen duten fitxetan agertzen den informazioa metadatuak dira.\nHitzaren jatorria aztertzean, \u201cmetadatu\u201d terminoaren esanahia \u201cdatuetatik haratago\u201d dagoena dela esan daiteke. Helburu zehatz bat dute: informazioa era egokian ulertu, bilatu, aukeratu eta bilatzeko lagungarriak izatea.\nMotak.\nBost metadatu mota daude:\nSailkapena.\nMetadatuak hiru irizpideren bidez klasifikatzen dira:\nEdukia.\nMetadatuak edukiaren arabera zatitzea da ohikoena. Baliabide bera deskribatzen duten metadatuak eta baliabidearen edukia deskribatzen dutenak bereiz daitezke. Bi talde horiek gehiagotan zatitu daitezke, adibidez, edukiaren zentzua deskribatzen duten metadatuak eta edukiaren egitura deskribatzen dutenak edo baliabidea bera deskribatzen dutenak eta baliabidearen bizi-zikloa deskribatzen dutenak bereizteko.\nAldakortasuna.\nAldakortasunaren arabera, metadatu aldaezinak eta aldagarriak bereiz daitezke. Aldaezinak ez dira aldatzen, ez du axola baliabidearen zein zati ikusten den, adibidez fitxategi baten izena. Aldagarriak zatika aldatzen dira, adibidez bideo baten edukia.\nFuntzioa.\nDatuak funtzioen hiru geruzetako baten zati izan daitezke: subsinbolikoak, sinbolikoak eta logikoak. Datu azpisinbolikoek ez dute esanahiari buruzko informaziorik. Sinbolikoek datu subsinbolikoak deskribatzen dituzte, hau da, zentzua gehitzen dute. Datu logikoek datu sinbolikoak ondorio logikoak ondorioztatzeko nola erabil daitezkeen deskribatzen dute, hau da, ulermena gehitzen dute.\nHelburuak.\nMetadatuen erabilerarik ohikoena bilatzaileentzako kontsultak fintzea da. Informazio gehigarria erabiliz, emaitzak zehatzagoak dira, eta erabiltzaileak eskuzko filtrazio osagarriak aurrezten ditu.\nTarte semantikoak arazoa sortzen du: erabiltzaileak eta ordenagailuak ez dute elkar ulertzen, azken horrek ez duelako ulertzen datuen esanahia. Baliteke metadatuek komunikazioa ahalbidetzea, datuak nola erlazionatuta dauden adieraziz. Horregatik, ezagutzaren irudikapenak metadatuak erabiltzen ditu informazioak kategorizatzeko. Ideia berak adimen artifiziala errazten du, ondorioak automatikoki ateratzen baititu.\nMetadatuek lan-fluxua errazten dute, datuak formatu batetik bestera automatikoki bihurtuz. Horretarako, beharrezkoa da metadatuek datuen edukia eta egitura deskribatzea.\nMetadatu batzuek datu-konpresio eraginkorragoa ahalbidetzen dute. Adibidez, bideo batean softwareak hondoko lehen planoa bereizten baldin badaki, konpresio-algoritmo desberdinak erabil ditzake eta, horrela, konpresio-kuota hobetu.\nAplikazioaren beste ideia bat datuen aurkezpen aldakorra da. Xehetasun garrantzitsuenak adierazten dituzten metadatuak badaude, programa batek aurkezteko modurik egokiena aukera dezake. Adibidez, telefono mugikor batek irudi batean pertsona bat non dagoen badaki, pantailako neurrietara murrizteko aukera du. Era berean, nabigatzaile batek bere erabiltzaile itsuari diagrama bat ukimen edo irakurrita aurkeztea erabaki dezake.\nDokumentuak deskribatzeko estandarrak.\nDokumentuak deskribatzeko estandar ohikoenak hauek dira:\nISBD (International Standard Bibliographic Description).\nLiburutegietako bildumak osa ditzaketen baliabide argitaratuen elementu ohikoenak deskribatzeko eta identifikatzeko baldintzak zehazten dituen araua da.\nliburu bat aurkitzeko erabiltzen diren baliabideetako bat deskribapen bibliografikoa da. Bertan zenbait metadatu aurkitu daitezke adibidez:\u00a0 D.L. SS. 804-2002 \u00a0 ISBN 84-95589-44-3\nSailkapen kodea ere izaten da errazago aurkitzeko\nRDA (Resource Description and Access).\nLiburutegietan, dokumentazio-zentroetan eta museoetan erabiltzen da, adibidez. RDA, Anglo-Amerikako Katalogazio Arauen Bigarren Edizioko (AACR2) oinordekoa da, liburutegi anglosaxoientzat 1978tik indarrean dagoen estandarra.\nRDA, katalogo berri bat da da. Hau aurreko modeloak gainditzeko izan zen sortua. Gainera guztiz lotuta dago internetekin, Linked Data eta web semantikoa dituelarik.\nIIM (Information Interchange Model).\nIPTC-ek (International Press Telecommunications Council) sortua, informazio trukaketak errazteko da.\nArgazkien kasuan dokumentaziorako interesa duten metadatuak hauek dira:\nDC (Dublin Core Metadata System).\nDublin Core Metadata System-a, Online Computer Library Center enpresak sortu zuen 2009. urtean. Sistema hau, metadatuen dokumentuak deskribatzeko estandarren barnean sartzen da.\nOso erabilia da Liburutegi digitaletan eta oro har interneten. Estandarr honen helburua, teknologia inteligenteen irakurketa arina eta erraza da, (bilatzaileak, datu base handiak\u2026).\nISO arauen barnean egiaztatzen du sistema hau."}
{"id": "148151", "revid": "11782", "url": "https://eu.wikipedia.org/wiki?curid=148151", "title": "Hegoaldeko Sudan", "text": ""}
{"id": "148152", "revid": "201", "url": "https://eu.wikipedia.org/wiki?curid=148152", "title": "Quark eredu", "text": ""}
{"id": "148153", "revid": "17", "url": "https://eu.wikipedia.org/wiki?curid=148153", "title": "Atributu", "text": ""}
{"id": "148154", "revid": "17", "url": "https://eu.wikipedia.org/wiki?curid=148154", "title": "Aldagai kategoriko", "text": ""}
{"id": "148155", "revid": "105290", "url": "https://eu.wikipedia.org/wiki?curid=148155", "title": "Aldagai nominal", "text": "Estatistikan, aldagai nominala edo atributua soilik berdinak edo ezberdinak diren kategoria zenbait hartzen dituen aldagaia da, kategoria batek beste batek baino maila edo balio handiagoa duela ezin esan daitekeelarik. Adibidez, sexua (gizon, emakume) eta aukeratutako unibertsitate ikasketa (medikuntza, arkitektura, ekonomia, ...) aldagai nominalak dira. Aldagai nominala aldagai kualitatibo mota bat da, aldagai ordinalekin batera. Aldagai nominalak eskala nominal batez neurtzen direla esaten da eta estatistikan berariazko teknikak aplikatzen zaizkie (kontingentzia taulak, esaterako). Beste alde batetik, aldagai koantitatiboak bereizten dira, non datuak zenbakizko balio baten bitartez neurtu eta ordenatu egin daitezkeen, besteak beste.\nAdibideak.\nSoziologia ikerketa batean langileei egindako galdera hauek guztiek aldagai nominalak sortzen dituzte: jaioterria, sexua, enpresaren sektorea, enpresako lanpostua, azken hauteskundeetan zein sindikaturi eman dion botua, azken greban parte hartu duen. Galdera hauetarako datuek, berriz, ez dute aldagai nominalik osatzen: adina, egindako ikasketa maila (behe, ertain, goi), soldata, esperientzia-urteak eta adina."}
{"id": "148157", "revid": "17", "url": "https://eu.wikipedia.org/wiki?curid=148157", "title": "Aldagai", "text": ""}
{"id": "148158", "revid": "336", "url": "https://eu.wikipedia.org/wiki?curid=148158", "title": "Aldagai estatistiko", "text": "Estatistikan, aldagai estatistikoa ikerketa batean jasotako elementuetan ezaugarri bati buruz egindako neurketa edo jasotako datuen multzoa da. Adibidez, pertsonen sexua, adina eta altuera ikerketa bateko aldagai estatistikoak izan daitezke. Estatistikan aldagaien ezaugarriak aztertzen dira banaka (adinaren batezbestekoa, adibidez) edo batera (sexuaren eta altueraren arteko erlazioa aztertuz, esaterako), aldagaian barnehartutako datuetan oinarrituz.\nSailkapena.\nAldagaiak nolakoak diren, azterketa estatistikoa ezberdina izaten da (adibidez, sexuari buruz, aldagai nominala denez, ezin da batezbestekoa kalkulatu). Aldagaiak zein motakoak diren behatu behar da, beraz, dagokion azterketa egiteko. Ikerketa burut aurretik, eta heldu nahi diren ondorioen arabera, mota bateko edo besteko aldagaiak planteatu behar dira datuak jasotzerakoan. Ohiko sailkapen, neurtzeko moduaren araberakoa, hau da:\nAldagai koantitatiboak honela ere sailka daitezke:\nAldagai diskretu eta jarraien arteko bereizketak probabilitate teorian da batez ere garrantzitsua, aldagai diskretuak eta jarraiak aztertzeko tresna ezberdinak erabiltzen direlako. Datuak grafikoki irudikatzean ere, diagrama ezberdinak erabiltzen dira.\nAldagai ezberdinen arteko erlazioak aztertu behar direnean, aldagai hauek bereizten dira:"}
{"id": "148159", "revid": "512", "url": "https://eu.wikipedia.org/wiki?curid=148159", "title": "Malm\u00f6", "text": "Malm\u00f6 (suedieraz ahoskatua) Suediako hiria da, populazioaren arabera hirugarrena. Suedia hegoaldeko Eskaniako konderriko hiriburu eta hiri handiena da. 2012ko erroldaren arabera 318.107 biztanle ditu eta metropoli eremuak 687.481 biztanle biltzen ditu.\nEtimologia.\nIzen orijinala \"Malmhaug\" da eta \"hartxintxar pila\" edo \"meazko muinoa\" esan nahi du.\nGeografia.\nSuediako hegoaldeko muturrean kokaturik dago eta \u00d8resund zubiak Danimarkako hiriburu den Kopenhagerekin elkartzen du.\nHistoria.\nDanimarkako hiria.\nMalm\u00f6ren aipamenik zaharrena 1275ko agiri batean aurkitzen da, baina hamarkada pare bat lehenago sortu zela uste da. Lundeko artzapezpikuaren itsasportu gotortua zen eta mendeetan zehar Danimarkako bigarren hiri handiena izan zen. XV menderako 5.000 biztanle inguru zituen. \u00d8resund itsasarteko hiri garrantzitsuena izanik Hansa Ligako hiriek merkataritza handi izan zuten berarekin. Sardinzar merkatuagatik zen bereziki ezaguna.\n1434an zitadela berria eraiki zen hondartzaren inguruan. Gotorleku honek \"Malm\u00f6hus\" izena hartu zuen eta ez zuen gaur egungo itxura hartu XVI mendearen erdialdera arte. Pomeraniako Erik-ek (Danimarkako erregeak) hiriko armarria eman zion. Armarri honek Eskania osoa ordezkatu zuen 1660tik aurrera.\nXVI mendean protestantismoa hedatu zen Europan zehar eta berau hartu zuen Eskandinaviako lehenengotako hiria izan zen.\nSuediako hiria.\n1658an Eskania guztia Suediaren kontrolpean gelditu zen Roskildeko Itunaren ondoren. Malm\u00f6 berreskuratzeko saiakera ugari egin zituen Danimarkak aipagarriena 1677koa, 14.000 soldaduk hiria hilabetez setiatu zutenekoa, baina suediarrek ondo eutsi zioten hiriari.\nXVIII mendean 2.300 biztanleko hiria zen baina Karlos XII.aren gerrek eta izurri pneumonikoak 1727an 1.500 biztanletako populazioa utzi zuten.\n1775ean kai barria eraiki zen eta honi lotuta hiria handitzen hasi zen berriro. 1840an Frans Henrik Kockum-ek \"Kockums ontziola\" sortu zuen eta munduko ontziola handienetakoa bihurtu zen. 1870an Malm\u00f6k Norrk\u00f6ping gainditu eta Suediako hirugarren hiri handiena bihurtu zen.\nAzken urteak.\n1986an \"Kockums ontziola\"-k ateak itxi zituenean Malm\u00f6ren inguruan ezinegona azaldu zen eta maila ertaineko familiek inguruko udalerrietara aldatu zuten beren bizilekua. 1990 hamarkadan Suediako finantza krisia ere etorri zen eta Malm\u00f6k 27.000 lanpostu galdu zituen.\nMalm\u00f6k buelta eman zion egoerari \u00d8resund zubia eraiki eta Danimarka eta bide batez Europarako atea bihurtu zenean.\nKultura.\nEraikin kultural ugari daude Malm\u00f6n, batzuk aipatzearren, Moderna Museet Malm\u00f6 (Stockholmgo Moderna Museet-en adarra), Rooseum museoa, Malm\u00f6 Konsthall erakusketa aretoa, Malm\u00f6ko Opera eta Malm\u00f6ko Antzokia.\nKirolak.\nHiriko kirol talde nagusia Malm\u00f6 FF futbol taldea da, Suediako taldeen artean palmaresik ionena duena, izan ere 18 Liga eta 14 Kopa irabazi baititu. 1979an Europako Kopako finalista izan zen baina Nottingham Forestek 1-0 gainditu zuen. Ingelesek ordea Kontinente arteko Futbol Kopa jokatzeari uko egin zioten eta suediarrak aritu ziren, baina ez zuten garaikurra eskuratu.\nEkologia.\nMalm\u00f6ko \"V\u00e4stra hamnen\" barrutia karbono neutral izendatua dago. Autorik gabeko eremua da, teilatu berdeak ditu eta akuiferoan energia bilduz neguan etxeak berotzen dira eta udan hoztu.\nKanpo estekak.\nWebgune ofiziala"}
{"id": "148160", "revid": "1340", "url": "https://eu.wikipedia.org/wiki?curid=148160", "title": "Aspe (Biarno)", "text": ""}
{"id": "148161", "revid": "15795", "url": "https://eu.wikipedia.org/wiki?curid=148161", "title": "Biarnoko bizkondeen zerrenda", "text": ""}
{"id": "148163", "revid": "12206", "url": "https://eu.wikipedia.org/wiki?curid=148163", "title": "Kalkulu integral", "text": ""}
{"id": "148164", "revid": "201", "url": "https://eu.wikipedia.org/wiki?curid=148164", "title": "Trajanoren Zutabea", "text": ""}
{"id": "148165", "revid": "1340", "url": "https://eu.wikipedia.org/wiki?curid=148165", "title": "Zuzen tangente", "text": ""}
{"id": "148166", "revid": "1340", "url": "https://eu.wikipedia.org/wiki?curid=148166", "title": "Crotoneko probintzia", "text": ""}
{"id": "148167", "revid": "1340", "url": "https://eu.wikipedia.org/wiki?curid=148167", "title": "Friburgo Breisgau", "text": ""}
{"id": "148168", "revid": "1340", "url": "https://eu.wikipedia.org/wiki?curid=148168", "title": "Nijmegen", "text": ""}
{"id": "148169", "revid": "1340", "url": "https://eu.wikipedia.org/wiki?curid=148169", "title": "Plze\u0148", "text": ""}
{"id": "148170", "revid": "1340", "url": "https://eu.wikipedia.org/wiki?curid=148170", "title": "Plze\u0148 eskualdea", "text": ""}
{"id": "148171", "revid": "336", "url": "https://eu.wikipedia.org/wiki?curid=148171", "title": "Bizi zikloaren analisi", "text": "Bizi zikloaren analisia (BZA) deritzo ekoizkin, prozesu edo zerbitzu baten ingurumen-inpaktuak neurtzen dituen tresnari. Era berean, sehaskatik-hilobirainoko analisia ere deitu izan zaio.\nBizi-zikloaren analisia ingurumen-inpaktua estimatzeko metodoa da, produktu batek bere bizitza osoan eragiten duen inpaktua. Hots, lehengaiak erauztetik azken ezabapen edo berrerabilpeneraino; garraoia, erabilpena edota ontziratzea kontutan hartuta, besteak beste. Metodologia hau ISO 14000 estandarraren barnean dauden ISO 14.040:2006 eta ISO 14.044:2006 arauetan zehazten da.\nBizi zikloaren analisiaren faseak.\nAurreko arauen arabera, BZA lau fasetan zatitu daiteke :\nNola eta zertarako erabili.\nProduktu baten bizi ziklo osoa analizatzeko hainbat software existitzen dira, horien artean gehien erabiliak SimaPro eta GaBi dira. Analisia osatzeko beharrezkoak diren datu generiko gehienak datu base komertzialetan aurkitu ohi dira.\nBehin produktuaren inpaktuen ebaluazioa eta emaitzen interpretazioa eginda dagoelarik, oso erabilia izan da aspaldian ekodiseinua egitea.\nKritikak.\nBZA herramienta moduan nahiko onartua dago, baina badira honen inguruan zenbait kritika:\nGaur egun aurrerapausu ugari ari dira egiten BZAren metodologia bateratua lortzeko (ISO araudiak adibidez). Hala ere, ikertzaileak analisia egiteko kontutan hartzen dituen datuak era batean edo bestean sartuz, produktuaren ingurumen inpaktuak erabat aldatu ditzazke."}
{"id": "148176", "revid": "17", "url": "https://eu.wikipedia.org/wiki?curid=148176", "title": "Guztira", "text": ""}
{"id": "148185", "revid": "59723", "url": "https://eu.wikipedia.org/wiki?curid=148185", "title": "Amish", "text": "Amish edo amishsak (Pennsylvaniako alemanaz \"Amisch\", alemanez \"Amische\") anabaptismo doktrinako kristau talde bat da. Gehienbat euren bizimodu xehe, usadiozko jazkera, eta gaur egungo erosotasun zein teknologia bereganatzeko jartzen duten erresistentziarengatik ezagunak dira. 362.000 pertsona inguru dira, batez ere Estatu Batuetako Pennsylvania eta Kanadako Ontario estatuetan.\nAmishek estuki lorturiko kultura eta etnia talde bat osatzen dute, nagusiki Suitzatik joandako aleman hiztun emigranteen ondorengoak dira. Mugimendua Jacob Amman suitzarrak sortu zuen, XVII. mendearen amaieran, bere Elizaren lasaikeria moraltzat jotzen zuenari erantzunez. XVIII. mendean, amish askok Ameriketako Estatu Batuetara emigratu zuten. Itun Berrian oso modu literalean sinisten dute eta kanpoaldeko mundutik isolaturik bizitzen saiatzen dira. Bakezaletasuna eta bizimodu xehearen zaleak dira. XVI. eta XII. mendeko jazkeraz jazten dira. Gehienak aleman garaieraren dialekto batez mintzatzen dira: Pennsylvaniako alemana, nahiz eta euren buruei \"suitzar amishak\" deitzen dietenak \"suitzeraz\" (Swiss) mintzatzen diren. \"Pennsylvania Dutch\" talde ugarietako bat besterik ez da, orokorrean alemaniar jatorrikoak dira (\"Dutch\" hitza \u2014\"hebeheretarra\" eta \"nederlandera\", ingelesez\u2014 behinolako \"Deutsch\" \u2014\"alemaniarra\" eta \"alemana\"\u2014 hitzetik eratorria da).\nKomunitateko arauak ez dira berak leku batzuetan eta besteetan; komunitate batean debekatuta dagoena baimenduta beste batean egon liteke baina, oro har, denek aurrerapen teknologikoak eta gizarte-garapena baztertzen dituzte eta gehienek, estatuaren laguntzak eta gizarte-zerbitzuak ere bai. Beachy Amish izenekoak \"aurreratugoak\" dira, bereziki 1960eko hamarkada ondoren jaiotakoak: adibidez, etxean ingelesez mintzatzen dira. Aipatzekoa da amishek gainontzeko estatubatuar ingeles hiztunei \"English\" (\"ingeles\") deitzen dietela.\nHaien bizimodua, alderdi batzuetan, ez dator bat Estatu Batuetako legearekin, batez ere hezkuntzari eta haurren lanari dagokienez. Amish haurrak goiz hasten dira komunitatean lanean, eta hezkuntza beren eskoletan jasotzen dute. Gainera, oinarrizko hezkuntza amaitutakoan, eskola uzten dute.\nZinema.\nNazioartean, Peter Weir zuzendariak zuzendutako \"Witness\" filmak amish jendea ezagun bilakatu zuen. Film horretan, Harrison Ford, Kelly McGillis, Lukas Haas, Danny Glover, Alexander Godunov, Josef Sommer eta Viggo Mortensen aktoreek parte hartu zuten."}
{"id": "148187", "revid": "1545", "url": "https://eu.wikipedia.org/wiki?curid=148187", "title": "Barakaldo Club de F\u00fatbol", "text": ""}
{"id": "148192", "revid": "6327", "url": "https://eu.wikipedia.org/wiki?curid=148192", "title": "Gaskoiera", "text": ""}
{"id": "148193", "revid": "6327", "url": "https://eu.wikipedia.org/wiki?curid=148193", "title": "Itsasoko gaskoiera", "text": ""}
{"id": "148197", "revid": "1545", "url": "https://eu.wikipedia.org/wiki?curid=148197", "title": "Sestao River", "text": ""}
{"id": "148198", "revid": "6327", "url": "https://eu.wikipedia.org/wiki?curid=148198", "title": "Gilen Antso Gaskoniakoa", "text": ""}
{"id": "148203", "revid": "119347", "url": "https://eu.wikipedia.org/wiki?curid=148203", "title": "2010eko San Jos\u00e9 meatzeko istripua", "text": "San Jos\u00e9 meatzeko istripua 2010eko abuztuaren 5ean Txileko Copiap\u00f3 hiritik 30 kilometro ipar-mendebaldera kokatuta dagoen San Jos\u00e9 meatzean jazotako lur jausia izan zen, honen ondorioz 33 meatzari 700 metroko sakoneran 70 egunez harrapaturik gelditu zirelarik. Meatze honen jabea San Esteban konpainia zen.\nErreskate lanak istripua gertatu eta egun berean hasi ziren Miguel Fortt Zanoni izeneko meatze ingeniariaren kargu, erreskate talde batzuk aireztatze tximinia batzuetatik sartzeko proposamena bideratuz. Abuztuaren 7an, beste istripu bat gertatu eta makineria pisutsua erabili behar izan zuten lanekin jarraitu ahal izateko.\n17 egun geroago, meatzariak bizirik aurkitu zituzten eta, arrakastarik gabeko zulatzez beteriko 33 egunen ondoren, makineria arazoak zirela-eta, plan B-a jarraituz 623 metroko sakonerako zulaketa lortu zuten. Zenbait lanen ondoren, 56 metroko zulaketa lortu eta urriaren 11an, Laurence Golborne meatzaritzako ministroak, urriaren 13an hasiko zirela erreskateak esan zuen, 00:00etan hain zuzen ere. Erreskateek 48 orduko iraupena izango luketela adierazi zuen, gutxi gorabehera. 00:10etan lehen meatzaria ekarri zuten eta, bata bestearen atzetik, ateratzen joan ziren gainontzekoak, meatzari bat orduko.\nErreskateak 10-20 milioi dolarreko kostua izan zuen eta bi heren esku pribatuen donazioei esker finantzatu zuten batez ere. Orain arte izandako erreskaterik arrakastatsuena izan zen eta 1.000 eta 1.300 milioi ikuslek jarraitu zuten telebistatik (Michael Jacksonen hiletak eta Apolo 11ren misioak baino 400 milioi ikusle gehiagorekin). Gainera, 2010eko otsailaren 27ko lurrikarak baino eragin handiagoa izan zuen txiletarrengan.\nErreskatearen ondoren, istripuaren ikerketa bat gin zen, 2013an ardurarik gabe itxi zena.\nSan Jos\u00e9 meatzea.\nTxileko meatze historia oso mamitsua da eta meatzeak herrialdeko sektore ekonomiko garrantzitsuenak dira. Meatze honek, zehazki, 100 urte baino gehiago ditu eta 2010eko istripu hau baino lehenago, beste zenbait istripu ere izan zituen, itxiarazi egin zutenak 2007ko martxoan. Geroago, 2008ko maiatzean, berriro ireki zuten Sernageominen agindupean. 2010eko abuztuko istripua baino lehenago beste meatzari batek hanka galdu zuen 2010eko uztailean gertatutako istripu batean. Gainera, 2006an, beste zenbait zorigaitz gertatu ziren, meatzari baten heriotza besteak beste.\nGarapena.\nIstripua gertatu eta ordu batzuk geroago jakinarazi zuen San Esteban Primera S.A. enpresak, aztarnategiaren jabe zenak. Erreskate lanak ostegun gauean hasi ziren, Alvaro Urrutiaren ardurapean, larrialdietako brigada eta Kuprearen Meatze Puntaren gainbegiratzearekin, erreskate laboreak bermatuz, geroago Camila Merino, Pablo Wagnerrek eta Alejandro Viok gainbegiratuko zituztenak. Egun horretan bertan, Onemik ezin atera gertu ziren 34 meatzarien identitatea aurkeztu zuen. Istripuaren larritasuna ez zuten gauean bertan zabaldu komunikabideek, hurrengo goizean baizik, Onemiren informazioaz baliatu zirenean eta erortzearen handitasuna kalkulatu zenean. Hurrengo gauean, abuztuaren 6an, meatzarietako bat istripuaren garaian lo geratu zelaz ohartu zen Onemi eta lurpean geratutakoak 33 zirela zuzendu zuen.\nLaurence Golborne, Meatze ministroa, Ekuadorren zegoen lehendakaritzaren jarraigoaren parte bezala. Golborne abuztuaren 7an joan zen istripua gertatutako tokira. Behin bertan zegoela, prentsari eta meatzarien famialiakideei erreskatea burutu behar zutenek meatzera igarotzeko erabiltzen zuten aireztatze tximinian istripu berri bat gertatu zela esan zien, egun horretako lanak eten zutenak. Sebastian Pi\u00f1era lehendakariak, Kolonbiako lehendakariaren jabetzarako bertaratzea bertan behera utzi zuen Txilera bidaiatzeko.\nBehin erreskatea gizakien bidez aurrera ateratzea oso zaila izango zela ikusita, babestokira zuzenduta zeuden zulaketak egitea erabaki zuten, meatzaritzako esploraziorako makinariaren bidez.\nLan hauek abuztuaren 9an hasi ziren eta oso azkar aurreratu ziren. Lan handia egin ondoren, 510 metroko sakontasun batean, lantegi abandonatu bat aurkitu zuten, itxaropen faltsuak ekarri zituena, meatzearen topografia konplexuarengatik batik bat.\nAbuztuaren 19an, istriputik bi astetara, San Jos\u00e8ko muinoaren azpitik 760 metrotara zegoen zunda batek bide oker bat egotzi zuen 700 metroko sakoneran zegoen babesleku bat ez aurkitzean. Geroago, zulagailu zehatzagoen bitartez aurkitu zen larrialdietarako babeslekuarekin.\nBabeslekura iristen.\nAbuztuaren 22an, 07:15 aldera, bigarren zulaketa bat egin zuten 688 metrora iritsi zen babeslekutik 20 metrora zegoen arrapala batera iritsiz. Berri honek itxaropen handia ekarri zien meatzarien senideei, hasierako lansaio hutsaren ondorioz honezkero hilda egongo zirela uste zuten-eta. Geroago, 14:55 aldera, meatzarien egoeraren lehen berriak jaso ziren, zulagailua lurretik ateratzerakoan, kolore gorri batez zikinduta baitzegoen, meatzariak bizirik zeudela adierazten zuena. Sebastian Pi\u00f1era lehendakariak meatzearen barrualdetik bidalitako ohar bat erakutsi zuen, paper batean gorriz idatzita. Oharrean meatzari guztiak bizirik zeudela baieztatzen zen, \"estamos bien en el refugio los 33\" esanez.\nBerri honek zoriontasun ikaragarria ekarri zuen, festa nazionala eragin zen eta jendea kalera irten zen normalean kirol garaipenak ospatzen diren lekuetan biltzen joanez, hala nola, Italia Plaza hiriburuan, meatzean aurkitzen zirenek herrialdeko ereserkia abesten zuten bitartean. Ordu batzuk geroago, ikuskatzerako bideo-kamera baten bidez, meatzariekin lehen kontaktua izatea lortu zuten, irudi batzuk filmatu zituelarik.\nHurrengo egunean, meatzariak hidratatzeari ekin zioten: ura, edari isotonikoak eta medikamentuak bidali zitzaizkien. Goizeko 11:00ak aldera, galdeketa bidali zieten beraien osasunari buruzko informazioa jaso zedin, meatzari erdiak estresatuta zeudela erakutsi zuena. Elementu hauek \"paloma\" deituriko gailu bat zuten, erresistentzia handiko PVC tuberia batez osatuak eta zulaketaren barnetik lasaitasunez mugitzen uzten zutenak.\n26an, ostegunean, meatzariek bideo bat bidali zuten, non beraiek agertzen ziren familiakideak agurtzen. Grabazio honek, telebista guztietan agertu ondoren, herrialde osoa hunkitu zuen. Umore onarekin agertzen ziren berriro ere ereserki nazionala abestuz, mundu osoan zehar zabaldu zen azal guztietan agertuz.\nSan Lorenzo lanak.\nMeatzarien patroi Santuari honela deiturik, San Lorenzo, hemendik aurrera ingeniari eta aditu batzuen taldeak erreskate lanetan, Andr\u00e9 Sougarret ingeniaritza buruak bideratuta, behin betiko erreskatea izango zena pausoz pauso planifikatzen hasi ziren.\nMedikuen taldeak elikagai konplexuenen barneratzea erregulatzen zuten bitartean, zulaketa taldearen lehen urratsa azterketa topografikoak burutzea izan zen, lanaren une egokiena aurkitzeko. Abuztuaren 20an, meatze ingeniari nabarmenak, Ricardo Vega Robles, Golborne ministroarekin harremanetan jarri zen San Jos\u00e9 meatzearen zulaketan laguntzeko, lehen aukera bat gomendatuz, non \"Raise Borer\" deituriko zulaketa makina bat erabiltzea aholkatzen zen, zulaketa bertikal bat egin zedin. Bigarren aukerak, \"Junbo\" deituriko beste makina batekin hurbileko puntu batetik zulaketa horizontal bat egitea eskaintzen zuen.\nGolborne ministroaren arabera, erreskatea burutzeko hiruzpalau hilabete beharko lirateke, lehen aukera 20 metro eguneko zulatzeko pentsatuta baitzegoen, nahiz eta beste alderdi batzuen baitan egon, hala nola, arrokaren izaeran. Gainera, lanak zenbaitetan pausatuak izan ziren, lan arazoak zirela-eta. Strata 950a aireztatze tximiniatik hurbil kokatu zen, muinoaren zatirik altuenean, babeslekutik bertikal. 33 zentimetrotako zuloa egin zuen, geroago bikoizteko asmotan, hau da, 66 zentimetrotako diametroarekin, pertsona bat babeslekutik lurrazaleraino igotzeko tarte nahikoa.\nEra berean, Codelco Divisi\u00f3n El Tenienteko langile ohiak eta ingeniariak, gailua diseinatu zuen, dimentsio zehatz batzuk eta segurtasun neurriak eduki behar zituena. Gailu hauek ASMARek eraiki zituen eta Fenix izenaz deitu zitzaien. 3 egin ziren.\nBigarren edo B aukerak, Igor Proestakisek planteatua, Stratak arazoren bat izanez gero, lanen aurrerapena ziurtatzeko neurritzat hartu zen. Schramm T-130 makina irailaren 3an iritsi bezain pronto hasi ziren erabiltzen. Normalean sakonera handiko putzuetara iristeko diseinatuta, 620 metrotara zegoen babeslekuaren gertuko aztarnategiko lantegia zen bere helburua. Eguneko 20 metroko abiadurarekin, dagoeneko zunda bat egina izatearen abantaila izan zuen, 30 zentimetrotako zulaketa egitearen arrazoia izan zena, nahiz eta geroago hura zabaldu.\nLehenago pentsatua izan zen beste aukera bat petrolio-putzuak zulatzeko makina bat erabiltzearena zen, behin betiko diametroko zuloa haustera ahalbidetzen zuena; gainera, honen botereak azkarrago aurrera egiten lagunduko zuen. Hirugarren aukeratzat hartua izan zena, ENAPen laguntza bat izan zen. Irailaren 10ean iritsi zen meatzera, familiakideen txaloen artean, haren bi arbasoekin batera, 42 kamioiko auto-ilara batean, aztarnategiko sarrera handitzea egin zuena. Haren kokapena egokitu zen bederatzi egunen ondoren, familiakideek \"Transformer\" deitzen zioten 45 metrotako egitura moldatu ondoren, zulatzeari ekin zioten. T-130ren era berean, lantegira bideratuta zegoen, baina altuera baxuago batean kokatuta egotean (sakonera bigarren aukerakoa baina 100 metro gutxiagokoa zen) hasieran aurreikusitako hiruzpalau hilabetetan denbora aurrezteko aukerak ikusi ziren.\nBehin zailtasun tekniko hauek gaindituta, 33 mindutakoen osasuna babestea erabaki zuten. Horretarako, jantzi espeziala eman zitzaien, inolako ezustekorik gabe irteten utziko ziena. Eguneroko lanetan erabiltzen zituzten kaskoak, bat-bateko argitasunak kalte egin ez egin zezan eguzki-izpiak iragazteko leiar, arnesak eta zainetako tronbosia saihesteko hesgailuak eman zitzaizkien, edari isotonikoak eta bestelako sendagaiak hornitzeaz gain.\nUrriaren 7an, Laurence Golbornek, meatzariak erreskatatzeko kontakturako egun bat urriaren 9a, larunbata, izan litekeela adierazi zuen, B aukerako T-130 zulagailuak 500 metrotako zuloa gainditu baitzuen aurreko egunean, adierazitako egunean, dagoeneko, 535 metro eginda zituelarik. Honek, bi egun barru meatzariak irteten hastea suposatzen zuen. Gainera, Jaime Ma\u00f1alichekin, osasun ministroarekin, erreskatearen entsegua burutu zuten.\nAzkenean, larunbatean, B aukerako makina zulatzailea meatzeko lantegira iritsi zen.\nLaurence Golbornek burutuko zen hurrengo pausua barren altxamendua izango zela esan zuen, sei ordutako lana eskatuko zuena. Honek poz handia eragin zuen eta meatzariek familiakideak harrapatuta geratutako meatzarien ohorez jarritako 33 bandera zeuden lekura joan ziren ospatzera.\nTxileko gobernuak meatzariak urriaren 12an ateratzen hasiko zirela sumatu zuen eta urriaren 13 eta 15 egunen bitartean burutuko zirela, nahiz eta azkenean urriaren 13rako burutu. Azterketa batek zioenez, erreskate egunetako albisteetan protagonismo kopuruaren arabera komunikabideen arreta gehien jaso zutenak ondorengoak izan ziren, ordenan: Florencio Avalos (lehen erreskatatua), Mario Sepulveda (bigarren erreskatatua), Luis Urz\u00faa (azken erreskatatua), Carlos Mamani (laugarren erreskatatua, txiletarra ez zen meatzari bakarra, Boliviakoa), Mario Gomez (bederatzigarren erreskatatua, zaharrena, 63 urterekin)."}
{"id": "148204", "revid": "448", "url": "https://eu.wikipedia.org/wiki?curid=148204", "title": "Gerhard B\u00e4rh", "text": ""}
{"id": "148205", "revid": "105290", "url": "https://eu.wikipedia.org/wiki?curid=148205", "title": "Zapore (fisika)", "text": "Partikulen fisikako eredu estandarraren arabera zapore sei quarketako bakoitza ezberdintzen duen ezaugarriari deritzo: u (up, goia), d (down, behea), s (strange, bitxia), c (charm, sorgindua), t (top, tontorra) eta b (bottom, hondoa).\nEgungo terminologian quarkak sei \"zaporetan\" agertzen direla esaten da, horietako bakoitzak hiru koloretako bat duelarik. Honela, quarkak orotara 18 izango lirateke.\nDefinizioa.\nZaporea euren elkarreragin nuklear ahularekin lotutako funtsezko partikulen zenbaki kuantiko bat da. Eredu elektroahulean simetria hau irudizkoa da eta zapore aldaketa prozesuak existitzen dira. Beste batetik, kromodinamika kuantikoan zaporea simetria global bat da.\nElkarreragin berberak dituzten bi partikula edo gehiago izanez gero, elkartrukatu egin daitezke euren propietate fisikoak kaltetu gabe. Bi partikula hauen edozein konbinaketa linealek (konplexua) propietate fisiko berberak ditu euren arteko ortogonaltasuna edo elkarzutasuna mantentzen den bitartean. Beste hitz batzuetan, teoriak formula_1 bezalako simetria transformazioak ditu, non formula_2 eta formula_3 bi eremu diren eta formula_4 determinatzaile bateragarri bat duen formula_5 matriz bateragarri bat den.\nSimetria hau globala da elkarreragin nuklear indartsuarentzako eta irudizkoa (gauged) elkarreragin nuklear ahularentzako."}
{"id": "148206", "revid": "688", "url": "https://eu.wikipedia.org/wiki?curid=148206", "title": "RATP", "text": "R\u00e9gie Autonome des Transports Parisiens (RATP, frantsesezko \"Paristar Garraioen Operadore Autonomoa\") Paris eta aldirietako herri garraioen operadore nagusia da. Horrela, Parisko metroko linea guztiak kudeatzen ditu, eta \u00cele-de-France eskualdeko hiru tranbia linea (T1, T2 eta T3), bus linea ugari eta RER tren sarearen bi lineako (A eta B) tarteak.\nRATP 1949ko urtarrilaren 1ean sortu zen, \"Compagnie du chemin de fer m\u00e9tropolitain de Paris\" eta \"Soci\u00e9t\u00e9 des transports en commun de la r\u00e9gion parisienne\" konpainiak ordezkatzeko, Paris eta inguruetako lur azpiko eta lur azaleko herri garraio guztiak kudeatu ahal izateko, 1944 arte konpainia pribatuak kudeatzen baitzuten.\n2000tik, Frantzian eta nazioartean garatzen ari da, garraio kudeaketako merkatuetan. Orain munduko seigarrena da garraio kolektiboaren merkatuan.\nLogoa.\nRATP logoak Sena adierazten du, \u00cele-de-France eskualdeko meandroekin, gorantz begiratzen duen aurpegi bat irudikatuz.\nSarea.\nParisko eskualdean kudeatutako garraio sarean honakoak daude :\nTrafikoa.\n2006an, bidaia kopurua milioi izan zen, 2005ean baino % 1,9 gehiago."}
{"id": "148207", "revid": "201", "url": "https://eu.wikipedia.org/wiki?curid=148207", "title": "R\u00e9gie Autonome des Transports Parisiens", "text": ""}
{"id": "148208", "revid": "56334", "url": "https://eu.wikipedia.org/wiki?curid=148208", "title": "Abraham Mateo", "text": "Abraham Mateo Chamorro (San Fernandon, Andaluzia, Espainia, 1998ko abuztuaren 25a) hainbat estiloko abeslari,konpositore, musikari dantzari eta aktorea da.\nBizitza.\nHasierak.\nAbraham Mateo Chamorrok, San Fernandon, 1998ko abuztuak 25an jaio zen.Musikaren eragin handia duen langileen familia batean jaio zen. Izan ere, bere neba Tony Mateok (1994an jaioa), Lerica hirukotearen kantaria da. Haien aita, Antonio Mateok, eraikuntzen eta seguritatearen langilea da. Haien ama, Susana Chamorrok, ordea, boleroak kantatzen ditu afiziotzat hartuta. Amaldeko aitatxia operako abeslaria izan zen. Aitaldeko aitatxia musikarekin lotura zuen baita ere, flamenkora afizionatua zen. Beraz, Abraham Mateok, musikarako bokazioa oso txikitatik izan zuen. 3 urte zituenean Operacion Triunfo ikusi eta programa horretan kantatzen zutenei imitatzen zien. Lehen esan bezala, bere neba Tony Mateok ere eragina izan zuen abeslari bezala oso gazte hasi zelako. Abrahamek amaren laguntzarekin kantatzen hasi zen, hark izan zen bere lehenengo \"coach\" musikala. Geroago, Pedro Gordillo eta Ruben Cardenasen solfeo eta kantu-klaseetara joan zen. Sei urterekin, belarriz, txirula jotzen ikasi zuen. 7 urterekin pianoa eta 10 urterekin gitarra jotzen ikasi zuen.\nHaren lehen agerraldia eszenatokian Teresa Rabal fundazioaren \"Veo veo\" (Ikusi Makusi) jaialdian izan zen, soilik 7 urte zituenean. Jaialdi honetan, epaileen partetik, Andaluziako \"Menci\u00f3n Especial\" (\"Aipamen berezia\") lortu zuen. Geroago, 9 urterekin, Andaluziako telebista publikoko (Canal Sur) programa batean Menuda Noche (Zelako gaua!) agertzea lortu zuen. Programa horretan, 12 urte arte egon zen eta Espainia mailako abeslarien kanta aunitz kantatzeaz gain, haiekin kantatzea lortu zuen (David Bustamante, Rosa Lopez, Melody besteak beste).\n2009-2012.\n10 urterekin EMI Music Spain-ek kontratatu zuen. 2009an \"Abraham Mateo\" deitutako diskoa atera zuen. Disko honetan hainbat bertsio egin zituen, Alejandro Sanz, Luis Fonsi, Laura Pausini, Rocio Durcal eta Raphaelenak, Without You (Zu gabe)kantaren bertsioa Caroline Costarekin grabatu zuen. Eta haren produktorea den Jacobo Calderonen balada batzuk daude \"Destronado\" (Tronu gabekoa), \"Un amor como los de antes\" (Iraganeko amodioak bezalako amodio bat), \"Vuelve Conmigo\" (Nirekin buelta ezazu) edo \"Volver\u00eda\" (Itzuliko nintzateke). Disko honekin, Galizia, Andaluzia, Valentzia, Kanariar irlak eta Madrilgo telebistetara joan zen. Hurrengo urteetan, Abrahamek bertsioak grabatzen jarraitu zuen, baina bere kabuz (harek editatuak) eta YouTubera igotzen zituen. Bideo hauek arrakasta handia izan zuten. Bertsio hauetan \"Imagine,\" \"Te voy a amar\" edo \"Adagio\" kantatu zituen besteak beste. Sabrina Carpenterrekin kolaborazioa egin zuen \"Come home\" abesten edota haren neba Tony Mateorekin \"Que hago yo\". 2011ko abenduan bere lehenengo abesti propioa I-tunesen erregistratu zuen \"Desde que te fuiste\" (Joan zinenetik).\n2011n Gabriela Sepulvedarekin Txileko meatzariei eskainitako abesti bat abestu zuten. Abestia, \"Un 5 de agosto\" (Abuztuak 5) deitzen da. 2010ean 69 egun meategi batean atera ezinik geratu ziren txiletarrei omenaldia izan zen.\n2012-2014.\nSony Music Spainekin kontratua sinatu zuen. Honekin, 2013ko azaroak 12an bere bigarren diskoa argitaratu zuen. \"AM\" deitzen da. Hau Madril eta Miami artean grabatu zuen. Baladetaz gain, popa eta electro-pop latinoko abestiak agertzen dira. Gainera, abesti batzuk erdara eta ingelesa nahasten hasi zen. Salmentaren lehenengo astean, Espainiako seigarren disko salduena izan zen eta Urrezko Diskoa lortu zuen. Honen lehen single-a \"Se\u00f1orita\" (Andere\u00f1oa) kriston arrakasta izan zuen eta erran daiteke, hemen hasi zela orain baduen fama handia. Izan ere, 40 asteetan zehar Espainiako single salduenetarikoan egon zen kanta. Halaber, honen bideoklipa 2013an YouTubeko bideo musikalen artean bideo ikusiena izan zen. Honengatik, Billboad-en New Big Sound-en zerrendan hirugarren postuan jarri zion. \"Premios Juventud\" (Gazte sariak) deitutako Estatu Batuetako ekitaldi batera nominatua eta \"Se\u00f1orita\" kantatzera gobidatua izan zen. Beste abesti nabarmenak \"Girlfriend\" (Neskalaguna), 15\u00ba salduena edo L\u00e1nzalo (Bidali ezazu) lehenengo astean bigarren salduena izan ziren eta.\nBestalde, 2014ko otsailean bere lehenengo bira Burjassot-en hasi zen eta urrian bukatu zen ia 40 kontzertu eginez. Bitartean, One Direction-en hasierako kantaria izan zen Bartzelonako Estadi Ol\u00edmpic Llu\u00eds Companys-en, Madrilgo Estadio Bernabeun, Peruko Estadio Nazionalean eta Txileko Estadio Nazionalean. Urrian Madrilgo Kirol Jauregian \"Coca cola Music Festival\"-en parte hartu zuen. Azaroan bertan, Latinoamerikan bere lehen kontzertuak egin zituen, hala nola, Txileko Santiagoko Omnium Salan Buenos Aireseko Luna Park estadioan. Gainera, bere biografia argitaratu zuen. \"Abraham Mateo. I am\" deitzen da. Lericaren \"Eres ese milagro\" konposatu zuen.\n2015-2016\n2015ean Londresen eta Los Angelesen artean \"Are you ready?\" (\"Prest zaude?\") diskoa konpositore famatu batzuekin sortzeko. 2015eko irailean disko honen lehen singlea atera zuen, 'Old school'(Eskola zaharra) deituta. \"Are you ready?\" Espainiako hirugarren eta Mexikoko disko salduena izan zen. Abrahamek disko hau bireditatu zuen, editazio honetan Lali Expositorekin kolaborazio bat dago \"Mueve\" abestiarekin eta \"Mi Vecina\" berak konposatua atera zuen.\nBira honetan, Portugalera, Argentinara, Kolonbiara, Perura Txilera eta Mexikora joan zen. Mexikoko Auditorio Nazionalean R\u00edo Roma, Dulce Mar\u00eda, Mau eta Ricky eta CNCO lagundu zioten. Beste kontzertu nabarmen bat Santiagoko (Txile) Caupolic\u00e1n antzokian Lali Expositorekin abestu zuelako. Gainera, CNCO taldearekin \"Quisiera\" (\"Gustatuko litzaidake\")kantatu zuen; Rio Romak \"Barco de Papel\" abestera haien Mexikoko kontzertura gonbidatu zioten; Morat talde kolonbiarra haien Madrilgo kontzertura gonbidatu zioten (\"Como te atreves\" -Nola ausartzen zara?-) abestera; Gemeliers bikote andaluziarraren \"Malas lenguas\" konposatu zuen. Azkenik, 3 kategorietan nominatua egon zen \"Premios Juventud\" ekitaldiaren aurkezlea izan zen.\n2017\nAurten, bostgarren albuma prestatzen ari da. Horretarako, hainbat lekutara bidaiatu izan du eta hainbat konpositore ospetsuekin konposatu du (Reik, Camila eta abar). Oraindik ez dakigu ongi nola izanen den, baina Abrahamek erran du disko osoa erdaraz (gaztelaniaz) eta latinoagoa izanen dela.\nFILMETAN ETA TELEBISTAKO SERIETAN PARTE-HARTZEA\n2013an Disneyrako Frozen filmeko \"La puerta hacia el amor\" abestia grabatu zuen. \"Invizimals\"seriearen soinu-banda konposatu zuen. \"Minions\"-eko bertsio espainiarraren abestia \"Mellow Yellow\" grabatu zuen. Bestetik, Portugalgo TVIko \"Massa Fresca\" (\"Ore freskoa\") seriean cameoa egin zuen eta \"Old School\" kanta seriearen soinu-bandatzat hartzea erabaki zuten.\nBeste alde batetik, Espainiako Antena 3 katean, 9 urterekin, \"D\u00edas sin luz\" filmean parte hartu zuen. Filma Mari Luz kasuari buruz zihoan eta neskatoaren neba txikiaren rola zuen. Urte bat geroago, Raphael artista espainiarren bizitzari buruzko film batean parte hartu zuen, Abraham Raphael haurraren rola zuen. Angy Fernandez Herrialdeko Katalaneko abeslariarekin XQEsperar (Zertarako itxoin?) serie digitala egin zuen. Abrahamek kameoak hainbat lekutan egin ditu, hala nola, B&amp;B de boca en boca, Dreamland serieetan eta \"Jos\u00e9 Mota presenta...\" programan.\nBizitza pertsonala eta irudia\nGiza eta Gizarte Zientzietako Batxillera titulua du. Billboarden artikulu bat haur prodigiotzat hartu zuen eta Michael Jacksonekin konparatu izan zion.\nBestetik, Justin Bieberrekin konparatu izan diote baita ere. Konparaketa hau, Abrahamen zale gehienei ez zaie gustatzen. Hala ere, Abrahamen zaleak \"Abrahamers\" deitzen dira eta Justin Bieberrenak \"Beliebers\", izena antzekoa da.\nELKARTASUNA\nAbraham Mateok 9 urte zituenean dagoeneko gizarteaz kezkatzen hasi zen. Urte horretan Andaluziako telebistaren \"Menuda noche\"k UNICEFekin elkarlanean egon zen programa batean. Ordutik, ongintzazko emanaldietan parte hartu izan du. Emanaldi hauek gai askotarikoak izan dira: pobreziaren aurka, haur eriak eta aniztasun funtzionala duten haurrak lagunduz eta eskola jazarpena jasan duten biktimak sostengatuz. Asmaren aurkako borrokan egon da eta organoen dohaintzan Carlos Slim fundazioarekin elkarlanean. Gainera, emakumeen aurkako biolentziari buruzko kanpainetan parte hartu du. Batzuetan, haur eriei laguntzeko, Twitterrean hastag-ak egin izan ditu, arazoa ikustarazteko.\nL\u00e1nzalo (\"Bidali ezazu\") abestiarekin ateratako diru guztia UNICEF Siriako umeekin egiten duen lanari eman zien. Halaber, abesti honen bertsio katalana egin zuen \"Creu en tu\" (Zugan sinisten dut) eta TV3ko bihotzeko gaixotasuna inbestigatzeari eman zuen dirua. 2014ean, Madagascargo zonalde pobreen neskato batzuen gospel taldearekin abestu zuen TVEn kanta hau. L\u00e1nzalo kantan munduan gertatzen diren bidegabekeriak salatzen ditu."}
{"id": "148209", "revid": "336", "url": "https://eu.wikipedia.org/wiki?curid=148209", "title": "Joan X.a", "text": "Joan edo Joanes X.a (Borgo Tossignano, ? - Erroma, 928) Eliza Katolikoko 122. aita santua izan zen 914 eta 928 bitartean.\nPornokrazia deritzon garaiko laugarren aita santua, bere aurreko hirurak bezala Teofilakto I.a erromatar senatariaren, honen emazte Teodoraren eta bien alaba zen Maroziaren eraginez aukeratua izan zen.\nDiakonotza Bolognan amaitu ondoren Ravenako artzapezpikuaren fiskala izan zen, 905ean Sergio III.a aita santuak Bolognako gotzain eta Ravenako artzapezpiku izendatzeko, bere babesleei esker aita santu izendatua izan zen arte.\nBere aukeraketa erromatar aristokraziak babestu zuen arren Joan X.a ezin daiteke aita santu txotxongilo bat izan zenik esan, nobleziaren gaineko bere boterea erabili baitzuen.\nBere aitasantualdia musulmanek italiar kostaldeei eginiko erasoen okertzearekin hasten da hauek Sizilian zituzten baseetatik abiatuta. Eraso hauek amaiarazteko printze italiar ezberdinen koalizio bat lortzen du, horien artean Maroziaren senarra zen Alberiko I.a Spoletokoa, Landulfo Beneventokoa eta Italiako errege zen Berengario Friulikoa zeudelarik, azken hau enpresa horretara 915ean Germaniako Erromatar Inperio Santuko enperadore bezala 915ean koroatua izanaren bidez erakarria izan zelarik.\n915ean aita santu bat historian lehen aldiz jarri zen armada baten buru, Gariglianoko guduan musulmanak behin betiko garaituz.\n924an Berengario erahila izan zen eta Inperio Santuko enperadoreen artean Karlomagnoren azkenengo ondorengoa izango zen. Inperio horretako enperadore kargua hutsik geratuko zen 962an Oton I.a tronuratu arte.\nBerengarioren heriotzak Italiako tronua ere hutsik utzi zuen. Joan X.a aita santuak tronu horretan oinordeko bezala Hugo Proventzakoa babestea erabaki zuen, honen ondorioz Maroziari aurre egin behar izan ziolarik, nork bere bigarren senarra zen Guido Toskanakoarik Erromara armada baten buru joatea, aita santua kargutik kendu eta kartzelatzea agindu zion.\nJoan X.a kartzelan hil zen 928an."}
{"id": "148210", "revid": "105290", "url": "https://eu.wikipedia.org/wiki?curid=148210", "title": "Soldata masa", "text": "Soldata masa enpresa batean langileei ordaindutako soldata guztien batura da. Soldata masaren totala langile kopurua edo horien soldatak gehitu edo murrizteagatik alda daiteke."}
{"id": "148211", "revid": "17", "url": "https://eu.wikipedia.org/wiki?curid=148211", "title": "Soldata-masa", "text": ""}
{"id": "148215", "revid": "119347", "url": "https://eu.wikipedia.org/wiki?curid=148215", "title": "Euskal Herriko mendiko zaldi", "text": "Euskal Herriko mendiko zaldia Euskal Herriko mendietan aurkitu daiteken bertako zaldi arraza bat da. Zaldi honen erabilerarik ohikoena gaur egun haragitarako da, nahiz eta garai batean nekazaritzako lanetarako abereak izan diren ere. Zaldi arraza honen arbasoak alde batetik pottokak eta beste aldetik gurutzaketen bidez euskal poniak tamainaz handitu eta gorputzeraz sendotzeko erabilitako kanpoko zaldi arraza handiak dira.\nBereziki Arabako mendietan izan dira ugari, eta horregatik hasiera batean arrazari \"Arabako mendiko zaldia\" izena ematen zitzaion\n1999en urtean ezagupen ofiziala eman zitzaion arrazari . Arraza honen ezaugarriaetako bat menditar eta landatar izaera da. Ezaugarri honen ondorioz, eguraldiaren zakartasunari aurre egiteko gai dira babes bakartzat babesleku naturalak edota behorzainek egokitutako estalpe apalak erabiliz, eta hala ere beraien ekoizpen ahalmena galdu gabe.\nArraza ahuldade egoeran dago eta azken urtetan zenbait ekimen burutu dira kontserbatzeko.\nArrazaren ezaugarriak.\nEuskal Herriko Agintaritzaren Aldizkarian 1999ko uztailaren 21ekoa, Nekazaritza eta Arrantza sailburuarena, Euskal Herriko Mendiko Zaldiari buruzko agindua agertu zen eta bertan arrazaren ezaugarri ofizialak. Ezaugarri hauek honakoak dira:\nEzaugarri morfologikoak.\nEzaugarri orokorrak.\nArraza honetako abereek konformazio orokor harmonikoa eta proportzionatua dute. Tamaina ertaina duten abereak dira, txikirako joerarekin, itxuraz gihartsuak, landatarrak eta basotarrak direlarik. Haragitarako dira, beraien fisonomia trinkoa dela eta. Fisonomia honen ezaugarri dira, beraien eumetria, lerroen laburtasuna eta soslai zuzen-subkonkaboa.\nOro har, arraza honetako abereak gehienetan gaztaina-kolorekoak eta gorrixkak (gorriaren aldaera guztietan) dira. Gutxiagotan, beltzak, melokotoi kolorekoak eta zuri-horixkak izan daitezke. Hala ere, ez dira pintarratuak eta zuri-beltzak onartzen.\nBuruan eta zangoetan sarritan orban zuriak izaten dituzte.\nBurua.\nSoslai zuzenekoa edo subkonkabokoa, piramide itxurakoa eta harmonikoa bere osotasunean. Tamaina ertainekoa eta proportzionatua da orokorrean, baina zenbait kasutan handi samarra izan daiteke.\nArraza definitzen duten ezaugarri zoometriko garrantzitsuenak.\nEZAUGARRI ZOOMETRIKOAK Emea Arra\nGutxienez-Gehienez Gutxienez-Gehienez\nBuruaren luzera: 58 cm(lerro zuzenean neurtuta)\nKalifikazio morfologikoa.\nKalifikazio hamartarra.\nArrazaren liburu genealogikoan onartuak izateko, kalifikatutako animaliek gutxienez 5 puntuko kalifikazioa lortu behar dute, balioetsi beharreko gorputz-atal bakoitzean.\nKalifikatu beharreko atalak.\nGORPUTZ-ESKUALDEAK ARRAK EMEAK\nGorputz-atal bakoitzari esleitutako puntuazioa bider sexuaren arabera eskualdeari dagokion koefizientea eginez, gorputz-eskualde bakoitzaren puntuazioa lortzen da. Gorputz-atal bakoitzean lortutako puntuazioak batuz, aberearen behin-betiko puntuazioa lortuko da.\nZaldia Euskal kulturan.\nBertako zaldiek eragin handia izan dute Euskal Herriko kulturan. Labar artetik hasita, irudigintzan edo mitologian."}
{"id": "148216", "revid": "336", "url": "https://eu.wikipedia.org/wiki?curid=148216", "title": "R (programazio-lengoaia)", "text": "R analisi estatistikora bideratuta dagoen programazio-lengoaia da. C programazio-lengoaian idatzita dago. Gaur egun ikerkuntzan komunitate estatistikoak gehien erabiltzen duen lengoaietako bat da: datu meatzaritzan, ikerkuntza biomedikoan, bioinformatikan eta finantzetako matematikan ere oso erabilia da.\nHerrialde batzuetan eskoletan sartzen hasi dira software hau haur-hezkuntzatik hasita era bigunean, haurrei pentsamendu matematikoa eta estatistikoa garatzeko aukera ematen dielako; horretarako bereziki eratuta dago RKids tresna. Honen arrazoi nagusietako bat grafikak eta kalkuluak egiteko funtzioekin hainbat biblioteka edo pakete kargatzeko aukera eskaintzen dituela.\nGrafikak sortzeko eta kalkuluak egiteko bereziki inplementatutako funtzioak ditu biblioteka edo paketetan antolatuta. GNU sistemaren parte da R eta GNU GPL lizentziapean banatzen da. Windows, Macistosh, Unix eta GNU/Linux sistema eragileetarako dago eskuragarri.\nHistoria.\nHasiera batean University of Auckland-eko Estatistika Departamentuan garatu zuten Robert Gentleman eta Ross Ihaka-k 1993an. Baina bere erroetara joz gero, esan daiteke AT&amp;T-ren Bell Laboratories-en izan zuela hasiera S lengoaiarekin. Hasiera batean datuen analisirako sistema bat garatu zuten John Cambers, Rick Becker eta beste laguntzaile batzuk 70. hamarkadaren amaiera aldera. Diseinatzaileek jada existitzen ziren bi lengoaien sendotasunak batu zituzten: S eta Scheme. Haien hitzak hauek izan ziren:\"R lengoaia itxuraz S-ren oso antzekoa da, baina hura erabiltzeko modua eta semantika Schemetik eratorriak izan dira\".Egindako lanaren ondorioz lortutako lengoaiari R deitu zioten \"nolabait S-ren eragina aitortzeko asmoz\".\nRren garapena gaur egun \"R Development Core Team\"-en esku dago. Horretaz gehiago jakin nahi izanez gero, nahikoa da Rren ingurunean bertan contributors() idaztea; hasierako egileen eta gaur egun \"R Development Core Team\"-en lanean ari direnen izenak erakusten dira.\nRren garapenean une gogoangarri batzuk honakoak dira:\nEzaugarriak.\nRk tresna estatistiko eta grafiko anitz eskaintzen ditu; eredu linealak eta ez-linealak, test estatistikoak, denbora-segiden analisia, sailkatze-algoritmoak, etab.\nS-ren antzera R programazio-lengoaia bat da eta beraz, erabiltzaileak funtzio propioak defini ditzake. Izatez, Rko funtzio gehienak R bera erabiliz idatziak izan dira, nahiz eta konputazionalki garestiagoak diren algoritmoetarako C, C++ edo Fortran lengoaietan garatutako bibliotekak karga daitezken. Erabiltzaile aurreratuenek R-ko objektuak C-n garatutako programetatik zuzenean erabil ditzakete. Gainera, erabiltzaile komunitateak garatutako paketeak erabiliz ere heda daiteke R.\nS-tik jaso du Rk objektuei orientatutako lengoaia izaera. Rren beste ezaugarri esanguratsu bat bere ahalmen grafikoa da. Oso kalitate altuko grafikoak sor daitezke R erabiliz. Dokumentaziorako LaTeX-en oinarritutako formatu propioa du.\nHorrez gain, zenbakizko kalkulurako tresna moduan erabil daiteke R; esparru horretan lan egiteko GNU Octave edota MATLAB tresna espezializatuak bezain eraginkorra izan daiteke. RWeka izeneko interfazea garatu da Weka-rekin lan egin ahal izateko eta horri esker posiblea da \"arff\" formatuan fitxategiak irakurtzea eta idaztea. Horrek R aberasteko aukera ematen du, Weka plataformako datu meatzaritza algoritmoekin.\nHedapenak eta paketeak.\nElkarlanean garatutako proiektu irekia da R; erabiltzaileek garatutako funtzio espezifiko berriak paketeetan antolatuz eta argitaratuz R ren oinarrizko konfigurazioa hedatzea lortzen da eta funtzio berriak guztiok atzitzeko moduan jartzen dira. Pakete horiek gehienetan Rn garatzen dira, baina Java, C eta C++ ere erabili izan dira.\nR oinarrizko pakete-multzo batekin dator; horietaz aparte beste 11.000 pakete gehigarri baino gehiago daude (2017ko uztailean) CRAN, Bioconductor, Omegahat, GitHub edo bestelako gordailuetan bilduta.\nPaketeak hainbat multzotan sailkatuta daude: Finantzak, Genetika, Errendimendu handiko Konputazioa, Ikasketa Automatikoa, Gizarte Zientziak, etab.). Arlo horietan lan egiteko bereziki diseinatu dira R paketeak eta gaur egun gure eskura daude.\nRren beste baliabide batzuk Crantastic (komunitate honek CRAN paketeak ebaluatzen eta errebisatzen ditu) eta R-Forge (Rrako paketeak, softwarea eta proiektuak modu kolaboratiboan garatzeko plataforma) dira. R-Forge-en oraindik garatze-prozesuan eta argitaratu gabe dauden hainbat CRAN beta-pakete daude.\nPaketeen instalazioa eta aktibazioa.\nPaketeak instalatzeko ispilua (ingelesezko \"mirror\") aukeratu behar da eta bertatik deskargatu.\nAnalisi espezializaturen bat egiteko behar dugun paketea aldez aurretik instalatuta ez bazegoen edo aktibatu gabe bazegoen, esplizituki egin beharko dugu. Paketeek haien artean mendekotasunak izatea posiblea da. Kasu batzuetan instalazioak berak automatikoki instalatzen ditu mendeko diren gainerako paketeak ere, baina ez beti. Horregatik, interesatzen zaigun paketea instalatzean honakoa idatziko dugu:\ninstall.packages(\"deldir\", dep=T) # deldir paketea mendekotasun guztiekin instalatzeko.\nLiburutegiak aktibatzeko halako aginduak erabil daitezke:\nlibrary(\"deldir\")\nlibrary('Benchmarking')\nrequire(maps)\nrequire('plot3D')\nKomatxo bikoitzak (\u201c \u201d) nahiz sinpleak (\u2018 \u2019) edo komillarik gabe adieraz daitezke. Erabiliko den liburutegiari deia egiterakoan, aktibatuak izan diren mendekotasunei buruzko xehetasunak agertuko dira.\nTresna gehigarriak.\nInterfaze Grafikoak eta Editoreak.\nBadira Rn lan egiteko bereziki sortutako garapen-ingurune integratuak (IDEak) eta baita Rrekin lan egiteko laguntza eskaintzen duten testu-editoreak ere. Honakoak aipatzeak merezi du:\nBestalde, Sweave Rko funtzio bat da, eta horri esker R kodea Latex eta Lyx dokumentuetan txertatu ahal izango da. R kodea exekuta daiteke eta modu dinamikoan posiblea gertatzen da dokumentu eguneratuak sortzea, datu eguneratuetatik abiatuz emaitza eta grafiko eguneratuak sortuz eta txertatuz.\nScript lengoaiak.\nRren funtzionaltasuna atzigarria da hainbat script programazio-lengoaiatatik: Python-en deiak egiteko RPyC erabil daiteke, Perl-en (stadistics::R), Ruby.\nBestelako aukerak.\nAukera Libreak.\nRrekin lan egin ordez badira software libre diren beste hainbat aukera ere. Kontuan izan behar da lengoaiak arlo espezializaturen batean lan egiteko bereziki garatuak izan ohi direla. R adibidez biologian, fisiologian edo antzeko arloetan lan egiteko oso aproposa gertatzen da. GNU Octave arlo matematikoan eta bereziki zenbakizko analisiak egiteko oso egokia den bezala, Gretl oso egokia gertatzen da ekonometriaren arloan lan egiteko. Egia esan, gero eta gehiago dira Rren moduko aukera libreak haien ikerketa-lanak aurrera eramateko erabiltzen dituzten lan-taldeak. Arlo batzuk: Ekonometria, Biologia, Edafologia, Topologia, Estatistika. Arlo espezializatu horietan ikertzaileek beren ikerketetan aurrera egin ahala lortutako emaitzak argitaratzen dituzten moduan, garatutako R paketeak partekatu eta komunitate zientifikoaren esku uztea erabakitzen dute kasu askotan. Horrela sortutakoak dira hainbat arlotarako eskuragarri dauden R pakete gehienak.\nHemen Rren beste aukera libre batzuk:\nAukera Pribatiboak.\nAukera libreez aparte, badira haien pareko izan daitezkeen beste aukera pribatibo batzuk ere. Horietako batzuk honakoak dira:"}
{"id": "148220", "revid": "96586", "url": "https://eu.wikipedia.org/wiki?curid=148220", "title": "Bakea Ziganda", "text": "Bakea Ziganda Ferrer, gaztelaniaz Maria Paz de Ciganda Ferrer edo Paz de Ciganda Ferrer izenaz ezagutua, (Iru\u00f1ea, 1890ko abenduaren 21a - \"ib.\", 1966ko otsailaren 2a), lehen emakume euskaltzaina izan zen. Euskaltzale, naturazale eta erlijiozale gisa nabarmendu zen. Iru\u00f1eko lehen euskal eskola sortu zuen, Euskararen Adiskideak elkartearen eskutik, 1931n.\nJatorria eta familia.\nIru\u00f1eko handiki familia bateko alaba izan zen, Iru\u00f1eko Merkatarien kalean sortua. Aita Migel Ziganda Gelbentzu eta ama Maria Ferrer Galbete 1847ko martxoaren 26an ezkondu ziren, Iru\u00f1ean. Sei senidetan emakume bakarra izan zen Bakea; Urbano eta Alejandro anai zaharragoak eta Tomas, Gerardo Ramon eta Miguel Gregorio anai gazteagoak izan zituen.\nAitaren aldeko amona, Estefania Gelbentzu, Gaskuekoa zuen; harekin ikasi zuen euskaraz.\nBiografia.\nXX. mendearen lehen erdialdean Nafarroan euskararen aldeko ekimen guztietan murgildurik ibili zen Bakea Ziganda. Era berean, kristautasun sinismen sendoko emakumea izan zen. \n\"Euskeraren Adiskideak\".\n1925ean sortutako Euskeraren Adiskideak elkartean, Jenaro Larratxe, Damaso Intza, Miguel Intxaurrondo eta beste zenbait euskaltzaleren artean, bera izaten zen emakume bakarra. Urterik urte, euskal jaiak eta euskararen eguna antolatzearekin batera, 1933an ekimen berezi baten bultzatzaileetako bat izan zen Bakea Ziganda: egunean zentimo bat euskararen alde jartzeko eskatu zieten Iru\u00f1eko euskaltzaleei. Vianako Printzea Erakundea 1966ko otsailean bere aldizkariaren \"Roscensvalles\" izeneko gehigarriak Bakea Zigandaren hil-oharrean hitz hauek jaso zituen: \u00abeuskerari maitetasun eta zaletasunaren alde eredu eta ikaspide utzirik arestian mundu ontatik zeruruntz juan zen norbaiti, Mar\u00eda Paz\u00a0Ciganda\u00a0zenaren arimaren\u00a0alde\u00a0otoiz bero bat\u00a0eskatzen\u00a0dizuegu\u00bb.\nLehen euskal eskola.\nEspainiako Bigarren Errepublikaren behin-behineko gobernuaren lehen urratsetan, 1931ko apirilean, Marcl\u00b7l\u00ed Domingo Irakaskuntza Publikoko ministro katalanak bultzaturik, irakaskuntza elebiduna onartu zen Katalunian. Berehala aktibatu ziren nafar euskaltzaleak, Errepublika berriaren botere publikoei irakaskuntza elebiduna ezartzeko.\nHorrela, 1931ko udan, Euskeraren Adiskideak elkartea saiatu zen Iru\u00f1eko Udalak euskal eskola bat sor zezan, baina emaitza onik lortu ez zuenez, bere ardurapean sortzea erabaki zuen. Argi zegoen ekimen hura nafar nazionalistek bultzatu zutela, eskolaren patronatu sortzaileko zazpi kidetatik Bakea bera baitzen alderdi nazionalista baten partaide ez zen bakarra. Iru\u00f1eko lehen euskal eskola hura, balio katolikoetan eta euskal kulturaren ezaugarrietan oinarritua, zabalik egon zen 1936an matxinatu frankistek itxiarazi zuten arte.\nIru\u00f1eko ikastola.\nBakea ZIganda Euskalerriaren Adiskideen Elkartearen kide izan zelarik, eta Frankismoaren urte beltzenak igaro ondoren, elkarte horren babesean bultzatu zuen, beste nafar euskaltzale ugarirekin batera, gerra ondoko Iru\u00f1eko lehen ikastolaren sorrera, 1965ean, \"Nuestra Se\u00f1ora de Uxue\" izenaz. Hiltzerakoan, Bakea Zigandak bere ondasunen zati bat utzi zion ikastolari.\nIkastola indartuz joan zen hurrengo urteetan, 1969-1970 ikasturtean 350 bat ikasle edukitzeraino. Ikasleen ugaritzeak, baina, arazoak ekarri zizkion ikastolari, hiru eraikinetan banatzera behartuta baitzegoen. Horrez gain, irakasle eta guraso talde batek ikusmolde berri bat bultzatu nahi zuen ikastolaren kudeaketan, Euskalerriaren Adiskideen Elkartearen gehiegizko esku hartzea gainditu nahirik. Arazo horien eraginez, 1970eko martxoan, elkartearen mende jarraitu nahi ez zuten gurasoek ikastola berri bat sortu zuten, \"San Fermin ikastola\" izenaz. \nEuskalerriaren Adiskideen Elkartearen babesean gelditzea erabaki zuen \"Iru\u00f1eko ikastolak\" 1970-1971 ikasturtean \"Paz de Ziganda ikastola\" izena hartu zuen, jatorriz bultzatzaile eta ongile nagusietako bat izan zen Bakea Zigandaren omenez.\nEuskaltzain.\nEsan daiteke lehen emakume euskaltzaina izan zela Bakea Ziganda.\nEuskaltzaindiarekiko loturak Aingeru Irigarai medikuaren eskutik izan zituen Bakea Zigandak. Hala, Eladio Espartza euskaltzale frankistak euskaltzain izateari uzteko erabakia eman zuela adierazi zion Aingeru Irigaraik akademiako zuzendaritzari, 1941eko urtarrilean. Espartzaren erabakiak Nafarroan Euskaltzaindia babesik gabe utz zezakeelakoan, prest agertu zen Iru\u00f1ean akademiaren ordezkaritza bat laguntzeko; ordezkaritza horretarako Irigaraik proposatutako sei izenean artean zegoen Bakea Zigandarena. Ordezkaritzarik ez zen zabaldu, Espartzaren ordez Juan Miguel Seminario beratar kazetari eskuindarra izendatu baitzuten izateko.\nBakea Ziganda 1951ko otsailaren 23an izendatu zuten euskaltzain urgazle, Euskaltzaindiko zuzendaritzak Gipuzkoako foru jauregian egindako bileran. Euskaltzain hauek batzartu ziren: Resurreccion Maria Azkue, Aingeru Irigarai, Ignazio Maria Etxaide, Federiko Krutwig, Manuel Lekuona, Juan Gorostiaga eta Nazario Oleaga; ezin etorria jakinarazi zuen Louis Dassancek. Gogoan hartzekoa da bilera berean, Zigandarekin batera, beste euskaltzain urgazle bat izendatu zuela Euskaltzaindiak: Luis Villasante, gerora 1970-1988 bitarte euskaltzainburu izango zena. Nolanahi ere, garai hartan Euskaltzaindiaren erabakien ziurtasun ezaren ondorioz, Bakea Ziganda berriro izendatu zuten euskaltzain urgazle, 1954ko uztailaren 8an. Euskaltzaindiko zuzendaritzak 1954ko abuztuaren 27an Donostian egindako bilkuraren aktan, Bakea Zigandak izendapenagatik igorritako esker gutunaren berri eman zuen Ignazio Maria Etxaide euskaltzainburuak. \nBakea Ziganda izan zen, beraz, lehen emakume euskaltzaina, urgazle mailan izendatua, frankismoaren garaiko Nafarroan izan zezakeen gizarte eraginagatik, Aingeru Irigaraik proposatuta.\nEuskaltzain oso izendatutako lehen emakumea Miren Azkarate izan zen, 1992an.\nErlijiotasuna.\nBakea Zigandaren heriotza ostean, Nikolas Alzolak Euskalerriaren Adiskideen Elkartearen buletinean argitaratutako oharrean nabarmendu zuen \u00abEuskal Herri tradizional eta katolikoaren\u00bb maitalea bat izan zela.\nErlijiotasuna sakon errotua zeukan, bere bizitzaren pasarte askotan ikusten denez. Besteak beste, 1932an Errepublikaren laikotasunaren aurkako eta Frantzisko Xabierkoaren aldeko erromesaldi baten antolamenduan aritu zen.\nIru\u00f1eko San Lorentzo elizako kanpai berrietako baten amabitxia izan zen, 1948an."}
{"id": "148222", "revid": "448", "url": "https://eu.wikipedia.org/wiki?curid=148222", "title": "Lizarrateko mendi-aterpea", "text": ""}
{"id": "148223", "revid": "201", "url": "https://eu.wikipedia.org/wiki?curid=148223", "title": "Kolpe militar", "text": ""}
{"id": "148224", "revid": "56334", "url": "https://eu.wikipedia.org/wiki?curid=148224", "title": "Populazio (argipena)", "text": "Populazio hitzak erabilera ezberdinak ditu:"}
{"id": "148225", "revid": "201", "url": "https://eu.wikipedia.org/wiki?curid=148225", "title": "Biztanle", "text": ""}
{"id": "148226", "revid": "201", "url": "https://eu.wikipedia.org/wiki?curid=148226", "title": "Biztanlego", "text": ""}
{"id": "148227", "revid": "336", "url": "https://eu.wikipedia.org/wiki?curid=148227", "title": "Fixismo", "text": "Fixismoa espezie guztiak munduaren sorreratik aldatu gabe, modu finkoan, iraun dutela dioen doktrina eta teoria da, eboluzioaren teoria zientifikoak adierazitakoaren aurka eta XIX. mendera arte zientzialarien artean ere onarpen zabala izan zuena. Mundua eta bertako izaki bizidun guztiak adimen goren batek, Jainkoak alegia, sortu zuela bultzatzen duen kreazionismoaren teoriarekin batera aurkeztu ohi da. Eboluzionismoak aurkezten dituen fosil eta bestelako frogen aurrean, fixismoaren defendatzaileek besterik gabe hasieran sortu baina gerora desagertutako espezieak direla adierazi edo, egungo espezieekin antzekotasuna duten aztarnen kasuan, horiek denborak aldarazi dituela argudiatuz. Erlijioarekin loturiko teoria izan bada ere, fixismoaren teoria filosofo eta zientzialarien artean garatu zen; adibidez, Carl von Linn\u00e9 (teoria honen sortzailea), Georges Cuvier eta Louis Pasteur fixismoaren teoriaren defendatzaileak izan ziren.\nAurrekariak.\nAntzinako Grezia.\nAntzinako Grezian jada eztabaida zegoen espezieen aldaketaren eta fiximoaren artean. Enpedoklesek eta atomistek proposatzen zuten aldaketa existitzen zela. Baina horren aurka zeuden, adibidez Platon, Aristoteles eta estoikoak. Platonen \"Timeo\" lanean kreazioaren mito bat ezartzen da, Mendebaldean eragin handia izan zuena Bibliatik kanpoko iturri gisa. \"Timeo\"n demiurgo baten sorrera lana aipatzen da, unibertso matematiko bat sortzen duena eta arketipo edo forma zehatzak izaki bakoitzarentzat. Ondorioz, izakiak ezin ziren azaldu aldaketaren bidez, baizik eta teleologiaren bidez. Galenok ere ildo hau garatu zuen, eta juduen, kristauen eta islamiar testuekin intererakzio sakonak ditu. Teleologiaren eztabaida Charles Darwinen testuetaraino iritsi zen.\nFixistak.\nCarl Von Linn\u00e9 (1707-1778).\nTeor\u00eda honen sortzailea izan zen XVIII. mendearen erdialdean. Espezieak bakarrik eta euren arteko erlaziorik gabe sortu zirela zioen. Bizidunak leku berdinetik ateratzearen idea ezeztu zuen. Bere idea jaungoikoaren (boteretsuena) eta bere obraren handitasuna gorestea zen.\nBizidun espezieak ordenatu eta klasifikatu zituen. Batez ere, landareak. Esaten ohi zuen, izendatu daitezkeen espezieak eta lehen momentutik eratu ziren ezpezieak berdinak direla. Honegatik, taxonomiaren aita deitzen diote. Berak eratu zuen sistema binomiala zen, hau da, izen general eta espezifiko bat jartzen zion espezie bakoitzari (honako liburuetan agertzen dira: \"Species Plantarum\" eta \"Systema naturae).\" Hemendik hasita, espezieak zituzten antzekotasun eta ezberdintasunetan erreparatuz, espezieak generoetan antolatu zituen. Ideia honekin, eboluzio ardatsak aurkitu egin dira, eta Charles Darwinen \"espezien eboluzioa\" ideia honetan dago oinarrituta hein handi batean. Linn\u00e9 bizi zen garaian ideia hauek garatzea ezin zirela pentsatzen da gaur egun. Horregatik, espezieak eboluziorik ez zeukatela ulertu zuen. Bera fixista zen arren, bere ideaik eboluzionisten bidea argitu zuten.\nGeorges Cuvier (1769-1832).\nAnatomia eta paleontologiak landu zituen gehienbat. Paleontologiaren aita deitzen diote. Bere esanetan, espezie bakoitza bere sorkuntzatik errealitate bat da. Berak uste zuen, espezie bat hiltzerakoan hazi bat usten zuela, eta hazi horretatik, ugalketa hasten zuten berriro ere. Eboluzioaren aurka zegoen Lamarcken ideien kontra baitzegoen."}
{"id": "148228", "revid": "119247", "url": "https://eu.wikipedia.org/wiki?curid=148228", "title": "Biztanleria", "text": "Biztanleria edo populazioa eskualde jakin bateko biztanleen multzoa da.\nBiztanleriaren geografia.\nBiztanleriaren geografia edo demogeografia espazioaren antolakuntzaren zientziekin eta zientzia demografikoekin dago lotua. Demografiaren metodoak erabili gabe ezingo lirateke biztanlerien ezaugarriak definitu; geografiaren metodoak, berriz, kartografiarenak, bereziki, beharrezkoak dira ezaugarri espazialak ulertzeko.\nBiztanleriaren egungo aniztasuna.\nSeguru asko inoiz ez da izan gaur egungoa bezalako alde handirik adierazle demografiko nagusiek adierazten dituzten leku batzuetako eta besteetako balioen artean: urteko hazkunde-tasan (Errusiako % 0,6tik Omango Sultanerriko % 5era), bizi-itxaropenean (Txadeko 41 urtetik Japoniako 79ra), 15 urtetik beherako biztanleen ehunekoetan (Italiako % 16tik Zambiako % 50era), eta abar. Aniztasun hori gizateriaren historian parerik ez duen eta munduko toki batzuetan eta besteetan era desberdinean eta abiadura desberdinean garatu den fenomeno bati zor zaio: erregimen demografiko tradizionaletik erregimen modernora igarotzeari, hain zuzen ere. Trantsizio demografiko esaten zaion erregimen-aldaketa horretan, heriotza-tasaren eta jaiotza-tasaren arteko jatorrizko oreka hautsi egiten da; jokabideen aldaketak oso hazkunde azkarra ekartzen du, heriotza-tasa eta jaiotza-tasa apalaren oreka-egoera berria finkatu arte.\nAldaketaren zergatia.\nTeoria hedatuenaren arabera, modernizazio-prozesu orokor baten ondorio den aldaketa hau bi pausotan gertatzen da. Lehen fasean, heriotza-tasak behera egiten du gizarteen garapenari esker (elikaduraren, garbitasunaren, osasun-sistemaren, hezkuntzaren eta abarren hobekuntzaren ondorioz) eta jaiotza-tasa bere hartan gelditzen da. Hortaz, hiltzen den baino askoz jende gehiago jaiotzen da, eta biztanleria ikaragarri hazten da. Bigarren fasean, bikoteek beren borondatez murrizten dute seme-alaben kopurua. Beraz, azkenean, jaiotza-tasaren eta heriotza-tasaren oreka berri bat finkatzen da, eta hazkundea zerora hurbiltzen da.\nBi faseen arteko inflexio-puntua.\nOro har, munduko biztanleriak bi faseen arteko inflexio-puntua gainditu du. Bere hazkunde orokorra gehiengo historikoetara iritsi da 1990eko hamarkadaren hasieran (urtean 92 milioi pertsonatan hazten da); beraz, hortik aurrera hazkunde horrek jaisten hasi beharko luke. XXI. mendearen hasierarako aurreikusten zen murrizketa hori lasterragotu egin da, aldi hori gainditu gabe zuten azken herriak trantsizio demografikoaren bigarren fasean sartu direlako. Hala ere, dezelerazio hori 1970. urtetik aurrera munduan gertatutako hazkunde-tasaren jaitsieraren ondorio da. Jaiotza-kopurua ugaltzeko joeraren eta ugaltzaile-kopuruaren ondorioa da, eta kopuru hori hogei urte lehenago izandako jaiotzek zehazten dute matematikoki. Belaunaldi bat igaro arte ez da, beraz, joera-aldaketaren ondoriorik ikusten.\nBiztanleriaren bilakaera-motak.\nBiztanleria batzuen eta besteen bilakaera desberdinen emaitza da munduko biztanleriaren dinamika orokor hau.\nMendebaldeko Europako herrialdeak izan ziren jokabide demografiko modernoak izaten hasi ziren eta zikloa osatu zuten lehenak; beste herrialde garatuetan ere, hala gertatu da, geroago. Beren biztanleriak egonkorrak dira, edota murrizteko joera dute. Trantsizio hori beranduago hasi zen beste toki batzuetan eta, oro har, Europan joan den mendean baino konbinazio eta egoera desberdinagoak aurkitzen dira. Trantsizioa, dena den, azkarrago gertatzen da toki horietan, eta epe laburrean hazkundearen azelerazio ikaragarriak gertatzen baldin badira, gero, dezelerazioak ere ikusgarriak izaten dira. Herrialde azpigaratuek, beraz, beren berezitasun demografikoak galdu dituzte. Toki batzuetan trantsizioa amaitua da jada, Asia ekialdean, esate baterako: haien jaiotza- eta heriotza-tasak herrialde garatuen parekoak dira (hurrenez hurren, 1,6 haur emakumeko eta, heriotza, 10 pertsona mila biztanleko). Gainerako herrialde gehienak bide horretan daude, baina askoz atzerago, eta hazkunde naturala handia da oraindik. Beste batzuetan, azkenik, trantsizio demografikoaren bi faseen arteko inflexio-puntua igaro berri dute edota igarotzear daude. Europa eta Afrika bi muturretan daude horri dagokionez. Lehendabizikoan trantsizio demografikoa erabat osatu da, eta Saharaz beheko Afrika, berriz, lehen fasean aurkitzen da.\nEuropan, bizi-itxaropena oso handia da, baina jaiotza-tasak behera egin du 1970eko hamarkadaz gero (milako hamar haur, Italian edota Espainian, esate baterako). Ez dago hazkunderik eta biztanleria nabarmen ari da zahartzen. Suedian, esate baterako, % 18 inguru dira 65 urtetik gorakoak; Suitzan, % 16 dira 15 urtetik beherakoak. Saharaz hegoaldeko Afrikan jaiotza-tasa oso handia da oraindik, joera naturaletik oso hurbil dago (milako 52 jaiotza Malin edota Ugandan) eta biztanleria oso gaztea da: 65 urtetik gorako pertsonak % 2-3 inguru dira, 15 urtetik behekoak, berriz, % 45-50 inguru. Gertaera batak zein besteak heriotza-tasaren eragina murrizten dute, eta biztanleriaren hazkundea ikaragarri bizia da. Europako toki askotan, berriz, heriotza-tasa jaiotza-tasa baino handiagoa da, eta Ipar Amerikan eta Japonian ere joera hori bera nabari da. Era horretan, atzerritarren etorrera hazkunde demografikoari eusteko faktore garrantzitsu bilakatu da.\nHego Amerikan, Kariben, Asiako hegoaldean eta ekialdean esate baterako, berez ekin diote, berandu bada ere, jaiotza-tasa mugatzeari, heriotza-tasa jaitsi ondoren. Emakumeko hiru haur baino gutxiagokoa da, jada, ugaltze-tasa, eta bizi-itxaropena 70 urte ingurukoa. Baina Txinan 1960ko hamarkadatik aurrera abiarazi zen jaiotza planifikatzeko politika zorrotzak ekarri zuen benetako aldaketa mundu mailan. Une honetan emakumeko 1,9 haurrekoa da, batez beste, Txinako jaiotza-tasa, eta munduko herririk jendetsuenean belaunaldi-aldaketarako behar den kopuruaren azpitiko hazkundea izateak eragin nabaria izan du munduko biztanleriaren hazkundean. Afrikako iparraldean, Ekialde Hurbilean edota Pakistanen egoera paradoxikoa da trantsizio demografikoaren aurreikuspenei dagokienez: badirudi izoztuta dagoela, herri horietan oso altuak baitira bai jaiotza-tasa (emakumeko 7 haur Iraken eta Sirian), bai bizi-itxaropena. Izan ere, kultura horietan ez dira onartzen jaiotzak mugatzeko metodoak; hala ere, zenbait herritan hasiak dira horrelako neurriak hartzen (Marokon, Tunisian, Libanon eta Kuwaiten, esate baterako). Azkenik, trantsizio hori hasi besterik ez da egin Saharaz hegoaldeko Afrikan \u2014Hegoafrikar Errepublika, aurreratuagoa, alde bat utzita\u2014, eta Asiako zenbait tokitan (Kanbodian, Nepalen, Afganistanen, Yemenen). Heriotza-tasa jaisten hasi da garapenari esker, baina haurren heriotza-tasa oso handia da oraindik (Mozambiken, esate baterako, 2 urtez beherako haurrek osatzen dute hildako guztien erdia). Herri horietan jaiotza-tasa, milako, 50etik gorakoa da, gutxi gorabehera (Europan, milako 11 ingurukoa), eta atzerapen ekonomikoak eta sozialak, ezegonkortasun politikoak eta abarrek traba egiten diote aldaketa demografikoari."}
{"id": "148229", "revid": "6327", "url": "https://eu.wikipedia.org/wiki?curid=148229", "title": "Fijismoa", "text": ""}
{"id": "148231", "revid": "6950", "url": "https://eu.wikipedia.org/wiki?curid=148231", "title": "Egan (aldizkaria)", "text": "Egan 1936ko gerraren ostean sortutako aldizkari bat da. Euskalerriaren Adiskideen Elkartearen barnean jaio zen, 1948an, haren literatur gehigarri gisa. 1954tik aurrera, ordea, eraberritu eta euskara hutsean kaleratzen hasi zen, Koldo Mitxelenaren gidaritzapean.\n1948tik kaleratutako ale guztiak hainbat webgunetan egon dira irakurgai (https://andima.armiarma.eus/; http://www.liburuklik.euskadi.eus/jspui/; eta 2018tik argitaratuak: https://bascongada.eus/). 2019tik, OJS plataforma sortu zenetik, eduki guztiak webgune bakar horretan daude eskuragarri, PDF formatuan.\nHistoria.\nXVIII. mendearen bigarren aldian jaiotako Euskalerriaren Adiskideen Elkarteak (EAEk) sortu zuen \"Egan\" literatura aldizkaria 1948. urtean, eta ordutik ia etenik gabe argitaratu da. EAEren Buletinaren literatura gehigarri gisa jaio zen, eta urtean lau zenbaki kaleratzen hasi ziren, euskaraz eta gaztelaniaz.\n1953. urtean hasi zen euskara hutsez argitaratzen, Antonio Arruek, Aingeru Irigaraik eta Koldo Mitxelenak aldizkariaren zuzendaritza hartu zutenean, eta harrezkero \"Egan\" euskara hutsezko aldizkaria da. XX. mendeko 40ko hamarkadan elebidun sortu zen eta elebakartasunera aldatu zen euskal aldizkari bakarra izan zen.\nAldizkarian argitaratzeko baldintza bakarra euskaraz izatea zen, eta kultura esparrua euskararena ere bazela erakutsi zuten.\n\"Egan\" aldizkaria, bada, hizkuntzaren historian eta euskal literaturan eman diren gertakari eta aldaketa sakonen lekuko izan da. Euskara (hizkuntzaren batasuna, filologia) eta literatura (sorkuntza, literatura-kritika) lanez gain, ordura arte euskaraz landu gabeko gaiak kaleratu ziren.\n1953-1987. Koldo Mitxelenak zuzendu zuen aldizkaria 1953tik hil zen arte, 1987ra arte. Zuzendaritzan bi kide izan zituen hogei urtez: Antonio Arruerekin eta Aingeru Irigarai (1953-1983), eta 1983tik aurrera, Juan San Martinek lagundu zion aldizkariaren zuzendaritzan lau urtez.\n1988. Eganek 1988an urtebeteko etenaldia izan zuen, Koldo Mitxelena zendu ondoren.\n1989-1992. 1988ko etenaldiaren ondoren hasten da aldi berri bat, laburragoa, 1989tik 1992 arte. Lehen urtean Juan San Martinek eta I\u00f1aki Zumaldek gidatu zuten aldizkaria.\n1992-2017. 1992an eman zitzaion hasiera laugarren aldiari edo, aldizkaria euskara hutsean argitaratzen hasten denetik, hirugarren aro nagusiari. Ordutik, 1992tik, 2017 arte Gillermo Etxeberriak eta Luis Mari Mujika zenak eraman zuten aldizkariaren zuzendaritza. Epealdi horretan berrikuntza nabariak egin zituzten, aldizkariaren itxura aldatu eta \u201cazterketa literarioa\u201d eta kritika sailak indartu zituzten.\n2018an Erredakzio Kontseilua sortu eta aro berri bati ekin genion. \"Egan\" euskara hutsezko lehen aldizkaria izanik, asmo nagusietako bat izan zen XX. mendearen erdialdean sortu eta gaur arte modu jarraian heldu denari eustea eta gaurkotzea; era berean, funtsezko baldintzak ezartzea goi-mailako aldizkaria izan dadin, eta ikusgarritasun eta hedapen handiagoa ematea.\nXede berri horiekin, ahalegin berezia egiten ari gara aldizkariaren kalitatea hobetzeko, batik bat edukiaren, hizkuntzaren eta estiloaren aldetik. Edukiaren arloan, binakako ebaluazio sistema (\"peer review\") erabiltzen da; euskararen kalitatea zaintzen da, testua orrazten da, eta Euskaltzaindiaren arauetara egokitzen da; aldizkariaren estiloari dagokionez, jatorrizko idazlanak aurkezteko irizpideak ezarri dira eta argitalpenak bateratu dira. 2018. urtetik aurrera argitaratutako aleak dira horren guztiaren erakusgarri.\nEgungo baldintzak testuak \"Egan\" aldizkarian argitaratzeko.\nEuskara batuan eta Euskaltzaindiaren arau eta aholkuei jarraiki idatzitako literatura testuak argitaratzen dira Creative Commons Aitortu-EzKomertziala-LanEratorririkGabe 4.0 Nazioartekoa lizentzia baten mende.\nArtikuluak argitaratzeko, binakako ebaluazio sistema (itsu bikoitza) erabiltzen da, zehazten den prozedura jarraituz.\nJatorrizko artikulua jaso ondoren, lehenik Erredakzio Kontseiluak aztertuko du, ebaluatzeko onartzen ala baztertzen den erabakitzeko. Artikulua aldizkariak ezarritako arauetara egokitu ez bada, atzera bota dezake Erredakzio Kontseiluak. Hala gertatuz gero, testua egileari itzuliko zaio moldaketak egin ditzan. Edozein kasutan, behin jatorrizkoa jasota, egileak astebeteko epean erabakiaren jakinarazpena jasoko du.\nArtikulua ebaluatzeko onartzen bada, kanpoko bi adituri bidaliko zaie azter dezaten. Haien txostenak kontuan hartuta, aldizkariaren Erredakzio Kontseiluak erabakiko du artikulua argitaratu ala ez. Onartzen bada, ebaluatzaileen iruzkin eta iradokizunak egileari itzuliko zaizkio eta hamabost eguneko epea izango du testu zuzendua bidaltzeko."}
{"id": "148232", "revid": "1310", "url": "https://eu.wikipedia.org/wiki?curid=148232", "title": "Durduzaz eta Dardaraz", "text": ""}
{"id": "148237", "revid": "448", "url": "https://eu.wikipedia.org/wiki?curid=148237", "title": "Joan Perez de Lazarragaren eskuizkribua", "text": ""}
{"id": "148239", "revid": "15795", "url": "https://eu.wikipedia.org/wiki?curid=148239", "title": "Eusko-iberista", "text": ""}
{"id": "148245", "revid": "15795", "url": "https://eu.wikipedia.org/wiki?curid=148245", "title": "Euskoiberista", "text": ""}
{"id": "148246", "revid": "6327", "url": "https://eu.wikipedia.org/wiki?curid=148246", "title": "Itsasoko gaskoia", "text": ""}
{"id": "148248", "revid": "6327", "url": "https://eu.wikipedia.org/wiki?curid=148248", "title": "Baionako gaskoia", "text": ""}
{"id": "148252", "revid": "512", "url": "https://eu.wikipedia.org/wiki?curid=148252", "title": "Bernako Unibertsitatea", "text": "Bernako Unibertsitatea (; ) Suitzako hiriburuko, Bernako, unibertsitate publikoa da. Bernako kantonamenduko gobernuak kudeatzen eta finantzatzen du. 1834 urtean sortu zuten unibertsitatea."}
{"id": "148255", "revid": "1545", "url": "https://eu.wikipedia.org/wiki?curid=148255", "title": "Sestao Sport Club", "text": ""}
{"id": "148256", "revid": "1545", "url": "https://eu.wikipedia.org/wiki?curid=148256", "title": "Las Llanas", "text": ""}
{"id": "148258", "revid": "512", "url": "https://eu.wikipedia.org/wiki?curid=148258", "title": "Ellakuri udal estadioa", "text": "Ellakuri udal estadioa Laudioko kirol leku erabilanitza da. Gaur egun batez ere Laudio Kirol Klubak erabiltzen du partidak jokatzeko.\nHistoria.\n3.000 lagunentzako tokia duen estadioa lehendabizikoz 1978an erabili zuten San Roke lehiaketaren finalaurreko batean. Hala ere, ofizialki 1980an inauguratu zuten Osasuna eta Alav\u00e9s arteko partida batekin. Lehen herriko talde guztiek Altzarraten jokatzen bazuten ere, egun Laudio Kirol Klubak baino ez du erabiltzen estadio hau. Bere harrobiak San Martingo zelaiak erabiltzen baititu eta Salleko Lagunak Kirol Klubak San Juan Bautista zelaia.\nAzken zaharberritze egin zutenean, atletismo pista kokatu zuten, izan ere, urtero ospatzen duten Laudioko Nazioarteko Krosa bertan amaitzen da."}
{"id": "148259", "revid": "201", "url": "https://eu.wikipedia.org/wiki?curid=148259", "title": "Ivan Illitx", "text": ""}
{"id": "148262", "revid": "105290", "url": "https://eu.wikipedia.org/wiki?curid=148262", "title": "Semper Fidelis", "text": " latinezko esamoldeak \"Beti Leial\" esan nahi du. Ameriketako Estatu Batuetako Marineen Gorputzaren lema da (testuinguru horretan, modu laburrean, Semper Fi erabiltzen da).\nModu berean, hainbat famili eta erakunderen ikurra izan da herri desberdinetan. Zegoeneko, XVI. mendean erabiltzen zen."}
{"id": "148263", "revid": "105290", "url": "https://eu.wikipedia.org/wiki?curid=148263", "title": "Parisko arroa", "text": "Parisko arroa (), esanahi hertsian, Paris inguratzen duen Sena ibaiaren arro hidrografikoa da. Esanahi zabalean, ordea, eskualde geologiko sedimentario bat da, Frantziaren ipar eta erdialde osoa hartzen duena eta alboko Belgika, Luxenburgo eta Alemania hego-mendebalderaino hedatzen dena. Arro honek paisaia sedimentario uniforme samarra du.\nArro hau Europako lehen eskualde ekonomikoetakoa da, eta atzerritarren inbertsio gune nagusietakoa. Bertan daude Europako lehen negozio-gunea (La D\u00e9fense), aireportu multzo nagusietako bat, itsas portu nagusi bat (Le Havre) eta bi ibar: Senarena eta Loirarena. Hala ere, merkatari bide nagusietatik at geratzen da, eta Europako gune dentsoenaren albo batean (Renania, Herbehereak, Belgika eta Ingalaterraren hego-ekialdea)."}
{"id": "148264", "revid": "105290", "url": "https://eu.wikipedia.org/wiki?curid=148264", "title": "Lasesarre estadioa", "text": "Lasesarre estadioa Barakaldoko futbol zelaia da, izen bereko auzoan kokatuta dagoena. Gaur egun batez ere Barakaldo CF-ek erabiltzen du partidak jokatzeko.\nHistoria.\n1922ko jatorrizko futbol zelaia ordezkatzen duen zelaia 2003ko irailaren 30ean inauguratu zuten. Horretarako, Barakaldo CF eta Athletic Clubek lagunarteko partida jokatu zuten, bilbotarrek 2-3 irabaziz. Athletic Clubek ez ezik, Racing de Santanderrek, Sporting de Gij\u00f3nek edo Valencia CF-ek ere bertan jokatu dute.\nEduardo Arroyo arkitektoak diseinatu zuen, bere 9.260 metro karratuko azalera Galindo ibaia eta Renfeko trenbidearen artean dago. Lanak Bilbao Ria 2000 erakundeak egin zituen. Klubak 2003-2004 denboralditik aurrera erabiltzen du estadioa."}
{"id": "148266", "revid": "58701", "url": "https://eu.wikipedia.org/wiki?curid=148266", "title": "Stadium Gal", "text": "Stadium Gal Irungo futbol zelaia da. Bere jabea den Real Uni\u00f3nek erabiltzen du partidak jokatzeko.\nHistoria.\n1902tik aurrera bertan partidak jokatzen bazituzten ere, 1915ean inauguratu zuten. Zelaia 1926an eraiki eta 1997an berreraikia izan zen.\nBidasoa eta Hendaiako mugatik gertu kokatuta, belar naturala duen estadio honek 5.000 lagunentzako tokia du."}
{"id": "148267", "revid": "119347", "url": "https://eu.wikipedia.org/wiki?curid=148267", "title": "Ciudad de Tudela estadioa", "text": "Ciudad de Tudela estadioa, 2012. urtera arte Jos\u00e9 Antonio Elola estadioa deitutakoa, Tuterako futbol zelaia da. Bertan Club Deportivo Tudelanok etxeko partidak jokatzen ditu.\nHistoria.\n1969 arte Griseras Udal Futbol Zelaian jokatu zuen arren, urte hartako abuztuaren 17an Osasunak eta etxeko taldeak estadio berria inauguratu zuten. Gorputz-Hezkuntza eta Kirolen Ordezkari Nazional ohia zen Jos\u00e9 Antonio Elolaren izena jarri zioten. 2012ko martxoaren 2an izena aldatu zion Udalak eta Ciudad de Tudela jarri zion, Espainiako Memoria Historikoaren Legea betez."}
{"id": "148268", "revid": "119347", "url": "https://eu.wikipedia.org/wiki?curid=148268", "title": "Ya d'ar brezhoneg", "text": "Ya d'ar brezhoneg (euskaraz \"Bai bretoierari\") Bretainiab Ofis ar Brezhoneg (\"Bretoeieraren Bulegoa\") erakundeak bultzaturiko bretainieraren ofizialtasunaren aldeko ekimen da. Bestaldetik, bretoriera Bretainiako eguneroko bizitzan erabiltzearen aldeko kanpaina bat ere bada, Euskal Herriko Bai Euskarari ekimenaren nolabaiteko parekotasuna du. Bi zatitan osatzen da:\nYa d'ar brezhoneg 1.\nErakunde zibilei zuzendua dago: empresak, elkarteak, GKEak, etab. Kanpaina hau 2001eko urriaren 5ean abian jarri zen, orduan 177 erakunde elkartu eta bretoiera garatu eta erabiltzeko helburuz akordio batetara ailegatu ziren (seinaleztapena, lankideen formakuntza, agiri ofizialak...). Lehenbiziko sinatzaile hauen artean erakunde handiak (Cr\u00e9dit mutuel de Bretagne edota Quimperreko Komertzio eta Indrustria Ganbera), artisauak, kirol elkarteak, etab. 2008ko amaiera aldera, kanpainak jada 635 sinatzaile zituen, horietako erdiak enpresak zirelarik.\nYa d'ar brezhoneg 2.\nBigarren atal hau lurralde erakundeei zuzendua dago (batez ere udalerriei). Atal honi atxiki zitzaien Bretainiako udalerriek 40 ekintza ezberdin burutzeko proposamena onartu zuten. Proposamen hau 2004ko abenduaren 22an Pontivy udalerrian burututako bilera batean adostu zen, bertan tokian-tokiko arduradunek (\"\u00e9lus\") kanpaina honetan proposatutako 28 ekintzetatik gutxienez bost ekintza burutzeko asmoa erakutsi zuten. 2008ko amaiera aldera, proposamen honek 91 udalerrien atxikimendua bereganatua zuen. 2009ko otsailean jada 98 udalerri hauen onarpena zuen:"}
{"id": "148269", "revid": "1545", "url": "https://eu.wikipedia.org/wiki?curid=148269", "title": "Batzar probintziala", "text": ""}
{"id": "148271", "revid": "336", "url": "https://eu.wikipedia.org/wiki?curid=148271", "title": "It's a Long Way to Tipperary", "text": "It's a Long Way to Tipperary (euskaraz \"Typperaryraino Bidea Luzea Da\") 1912ko urtarrilaren 12an Jack Judge eta Harry Williamsek Ingalaterrako Stalybridge udalerrian idatzitako britainiar kale-martxa eta music-hall motako abestia da. Irlandako Typperary hiriaren omenez idatzia dago, Jack Judgen gurasoak bertakoak omen baitziren eta."}
{"id": "148273", "revid": "119347", "url": "https://eu.wikipedia.org/wiki?curid=148273", "title": "Arantzadi", "text": "Arantzadi (gaztelaniaz \"Aranzadi\") Nafarroako Iru\u00f1ea hiriburuan iparraldean kokatzen den eremu bat da. Arga ibaiaren zeharrunean kokatzen da, Arrotxapea eta Txantrea auzoen artean. Eremu hau aisialdirako instalakuntza, baratza eta berdegunez osatzen da. Arantzadi eremua Argaren Ibai Parkearen barnean kokatzen da.\nArantzadi Kirol Hiria.\nIru\u00f1eko Udalaren jabegoa diren instalakuntzak dira. Azken urteotan eraldatze sakon baten lekuko izan dira. Proiektu berriaren egileek aisialdirako parkea bertako natur ingurunean egoki integratu dadin nahi izan dute, horrekin batera kirol eta aisialdi zerbitzu aukerak gehiago handituz.\nArantzadi parkea.\nIru\u00f1eko Udalak Arantzadi eremuko proiektua burutzeko nazioarteko lehiaketa batetarako deialdia luzatu zuen, proiektu honetan Iru\u00f1erriko bigarren parkerik handiena sortzea aurreikusten da, neurriz Iru\u00f1eko Ziudadela inguratzen duen \"Gazteluaren bira\" parkeak bakarrik gaindituko duelarik. Une hartan Iru\u00f1eko alkate eta Iru\u00f1erriko Mankomunitatearen lehendakari zen Yolanda Barcinaren hitzetan, \"ohikotik at eta ikur\" izango den parke bat sortzea nahi da. 2008ko ekainaren 16an lehiaketaren azken faserako aukeratuak izan ziren sei arkitektura proiektuen izenak jakinarazi ziren, hauek euren azken proposamena 2008ko urriaren 15erako eskura emana beharra zuten.\nGarraioa.\nAuzo honetan Eskualdeko Hiri Garraioaren line bat da:"}
{"id": "148277", "revid": "336", "url": "https://eu.wikipedia.org/wiki?curid=148277", "title": "Xarma quark", "text": "Xarma quarka (\"c quarka\" ere deitua, ingelesezko charm quark izenetik datorrena) quarken bigarren belaunaldiko funtsezko partikula bat da. Funtsezko kargaren +\u2154eko karga elektrikoa eta \u00bdko espina du, ondorioz fermioia eta Pauliren bazterketa printzipioa betetzen du. Gainontzeko quarkek bezala xarma quarkak kolore karga du eta xarma antiquarkak antikolorezko karga du. Elkarreragin nuklear indartsua sentitzen dute.\nJatorrian, Murray Gell-Mannek eta George Zweigek 1964an quark eredua garatu zutenean gorantz, beherantz eta bitxi quarkak proposatu zituzten. 1970ean, Sheldon Glashowk, John Iliopoulosek eta Luciano Maianik quarkek bikoteka existitu behar zutela pentsatu zuten, leptoiekin gertatzen den bezala, honela xarma quarkaren existentzia iragarriz. Beranduago, 1974an J/\u03c8 partikula aurkitu zen SLACean, xarma quarkezz osatua zegoen lehena.\nQuark sorginduak batez besteko bizitza laburra izan behar du, bigarren belaunaldiko leptoiek bezala. Ebidentzia bakarra berehala desegiten diren hadroiak eratzen dituela da, baina quarkaren beraren batez besteko bizitza neurtzea oso zaila da, konfinatua baitago.\nQuark honek eratzen dituen hadroiei \"sorginkeria\" deritzon zenbaki kuantiko bat ematen die, eratzen duten xarma quarken kopurua ken antixarma quarken kopurua bezala definitzen dena."}
{"id": "148278", "revid": "336", "url": "https://eu.wikipedia.org/wiki?curid=148278", "title": "J/\u03c8 partikula", "text": "J/\u03c8 partikula edo J/\u03c8 mesoia partikula subatomiko bat da, zehazki, quark sorgindu eta antiquark sorgindu batez osatua dagoen zapore neutroko mesoi bat. Quark sorgindu (ingelesez charm) eta antiquark sorgindu baten arteko egoera lotu baten bidez eratutako mesoiak charmonium bezala ezagutzen dira eta J/\u03c8 partikula da charmoniumaren lehen egoera kitzikatua, hau da, charmoniumaren egoeren artean geldian masa gutxien duen bigarren egoera. Partikula honek geldian 3096,9 MeV/c2eko masa eta 7,2\u00b710-21 segundoko batez besteko bizitza du.\nModu independentean aurkitu zuten bi ikerketa taldek, bata Stanfordeko Zentru Azeleratzaile Linealean, Burton Richter buru zuena, eta bestea Brookhaveneko Laborategi Nazionalean, Samuel Tingek zuzendua, Massachusetts Institute of Technologyn. Bi taldeek partikula bera aurkitu zutela aurkitu zuten, eta biek aurkikuntza 1974ko azaroak 11n iragarri zuten. Aurkikuntza honen garrantzia argi eta garbi geratzen da energia altuko fisikaren arloan oso azkar gertatu ziren hurrengo aldaketa guztiak kolektiboki \"Azaroko Iraultza\" bezala deituak izan baitziren. Richterrek eta Tingek aurkikuntza bateratu honegatik Fisikako Nobel Saria jaso zuten 1976an."}
{"id": "148281", "revid": "6327", "url": "https://eu.wikipedia.org/wiki?curid=148281", "title": "Charm quark", "text": ""}
{"id": "148282", "revid": "6327", "url": "https://eu.wikipedia.org/wiki?curid=148282", "title": "Ch quark", "text": ""}
{"id": "148283", "revid": "512", "url": "https://eu.wikipedia.org/wiki?curid=148283", "title": "Elano urdin", "text": "Elano urdina (\"Elanus caeruleus\") accipitridae familiako hegazti harraparia da.\nNormalean leku zabaletan eta erdi bakartietan bizi dira, gehienak Afrikako Sahelean eta Asia tropikalean, baina baita Iberiar Penintsulan ere"}
{"id": "148284", "revid": "6327", "url": "https://eu.wikipedia.org/wiki?curid=148284", "title": "C quark", "text": ""}
{"id": "148285", "revid": "1545", "url": "https://eu.wikipedia.org/wiki?curid=148285", "title": "Elanus caeruleus", "text": ""}
{"id": "148286", "revid": "201", "url": "https://eu.wikipedia.org/wiki?curid=148286", "title": "\u03a8", "text": ""}
{"id": "148287", "revid": "512", "url": "https://eu.wikipedia.org/wiki?curid=148287", "title": "Mirotz lepazuri", "text": "Mirotz lepazuria (\"Circus macrourus\") accipitridae familiako hegazti harraparia da.\nEkialdeko Europako hegoaldean eta Erdialdeko Asian ematen ditu udak (batzuetan Mendebaldeko Europan ere) baina neguetan India eta hego-ekialdeko Asiara migratzen da."}
{"id": "148288", "revid": "1545", "url": "https://eu.wikipedia.org/wiki?curid=148288", "title": "Circus macrourus", "text": ""}
{"id": "148289", "revid": "512", "url": "https://eu.wikipedia.org/wiki?curid=148289", "title": "Mirotz urdin", "text": "Mirotz urdina (\"Circus pygargus\") accipitridae familiako hegazti falkoniformearen espezie bat da, hegazti harraparia da. Mediterraneo itsasoaren eskualdean, hegoaldeko Europan eta iparraldeko Afrikan bizi dira.\nMirotz urdinen populazioa gainbeheran dago Euskal Herriko zenbait txokotan, eta, ez da gutxiagorako, landa makinen ondorioz hiltzen baitira, sarritan. Zereal soroetan egin ohi dituzte habiak, baina uzta garaiak iristean ere han egoten dira, txitak hazten eta garatzen.\nDeskribapena.\n40 eta 45 cm arteko luzera du, eta 97 eta 115 cm arteko hego-zabalera du. Emea arra baino askoz ere pisutsuagoa da (arrak 270-470 g, emeak 235-310 g), nahiz eta bere tamainak ez duen alde handirik erakusten.\nLumajea.\nMirotz urdinak dimorfismo sexual handia du, jarraian deskribatuko dugun bezala.\nArra.\nArrak goiko aldeak (garondoa, bizkarra eta hegalen atzealdea) gris kolorekoak ditu. Beheko aldeak zuriak dira, bularra eta eztarria zuriak.\nLuma primarioak beltzak dira, eta sekundarioek banda beltz bat dute hegalaren goialdean, eta bi banda beltz behealdean.\nIsatsa gris argia da, eta barra ilunagoak ditu, ez oso markatuak.\nBegi hori deigarriak eta moko beltza, zeroma horiarekin. Hankak ere horiak dira.\nZaila izan daiteke mirotz zuriaren arra (Circus cyaneus) bereiztea, baina horrek ez ditu mirotz urdinaren ezaugarri diren hegal-zerrenda beltzak.\nEmea.\nEmeak goiko aldeak (burua eta garondoa) marroi gorrixka ditu, orban zuri ugarirekin. Begi marroiak, eta, arra bezala, moko beltza, eta zeroma eta hanka horiak.\nMirotz urdinaren emearen eta mirotz zuriaren (Circus cyaneus) arteko aldea nabarmentzea are zailagoa da arretan baino. Hegaztiaren artean ikusten den alde bakarra da mirotz zuriko emeak kolore zuri gehiago duela ipurtxuntxunaren inguruan."}
{"id": "148290", "revid": "1545", "url": "https://eu.wikipedia.org/wiki?curid=148290", "title": "Circus pygargus", "text": ""}
{"id": "148291", "revid": "512", "url": "https://eu.wikipedia.org/wiki?curid=148291", "title": "Mirotz zuri", "text": "Mirotz zuria (\"Circus cyaneus\") accipitridae familiako hegazti harraparia da.\nIpar Hemisferioko iparraldean bizi den mirotza da Hego Euskal Herrian, babestutako espezieen katalogoetan sartuta dago, maila ezberdinetan: Araban, Bizkaian eta Gipuzkoan, interes berezikoen zerrendan dago. Nafarroa Garaian, babes maila altuagoa du: zaurgarriak dira. Ipar Euskal Herrian, berriz, ez dago datu zehatzik.\nTaxonomia.\n\"Circus cyaneus\"ek bi azpiespezie ditu:"}
{"id": "148292", "revid": "1545", "url": "https://eu.wikipedia.org/wiki?curid=148292", "title": "Circus cyaneus", "text": ""}
{"id": "148293", "revid": "105290", "url": "https://eu.wikipedia.org/wiki?curid=148293", "title": "Ofis Publik ar Brezhoneg", "text": "Ofis ar Brezhoneg (euskaraz \"Bretainieraren Bulegoa\") Bretainiako Eskualde Kontseiluaren ekimenez 1999ko maiatzaren 1eanren ekimenez sortutako erakundea da. Erakunde honek aurreko Bretainiako Kultura Institutua erakundea ordezkatu zuen."}
{"id": "148294", "revid": "50783", "url": "https://eu.wikipedia.org/wiki?curid=148294", "title": "R\u00fcpell sai", "text": "R\u00fcpell saia (\"Gyps rueppellii\") Accipitridae familiako hegazti harraparia da.\n30.000 espezimenetako bere populazioaren gehiena Sahel eskualdean bizi bada ere, Europan, tartean Euskal Herrian ere topatu dituzte. R\u00fcppell saia altuera gehienera hegan egiten duen hegaztitzat hartzen da, 11.000 metrotako altueran ikusi dutelako. Izena Eduard R\u00fcppell XIX. mendeko alemaniar zoologo eta esploratzailetik datorkio."}
{"id": "148295", "revid": "1545", "url": "https://eu.wikipedia.org/wiki?curid=148295", "title": "Gyps rueppellii", "text": ""}
{"id": "148296", "revid": "95857", "url": "https://eu.wikipedia.org/wiki?curid=148296", "title": "Bretainiako Eskualde Kontseilua", "text": "Bretainiako Eskualde Kontseilua () Bretainia eskualdeko lau departamenduen biltzar legegilea da. Sei urtean behin hautatzen diren 83 kontseilarik osatzen dute Eskualde Kontseilua. Bere egoitza Rennes hiriko Courcy Hotela eraikinean kokatzen da.\nEgungo osaera.\nBretainiako Eskualdea osatzen duten lau departamenduetako bakoitza hauteskunde barruti bat da, eta kontseiluaren eserlekuak beraien artean banatzen dira, biztanleriaren arabera. Gaur egun honela daude banatuta:\n2015eko hauteskundeen ondoren, kontseiluaren osaera honako hau da:"}
{"id": "148297", "revid": "512", "url": "https://eu.wikipedia.org/wiki?curid=148297", "title": "Sai motz", "text": "Sai beltza edo sai motza (\"Aegypius monachus\") Accipitridae familiako hegazti harraparia da.\nHegoaldeko Europan eta Asian, Iberiar penintsulatik Koreako penintsulara, bizi da eta arriskuan dago Europan."}
{"id": "148298", "revid": "1545", "url": "https://eu.wikipedia.org/wiki?curid=148298", "title": "Aegypius monachus", "text": ""}
{"id": "148299", "revid": "1545", "url": "https://eu.wikipedia.org/wiki?curid=148299", "title": "Aegypius", "text": ""}
