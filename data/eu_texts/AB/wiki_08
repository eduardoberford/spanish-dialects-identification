{"id": "144678", "revid": "98220", "url": "https://eu.wikipedia.org/wiki?curid=144678", "title": "Calton Hill", "text": "Calton Hill Eskoziako Edinburgh hiriburuan kokatzen den muinoa da. Hiri Berriaren ekialdean kokatzen da hain justu ere. UNESCOk Edinburgh Gizateriaren Ondare izendatu zuenean Calton Hill ere barnean sartu zuen.\nEraikinak.\nEskoziako Gobernuaren eraikin ugari daude bertan, Gobernuaren egoitza den St Andrew's House eta muinoaren oinean Eskoziako Legebiltzarra eta Holyrood jauregia.\nMuinoaren gainean ere eraikin sinboliko ugari daude:\nTurismoa.\nTurismo gune ezaguna da, baita bertatik hiriaren gain dauden ikuspegi zoragarriei esker leku bisitatuenetako bat ere bertatik hiriko hainbat margolan eta argazki eder egin ohi direlarik. Erresuma Batuko hirugarren ikuspegi ederrena izendatua izan zen.\nUrtero apirilaren 30ean Calton Hill muinoan Bealtaine Jaialdia ospatu ohi da, 12.000 lagun inguru igo ohi direlarik."}
{"id": "144681", "revid": "201", "url": "https://eu.wikipedia.org/wiki?curid=144681", "title": "Artillero, dale fuego", "text": "Artillero, dale fuego donostiar abesti herrikoi baten izenburua da, abestiaren lehenengo hitzak ere osatuz. XX. mendearen amaieratik Donostiako Aste Nagusiari hasiera ematen dion kanoikadaren ekitaldian abesteko ohitura zabaldu da. Urko abeslariak abestutako bertsioa ere ezaguna da eta berak plazaratutako album zenbaitetan agertzen da.\nAbestiaren hitzak.\n&lt;br&gt;\n&lt;br&gt;\n&lt;br&gt;"}
{"id": "144682", "revid": "17", "url": "https://eu.wikipedia.org/wiki?curid=144682", "title": "Artillero dale fuego", "text": ""}
{"id": "144683", "revid": "512", "url": "https://eu.wikipedia.org/wiki?curid=144683", "title": "Cam Ranh aireportua", "text": "Cam Ranh aireportua (Vietnamez \"Pleku\") Vietnamgo aireporturik handiena da, Cam Ranheko erdigunetik 12 kilometrora kokatuta dagoena. 1968an zabaldu zen."}
{"id": "144685", "revid": "6327", "url": "https://eu.wikipedia.org/wiki?curid=144685", "title": "Oaxaca (Mexiko)", "text": ""}
{"id": "144686", "revid": "336", "url": "https://eu.wikipedia.org/wiki?curid=144686", "title": "Salamaj\u00e4rvi Parke Nazionala", "text": "Salamaj\u00e4rvi Parke Nazionala (finlandieraz, \"Salamaj\u00e4rven kansallispuisto\") Erdialdeko Finlandia eta Ostrobotnia eskualdeen artean dagoen Finlandiako parke nazional bat da. Finlandiaren bihotzeko Suomenselk\u00e4 eskualdean dago, Kinnula, Kivij\u00e4rvi eta Perho udalerrien artean. Parke nazionala animalia basatiengatik eta zingira habitat desberdinengatik da ezaguna herrialde osoan. 62\u00a0km\u00b2-ko azalera dauka eta 1982. urtean sortu zuten bertako natura berezia babesteko asmoz .\nParke nazionalari Salamaj\u00e4rvi aintzirak ematen dio izena eta, nahiz eta, iparraldean dagoen aintzira ez dagoen guztiz babestua, parke nazionalaren ikur nagusia da.\nHistoria.\nSuomenselk\u00e4ko eskualde honetara, biztanleak, XVI. mendearen hasieran iristen hasi ziren. Hauek oihanak erre eta luberrietan zekalea, arbia eta garagarra landatzen zuten eta neurrigabeko arrantza eta ehiza egiten zuten.\nXVII. mendetik aurrera egur-mundruna bilakatu zen bertako herritarren lanabes nagusia eta hurrengo bi mendeetan pinudietatik lortzen zuten egur-mundruna egiten jarraitu zuten. Hala ere, Mets\u00e4hallitus erakundearen sorrerakin 1859. urtean eta Salamaj\u00e4rvi Parke Nazionalaren sorrerakin 1982. urtean, egoera aldatzen hasi eta herrialdeko ingurune babestu osasuntsuenetako bat bilakatu zen .\nNatura.\nParke nazionala arro batean dago eta, ondorioz, azalera gehiena eremu zingiratsuek osatzen dute. Zingira, aintzira eta padura eremu honetan, landaredia eta fauna oso aberatsak dira eta ekosistema desberdinek espezie anitz erakartzen dute. Parke nazionalaren bihotzean dagoen Heikinj\u00e4rvenneva da eremu paduratsuen artean ospetsu eta handiena, eta gune honen ertzean, paraje finlandiarra eta bertako espezie guztiak ikusteko behaketa dorre garai bat dago. Animalia espezie ugariena hegaztiena da; haien artean, borrokalariak, istingor arrunt eta txikiak, eta kuliska pikart eta zuriak. Ur-hegaztiek ere gogoko dute eremu hau eta parke nazionalari izena ematen dion Salamaj\u00e4rvi, S\u00e4rkij\u00e4rvi, Heikinj\u00e4rvi eta Iso Koiraj\u00e4rvi aintziretan, eta Matolampi, Iso Pajulampi, Sysilampi, Tavilampi eta Ruuhilampi urmaeletan antzara hankahoria, kurriloa eta Finlandiako ikur nagusietako bat den zisne txistularia bezalako hegaztiak ikus daitezke .\nOihan zaharrek ere leku garrantzitsua dute parke nazionalaren barruan. Mugakide duen Salamanper\u00e4 Natura Erreserba Hertsitik doan eta parke nazionalean hasten den Koirajoki ibaiko ertza esaterako, inguruko zuhaitz zaharrenen bizilekua da. Zuhaitz zahar hauek 1900. urtetik daude babestuak eta ordutik, giza eraginetik at bizi izan dira Mets\u00e4hallitus erakundeari esker. Bertan habiaratzen duten hegaztien artean, euli-txori grisak, ipar-berdantzak, negu-txontak, txio horiak eta txonta arruntak daude .\nAspaldian Suomenselk\u00e4 eskualdean desagertu ziren animalia asko sarrarazi dituzte berriz, esaterako, 1900eko hamarkadan desagertu ziren baso elur-oreinak 1979. urtean (gaur egun 1.000 baso elur-orein-ale daude eskualde guztian), jatunak 1990. urtean, otsoak eta altzeak.\nIbilbideak eta Irisgarritasuna.\nGuztira, 60\u00a0km-ko bide-sarea dago. Oinezkoentzako, arraunlarientzako, txirrindularientzako eta eskiatzaileentzako luzera desberdineko bide markatuak daude. Luzeenak, Hirvaan kierros izenekoak, 59\u00a0km dauzka eta seinale urdinez markatua dago; motzenak aldiz, 1,5\u00a0km-ko luzera dauka eta Lasten luontopolku izena du (euskaraz, \"Umeen natura bidea\"). Gainera, XIX. mendean herritarrek erabiltzen zituzten bordak eraberritu egin dituzte bisitariek gaua bertan pasa nahi izanez gero erabiltzeko .\nKaulus izeneko sauna bat dago parke nazionalaren erdian eta XX. mende hasierako egurrezko egitura duenez, babestua dago. Hilgabeko arrantza eta perretxiko bilketa baimendua dago parke guztian zehar; bainua aldiz, aintzira handienetan baino ez dago onartua.\nValtatie 4 eta 13 autobideen bitartez Kinnula, Kivij\u00e4rvi eta Perho udalerrietara irits daiteke. Bertatik Kantatie 58 errepidea hartuz gero, seinaleak bisitariak parke nazionaleraino gidatuko ditu. Garraio publikoz joan nahi bada, udalerrietatik Jyv\u00e4skyl\u00e4 eta Kokkola hirietara doazen autobusek geldialdiak dauzkate parke nazionaleko sarreretan ."}
{"id": "144687", "revid": "58701", "url": "https://eu.wikipedia.org/wiki?curid=144687", "title": "San Luis Potos\u00ed (Mexiko)", "text": "San Luis Potos\u00ed Mexiko erdialdeko hiria da, San Luis Potos\u00ed estatuko hiriburua, eta San Luis Potos\u00ed udalerriko burua. Mexikoko erdialdeko goi-lautadan dago. 2010ean hiriak 722.772 biztanle zituen, eta udalerriak 772.604 biztanle. Unibertsitatea, apezpikutegia eta aireportua ditu, eta burdinbide eta errepideen gune garrantzitsua da.\nHistoria.\nOso hiri ospetsua izan zen Espainiar Inperioaren garaian, zilar-hobi aberatsak aurkitu baitziren; hain zuzen ere, zilar eta urre meatzeak ustiatzeko sortu zen hiria, 1592an.\nEkonomia.\nMerkataritza eta industria (metalurgia, tabakogintza, ehungintza, janari-industria, industria kimikoa, eraikuntzarako gaiak, papergintza) dira ekonomia-jarduera nagusiak.\nOndasun nabarmenak.\nKolonia garaietako monumentu ugari gorde ditu hiriak. Aipagarriak dira, besteak beste, XVII. mendeko katedral barrokoa, XVIII. mendeko San Frantzisko eta Karmen elizak, Arma plaza, eta Ju\u00e1rez plaza neoklasikoa."}
{"id": "144690", "revid": "119347", "url": "https://eu.wikipedia.org/wiki?curid=144690", "title": "Euskal Herriko metropoli eremuak", "text": "Euskal Herriko metropoli eremuak bertako hiri nagusi batek eta inguruko hiri sateliteek osaturiko metropoli eremuak dira.\nEuskal Herritik Euskal Hirira.\nEuskal Herrian egun sustatzen ari diren hiri-sistemaren gaineko jarduketak oro har Europan eta mundu mailan gailentzen ari diren joera eta lurralde-ereduarekin bat datoz, hirien erakargarritasuna eta tamaina handieneko hiriak sustatuz etorkizunean arrakasta izateko helburua dutenak. Horretarako erakunde publikoek zenbait proiektu jarri dituzte martxan, nagusiak honako hiru izanik:\nLurralde-eredu honek kritika ugari jasan ditu, batzuetan sistema berari egindakoak eta bestetan proiektuak finkatzeko erabilitako neurriei (Euskal Y, Guggenheim Museoa Urdaibain, Donostia-Hondarribia aireportuaren luzatzea...)"}
{"id": "144692", "revid": "3591", "url": "https://eu.wikipedia.org/wiki?curid=144692", "title": "Jak basati", "text": "Jak basatia edo (\"Bos mutus\"), (Tibeteraz: \u0f60\u0f56\u0fb2\u0f7c\u0f44\u0f0b , \"broung\" ahoskaturik), jakaren espezie bat da. Espezie honen abere kopurua etxeko jakarena baino askoz txikiagoa izanik, Mehatxatutako Espezieen NKNEren Zerrenda Gorrian sartuta dago.\nAzken hamarkadetan beraien kopurua etengabe murriztuz joan da, bereziki gizakien eraginagatik.\nEtimologia.\nJak basatiaren izena Tibeteraz \u0f60\u0f56\u0fb2\u0f7c\u0f44\u0f0b esaten da; \"broung\" ahoskaturik.\nGaur egun Bos mutus izena arrunt erabiltzen da jak basatiarentzat eta ez da etxeko jakarentzat (Bos grunniens) erabiltzen, nahiz eta urtetan zehar nahasketa eta adostasun eza egon den den jaken izenen inguruan.\nZenbait adituek berriz esaten dute etxeko jaka \"Poephagus grunniens\" eta jak basatia \"Poephagus mutus\" bezala izendatzea egokiagoa dela.\nIzen latindarra, \"mutus\", jak basatiek gutxitan marruma edo kurrinka egiten dutelako ezarri zioten.\nZenbait hizkuntzen izen arruntek animaliaren beste ezaugarriak aipatzen dituzte. \"Zaldi buztandun bufaloa\" edo \"idi marmartia\" esate baterako.\nEzaugarriak.\nJak basatiak oro har etxeko jakak baino handiagoak izaten dira.\nAnimali hauek oso ondo moldatu dira bizi diren paraje hotz eta latzetan irauteko. Jak basatiak ilaje mardula daukate eta izerdi guruin gutxi. Honen ezkerrez gorputzaren beroa errazago mantentzen dute. Birikek ahalmen handia dute eta odolean tamaina txikiez baina oso ugari diren globulu gorriak dauzkate. Hau dela eta, mendiko aire mehetutik ahal den oxigeno gehien arnasten dute.\nKontutan hartzen bere tamaina, jak basatiak nahiko arinak dira. Elurtutako harkaitzetan mugitzen dira belar luze, larre motz eta likenetan bazkatzen.\nEspeziearen historia.\nJak basatiei buruzko hainbat testigantza historikoa dago. Marco Polo XIV. mendeko bidaiari veneziarrak abere hauek eta etxekotutako bere espeziekideak aipatzen ditu \"Marco Poloren bidaiak\" bere bidai liburu ospetsuan.\nHistorikoki, espeziea Tibeteko goi-ordokietan zabaltzen zen, egungo Txina barne (Gansu, Sichuan, Xinjiang, Tibet, Qinghai), Indiako Ipar aldean (Ladakh), eta Nepalen. .\nJak basatiak Kazakhstanen, Mongolian eta Errusian bizi ziren XIII. edo XVIII. mendera arte. Hala ere herrialde hauek ez dira sartzen IUCNeko Zerrenda Gorrian jak basatien eremu historiko bezala bertan espeziearen iraungitzearen datari buruzko zalantzak direla eta. Jakina, IUCNko Zerrenda gorriak 1500. urtetik aurrerako iraungitzeak besterik ez ditu jasotzen.\nHabitat, ohiturak eta ekologia.\nOro har, jak basatiek 10 eta 30 abere biltzen dituzten samaldetan bizi dira.\nJak basatiak tundra alpetarrean, mendiko belardi eta sastrakadi zein Tibeteko Goi-Ordokietako iparraldeko basamortu hotzetan bizi dira ). Mendi gune hauek 4,000 eta 6,100 metro arteko garaiera dute. Jakak dira garaiera handienetan bizi daitezken betabereak.\nOro har jak basatiak gizakia eta bere abereak dabiltza lekuetatik aldentzeko joera dauka.\nChang Tang Babeslekuan, Tibeteko ipar-mendebaldean, urteko batez besteko euri kopurua 100\u2013300 mm-tan kokatzen da soilik, gehienetan elur eta kazkabar moduan. Laku gehienak gaziak dira eta azaleratzen diren urak oso urri. Jakek Izotz eta elurra jaten dute ur iturri bezala.\nTenperatura eremu hauetan 40\u00b0 huts azpira ailegatu daiteke negu gorrian. Jak basatiak ez dabiltza gustura beroekin, baina muturreko hotzetara egokituta daude. Ikusiak izan dira jakak negu gorrian erreka eta lakuetan bainatzen.\nJak basatiak urtean zehar bere habitatetan barrena mugitzen dira. Esate baterako neguan behe-haranetara jaisten dira babes bila. Abuztu eta irailaren artean berriz, hau da urteko sasoirik beroenetan, jak basatiek gune altuenenak nahiago dituzte. Bere habitatean landaretza eta bazka eskasa dutenez, jak basatiak asko mugitzen dira batetik bestera bazka bila. Uztailean esate baterako muinoetatik ordeketara jaisten dira han goroldioak eta zingiretako landaretza sasoi hartan puri-purian daudelako. Abuztuko tenperatura igoerekin samaldek gora jotzen dute, oraindik elurtutako parajetara barne, berotik ihesi.\nItxura handi eta baldarra izan arren, jakak oso eskalatzaile onak dira, urrats sendoko abereak.\nJak basatien harrapatzailerik handiena, gizakiaz gain, Tibeteko otsoa da. Asiar hartz beltza ere aipatzen da bere etsaitzat.\nBizi diren altuera haietan landaretza urria da, eta nagusiki belarrez, ihiez, lar eskas eta zuhaixka txikiez osatuta dago. Landaretza hau alpetartzat hartu daiteke, edota estepa garai eta hotzen landaretza bezala.\nJak basatiek belarra, ihiak eta larreak jaten dituzte, zenbait zuhaixken adar eta hostoekin batera. Taldeko abereak dira eta sarri 100 abelburutik gorako samaldatan biltzen dira, nahiz eta ohikoena 10-20 abere arteko taldeak izan.\nAr helduak askotan eme eta gaztekin bidaiatzen dira. Ar zaharrenek, beraien aldetik, 2 edo bost zezen zaharren taldeak osatzen dituzte eta emeen samaldatik aparte ibiltzen dira. Samalden tamaina bazkaren eskaintzaren araberakoak dira.\nSusa garaia irailean hasten da, eta hainbat astetan zezenak elkarrekin borrokan eta korrikaldietan dabiltza emeekin larrua jotzeko. Kumeak ekainean jaiotzen dira. Hilabete hau oparotasun handiko hilabetea da Tibeteko Goi-ordokian naturari dagokionez.\nEmeen ernaldiak batez beste 258 egunekoa da, eta oro har kume bakarra egiten dute. Kumeak 6 urterekin heldutasun sexualera heltzen dira. Jak basatiak beraien inguru naturalean 23 urte bizi daitezke.\nJak basatiak mesfidatiak dira. Samalda bat izutuz gero, korrika egiten dute tarte luze bat, isatsak tente dituztela arrapaladan urruntzen. Zerbait edo norbait jartzen baldin bazaie beraien ihesbidean jakek erasoaren planta egingo dute eta ustezko arriskuaren 10-20 metroetara geldituko dute erasoaldia.\nEsan bezala ordokietan korrika egiten zaldiak baino mantsoagoak dira, baina garaiera handietan zaldiak airerik gabe geratzen dira arnasa hartzerakoan eta jakak berriz horretarako egokituta egonik, zaldiak baino azkarrago mugitzen dira.\nPopulazioa eta egoera.\nEspeziea desagertzeko zorian dago zeren eta azken 30 urtetan bere populazioa %30 jeitsi da, belaunaldi bakoitza hamar urteko epean hartuta.\nIUCN-k jak basatia ahulezian egoeran ezartzen du.\nEspeziea ere CITES itunean agertzen da.\nEgoera basatian dauden abere guztien kopurua 14.000-15.000 ingurukoa zen 1995.en urtean, haren ondorioz jak basati helduen kopurua 10.000 inguru izan daiteke. Etxeko jaken kopurua berriz 12.000.000 milioi buruetan kokatzen da.\nBadaude ere zenbait gune txikiago eta populazio nagusietatik isolatuta ipar eta hegoaldean.\nTxinako jak basatien populazioen joera beheranzkoa da. Chang Tang-eko babesgunetik hegoaldeko jaken %24a ditximatua izan da azken urtetan, 1960. urtean abeltzainak paraje haietara heldu eta gero. Arjin Shango Xinjiang Uygureko babeslekuan 1980. hamarkadaren bukaeran populazio aipagarria zegoen, baina populazioa hau deblauki murriztu zen 1990. hamarkadaren hasieran.\nHala ere Qinghaiko gune batean, \"Jak Basatiaren Harana\" delako gunean, espezie ugari mantendu da. 2002. urtean egindako kontaketan 1.700 abere zenbatu zituzten bertan, eta gainera gutxitzeko arrastorik gabe. Are gehiago, ematen du 1990. urtetik aurrera hartutako babespen neurriak direla eta, bertako populazioa handitzen ari dela.\n2007. urteko neguan 977 jak basati bildu ziren Sanjiangyuango Natura Babeslekuan.\nZebait adituek beste hainbat populazio isolatu aipatzen dute Txinan baina haien kopurua murritza izanik funtsa gutxi dute arrazaren iraupenari begira.\nMehatxuak.\nHarrapaketa eta ehiza zuzena, haragitarako harrapaketa komertziala barne, jak basatien aurkako mehatxurik handiena da egun oraindik ere.\nArrak arrunt kalteberagoak dira ehiztarien aurrean, bereziki hauek ibilgailu motordunak erabiltzerakoan. Hau horrela da zeren eta arrek joera handiago daukate muino eta mendien azpiko ordokietan sakabanatzeko, emeek gainak nahiago dituzten bitartean .\nJakak azkarrak dira aldapa eta malkarretan, baina leku lauetan korrika egiterakoan, este baterako zaldiak baino askoz motelagoak dira.\nAntza agintariek Tibeteko Qinghai goi-ordokian buruturiko su armen bahiketa onuragarria izan da yaken populazioentzat.\nHala ere jak basatiek jendea eta bere aberekiko aurreko tolerantzia maila jaitsi dute. Jak basatiak etxeko abereen taldeak biltzen diren tokietatik aldentzeko joera daukate. Etxeko abereak ugaritzeak eta horretarako gero eta larre gehiago erabiltzeak jak basatiak gero eta gehiago baztertzen ditu eta beraien habitaten erabilgarritasuna murrizten die .\nAdi berean etxeko jak eta zenbait jak basatien arteko harremanak gainontzeko jak basatientzat arrisku iturri dira. Gainera frogatuta jak basatiak etxeko jakekin gurutzatzen direla, eta hau jak basatien espeziearentzat kaltegarria izan daitekela arrazaren garbitasunaren aldetik. Dirudienez gurutzaketa hauetatik ateratako aleak bereziki gogor eta ugalkorrak dira.\nHau dela eta Indian interes berezia dago jak basatiekin etxeko jaken ezaugarri baliotsuak mantentzeko eta hobetzeko gordekin genetikoa bezala.\nNahiz eta oraindik frogaturik gabe dagoen, etxeko abereek jak basatiei kutsatutako gaixotasunak (zuzenki edo beste hainbat abere basatien bidez), beste mehatxu bat izan daitezke.\nEzagutzen dira kasuak non jak basatien samaldek etxeko jakak bereganatu dituztela eta baita alderantziz ere. Beste aldetik, jak basatiek kalteak sortzen dituzten baserritar eta abeltzainen jabetzetan abere hauek akabatzeko gogoa piztuz bertako jendearengan.\nKekexili eskualdean barrena berriki eraikitako Qingzang trenbidea ere mehatxu berriak ekarri ditu espeziearentzat. Lanek goi-ordokiak ebaki dituzte eta Yangtze ibaiko iturriak ukituta utzi dituzte.\nTrenbidea 2001. urtetik martxan dago, baina ez erabat. Hala ere bertako ekosistemen arteko lotura mozten du. Haren ondorioz hango faunaren gainean eragin kaltegarria izaten du, populazioak banatuz eta haien sasoiko migrazioak oztopatuz, lanen hondakinen eraginez gain. Bereziki kaltetu suertatu dira jak basatiak eta Tibeteko antilopea.\nBeldurra dago baita ere eragin kaltegarri hauei zera gehitzea, ehiztariei bide berriak eraikitzea jak basatiak errazago ehizatzeko.\nBeste aldetik trenbideak ahalbidetuko du bertako herrien garapen ekonomikoa (eta baita demografikoa ere), baina ikusteke dago ea nahiko azpiegitura dagoen eskualdean garapen ekonomiko hau jasangarria izateko ingurugiroaren ikuspegitik.\nBeste aldetik oro har antzinako banaketa eremuan sakabanatutako populazioen elkarrekiko isolamendua espezieak irauteko arazo orokorra da.\nEspeziea babesteko neurriak.\nTxinan jak basatia 1962. urtetik babestuta dago. Hala ere babespen hau zaila da eramaten espeziea bizi den urrutiko mendi-multzo isolatuetara. Haren ondorioz ehiza komertziala ez da eten.\nAntza agintariek Tibeteko Qinghai goi-ordokian buruturiko su armen bahiketa onuragarria izan da jaken populazioentzat.\nSoilik Hang Tang Babesgune handiak eskaintzen die benetako babesa jak basatiei. Indian ere jak basatia babestuta dago, baina hor abere hauen kopurua askoz txikiagoa da. Indian jaka babesten duen legeak 1972ko Fauna Babesteko Akta da.\nBeste aldetik ez daude jak basati asko zoologikoetan, animali hauek ondo egoteko altuera behar dutelako. Gainera zenbait adituen ustez zoologikoetako ustezko jak basatiak kasu gehienetan etxeko jakekin nahastutako jakak dira.\nJak basatiaren inguruko beste zenbait kontu.\n\"\"Handik gutxira jak basati handien samalda handiak ikusi nituen nire begi propioekin. Abere eder eta bikain haien ikusteak, aspaldidanik Tibeteko goi ordoki garai eta elkorrean beraien etxea egin dutena, inoiz ez dit harritzeari utzi. Modu batean edo bestean abere lotsati hauek lortzen dute haien burua izadiak ematen duen oinarri ukatutako eremu haietan mantentzea. Ikusi beharreko gauza liluragarria haien samalda handi bat buruan behera arrapalada basatian estepetan barrena ikustea da. Beraien orpopean lurraren dardara eta hauts hodei erraldoia beraien pasadera erakusten dute.\"\nGauetan hotzarengantik babesteko bata bestearen gainean pilatzen dira, txahal-txekorrak erdian dituztela. Haiek zutik egongo dira elur ekaitz batean, haein artean hain gertu zeren haien hatsaren lurrunketa lurrun zutabe bat bezala goratzen dela. Nomadak noizean behinka saiatzen dira halako jak basatiren bat etxeko abere bat bezala hazten, baina sekula ez dute arrakastarik izan.\"\nModu batean gizakiekin bizi direnean beraien erresistentzia ahalmena eta indar harrigarria galtzen dituztela ematen du. Gainera erabat alferrikakoak dira zamabere bezala, zeren eta beraien bizkarra segituan mintzen da. Gizakiekiko ohiko harremana ehiza izan da, baina beraien haragia kaskarra da jateko\"\"\""}
{"id": "144693", "revid": "336", "url": "https://eu.wikipedia.org/wiki?curid=144693", "title": "Diego Ifr\u00e1n", "text": "Diego Ifr\u00e1n (Cerro Chato, 1987ko ekainaren 8-) uruguaitar futbolaria da. Real Sociedadean jokatu zuen, aurrelari gisa.\nFenix eta Danubio taldeekin jokatu du, Uruguaiko ligan. 2010ean Real Sociedadek 1,5 milioi euro ordaindu zituen jokalariaren truke. Aurretik klubak osasun azterketa bat egin zion. Uste da Ifr\u00e1nek 2011 arte ez duela jokatuko, lesioa dela eta."}
{"id": "144694", "revid": "201", "url": "https://eu.wikipedia.org/wiki?curid=144694", "title": "Yak basati", "text": ""}
{"id": "144695", "revid": "6327", "url": "https://eu.wikipedia.org/wiki?curid=144695", "title": "Euskal Herriko gune metropolitarrak", "text": ""}
{"id": "144696", "revid": "512", "url": "https://eu.wikipedia.org/wiki?curid=144696", "title": "Carlos Herrera", "text": "Carlos Herrera Crusset (Cuevas del Almanzora, 1957ko uztailaren 8a) espainiar kazetari eta irrati-esataria da. Medikuntza-ikasketak egin bazituen ere, berehala hasi zen irratian lanean. Espainiako irrati kate nagusietan (RNE, SER, Onda Cero) jardun du eta egun COPE irratian goizeko irratsaioa zuzentzen du. Ezagunak dira eusko abertzaletasunaren aurkako bere iritziak eta esanak; aldi berean, espainiar nazioaren defendatzailea da. 2000. urtean, azkenean lehertu ez zen lehergailu bat jaso zuen puru-kaxa batean sarturik."}
{"id": "144699", "revid": "880", "url": "https://eu.wikipedia.org/wiki?curid=144699", "title": "Azedo (Mendaza)", "text": ""}
{"id": "144700", "revid": "880", "url": "https://eu.wikipedia.org/wiki?curid=144700", "title": "Azedo eta Granada", "text": ""}
{"id": "144702", "revid": "4380", "url": "https://eu.wikipedia.org/wiki?curid=144702", "title": "West Tower", "text": ""}
{"id": "144703", "revid": "6327", "url": "https://eu.wikipedia.org/wiki?curid=144703", "title": "East Tower", "text": ""}
{"id": "144705", "revid": "12654", "url": "https://eu.wikipedia.org/wiki?curid=144705", "title": "Salamajarvi Parke Nazionala", "text": ""}
{"id": "144706", "revid": "12654", "url": "https://eu.wikipedia.org/wiki?curid=144706", "title": "Syote Parke Nazionala", "text": ""}
{"id": "144707", "revid": "12654", "url": "https://eu.wikipedia.org/wiki?curid=144707", "title": "Tiilikkajarvi Parke Nazionala", "text": ""}
{"id": "144708", "revid": "12654", "url": "https://eu.wikipedia.org/wiki?curid=144708", "title": "Syote", "text": ""}
{"id": "144709", "revid": "336", "url": "https://eu.wikipedia.org/wiki?curid=144709", "title": "Rokua Parke Nazionala", "text": "Rokua Parke Nazionala (finlandieraz, \"Rokuan kansallispuisto\") Ipar Ostrobotnia eta Kainuu eskualde finlandiarren artean dagoen parke nazional bat da. Muhos, Utaj\u00e4rvi eta Vaala udalerrien artean dago eta, guztira, 4,3\u00a0km\u00b2-ko azalera dauka; Finlandiako bigarren parke nazional txikiena da. Parke hau, Rokuanvaara izeneko muino arrokatsu batean dago eta zingira gutxi batzuk dauden oihan zabala da. Gune hau, hain zuzen, eskerretan aurki daitezkeen babestutako animaliak iparraldeen dauden gunea da .\n1956. urtean sortu zen bertako pinudi bereziak babesteko asmoz; Finlandian eratu ziren lehenbiziko zazpi parke nazionaletako bat da eta Natura 2000 sarearen barruan dago.\nNatura.\nOstrobotnia antzinako probintziaren iparraldean dago parke nazional berezi hau. 1956. urtean sortu zen eta Finlandian eratu ziren lehenbiziko zazpi parke nazionaletako bat da. Parkea, Rokuanvaara muino arrokatsuaren hegoaldeko magalean dago eta oihan zabalaren erdian, hareazko dunez inguratutako aintzira txiki batzuk daude. Aintzira handiena, hegoaldean dagoen eta parke nazionalari izena ematen dion Rokuanj\u00e4rvi aintzira da.\nFauna eta landarediari dagokionez, ez dago bioaniztasun asko eta Finlandiako edoizen oihan eta aintziretan aurki daitezkeen bizidunak ere aurki ditzakegu hemen. Aipatzekoak dira babestuak dauden tximeleta eta sits espezie arraroak eta elur-oreinak, euli-txori grisak, mozolo txikiak, negu-txontak, okil beltzak eta parke nazionalaren ikurra diren urretxindor pikartak .\nHilgabeko arrantza onartua dago parke nazionalean eta bertako Kirvesj\u00e4rvi, Tulij\u00e4rvi, Salminen, Lianj\u00e4rvi eta Syv\u00e4j\u00e4rvi aintziretan eta ibaietan amuarrain arrunta, errutiloa, lutxoa, ortzadar amuarraina eta perka bezalako arrainak harrapa daitezke.\nGune hau, 1868. urtean gelditu zen Mets\u00e4hallitus estatu-erakundearen menpe eta 1927 eta 1929 urteen artean bertako oihan eta aintzirak zaindu eta garbituak izan ziren. Azalerari dagokionez, Finlandiako parke txikiena da Per\u00e4meri Parke Nazionala ondoren, dena den, azalera gorabehera, Natura 2000 europar natura-sare ospetsuaren barruan dago .\nIbilbideak eta Irisgarritasuna.\nGuztira, 57\u00a0km-ko markatutako bide-sarea dago parke nazionalean. Ibilbide hauek txirrindularientzat, neguan eskiatzaileentzat eta oinezkoentzat dira eta luzera desberdinekoak daude. Luzeenak, 19\u00a0km-koak, Keisarinkierros (euskaraz, \"Enperadorearen bidea\") izena du eta aspaldian Suediar Inperioko enperadoreek Finlandian zehar mugitzeko erabiltzen zuten bidea da; motzenak aldiz, 2,5\u00a0km-ko luzera dauka.\nParke nazionalera iristeko modu errazena Oulu hiritik iristea da. Valtatie 22 autobidea Utaj\u00e4rviraino jarraituz gero, bertatik Rokua Parke Nazionalera doan irtenbidea hartu behar da. Garraio publikoa erabili nahi bada, astebukaeretan Oulutik Utaj\u00e4rvi eta Vaalara joaten diren autobusek parke nazionalaren sarreran geldialdi bat dute ."}
{"id": "144710", "revid": "12654", "url": "https://eu.wikipedia.org/wiki?curid=144710", "title": "Rokua", "text": ""}
{"id": "144711", "revid": "336", "url": "https://eu.wikipedia.org/wiki?curid=144711", "title": "Riisitunturi Parke Nazionala", "text": "Riisitunturi Parke Nazionala (finlandieraz, \"Riisitunturin kansallispuisto\"; ipar samieraz, \"Riisitunturi \u00e1lbmotmeahcci\") Finlandia iparraldeko Lappi eskualdean dagoen parke nazional bat da. Koillismaa izeneko eskualde muinotsu eta basotsu batean dago, Posio udalerri lappitarraren hegoaldean. Nahiz eta Kitkaj\u00e4rvi aintzirak ez dauden babestutako eremuaren barruan, parke nazionaletik aintzira erraldoi eta ospetsu hauetara doazen ibilbide asko daude .\n1982. urtean sortu zuten bertako baso eta inguruak babesteko eta 77\u00a0km\u00b2-ko azalera dauka. Bisitari gutxien jasotzen dituen Finlandiako parke nazionaletako bat da, natura basatiaren erdian dagoenez bertara iristea nahiko zaila delako. Oulanka Parke Nazionaletik eta Korouoma Natura Erreserbatik gertu dago.\nHistoria.\nNahiz eta, gaur egun, parke nazionalak bertako natura basatia babesten duen, aspaldian, zenbait triskantza egin zituzten bertako biztanleek. 1930eko hamarkadan bertako baso guztiak bota egin zituzten eta samien ohitura zaharrei amaiera eman zitzaien. Antzinean, samiek Koillismaa eskualdeko oihanetara eramaten zituzten neguetan elur-orein etxekotuak bertako likenez elikatzeko. Hala ere, deforestazioaren ondorioz, ohitura honi bukaera eman behar izan zioten eta samiek iparralderantz joan behar izan zuten .\nNatura.\nParke nazionalaren ezaugarri berezienak zingirak eta muinoak dira. Kitkaj\u00e4rvi aintziren inguruan dagoen eremuak 300 metro goitiko altuera dauka eta parkeari izena ematen dion muinoa, hain zuzen, bertako lekurik garaiena da. Riisitunturik 465,3 metro dauzka. Eurasia iparraldean dagoen taiga eremu zabalenaren barruan dago parkea eta bertako ezaugarri nagusienak goroldio eta izeidiak dira. Gaur egun dauden basoek ez dauzkate ehun urte baino gehiago; izan ere, 1930eko hamarkadan herritarrek eremu honetako oihan guztiak bota zituzten bertako egurrari probetxu ateratzeko asmoarekin. Bestalde, muino garaienetan ez dago landarerik eta tundra eremu latza nagusitzen da. Basoaz eta muinoez gain, zenbait aintzira txiki daude bertan.\nBertako hegazti ohikoenen artean, larre-buztanikarak, negu-txirtak, negu-txontak, txio horiak eta zisne txistulariak daude. Eremu muinotsuetan eta basoetan ikus daitezkeen ugaztun nagusiak, elur-oreinak eta hartz arreak dira .\nIbilbideak eta Irisgarritasuna.\nMarkatutako 30\u00a0km-ko bide-sarea dago. Parke nazional guztian zehar dauden bide hauek oinezkoentzat, txirrindularientzat eta eskiatzaileentzat dira eta luzera desberdinetakoak dira. Bide luzeenak, 20\u00a0km dauzkan UKK Trail ibilbidea da; motzena, aldiz, 4,3\u00a0km-ko luzera duen Riisin R\u00e4\u00e4p\u00e4sy bidea da. Hilgabeko arrantza eta perretxikoen bilketa onartuak daude parke nazionalean eta lo egin ahal izateko zenbait borda ere badaude .\nBertara iristeko, Kuusamotik Kemij\u00e4rvira doan Valtatie 5 autobidea edo Kuusamotik Posiora doan Kantatie 81 errepidea hartu behar da. Ez dago parke nazionalaren sarrerara doan garraio publikorik, baina Kuusamo aireportua eta Kemij\u00e4rvi udalerriko tren-geltokia hurbil daude ."}
{"id": "144713", "revid": "58701", "url": "https://eu.wikipedia.org/wiki?curid=144713", "title": "El eternauta", "text": "El eternauta zientzia-fikziozko komiki klasikoa da, jatorriz 1957 eta 1959 artean argitaratua \"Hora Cero Semanal\" argentinar aldizkarian, astean 3 orrialdeko maiztasunarekin. Egileak H\u00e9ctor Germ\u00e1n Oesterheld gidoilaria eta Francisco Solano L\u00f3pez marrazkilaria izan ziren.\nOrdutik hainbat berrargitalpen izan du lan honek. Halaber, antzerkiratu dute komiki hau, eta zinemaratzeko asmoa ere izan da, oraindik gauzatu ez den arren.\nIstorioaren azpian Argentinak orduan pairatutako diktaduren kritika dago hainbat adituren ustez. Izan ere, Oesterheld bera desagertu zen antza denez gobernu horietako batek aginduta. Herrialde hegoamerikarrean ikur handi bihurtu zen denborarekin.\nIstorioa.\nMunduak izurrite zabala eta hilgarria jasaten du, elurte moduan agertutakoa, eta honek harrapatzen ditu lehenik eta behin Juan eta bere hiru lagunak kartetan jolasten ari diren bitartean. Apurka deskubrituko dute elurtea plnetatik kanpoko izaki batzuk eragindakoa dela."}
{"id": "144714", "revid": "1340", "url": "https://eu.wikipedia.org/wiki?curid=144714", "title": "G2 (telebista katea)", "text": ""}
{"id": "144718", "revid": "219", "url": "https://eu.wikipedia.org/wiki?curid=144718", "title": "Hector German Oesterheld", "text": ""}
{"id": "144719", "revid": "119347", "url": "https://eu.wikipedia.org/wiki?curid=144719", "title": "H\u00e9ctor Germ\u00e1n Oesterheld", "text": "H\u00e9ctor Germ\u00e1n Oesterheld (Buenos Aires, 1919ko uztailaren 23a - 1977an desagertuta eta beharbada 1978an hilda leku ezezagunean) komikien gidoigile argentinarra izan zen.\n\"El eternauta\" izan zen bere lanik ezagunena, 1950eko hamarkadan egindakoa Francisco Solano L\u00f3pez marrazkilariarekin batera. Ikur bihurtu zen lan hau orduko diktaduren kritika ezkutua izan zen, eta ziur aski honek ekarri zizkion bere desagerketa eta ondoren hilketa, baldintza oso ilunetan.\nBeste lan batzuen artean \"Ernie Pike\", \"Mort Cinder\", \"Sargento Kirk\" eta \"Sherlock Time\" ditugu.\n\"Editorial Frontera\" argitaletxea sortu zuen Jorge anaiarekin batera 1957an eta bertan lanak argitara eman zituen 1959an itxi zuten arte."}
{"id": "144720", "revid": "10891", "url": "https://eu.wikipedia.org/wiki?curid=144720", "title": "Frederik Peeters", "text": "Frederik Peeters (Geneva, 1974ko abuztuaren 14a) komikigile suitzar eta frantsesduna da. Egile oso emankorra da, eta orain arte 25 liburu baino gehiago kaleratu ditu. Bere lanik ezagunenak \"Pilules bleues\" (frantsesetik euskarara Bego Montoriok itzuli zuen eta astiberrik argitaratu 2016ko urrian \"Pilula urdinak\" izenburupean) eta \"Lupus\" dira, azken hau lau liburuen sorta delarik."}
{"id": "144721", "revid": "336", "url": "https://eu.wikipedia.org/wiki?curid=144721", "title": "Mart\u00edn Astudillo", "text": "Mart\u00edn Mauricio Astudillo (Mendoza, 1977ko uztailaren 10a) futbolari argentinarra da, italiar naziotasuna hartu duena.\nEuskal taldeetan jokatu izan du 11 urtez, Alavesen eta Osasunan hain zuzen ere. Halaber, talde txuri-urdinaren inoizko jokalari hoberenen artean dugu, 2001ean UEFA Koparen txapeldunordea izan zena eta 5 urtez Espainiako futbol ligako lehen mailan aritu zen \"babazorroekin\"."}
{"id": "144722", "revid": "336", "url": "https://eu.wikipedia.org/wiki?curid=144722", "title": "Mart\u00edn Herrera", "text": "Mart\u00edn Horacio Herrera (R\u00edo Cuarto, Cordoba, 1970eko irailaren 13a) futbolari argentinar izandakoa da.\nAlavesen inoizko jokalari hoberenen artean dugu, 2001ean UEFA Koparen txapeldunordea izan zena eta 3 urtez Espainiako futbol ligako lehen mailan aritu zen \"babazorroekin\"."}
{"id": "144723", "revid": "512", "url": "https://eu.wikipedia.org/wiki?curid=144723", "title": "Kordoba (argipena)", "text": "Kordoba hitzak hainbat adiera ditu:"}
{"id": "144724", "revid": "880", "url": "https://eu.wikipedia.org/wiki?curid=144724", "title": "Kordobako Meskita", "text": ""}
{"id": "144725", "revid": "880", "url": "https://eu.wikipedia.org/wiki?curid=144725", "title": "Bakardadearen Baseliza (Atauri)", "text": ""}
{"id": "144726", "revid": "105290", "url": "https://eu.wikipedia.org/wiki?curid=144726", "title": "Real Sociedad 2009-2010 denboraldia", "text": "2009-2010 denboraldia Espainiako bigarren mailan jokatu duen azkena da. Igoera ekainean lortu zuten Celta garaitu ondoren.\nJuan Manuel Lillo kluba utzi bezain laster Mart\u00edn Lasarte kontratatu egin zen entrenatzaile gisa. Entrenatzaile berriak hainbat jokalari ekarri zituen klubera mailegu moduan.\nErregearen kopan lehenengo ekinaldian kanporatu zuten erreala.\nEmaitzak Erregearen Kopan.\nHonen ondorioz errealak ez zen kopako hurrengo fasera pasa."}
{"id": "144733", "revid": "58701", "url": "https://eu.wikipedia.org/wiki?curid=144733", "title": "Juliette and The Licks", "text": "Juliette and The Licks Juliette Lewis aktoreak gidatutako rock musika talde estatubatuarra izan zen.\nTaldea 2003an sortu zen Lewis taldeko abeslariaren eta Todd Morse eta Kemble Walters gitarra-jotzaileen eskutik.\nAzken diskoa kaleratu baino lehen, Dave Grohlek, Nirvana taldeko kide ohiak eta Foo Fighters taldeko kideak, Juliette and The Lickseskin abesti batzuk grabatuko zituela jakin zen.\nTaldearen abesti ezagunenetakoak \"You're Speaking My Language\" edo \"Got Love To Kill\" dira, Erresuma Batuko gehien saldutako singleen zerrendan 35. eta 56. postuak lortu baitzituzten.\nTaldeak Gasteizko (Araba) Azkena Rock Festival 2005 eta Bilboko (Bizkaia) Bilbao Live Festival 2007 musika jaialdietan jo zuen."}
{"id": "144734", "revid": "102995", "url": "https://eu.wikipedia.org/wiki?curid=144734", "title": "LaOtra", "text": "LaOtra Madrilgo Erkidegoko Radio Televisi\u00f3n Madrid korporazio publikoaren bigarren telebista kate nagusia da. Katea 2001eko martxoan jarri zen martxan. Katean programa kulturalak, kirolak, musika eta umeentzako saioak emititzen dira.\nFORTAra afiliatuta dago, kate autonomiko gehienak bezalaxe. Telebista honen kudeaketa esklusiboa Madrilgo Erkidegoak du, hasieran ente publiko baten bitartez. Korporazioak beste kate bat ditu: Telemadrid. Irratiari dagokionez, Onda Madrid da erkidegoko irrati kate publikoa."}
{"id": "144735", "revid": "1670485", "url": "https://eu.wikipedia.org/wiki?curid=144735", "title": "Juliette and the Licks", "text": ""}
{"id": "144738", "revid": "1340", "url": "https://eu.wikipedia.org/wiki?curid=144738", "title": "Irlandako Errepublikako bandera", "text": ""}
{"id": "144740", "revid": "16654", "url": "https://eu.wikipedia.org/wiki?curid=144740", "title": "Real Sociedad 2010-2011 denboraldia", "text": "2010-2011 denboraldia Real Sociedad lehenengo mailara itzuli zen denboraldia izan zen, bigarren mailan hiru urtez egon ondoren.\nAurrendenboraldia.\nErrealak hainbat lagunarteko partiduak jokatu zituen aurrendenboraldia, hauen artean hiru partidu jokatu ziren Austrian.\nEmaitzak Erregearen Kopan.\nHonen ondorioz erreala kopatik kanpo geratu zen."}
{"id": "144749", "revid": "1545", "url": "https://eu.wikipedia.org/wiki?curid=144749", "title": "Francesco Cossiga", "text": "Francesco Cossiga (Sassari, Sardinia, 1928ko uztailaren 26a - Erroma, 2010eko abuztuaren 17a) Kristau Demokrazia alderdiko italiar politikaria izan zen.\nBiografia.\nBigarren Mundu Gerran zehar hainbat erakunde politiko katolikoekin harremanetan egon zen. Zuzenbidea ikasi eta Sassariko Unibertsitateko Zuzenbide Konstituzionaleko irakaslea izan zen. 1950eko hamarkadako azken urteetan Kristau Demokraziaren barnean bere politika ibilbideari ekin zion. 1966an gobernuko defentsarako idazkari-ordea izendatu zuten. Ordutik aurrera administrazioko goi-karguetan egon zen. 1976-1978 urte artean Barne Ministroa izan zen, sail honetako agintean zegoen bitartean, 1978an, Aldo Mororen erailketaren ondorioz sortutako krisia zela eta, dimititu beharra izan zuen. 1979-1980 artean gobernu burua izan zen. Bere agintaldian zehar gobernuari eragin zioten korrupzio eskandaluek sortutako aurkakotasunei aurre gin behar izan zien eta hauen ondorioz denboraldi baterako politikatik aldendu beharra izan zuen. 1983an Senatuko lehendakaria izendatu zuten eta Kristau Demokraziaren hautagaia zelarik 1985ko Hauteskundeetan Italiar Errepublikako presidente gisa hautatua izan zen. Francesco Cossigaren izena legez kanpoko gaiekin loturik azaldu zen, horregatik 1992an denbora aurretik presidente kargua uztera behartua egon zen. 1998an Kristau Demokrazia utzi eta Errepublikarako Batasun Demokratikoa alderdia sortu zuen, azken honek ideologia zentrista du.\nIzena.\nItalieraz bere abizenaren ahoskera ohikoena da, halere, jatorrizko ahoskera da, -o- bokalean azentua duelarik (sardiniar abizena da, bere esanahia \"Korsika\" delarik).\nEuskal Herriarekiko lotura.\nCossigak lotura estua izan du azken urteetan Euskal Herriarekin, behin baino gehiagotan engaiatu baita gatazka konponbidean jartzeko prozesuak sustatu eta babesten. Esate baterako, Loiolako elkarrizketaken garaian prozesuaren aldeko adierazpena sinatu zuen 2006ko azaroaren 9an, nazioarteko beste hainbat politikari eta agintari esanguratsurekin batera. Mario Soares Portugalgo lehen ministro eta lehendakari ohia, Gerry Adams Sinn Feineko presidentea, Cuauhtemoc Cardenas Mexikoko PDR alderdiko sortzaile eta Internazional Sozialistako lehendakariordea, Kgalema Motlanthe Hegoafrikako ANC alderdiko idazkari nagusia eta Alfredo Perez Esquivel Bakearen nobel saridun argentinarra ziren beste sinatzaileak.\n2001 urtean Eusko Jaurlaritzak Lagun Onari saria eman zion."}
{"id": "144751", "revid": "336", "url": "https://eu.wikipedia.org/wiki?curid=144751", "title": "Woodstock", "text": "Woodstock jaialdia (ingelesez Woodstock Festival edo soilik Woodstock, garaiko izen ofiziala Woodstock Music &amp; Art Fair izan zen, euskaraz \"Woodstock musika eta arte azoka\") Estatu Batuetako New York estatuko White Lake udalerrian ospatutako musika jaialdi erraldoi eta mitikoa izan zen. Garai hartako Rock and Roll jaialdi entzutetsu eta garrantzitsuena izan zen. 1969ko abuztuaren 15etik 17rako egunetan ospatu zen, izan zuen arrakastagatik, 18ra arte luzatu bazen ere.\nJaialdia.\nHasiera batean, Woodstock herrian egitekoa zen, New Yorkeko estatuko Ulster konterrian, baina bertakoek ez zuten nahi eta Sam Yasgur izan zen bere aita Max Yasgur familiaren lurrak uztera eraman zuena.\nWoodstock sekula izandako musika eta arte jaialdi hoberenetakoa dugu. Antolatzaileek 60.000 pertsona inguru espero bazuten ere, 400.000 eta 500.000 artean dago han bildu zen jendetza eta 250.000 bat ere ezin iritsirik geratu zirela uste da. 3 egunetako sarrerak 18 dolar balio izan zituen.\nAEBetako belaunaldi hura Vietnameko gerraz nazkatuta zegoen eta bakea eta amodioa eskatzen zuten, indarrean zegoen sistema baztertu nahian. Woodstock hau denaren ikur bihurtu zen eta han bildu zen jende gehiena besteek \"hippie\" esaten zieten haiek ziren. AEBetan 60ko hamarkada bukaeran eman zen mugimendu hau eta txima luze eta amuletoak nagusitu ziren, neska gona luzeak, kolore biziak, ortzadarra banderan eta bakearen ikonoak.\nHippiak Vietnameko gerraren aurka zeuden eta horregatik Jimi Hendrixek gitarra elektrikoaz bakarrik jo zuen ereserkia, gobernuaren gerra joera haien protestan. Bakea, amodio librea, komunak, ekologia, musika eta artea ziren haien idealak.\nJaialdiko gauetan sexua eta drogak erruz erabili ziren, LSDa eta marihuana, batez ere. Eta, dena rock musikan bilduta. Jaialdian zehar, 2 jaiotza izan zirela uste da eta 3 heriotza, behintzat, ere bai: bata heroina sobredosiaz, bestea apendizeaz eta azkena, berriz, traktore istripuz.\nAntolatzaileentzat galerak besterik ez ziren aurreikusi, baina dokumentalaren arrakastak bira eman zien kontuei eta errentagarria izan zen. Michael Wadleighek zuzendu zuen \"Woodstock (Woodstock. 3 Days of Peace &amp; Music)\" dokumentala eta Martin Scorsese eta beste batzuk editatu zuten. 1970ean estreinatu zuten eta Oscar Saria irabazi zuen.\nGerora, beste jaialdi batzuk ere izan dira 1979, 1989, 1994 eta 1999an.\n2009an, Ang Leek \"Taking Woodstock\" filma zuzendu zuen, Sam Yasgurren irudiaz hasi eta kontzertuen antolaketa agertu nahian.\nEtorri ez ziren artistak.\nAsko izan ziren joatekotan izan zirenak eta, arrazoi bat edo beste, ez zirenak han izan. Hauek dira horietako adibide batzuk:\nIzan ziren artistak.\nAbuztuaren 15a, ostirala.\nHasiera ofiziala 17:07an izan zen, Richie Havensekin.\nRichie Havens - 17:07 - 19:00\nSwami Satchidananda - jaialdirako deialdia - 19:10 - 19:20\nSweetwater - 19:30 - 20:10\n\"Bert Sommer - 20:20 - 21:15\"'\nTim Hardin - 21:20 - 21:45\nRavi Shankar, euripean izan zen kontzertu hau - 22:00 - 22:35\nMelanie Safka - 22:50 - 23:20\nArlo Guthrie - 23:55 - 0:25\nJoan Baez- haurdun 6 hilabetez - 0:55 - 2:03\nAbuztuaren 16a, larunbata.\nQuill - 13:20 - 14:00\nCountry Joe McDonald- 14:20 - 14:45\nJohn Sebastian- 15:10 - 15:35\nKeef Hartley Band - 16:00 - 17:00\nSantana- 17:15 - 18:00\nIncredible String Band- 18:30 - 19:15\nCanned Heat (banda) - 20:00 - 21:00\nMountain - 21:30 - 22:30\nGrateful Dead - 12:00 - 1:00\nCreedence Clearwater Revival- 1:30 -2:15\nJanis Joplin with The Kozmic Blues Band - 2:30 - 3:15\nSly &amp; the Family Stone - 3:30 - 4:30\nThe Who- 5:00 - 6:30\nJefferson Airplane- 7:00 - 8:30\nAbuztuaren 17a, igandea.\nJoe Cocker - 15:30 - 16:10\nJoe Cockerren ondoren, izugarrizko eurijasa izan zen eta etena egin behar izan zuten.\nCountry Joe and the Fish 20:00 - 20:30\nTen Years After- 21:00 - 22:00\nThe Band - 22:30 - 23:30\nJohnny Winter - 12:00 - 1:00\n Blood, Sweat &amp; Tears - 1:30 - 2:30\nCrosby, Stills, Nash &amp; Young - 3:00 - 4:30 Bi set ezberdinetan banatu zuten emanaldia. Chip Monckek horrela iragarri zuen taldearen izena\nAcoustic Set\nElectric Set\nNeil Young ez zen ia set akustiko osoan agertu -\"Mr. Soul\" eta \"Wondering\"' bai-eta gero batu zitzaien Crosby, Stills &amp; Nash taldekoei. Gainera, ez zuen filmatua nahi izan, gero argitu zuenez, distrakzioa suposatzen baitzuen, bai beretzat eta baita entzulegoarentzat ere. Youngen \"Sea of Madness\" abestia hilabete geroago izandako Fillmore Easteko kontzertuan grabatu zuten eta albumean txertatu zuten hura ere.\nPaul Butterfield Blues Band - 5:00 - 6:00\nSha-Na-Na - 6:30 - 7:30\nJimi Hendrix - 8:30 - 10:00\n\"Jimi Hendrix Experience\" bezala aurkeztu zuten, baina Hendrixek zuzenketa egin zien eta \"Gypsy Sun and Rainbows\" zela argitu zuen."}
{"id": "144760", "revid": "448", "url": "https://eu.wikipedia.org/wiki?curid=144760", "title": "C\u00f3rdoba", "text": ""}
{"id": "144761", "revid": "201", "url": "https://eu.wikipedia.org/wiki?curid=144761", "title": "Woodstockeko jaialdia", "text": ""}
{"id": "144763", "revid": "1340", "url": "https://eu.wikipedia.org/wiki?curid=144763", "title": "Brighton eta Hove", "text": ""}
{"id": "144764", "revid": "880", "url": "https://eu.wikipedia.org/wiki?curid=144764", "title": "Kashubiera", "text": ""}
{"id": "144765", "revid": "119347", "url": "https://eu.wikipedia.org/wiki?curid=144765", "title": "Dzo", "text": "Dzo: (Tibeteraz \u0f58\u0f5b\u0f7c\u0f0b, mdzo ahozkaturik) Jaka eta etxeko behiaren arteko nahasketa bat da. Zehazki dzo hitza ar hibridoei dagokie. Emeak dzomo edo zhom izenekin ezagunak dira, \"zho\" eta \"zo\", erromantzatutako izen tibetarrak izanik.\nMongolian khainag (\u0445\u0430\u0439\u043d\u0430\u0433) deitzen dute. Ingelesez yakow deitzen dituzte ere, \"yak\" eta \"cow\" (behia) hitzak lotuz, (euskaraz \"Jak-behia\" litzateke), baina ez da oso erabilia.\nDzo edo arrak antzuak dira, eta dzomo emeak ugalkorrak.\nHibridazio baten ondorio izanik, abere hauen \"indar hibridoa\" delakoa daukate eta ondorioz jakak eta behiak bakoitza bere aldetik baino handiago eta indartsuagoak dira.\nMongolia eta Tibeten khainag-ak ezagunak dira jaka eta behiak, bakoitza bere aldetik, baina askoz emankorragoak izateagatik esne eta haragitan.\nDzomoak berriro atzera gurutza daitezke. Haren ondorioz berriro ia aratzak diren jakak eta behiak lortu daitezke.\nMongolian eta Tibeten khaing bat gurutzatzen denean etxeko zezen edo jak zezen batekin, ortoom deitzen dute ( hiru laurdenekoa). Ortoom bat etxeko zezen edo jak zezen batekin gurutzatzerakoan g\u00fczee deitzen dute, (hau da zortzirena bat) ."}
{"id": "144766", "revid": "336", "url": "https://eu.wikipedia.org/wiki?curid=144766", "title": "Sebasti\u00e1n Abreu", "text": "Washington Sebasti\u00e1n Abreu Gallo (Minas, Lavalleja, 1976ko urriaren 17a-) futbolari uruguaiarra da.\nIbilbidea.\nTaldeka.\nReal Sociedaden jokatu zuen 2008-09ko denboraldian, Juanma Lillo entrenatzailearekin. Partida guztien erdian baino gutxiagotan aritu zen, baina talde txuri-urdinaren golegile nagusi bihurtu zen dena den. Izan ere, 18 partidatan 11 gol sartuz. Bere aportazioa ez zen nahikoa izan taldea Lehen Mailara igotzeko, baina maila pertsonalean azpimarratu eginbehar da Xerez Club Deportivori egindako \"hat-trick\"a, urte hartan Bigarren Mailako txapelduna izan zenari hain zuzen ere.\nBeste hainbat taldetan ere jokatu izan du Abreuk, besteak beste Nacional (2005ko Uruguaiko futbol liga), River Plate (2008ko Argentinako futbol liga), Botafogo (2010eko Campeonato Carioca) eta Coru\u00f1ako Deportivon (1999-2000ko Espainiako Liga, 2002ko Errege Kopa eta 2000 eta 2002ko Superkopak).\nSelekzioan.\nUruguaiko futbol selekzio nazionalarekin 61 partida jokatu eta 26 gol sartu ditu 1996tik 2010eko Munduko Futbol Txapelketa arte. Azken honetan laugarren postuan gelditu zen taldea."}
{"id": "144767", "revid": "512", "url": "https://eu.wikipedia.org/wiki?curid=144767", "title": "The Big Heat", "text": "The Big Heat 1953an Fritz Lang zuzendariak egindako filma da, Glenn Ford, Gloria Grahame, eta Lee Marvin aktoreek antzeztua. \"Saturday Evening Post\" egunkarian William P. McGivern idazleak idatzita eta ataletan argitara emaniko narrazioan oinarrituta dago. Gaizkileek emazte maitea hildakoan polizia batek egindako ikerketak ditu kontagai.\nArgumentua.\nBannion polizia (Glenn Ford) lankide baten buruhilketa ikertzen ari da; itxura batean lagun hori hiriko mafiarekin harremanak izan ditu, Mike Lagana (Alexander Scourby) gaizkilearekin hain zuzen. Bannionek Lagana espetxeratzeko ahaleginak egingo ditu, baina bide horretan gauzak korapilatu egingo dira eta haren emaztea (Jocelyn Brando) bonbaz hil egingo dute. Polizia, bere onetik aterata, lanetik kenduko dute eta ordutik aurrera bere kasa jardungo du, Lagana eta beronen kide Vince Stone (Lee Marvin) garaitzea lortu arte."}
{"id": "144770", "revid": "98220", "url": "https://eu.wikipedia.org/wiki?curid=144770", "title": "Absenta", "text": "Absenta (; ; ), \"f\u00e9e verte\" () ere deitua, edari destilatua da, alkohol eduki handikoa, 65\u00ba eta 89,9\u00b0 bitartekoa, anis zapore arina duena. Asentsio-belarra eta beste zenbait belar sendagarri alkoholean beratuz egiten da. Nahiz eta sarritan likoretzat hartua izan, ez du azukre gehigarririk. Ur hotza gehitu ezkero, \"louche\" delako likido esnekara bilakatzen da.\nSuitzan sortu arren, Frantzia hartu zuen ospea, XIX. mende amaierako Parisko artista eta idazleen edaria izan baitzen, 1915ean debekatu zuten arte.\nHistoria.\nXVIII. mendean Pierre Ordinaire frantziar medikua Suitzako monasterio batera iritsi zen eta bertan sendatzeko hainbat edabe egin zituen. Horien artean, asentsio-belarrean oinarritutako \"elixir de absinthe\". Diotenez, Ordinaire hil zenean, neskameari utzi zion errezeta. Honek Henriod ahizpei utzi zien gero formula, eta bi ahizpek, azkenik, Dubied izeneko gizon bati saldu omen zioten 1797an. Dubiedek, bere suhi Henri-Louis Pernodekin batera, lehen absenta fabrika sortu zuen: \"Pernod Fils\" likore-destilategia jaio zen.\nPernodek merkaturatu eta urte gutxira absenta bohemiaren sinbolo bihurtu zen. XIX. mende amaierako Parisko abangoardia artistikoaren edari kuttuna zen; Degasek bere koadroetan pintatu zuen eta Toulouse-Lautrecek cognacarekin nahastu zuen \"Lurrikara\" asmatzeko. \"F\u00e9e verte\" esaten zioten, maitagarri berdea, maitagarriek bezala sendatu eta, gainera, inspirazioa erakartzen zuelako. Eta soldaduei adorea ematen zien, infekzioak sendatzeaz gain; horregatik zabaldu zen hain azkar absentaren kontsumoa Frantziako armadan. Aljeriako gerran (1844-1847) eta Prusiaren aurkakoan (1870-1871) soldaduei absenta edatea gomendatzen zieten, eta gatazka amaituta, etxera itzuli eta likore berdea edaten jarraitu zuten.\nLehen Mundu Gerran, ordea, absenta debekatu egin zuten, soldaduak koldartzen omen zituen eta hari egotzi zizkioten Frantziako armadaren hainbat porrot. Absenta aberriaren aurkakoa zen. Lehen zaurituak sendatzen zituen edabe horrek, soldaduak pozoitzen zituen orain. Azkenik, 1915ean haren ekoizpena debekatu zen.\nEgia da asentsio-belarrak, dosi handietan hartuta, haluzinazioak sortzen dituela eta garunean kalteak eragin ditzakeela. Eta egia da, halaber, fin de si\u00e8cleko artista asko osasun egoera tamalgarrian hil zirela. Baina kontuan hartu behar da beste edari bizi eta substantzia \u2013haxixa, laudanoa, opioa...\u2013 batzuk ere kontsumitzen zituztela, eta sifilia eta beste gaixotasun batzuk ohikoak zirela euren artean. Absenta ez zuten debekatu osasunarentzako mehatxua zelako, batzuen negozioa arriskuan jartzen zuelako baizik. 1910ean Frantzian 36 milioi litro absenta edan zituzten. Ardogileek, konpetentziaren beldur, maitagarri berdea deabru bihurtu zuten."}
{"id": "144774", "revid": "98220", "url": "https://eu.wikipedia.org/wiki?curid=144774", "title": "Erne", "text": "Erne (ingelesez \"Lough Erne\" eta irlanderaz \"Loch \u00c9irne\", euskaraz \"Ernairen aintzira\" esan nahiko luke, Ernai hau Fir Bolg tribuetako bat litzatekelarik) Ipar Irlandako Fermanagheko konderrian dagoen aintzira da. Aintzira honen betebidea Erne ibaia da, hustubidea aldiz, Shannon ibaia. Inguruan duen udalerrik garrantzitsuena Enniskillen da."}
{"id": "144778", "revid": "98220", "url": "https://eu.wikipedia.org/wiki?curid=144778", "title": "Arthur's Seat", "text": "Arthur's Seat (euskaraz \"Arturren eserlekua\") Eskoziako Edinburgh hiriburuan dagoen muinoa da. Edinburgheko gaztelutik 1,5 kilometrotara kokatua dago. 251 metroko garaiera du. Berez, Holyrood Parken erdigunea eta punturik garaiena da.\nBere igoera oinez ohituta dagoen edozeinentzat erraza da eta bertatik Edinburgh hiriaren gaineko ikuspegi bikainez goza ahal liteke.\nMuino honen izenak Artur errege mitologikoarekin lotura omen du. Halere, \"Archer's Seat\" (\"Arkulariaren eserlekua\") izenetik eratorria izan daitekeela ere aipatu izan da, kokaleku hau hiriko defentsa gune garrantzitsua baitzen."}
{"id": "144780", "revid": "880", "url": "https://eu.wikipedia.org/wiki?curid=144780", "title": "Cassubiera", "text": ""}
{"id": "144781", "revid": "2241", "url": "https://eu.wikipedia.org/wiki?curid=144781", "title": "Errioxa (argipena)", "text": "Errioxa izenak hainbat adiera ditu:"}
{"id": "144782", "revid": "6327", "url": "https://eu.wikipedia.org/wiki?curid=144782", "title": "Medikuntza paliatibo", "text": ""}
{"id": "144783", "revid": "219", "url": "https://eu.wikipedia.org/wiki?curid=144783", "title": "Medikuntza paliatiboa", "text": ""}
{"id": "144785", "revid": "880", "url": "https://eu.wikipedia.org/wiki?curid=144785", "title": "Carlos Maria Isidro", "text": ""}
{"id": "144786", "revid": "336", "url": "https://eu.wikipedia.org/wiki?curid=144786", "title": "Azoveko kanpainak", "text": "1695-1696ko Azoveko kanpainak (errusieraz \u0410\u0437\u043e\u0432\u0441\u043a\u0438\u0435 \u043f\u043e\u0445\u043e\u0434\u044b) 1686-1700eko Errusiar-Turkiar Gerraren barnean gertatu ziren bi kanpaina militar izan ziren, Petri I.a Errusiakoa Handiak lideratutakoak Azoveko gotorleku turkiarra hartzeko, Errusiari Azoveko itsasora eta Itsaso Beltzera iristea eragozten ziona.\nLehen kanpaina.\nAzoveko lehen kanpaina 1695ean hasi zen. Petrik, 31.000 soldaduz eta 170 kanoiz osatutako bere armadari Azoverantz aurrera egiteko agindu zion. Doneko kosakoen armada hiru zatitan banatua izan zen, Franz Lefort, Patrick Gordon eta Avtonom Golovinen agintaritzapean horietako bakoitza. Beste errusiar armada bat (120.000 soldaduz osatutakoa, batez ere zaldieria, streltsiak eta kosakoak) Boris Sheremeteven agindupean zegoen eta armada honi Dnieper ibaiaren tokirik baxuenetara iristeko eta Krimeako khanerriaren arreta erakartzeko lana zegokiolarik. Urte horretako ekainak 27 eta uztailak 5 bitartean errusiarrek Azov erabat blokeatu zuten lurrez. Abuztuak 5ean eta irailak 25ean huts egindako bi erasoren ondoren, hiria setiatu zuten.\nBigarren kanpaina.\n1695eko amaieran, errusiarrak Azoveko bigarren kanpainarako prestatzen hasi ziren. 1696ko udaberri aldean Azoveko flotatxoa eraiki zuten. Sheremeteven agindupean zegoen 70.000 soldaduzko zalditeria, beste behin Dnieper ibaiaren tokirik baxuenetaraino bidalia izan zen. Apirilak 23tik 26ra, armada nagusia, 75.000 soldaduz osatua eta Aleksei Sheinen agindupean zegoena, lurrez eta Voronezh eta Don ibaietatik zehar abiatu zen Azoverantz. Petri I.a eta bere galera Azovera maiatzak 3an iritsi ziren. Maiatzak 27an, Errusiar Itsas Armada Inperiala, 2 lerroko untziz, 4 su untziz, 23 galeraz etab... osatuta eta Leforten agindupean zegoena, itsasora iritsi eta Azov blokeatu zuen. Ekainak 14an, turkiar flota (4.000 soldaduz eta 23 untziz osatua zegoena) Don ibaiaren ahoan agertu zen. Hala ere, guduan bi untzi galdu ostean irten zen. Tokia lurrez eta itsasoz etengabe bonbakatu eta ukrainarrek eta Doneko kosakoek gotorlekuaren muturra uztailak 17an hartu ondoren, Azoveko goarnizioak uztailak 19an amore eman zuen."}
{"id": "144787", "revid": "6327", "url": "https://eu.wikipedia.org/wiki?curid=144787", "title": "Borboiak", "text": ""}
{"id": "144788", "revid": "1545", "url": "https://eu.wikipedia.org/wiki?curid=144788", "title": "Ko\u00f1ak", "text": "Ko\u00f1aka Frantziako Cognac hiriaren inguruan ekoizten den brandy mota bat da. Ko\u00f1aka Charente departamentuko kareharrizko lur sailetan landatutako mahastietako mahats zuritik ekoiztutako ardo batetik sortzen da.\nKareharrizko lur horrek, erabilitako destilazio metodoek eta ondua izan den haritzezko kupelek ko\u00f1akaren kalitateari eragiten diote."}
{"id": "144789", "revid": "880", "url": "https://eu.wikipedia.org/wiki?curid=144789", "title": "Okzitanera", "text": ""}
{"id": "144790", "revid": "3591", "url": "https://eu.wikipedia.org/wiki?curid=144790", "title": "Khainag", "text": ""}
{"id": "144791", "revid": "3591", "url": "https://eu.wikipedia.org/wiki?curid=144791", "title": "Dzomo", "text": ""}
{"id": "144792", "revid": "3591", "url": "https://eu.wikipedia.org/wiki?curid=144792", "title": "Zhom", "text": ""}
{"id": "144793", "revid": "98220", "url": "https://eu.wikipedia.org/wiki?curid=144793", "title": "Uffizi Galeria", "text": "Uffizi Galeria (\"Galleria degli Uffizi\" italieraz), \"Ogibideen Galeria\" bezala itzultzen dena, munduko arte bildumarik antzinako eta ospetsuenetako bat duen Florentziako jauregi bat da.\nHistoria.\nUffizi jauregiaren eraikuntza Giorgio Vasarik hasi zuen 1560an Cosimo I.a Mediciren aginduak jarraituz. Hasieran eman zitzaion betebeharra, florentziar magistraturen bulegoak izatea zen, Palazzo Vecchio jauregia txiki geratu ondoren. Funtzio honetatik datorkio \"Ogibideen Galeria\" izena. Eraikuntza lanak 1581ean amaituak izan ziren. Urteetan zehar, jauregiaren zati batzuk Medici familiaren bilduma bikaineko arte lanak biltzeko erabili ziren.\nMedici leinua XVIII. mendean desagertu ondoren, artelanek Vienara eramanak izateko arriskua jasan zuten, Florentziako dukerria austriar inperioaren mende geratu baitzen. Zorionez, Medici familiako azken ordezkaria izan zen Ana Maria Luisa Medici dukesak bildumak Florentzian jarrai zezala erabaki zuen, bere testamentuan Florentziako herriari eman baitzizkion, munduko lehen museo modernoetako baten abiapuntua izan zelarik. Galeria, hala eskatzen zuten bisitarientzat irekitzen zen XVI. mendean eta 1765ean bere ateak publikoari ofizialki museo bezala ireki zizkion."}
{"id": "144795", "revid": "336", "url": "https://eu.wikipedia.org/wiki?curid=144795", "title": "Anis (edaria)", "text": "Anisa delakoa anis landarearen aleak destilatuz lortzen den alkoholdun edaria da. Bakarrik edan ezkero zapore indartsua du, baina beste edariekin nahastu ezkero zapore gozo eta anisatua izan ohi du. Urarekin nahasturik ere edan ohi da."}
{"id": "144798", "revid": "1659", "url": "https://eu.wikipedia.org/wiki?curid=144798", "title": "Ron", "text": "Ron azukre-kanabera irakin, destilatu eta ondu ondoren lortzen den alkoholdun edaria da (45-49\u00b0). Bere jatorria Karibe itsasoan du.\nRonari kanabera-pattarra ere esaten zaio. Graduazioa oso altua da (70-80\u00ba-raino) eta kalitaterik onenak destilazioko lehen frakzioetatik datoz. Destilapena koloregabea da (ron zuria) eta karamelua gehi daiteke (ron beltza). Aroma eta dastaketa indartsuak dira eta lortu zirenetik ditu, baina zahartzeak hobetu egiten ditu. \nEtimologia.\nXVII. mendean, ingeles eta frantziar nabigatzaile eta merkatariak Antilletara joan ziren azukre-kanabera bila, upeltegietan kargatu eta Europara ekartzeko. Tripulatzaileek Kanaberarekin ekoizten zen alkohola deskubritu zuten. Frantsesek \"'tafia'\" izena eman zioten melazen destilazioari, ingelesek, likore gozoagoen zaleak zirenez, beste izen bat bilatu zioten Pattar azukretuagoari. Itsasgizonen gaueko parrandek eragina izan zuten ronaren apelazioan: antzinako \"'rumbullion'\" edo \"'rumbustion'\", ingelesaren ahotsak aukeratu zituzten, \"'Zalaparta'\" izango litzake hitz horien itzulketa. Laster hitza \"'rum'\" bihurtu zen eta Europan zehar hedatzen hasi zen: \"'rhum'\" (frantsesez). \"'Rum'\" (alemanez, portugesez eta italieraz). \"'Erruma\"' (euskaraz). \nHistoria.\nGranadako erreinu mairua konkistatu ondoren, azukre-kanaberaren zuku hartzituen likore destilatu hau egiten hasi ziren, arabiarrek Espainiatik Europara ekarritakoa. Kristobal Kolonek azukre-kanabera Ameriketan sartu zuen eta laster azukrea zein rona ekoizteko klima paregabea zela konturatu ziren. Erauzketaren ondoren, likido marroi lodi bat geratzen zen (melaza), destilatzean edari alkoholdun bizigarri bat sortzen zuena. Ingelesak eta frantsesak Antilletan instalatu zirenean, eskala handian destilatzen hasi ziren, zonalderako (Mendebaldeko Indietarako) produktu garrantzitsua izatera iritsiz. Edari hau Barbadosen topatu ziren dokumentu batzuetan agertzen da lehenengoz historian, zehazki 1650ean. Rona faktore ekonomiko garrantzitsua izan zen XVII. eta XVIII. mendeetan. Europara Antilletatik esportatzen zuten eta Afrikako esklaboen trafikoan eta Ipar Amerikako indioekin larruen negozioan erabili zuten. XVII. mendetik aurrera, Ingalaterrako eta Frantziako kolonietako azukre kanabera plantazioetan, batez ere Barbadosen, rona eskala handian produzitzen hasi zen. Ingelesak, merkataritzan trebeak izan dira beti eta edaria inportatzen hasi ziren ondorioz, Europa osoan zabaldu zuten. Rona Amerikako kolonia ingelesetara ere esportatzen hasi zen baina hain handia zen eskaria XVII. mendean destilategiak ezarri zirela New Yorken eta Ingalaterra Berrian. Une horretatik aurrera, inportazioak melazak izan ziren funtsean. 1770an koloniek 23 milioi libra melaza inportatzen zuten Karibetik, horietako asko ron bihurtu zirelarik Ingalaterra Berriko 159 destilategietan. Estiloa asko aldatzen zen, baina Karibeko barietatea baino lodiagoa eta gozoagoa omen zen. Ingalaterra Berriko destilategi gehienak XIX. mendean itxi ziren, nahiz eta azken ekoizle garrantzitsua, Medfordeko Lawrence destilategiak, lanean jarraitu zuten 1905era arte. Momentu horretan destilategiak itxi beharra izan zuten Debeku legearen ondorioz.\nRon Kontrabandoa.\nDebekua XIX. mendean hasi zen sortzen Ipar Amerikan. Mugimendu kontserbadorea izan zen bere bultzaile nagusia, batez ere senarrek alkoholean dirua gastatzeaz nazkatuta zeuden emakumeek sortua. Hogeigarren mendearen bigarren hamarkadan Ameriketako Estatu Batuetan alkohola debekatu egin zen. Alkohol gabeziaren ondorioz destilategi ilegalak hasi ziren sortzen baina gutxi eta oso txikiak ziren eta produzitzen zuten alkohol kantitea oso murritza zen herrialde guztirako. Garai hartan gehien edaten ziren alkohol motak rona eta whiskia ziren. Bi edari hauek Estatu Batuetatik gertu zeuden zonaldeetan produzitzen zen eta trafikatzaileek herrialde horietara joaten ziren merkantzia bila. Debekua sartu zenean, San Pedro eta Mikelon alkohol-merkataritzaren oinarri bihurtu ziren. Pixkanaka, arrantzale guztiak alkoholaren inportatzaile edo bitartekari bihurtu ziren eta bakailao-enpresak upategi bihurtu ziren. \nAmerika koloniala.\nAzukre kanabera klima epel eta hezeetan hazten da. Kanariar Uharteetan porturatu ondoren, Kristobal Kolonek azukre kanabera ekarri zuen Karibera 1493an Ameriketara egindako bigarren bidaian. Rona egiteko, azukre- edo melaza-kanaberaren zukua legamiarekin eta urarekin hartzitzen da, eta gero kobrezko ontzietan destilatzen da. Likoreak ron izena jaso zuen 1672an, ziurrenik rumballion argot ingelesaren hitzetik, zarata esan nahi duena.Karibeko azukre-landaketen jabeek askotan gerraontziei rona saltzen zieten deskontuarekin, uharteetatik gertu denbora gehiago igarotzeko, piratengandik babestuz. Rona Britainia Handian ere ezagun egin zen, ontzi britainiarrek Ameriketatik Atlantikoan zehar likorea garraiatzen zutenean.\nAsia.\nAzukre kanabera jatorriz Indiakoa dela uste da, baina aditu batzuk diote Txinan ere jaio zitekeela. Edonola ere, kontua da kanabera-landaketa horiek oso ugariak izaten hasi zirela Asian, eta horrek Egiptora hedatzea erraztu zuen K. a. IV. mendean. Landarearren eraldaketa milaka urteko tekniken herentzia da, Alexandro Handiaren soldaduek kanabera-eztia sortu zutenetik kanabera-zukua lurrunduz, Bengalatik India ipar-ekialdera iritsi zitzaien prozedura bati jarraiki. Hiru mende geroago, arabiarrek teknika hori kopiatu zuten eta azukre-kanabera destilatzen lehenak bihurtu ziren, \"Arad\" izeneko edari bat sortuz.\nOntzigintza rona.\nRonak berebiziko garrantzia izan du Erresuma Batuko Itsas Armadaren bizitzan, eta horrek baldintzatu egin ditu haren bizitza eta ohiturak. 1655ean Jamaika konkistatu ondoren, ingelesek rona lortu zuten ustekabeko altxor gisa. Itsasontzietan edari hori garraiatzea, errezagoa eta praktikoagoa zen upeletan zeramaten ur hori garraiatzea baino. Ronak alkohol portzentaia nahiko altua zuenez ez zen alferrik galtzen eta urarekin ordea denbora gutxian gelditu egin behar ziren ur hori aldatzeko. Ron errazioak hain ziren garrantzitsuak ontzian, ontzia erreserbarik gabe geratuz gero kapitainak arazo bat izan zezakeela eta portuetara presaka hurbildu behar zuela. 1740an erabaki zen rona bi ur zatirekin nahastu behar zela, \u00abGrog\u00bb izeneko konbinatua sortuz. \nRon klaseak.\nRon klaseak edo motak sailkatzeko bi irizpide nagusi daude. Lehena jatorria da: ekoizpen prozesua tokiz toki ez delako berdina eta bakoitzak bere ekoipen prozesu horretan bere arbasoen teknikak erabiltzen dituelako, garrantzia du irizpide horrek. Bigarren azpiatala itxura edo klasea da; honetan lau mota dira gehien kontsumitzen direnak. \nJatorriaren arabera.\nRona bere jatorriaren arabera sailkatzean hiru dira azpiatalak; hispainiarra, britaniarra eta frantsesa.\nHispaniarra.\nMelaza da ron hispaniarraren abiapuntua edo osagai garrantzitsuena. Lehorrak edo gozoak dira. Azukrea eta karamelua gehitzen zaie eta arinak dira. Hazitegi eta soleraren metodoaren bidez hazten da. Erdialdeko Amerikako eta Karibeko herrialdeetan garatzen da, hala nola, Kuban, Venezuelan, Mexikon, Kolonbian, Perun eta Espainian.\nBritaniarra.\nMelaza ron indartsua da, pot-still kobrezko alanbikeetan destilatzen da, eta modu estatikoan heltzen da exbourbon haritz amerikarreko upeletan. Hazitegi eta soleraren metodoaren bidez hazten da edo upeleko estatikaren bidez. Eragin britainiarra daukaten Karibeko herrialdeetan garatzen da: Belice, Barbados, Guyana dira horren adibide.\nFrantsesa.\nNekazaritzako rona da, Frantziako Antilletan azukre-kanaberaren zukuarekin egina, zutabean destilatua eta upeletan modu estatikoan heldua. Lehorrak eta indartsuak dira eta gehigarrien erabilera oso murriztuta dago. Melazazkoak baino garestiagoak dira prozesu garestiagoa bat daukatelako. Martinikan, Haitin eta Guadalupen egiten dira. \nItxuraren arabera.\nRon Zuria.\nKolore eza da bere ezaugarri nagusia, eta ikatz bidez iragazi behar da; ikatz horrek upeletan zahartutako kolore xaflatua kentzen dio (18 eta 36 hilabete artean irauten du), lehorra da eta egonkortasun arina du.\nRon Beltza.\nRon mota hau astuna da, gorputz eta zapore asko ditu, bere kolore iluna, ia beltza, hainbat urtetan zahartzen uzten den haritz-upel ikaztuaren motari zor zaio. Destilazio-prozesuak alanbikeak erabiltzea aurreikusten du, beraz, edari honek melaza zapore handia du. Gozogintza munduan gehien erabiltzen dena da.\nRon Zaharra.\nHainbat izen ditu, Urre rona, bilohori rona eta beste hainbat. Kolorea urre-kolorea edo anbarra izaten dira normalean, upelean pasatzen duen denbora zuriarena baino luzeagoa da, eta hortik lortzen du daukan kolorea. Zapore handiagoa duen ron gozoa da, glukosa gehiago izaten duelako. \nZaporedun Rona.\nEspeziak edo zaporea duten erroiak barrikan zahartzen dira espezia edo frutekin batera. Fruta-zukua ere gehitu ohi zaio. Zuriak, urre-kolorekoak edo beltzak dira.\nEkoizpena.\nUzta.\nLehen urratsa azukre-kanaberaren uzta biltzea da, pro zesu horri \"zafra\" deitzen zaio. Xehatu ondoren, gehienez 24 orduko epea dauka upeltegian entregatzeko; honela, ez ditu bere propietate organoleptiko sentsorial guztiak galtzen.\nErauzketa.\nErrotan, kanaberak garbitu egiten dira lur-hondarrak kentzeko, eta zati txikietan mozten dira zukua errazago ateratzeko. Ka\u00f1abera zatiak hainbat errotatik pasatzen dira zurtoinetan daukaten zukua ateratzeko. Lehen ehoketaren ondoren, ur kantitate txiki bat gehitzen da, zukuaren hurrengo erauzketak errazteko kanaberaren zukua iragazi egiten da kanabera-hondakinak kentzeko. Orduan berotu eta lurrungailuetara pasatzen da gehiegizko ura kentzeko. Irakiten egon ondoren, likido lodi bat sortzen da, eta bertatik lortzen da egunero kontsumitzen den azukrea. Bigarren irakinaldi baten egiten da eta honen ondorioz, lortutako melaza ilunagoa eta lodiagoa da. Erauzketaren prozesuarekin bukatzeko hirugarren irakinalditik egiten da honen emaitza likido oso lodi, itsaskor, ilun eta mingotsa da.\nHartzidura.\nDestilatu ahal izateko, hartziduraren bidez likido alkoholiko bihurtu behar dira guarapoa edo melaza. Legamiek egindako hartzidurak karbono dioxido eta alkohol bihurtzen du azukrea. Lehenik eta behin, % 15 inguruko azukrea duen soluzio bat prestatzen da, melaza urarekin diluituz. Hartzidura-tasa tenperaturaren bidez kontrola daiteke, eta destilatzaileak behar duen hartzitutako likido motaren araberakoa da. Hartzidura amaitzean, ateratzen den muztioak % 5 eta % 9 arteko alkohol-edukia dauka.\nDestilazioa.\nDestilazioaren helburu nagusia muztio batean alkohola eta ura bereiztea da. Baina bigarren helburu bat dauka; nahi ez diren zapore-eragileak desagerraraztea (esterrak, aldehidoak, geneak eta azidoak), eta, aldi berean, desiragarriak atxikitzea. Bi destilazio-metodo erabiltzen dira rona ekoizteko: destilazioa alanbikean eta destilazio jarraitua zutabeetan.\nZahartzea.\nEkoizlearen arabera aldi desberdinetan Jerezko ardoa eduki duten haritzezko upeletan zahartzen da. Urtaroaren arabera honela sailkatu ohi dira: Ron Zuria (18 eta 36 hilabete bitartean upelean), Ron Zaharra (7 urte upelean) eta Ron Estra Zaharra (10 urte gutxienez upelean).\nBarrika motak.\nBarrika edo upel mota asko erabiltzen dira ronaren zahartze prozesuan eta hainbat modutan daude sailkatuta. Lehen sailkapen mota taimana hartzen du kontuan hemen; upel bordalesak, botak (upel bordalesen antzerakoak), upeltxoak eta tina edo treska. Bigarren sailaktzeko era upelaren materialarengaitik da honetan; haritz europarra, haritz amerikarra, haritz errusiarra eta japoniarra dira nagusi. Upelak sailkatzeko azken metodoa izan duten erabilerarengaitik da, hau da, upel horretan zer egon den rona egon baino lehenago. Sailkatze metodo honetan Ex-Jerez, birjina, Ex-Cognac, Ex-Bourbon, Ex-Stout eta Ex-Ron daude. \nNahasketa.\nRon komertzial gehienak mota eta adin desberdinetako ronen nahasketan oinarritzen dira, baita jatorrizko herrialde ezberdinetako ronen nahasketan ere, bolumen handiko nazioarteko marken kasuan bezala. Nahi izanez gero, nahastean karamelua, espezieak eta zaporeak gehi daitezke.\nJaialdiak.\nRhum Fest Par\u00eds.\nJaialdi honek mirespena eta errespetu globala lortu du urtez urte bere kopuru handiengatik. Esparru profesionaletik 3.000 profesional baino gehiago akreditatuta daude, 200 marka inguru eta dastaketan 800 ron erreferentzia baino gehiagorekin. Vicennes parkeko erakusketen eremuan ia 3.000 metro koadro txiki geratu ziren bisitari profesional eta profesional profil handia izateko, eta biek jakin zuten irudia modu inbidiagarrian mantentzen."}
{"id": "144799", "revid": "1659", "url": "https://eu.wikipedia.org/wiki?curid=144799", "title": "Tekila", "text": "Tekila () Mexiko herrialdeko Jalisco estatuko Tequila udalerrian ekoizten duten alkoholdun edaria da. Bere osagai nagusia jatorria Mexikon duen agave landarea da. Kaktusaren bihotzaren zuku hartzitu eta ondoren destilatutatik eratorritako edaria da eta Mexikoko edari nazionala da. Agabearekin egindako pattar guziei \"mezcal\" deitzen zaie. Jalisko estatuko Tekila hirian jarri ziren lehen destilazio zentroak, horregatik agabetik eratorritako pattarra Tekila izenaz ezagutzen da mundu guzian.\nTekilaren produkziorako Jalisko, Nayarit, Guanajuato, Michoac\u00e1n eta Tamaulipas estatu agabeak erabili behar dira. Berez, Tekila estatu hauen barruan ekoitzitakoei bakarrik deitzerik dago.\nTekilaren elaborazioa.\nAgabearen landareak 10 urte dituenean, orriak moztu eta bihotzak bildu egiten dira. Normalean 25-30 kg pisatzen dute.\nDestilategira eraman eta agabe bihotza moztu eta birrindu egiten da. Legamia gehitu ondoren 2 egunez hartzitzen usten da, modu honetara ardo agabea lortuz. % 10-12 alkohol-graduazioa izanen du ardo honek.\nSalda hau destilatu egiten da % 65 lortu arte.\nTekilaren zerbitzua.\nMexikoko tekila 3 modutara hartzeko ohitura dago:\nTekila oinarri izanda prestatzen diren koktelak:"}
{"id": "144801", "revid": "98220", "url": "https://eu.wikipedia.org/wiki?curid=144801", "title": "Ratafia", "text": "Ratafia Kataluniako alkoholdun edaria da. Pattarrez egina dago, honi limoi zati bat, lau edo bost iltze, intxaur muskatua, menta, kanela, eta abar gehitzen zaizkiolarik.\nNagusiki San Joan bezperan edan ohi da, belarrak ongien dauden garaian, Santu Guztien Egunan eta Gabonetan ere edan ohi da."}
{"id": "144802", "revid": "336", "url": "https://eu.wikipedia.org/wiki?curid=144802", "title": "Gloria Grahame", "text": "Gloria Grahame (Los Angeles, 1923ko azaroaren\u202f28a \u2014 New York, 1981eko urriaren\u202f5a) Ameriketako Estatu Batuetako aktorea izan zen.\nBizitza.\nAntzerkian egin zituen aurreneko lanak eta 1944an MGM etxearekin zinemarako lehen filma osatu zuen. MGMkoek ez zioten etorkizun handirik ikusten eta 1946an aktorearekin zuten kontratua RKO Studiosi saldu zioten. Zinema poliziakoan egin zituen hainbat saio eta 1947an Oscar sarietarako izendapena lortu zuen \"Crossfire\" filmean egindako lanagatik. Oscarra 1952an eskuratu zuen \"The Bad and the Beautiful\" lanean egindako antzezpenagatik. Urte horietan biribildu zituen Gloriak lan onenak: \"Sudden Fear\" (1952), \"Human Desire\" (1953),\"The Big Heat\" (1953), eta \"Oklahoma!\" (1955). Hortik aurrera aktorearen ibilbideak ez zuen lan nabarmenik eskaini, nahiz eta antzerkian gogotsu jarraitu. Aldian-aldian zineman eta telebistan agertu zen. 1980an sabeleko minbizia antzeman zioten; lana laga beharrean Ingalaterrara antzerkian jardutera joan zen, etsi nahi ez zuen eta. Alferrik, ordea, handik urte betera hil baitzen."}
{"id": "144803", "revid": "119347", "url": "https://eu.wikipedia.org/wiki?curid=144803", "title": "Wartburg gaztelua", "text": "Wartburg gaztelua Alemaniako Turingia estatuan dagoen Eisenach udalerrian kokatzen den gaztelua da. 410 metroko garaieran, amildegi baten ertzean, hiri horren gain dago. 1999 urtean UNESCOk Gizateriaren Ondare izendatu zuen.\n1521eko maiatzatik 1522ko martxoa artean bertan Martin Luther bizi izan zen."}
{"id": "144804", "revid": "98220", "url": "https://eu.wikipedia.org/wiki?curid=144804", "title": "Karpy", "text": "Karpy likorea Atxa destilategiko laranja likore marka bat da.\nIzena fundatzailearen bilobak ziren Carmen eta Pilarren ohorez sortu zen.\nAmurrio udalerriaren zati bat, destilategia bertan baitago, bere garaian laranjaren inguruan bizi zen. Karpy likorearen tanta batzuk ekoizteko laranja askoren azal zatiak behar ziren. Azal zatiak ontze kupeletan sartzen ziren bitartean, zuritutako laranjak kilo bateko paketeetan pilatu eta ondoren herritarren artean saldu ohi ziren.\nFreskagarri fabrikek usadioa aldatu eta euren nahasketarako zuritutako fruituak erosten hasi ziren. Urte askotan zehar, KAS fabrika Amurriora joan eta zuritutako laranja tona ugari eraman ohi zituen."}
{"id": "144806", "revid": "1545", "url": "https://eu.wikipedia.org/wiki?curid=144806", "title": "Queimada", "text": "Queimada Galiziako alkoholdun edari herrikoia da.\nEzaugarri sendagarriekin lotu ohi da, eta arao bat ahoskatzen den bitartean edaten baldin bada, madarikazioen aurkako babesa ziurtatzen duela aipatu ohi da, bestalde izpiritu eta izaki gaiztoak edalearengandik urruti mantentzen dituela ere esan ohi da."}
{"id": "144807", "revid": "512", "url": "https://eu.wikipedia.org/wiki?curid=144807", "title": "Pattar", "text": "Pattarra destilatutako edari alkoholduna da. Alkohol edukiari dagokionez, 29\u00ba eta 40\u00ba artekoak izan ohi dira, nahiz eta batzuetan 70\u00ba-tik gorakoak ere izan. Puruak, onduak, usaintsuak edota nahastuak izan litezke. Herrialde ugarietan edan ohi den edari multzoa osatzen du.\nEuskal Herrian jende askok hartzen du pattarra afari eta bazkarietako mahaiondoan \u2014batez ere, ospakizun bereziren bat baldin bada\u2014, bera bakarrik, izotzarekin edota kafeari tanta batzuk erantsita."}
{"id": "144808", "revid": "119347", "url": "https://eu.wikipedia.org/wiki?curid=144808", "title": "Oldarki", "text": "Oldarki bere egoitza soziala Lapurdiko Azkain udalerrian duen garagardoa da."}
{"id": "144809", "revid": "105290", "url": "https://eu.wikipedia.org/wiki?curid=144809", "title": "Etxeko Bob\u00b4s Beer", "text": "Etxeko Bob\u00b4s Beer Lapurdiko Hazparne udalerrian dagoen izen bereko garagardotegian ekoizten den garagardoa da."}
{"id": "144810", "revid": "119347", "url": "https://eu.wikipedia.org/wiki?curid=144810", "title": "Naparbier", "text": "Naparbier Nafarroako Iru\u00f1ea hiriburuan ekoizten den garagardoa da. 2008an hiru naparrek, Alex Schmid alemaniar maisu garagardogilearen laguntzaz, sortu zuten."}
{"id": "144811", "revid": "105290", "url": "https://eu.wikipedia.org/wiki?curid=144811", "title": "Renedo de Valdavia", "text": "Renedo de Valdavia Buenavista de Valdavia udalerriko herri bat da, Palentziako probintzian dagoena, Gaztela eta Leongo autonomia erkidegoan (Espainia).\nEkonomia.\nBertako ekonomia nekazaritzan eta abeltzaintzan oinarrituta dago.\nJaiak.\nAbuztuaren 3an eta 4an San Esteban omenezko jaia ospatzen da."}
{"id": "144813", "revid": "119347", "url": "https://eu.wikipedia.org/wiki?curid=144813", "title": "WikiLeaks", "text": "WikiLeaks edo Wikileaks (\"WikiFiltrazioak\" esan nahi du ingelesez) beste modu batean eskuraezinak izango liratekeen txosten anonimoak eta filtratutako dokumentuak argitaratzen dituen web gunea da. Gainera, iturrien anonimatua bermatzen du. The Sunshine Pressek sortu zuen 2006an, eta geroztik web gunea kudeatzen du. Bere sorreratik, 1,2 milioi dokumentu baino gehiago argitaratzea lortu du.\nErakundea hainbat eragileren arteko elkarlanaren emaitza da. Besteak beste, txinatar disidenteak, kazetariak, matematikariak, eta AEBetako, Taiwango, Europako, Australiako eta Hegoafrikako teknikariek hartzen dute parte. Munduko egunkariek zein \"The New Yorker\" aldizkariak Julian Assange, kazetari eta interneteko ekintzaile australiarra, erakunde honen zuzendaritzat jotzen dute.\nHasiera batean ekarpenak egitea irekia zegoen WikiLeaks-en, baina denborarekin ohikoago formato itxiko web gunean bilakatu da, eta gaur egun ez da wikitzat jotzen."}
{"id": "144815", "revid": "336", "url": "https://eu.wikipedia.org/wiki?curid=144815", "title": "Carlos Bueno", "text": "Carlos Heber Bueno Su\u00e1rez (Artigas, 1980ko maiatzaren 10a-) futbolari uruguaiarra da. Universidad de Chilen jokatzen du, aurrelaria bezala.\nIbilbidea.\nPe\u00f1arol klube uruguaiarran hasi zen profesionalki 1999an. Urte hauetan liga bitan irabazi zuten. 2005ean Europara jauzia egin zuen Paris Saint Germainen eskutik. 2005-2006 denboraldian ez zuen ia ezer ere ez jokatu eta hurrengo urtean Sporting Clube de Portugalera joan zen mailegu moduan. 2007an hegoamerikara itzuli zen.\nReal Sociedad.\n2009an Mart\u00edn Lasarte, errealaren entrenatzaile berria, Bueno sinatu zuen, mailegu moduan. Urte honetan Buenok 12 gol egin zituen, igoera lortzeko garrantzi handia izan zuten golak.\nDenboraldia bukatzean Universidad de Chileren jokalaria bilakatu zen.\nSelekzio nazionala.\n2003an lehenengo aldiz jokatu zuen uruguaiko selekzioarekin, Argentinaren kontra. 24 aldiz izan da internazionala."}
{"id": "144823", "revid": "96586", "url": "https://eu.wikipedia.org/wiki?curid=144823", "title": "Cacha\u00e7a", "text": "Cacha\u00e7a (portugesez baita \"aguardente\", \"caninha\", \"pinga\", \"branquinha\", \"caxaca\", \"caxa\" edota \"chacha\" deitua ere) Brasilgo destilatutako alkoholdun edari ospetsuena da. Azukre-kanaberaren destilazioaren ondorioz lortzen den pattarra da. %eko 38 eta 54 arteko alkohol kontzentrazioa du."}
{"id": "144826", "revid": "1310", "url": "https://eu.wikipedia.org/wiki?curid=144826", "title": "KAS (freskagarri konpainia)", "text": ""}
{"id": "144827", "revid": "336", "url": "https://eu.wikipedia.org/wiki?curid=144827", "title": "Matrioxka", "text": "Matrioxka, Errusiar panpina edota Babushka panpina (errusieraz \"\u043c\u0430\u0442\u0440\u0451\u0448\u043a\u0430\") bata bestearen barnean sarturik doazen panpina multzoaren izena da. Izena errusierazko emakumezko \"Matryona\" (\u041c\u0430\u0442\u0440\u0451\u043d\u0430) izenetik eratorria da. Aldiz, \"Babushka\" izenak errusieraz amona edo amatxia esan nahi du. Bere ezaugarriak neurri ezberdinak, margoak eta kolore aniztasuna dira. Errusiako usadiozko irudiak dira, halere, beste hainbat herrialdeetan ere salgai ikus daitezke: Txekiar Errepublika, Polonia, Eslovakia, Alemania..."}
{"id": "144836", "revid": "1310", "url": "https://eu.wikipedia.org/wiki?curid=144836", "title": "Marijaia", "text": ""}
{"id": "144838", "revid": "46380", "url": "https://eu.wikipedia.org/wiki?curid=144838", "title": "Philip Zimbardo", "text": "Philip George Zimbardo doktorea (New York, 1933ko martxoaren 23a) gizakien jokamoldearen estatubatuar ikertzaile ospetsua da.\nMundu mailan 1971an Stanford unibertsitateko esperimentua gauzatzeagatik ospetsua bilakatu zen, esperimentu honek berez bi astez luzatu behar zuen, baina partaideen artean sortutako liskar eta giro txarrak berehalakoan etetea behartu arazi zuten. Esperimentu honek edozein gizaki zintzo eta arruntak giro gaizto batean sartu eta gaiztakeriarako jasaten duen joera aztergai du, ondorioz, berezko gizaki zintzoak eta maltzurrak izateaz gain, gizakiok inguratzen gaituen giroak gugan duen ondorioa ere ikertzen du."}
{"id": "144840", "revid": "336", "url": "https://eu.wikipedia.org/wiki?curid=144840", "title": "Enzo Francescoli", "text": "Enzo Francescoli Uriarte (Montevideo, Uruguai, ) inoizko uruguaiar futbolaririk onena da hainbaten ustez, bai eta 1980 eta 1990eko hamarkadetako hegoamerikar futbolaririk onenetarikoa ere. Izan ere, FIFA 100 sailkapen prestigiotsuan dagoen bere herrialdeko jokalari bakarra da. Bere ibilbide profesional luzean 510 partida jokatu zituen 6 talderekin, eta 198 gol sartu guztira.\nIbilbidea.\nTaldeka.\nRiver Plate taldearekin bi tarteetan jokatu izan zuen, 1983-86an eta 1994-97an, eurekin 5 liga eta Libertadores Kopa bat irabaziz.\nEuropan 8 urtez jokatu zuen, Olympique de Marseillerekin liga txapelketa irabazi zuen 1989-80ean. Cagliarin eta Torinon aritu izan zen halaber.\nSelekzioan.\nUruguaiko futbol selekzio nazionalaren ibilbidea ere (1982-1997) oso nabarmena izan da, 73 partidak jokatuz eta 17 gol sartuz. Amerika Kopa 1983, 1987 eta 1995ean irabazi zuen."}
{"id": "144841", "revid": "336", "url": "https://eu.wikipedia.org/wiki?curid=144841", "title": "Diego Forl\u00e1n", "text": "Diego Forl\u00e1n Corazo (Montevideo, 1979ko maiatzaren 19a) futbolari uruguaitarra, inoizko hoberenetarikoa. Hala Pichichi Saria nola Urrezko Bota birritan eskuratu ditu. Halaber, 2010eko Munduko Futbol Txapelketan jokalari onenaren Urrezko Baloia lortu zuen.\nIbilbidea.\nTaldeka.\n2003an Premier League irabazi zuen Manchester Unitedekin eta 2010ean bestela UEFA Europa League Club Atl\u00e9tico de Madridekin.\nSelekzioan.\nUruguaiko futbol selekzio nazionalarekin 69 partida jokatu eta 29 gol sartu ditu 2002tik 2010eko Munduko Futbol Txapelketa arte."}
{"id": "144842", "revid": "512", "url": "https://eu.wikipedia.org/wiki?curid=144842", "title": "Saguzar bibotedun", "text": "Saguzar bibotedun edo bizar-saguzarra (\"Myotis mystacinus\") Euskal Herrian topa dezakegun saguzar-espeziea da.\nItxura.\nIle luzea du, kizkur xamarra, marroia bizkarraldean eta grisa sabelaldean.\nBizigunea.\nErdi-haitzulotarra den animalia da. Neguan, leizeetan hibernatzen du (bakarka edo talde txikietan) eta udan, kanpoan bizi da: zuhaitzen azalaren atzean, hormetako pitzaduretan edo etxe zaharretako sabaian aterpetzeko ohitura du.\nPortaera eta elikagaia.\nEspezie sedentarioa da, hau da, beti leku berean bizi ohi da. Dipteroak, tipuldoak eta armiarmak ditu elikagaitzat."}
{"id": "144843", "revid": "512", "url": "https://eu.wikipedia.org/wiki?curid=144843", "title": "Gau-saguzar txiki", "text": "Gau-saguzar txikia edo Leisler saguzarra (\"Nyctalus leisleri\") Euskal Herrian topa dezakegun saguzar espeziea da.\nItxura.\nTamaina ertaina du; belarriak zabalak, hiruki formakoak eta bazter kiribildua dutenak.\nBizigunea.\nEspezie hau kanpotarra da, hau da, urte osoan zehar leize-zuloetatik kanpo bizi da (haitzulotarrek ez bezala). Zuhaitz zuloetan babesten da, makurtua; eta beraz, ez sabaitik zintzilik saguzar askok bezala.\nPortaera eta elikagaia.\nUdazkenean eta udaberrian, emeek ehunka kilometroko migrazioak burutzen dituzte.\nLepidopteroak eta koleopteroak (kakalardoak) ehizatzen dituzte, basoen gainean hegan eginez edo zuhaitz handien inguruan."}
{"id": "144844", "revid": "109207", "url": "https://eu.wikipedia.org/wiki?curid=144844", "title": "Duala", "text": "Duala, frantsesez Douala, Kamerungo hiriburu ekonomikoa da, baita herrialdeko hiririk handiena ere. Portua dauka eta Wouri departamentuan kokatzen da, Kostaldeko eskualdean.\nGeografia.\nDuala Wouri ibaiaren bokalean kokatzen da, Gineako golkoaren tokirik sakonenean, Ozeano Atlantikoaren ertzean. Herrialdeko porturik handiena da, eta Erdialdeko Afrikako porturik garrantzitsuenetako bat.\nHiria ibaiaren bi aldeetan zehar hedatzen da, eta batetik bestera pasatzeko zubi bakarra dago.\nKlima.\nDualan klima ekuatoriala topatzen dugu: tenperatura 26\u00b0 inguruan konstante egon ohi da, eta prezipitazio ugari ditu, bereziki eurite sasoian (ekainetik urrira). Airea ia beti egon ohi da hezetasunez saturatuta; %99ko hezetasun erlatiboa eurite sasoian eta %80koa \"lehorte\" garaian (urritik maiatzera).\nKlima honek eltxoen ugaritzea bultzatzen du eta beraz, paludismoarena ere bai.\nHistoria.\nKamerungo eta, oro har, Erdialdeko Afrikako historia bezala, Dualako historia ez da idatzia izan. Horren ondorioz, kanpoko lekukotasunen bidez baino ezin dugu ezagutu; jakinez Antzinatean lekukotasun gutxi ditugula.\nK. a. IV. mendean, Hannon izeneko kartagotar batek Gineako golkoko sakoneko paisaian erupzioan zeuden sumendiak topatu zituen, eta \"Jainkoen Gurdia\" deitu.\nK.o. XV. mendean, 1472an, Fern\u00e3o do P\u00f3 buru zuten portuges esploratzaile batzuk otarraintxoez beteta zegoen ibai bat aurkitu zuten Kamerun mendiaren oinetan. Erreka honi \"Rio dos Camaroes\" (otarraintxoen ibaia) deituko diote eta Kamerun mendiari, \"Serra de Fern\u00e3o do P\u00f3\". Pentsatzen da ibai hau Wouri ibaia dela. Espainolak beranduago etorriko dira, portugesek emandako izena gazteleratuz: \"R\u00edo de Camarones\".\n1578an beste herri bat etorriko da Kongoko drainatze arrotik leku honetara: Duala herria, estuariotik hurbil kokatuko dena. Bertan, Bassa eta Bakoko izeneko beste bi kultura aurkituko dituzte. Oraingoan otarraintxoek \"Mbeatoe\" izena hartuko dute.\nKolonizazioa.\n1840an, Thomas Buxton ingelesa Afrikako mendebaldeko kostaranzko espedizio britainiar baten buru egiten da. 1841ean, espedizio honek Fernando Poo uhartean eskala bat egiten du; baina ikusiz haien ebanjelizazio misiorako leku egokia zela, bertan geratuko dira. Bertatik, John Clarke artzaina eta G.K. Prince doktorea estuarioan gora joango dira hangokoekin lehen harremanak sortuz. Britainiarrek \"Rio de Camarones\", \"Cameroons Town\" bilakatuko dute. 1843an, Joseph Merrickek, Princerekin batera Fernando Po-n kokatu denak, Isubu hizkuntzaren gramatika idazteari ekiten dio.\nAlfred Sakerrek lan hauek baliatuko ditu 1872an Idazki Santuak Duala hizkuntzara itzultzeko.\n1884ko uztailak 14an, Nachtigal esploratzaile alemana (Ipar Afrikan bere herrialdearen kontsul zena) \"Cameroons Town\"eko estuarioan lurreratzen da lurraldearen jabetza hartuz. 30000 biztanle inguruko hiriari \"Kamerunstadt\" izena jarriko zaio, eta herrialdeko hiriburua bihurtuko 1885etik 1901era. Urte hartako Urtarrilaren 1ean, hiriak Duala izena hartuko du eta \"Kamerunstadt\" herrialdearen deitura bilakatuko da gobernatzaile alemanaren dekretu bidez. Dekretu honek hiriburua Buea izendatuko du, eta 1908an Douala berriz bilakatuko da hiriburu. 1910ean Jaunde izendatuko dute hiriburu, eta hala izaten jarraituko du gaur egun arte.\nLehen Mundu Gerraren ondorioz, britainiarrek eta frantsesek garaian alemana zen Duala okupatuko dute, 1914ko irailaren 27tik 1916ko otsaila arte."}
{"id": "144845", "revid": "336", "url": "https://eu.wikipedia.org/wiki?curid=144845", "title": "Pablo Garc\u00eda", "text": "Pablo Gabriel Garc\u00eda P\u00e9rez (Pando, Canelones, 1977ko maiatzaren 11-) futbolari uruguaitarra da, haren herrialdeko inoizko hoberenetarikoa.\nIbilbidea.\nTaldeka.\nOsasunan jokatu zuen 2002tik 2005 arte, 78 partida jokatuz eta 6 gol sartuz eta tartean Errege Koparen txapeldunorde bihurtuz. Talde nafarrarekin aritu ostean Real Madriden eta Celta de Vigon egon da, besteak beste.\nNafarroara iritsi baino lehen Pe\u00f1arolen eta AC Milanen jokatu du, beste talde batzuen artean.\nSelekzioan.\nUruguaiko futbol selekzio nazionalarekin 66 partida jokatu du eta 2 gol sartu ditu 1997tik 2007 arte."}
{"id": "144846", "revid": "336", "url": "https://eu.wikipedia.org/wiki?curid=144846", "title": "Cosmin Contra", "text": "Cosmin Marius Contra (Timi\u015foara, 1975eko abenduaren 15a) futbolari errumaniarra da.\nAlavesen 1999tik 2001era arte jokatu zuen, 66 partidatan jokatuz eta 5 gol sartuz, eta UEFA Koparen txapeldunorde bilakatu zen talde txuri-urdinarekin azken urte horretan.\nBestela, Errumaniako selekzioarekin 72 partida (7 gol) jokatu ditu 1996tik 2009 arte."}
{"id": "144847", "revid": "336", "url": "https://eu.wikipedia.org/wiki?curid=144847", "title": "Oscar T\u00e9llez", "text": "Oscar T\u00e9llez G\u00f3mez (Madril, 1975eko apirilaren 2a) futbolari espainiarra da.\nAlavesen bi tarteetan jokatu zuen, 1997-98ko denboraldian alde batetik (37 partida, 3 gol) eta bestetik 1999tik 2006 arte (200 p, 5 g). UEFA Koparen txapeldunorde bilakatu zen talde txuri-urdinarekin 2001ean."}
{"id": "144848", "revid": "336", "url": "https://eu.wikipedia.org/wiki?curid=144848", "title": "Javi Moreno", "text": "Javier Moreno Valera (Silla, Valentziako probintzia, 1974ko irailaren 10a) futbolari espainiarra da.\nDeportivo Alav\u00e9sen bi tarteetan jokatu zuen, 1998an alde batetik (11 partida, gol 1)eta 1999tik 2001 arte bestetik (71 p, 29 g). UEFA Koparen txapeldunorde bilakatu zen talde txuri-urdinarekin azken urte hartan.\nBestela, AC Milanen eta Club Atl\u00e9tico de Madriden aritu da, beste hainbat talderen artean."}
{"id": "144850", "revid": "1340", "url": "https://eu.wikipedia.org/wiki?curid=144850", "title": "Urgull mendia", "text": ""}
{"id": "144852", "revid": "336", "url": "https://eu.wikipedia.org/wiki?curid=144852", "title": "Jorge Valdano", "text": "Jorge Alberto Francisco Valdano Castellanos (Las Parejas, Santa Feko probintzia, 1955eko urriaren 4a) argentinar futbolari eta entrenatzaile ohia da, espainiar naziotasuna ere duena. Gaur egun kirol zuzendaria eta hedabideetako kolaboratzailea da.\nIbilbidea.\nJokalari.\nReal Zaragozan partida gehien jokatu zuen arren, bere ibilbidearen arrakasta nagusia jokalari moduan Real Madriden erdietsi zuen. Izan ere, bina liga eta UEFA Kopa irabazi zituen talde madrildarrarekin.\nHalaber, Alavesen 4 urtez ibili zen 1970eko hamarkadan, Bigarren Mailan jokatu zuelarik.\nAzkenik, Argentinako futbol selekzio nazionalarekin 22 partida jokatu eta zazpi gol sartu zuen. 1982ko Munduko Futbol Txapelketan eta 1986koan aritu zen, eta azken horretan txapeldun geratu.\nEntrenatzaile.\nClub Deportivo Tenerifen, Real Madriden (liga bat) eta Valencia CFn aritu zen entrenatzaile gisa."}
{"id": "144853", "revid": "1545", "url": "https://eu.wikipedia.org/wiki?curid=144853", "title": "Grappa", "text": "Grappa mahats pattarren destilaziotik lortzen den Italiako alkoholdun edari bat da. Alkohol graduazioa 38 eta 50 gradu artean izan ohi du. Grappa delakoa mahats bilketan ardoa ekoizteko probetxuzkoak ez diren mahats zatiekin ekoizten da."}
{"id": "144854", "revid": "336", "url": "https://eu.wikipedia.org/wiki?curid=144854", "title": "Jordi Cruyff", "text": "Jordi Cruyff (Amsterdam, 1974 otsailaren 9-) futbolari ohi kataluniar/herbehereetarra da. Johan Cruyffen semea da, eta kirol hastapenak bi herrialdeen artean egin zituen, Ajax Amsterdam eta FC Barcelonaren beheko taldeetan.\nHerbehereetako futbol selekzio nazionalarekin 9 partida jokatu ditu, gol bat sartuz. Kataluniako futbol selekzioan ere partida kopuru bera aritu da, lagunartekoak beti ere, 2 gol lortuz.\nAzken urteotan Malta eta Zipre inguruan dabil teknikari gisa.\nIbilbidea.\nJokalari moduan partida gehien jardun du Deportivo Alav\u00e9sekin kurioski (200-2003), 94 partidatan 7 gol sartuz. Halaber, UEFA Koparen txapeldunordea izan zen 2001ean babazorroekin.\nBestela, FC Barcelona (1994-1996) eta Manchester United (1996-1999) talde handietan ere ibili izan da, Premier League behin irabaziz azken horrekin."}
{"id": "144856", "revid": "1519", "url": "https://eu.wikipedia.org/wiki?curid=144856", "title": "Baileys Irish Cream", "text": "Baileys Irish Cream (euskaraz \"Baileys Irlandar Krema\") Irlandar whiskeya eta kafean oinarritutako alkoholdun edaria da. R. A. Bailey &amp; Co. enpresak Irlandako Dublin hiriburuan ekoizten du. Gaur egun marka hau Diageo multinazionalaren jabegoa da. Bere botiletan adierazten denez %17ko alkohol edukiera du.\n1974an lehenbiziko aldiz merkaturatu zen, marka hau irlandar krema ekoiztu zuen aurrenekoa izan zelarik."}
{"id": "144860", "revid": "336", "url": "https://eu.wikipedia.org/wiki?curid=144860", "title": "Delf\u00ed Geli", "text": "Delf\u00ed Geli (Salt, Girona, 1969 apirilaren 22a-) futbolari ohi kataluniarra da.\nFC Barcelona (1990eko Errege Kopa), Club Atl\u00e9tico de Madrid (1996ko Liga eta Kopa, Albacete Balompi\u00e9 eta Deportivo Alav\u00e9s (2001eko UEFA Koparen txapeldunordeak) taldeetan jokatu izan du besteak beste."}
{"id": "144862", "revid": "105290", "url": "https://eu.wikipedia.org/wiki?curid=144862", "title": "Be izar", "text": "Be izarrak izar mota bat dira, ohi B espektro motakoak eta euren espektroan hidrogenozko igortze lerro debekatuak erakusten dituena. Igorketa hori ez dator izarretik bertatik, baizik eta errotazio azkarraren eta izar masa galeraren ondorio den disko zirkumestelar batetik baizik. Euren ezaugarri nagusia errotazio abiada bizia da, baita B motako izarrentzako ere, eta 250 eta 500 kilometro segundoko bitartekoa izan daitekeena.\nBe izarrak euren aldaketak denbora eskala ezberdinetan jasaten dituzten izar aldagarriak dira. Epe luzerako aldaketek (asteetatik hasi eta hamarkadetaraino) materialezko diskoaren eraketa eta barreiatzearekin zerikusia dute, epe ertainekoak (egunetatik asteetara) izar hauetakoren batzuen sistema bitarren barruko mugimenduarekin lotzen dira, eta epe motzerako aldaketak (0,3 eta 2 egun bitartekoak) errotazioaren edo pultsazio ez erradialen ondorio izan daitezke.\nBe izarren egoera egoera iragankor bat da. Izar bat Btik Bera alda daiteke ondoren berriz normaltasunera itzultzeko. Jokaera hau duten O eta A espektro motako izarrei ere Be izena ematen zaie."}
{"id": "144863", "revid": "1519", "url": "https://eu.wikipedia.org/wiki?curid=144863", "title": "Axtrokiko ontziak", "text": "Axtrokiko ontziak edo Axtrokiko katiluak, Eskoriatzako Bolibar auzoko Axtroki inguruan aurkitutako Brontze Aroaren amaiera aldean ontzi forma duten urrezko bi objektu dira.\nAurkikuntza.\n1972ko abuztuaren 17an aurkitu zituztn Eskoriatzako Bolibar elizateko Axtroki izeneko harkaitzean lur-jausi baten ondoren. Lur-jausian urrezko bi ontzi geratu ziren agerian bien artean, bata bestearen barruan sartua zeudela, eta Teodoro Martinez Ansorena langileak topatu zituen. Langileen artean, Bolibarko parroko Cruz Abarrategirena jo, eta hari eman zizkioten. Abarrategik, jakinik Irungo Xantalen baselizan indusketa arkeologikoetan ari zirela sasoi hartan, bertara joan zen ontziekin, hauek egunkari paperean eta zapata kaxan bilduta. Han Irunen zeuden Ignacio Barandiaran, Jaime Rodr\u00edguez Sal\u00eds eta Fermin Leizaola izan ziren aurkikuntza balioa eta garrantzia baieztatu zuten ikerlariak.\nBarandiaranek Donostiako San Telmo museoan utzi zituen piezak depositoan. Handik gutxira, ordea, nolabait Madrilgo Museo Arkeologiko Nazionalera eraman zituzten, eta harrezkero errebindikazioa da piezak Euskal Herrira ekartzekoa: Eskoriatzako Udalak akordioa egin zuen 2016an, berreskuratze prozesuari ekiteko eskatuz Eusko Jaurlaritzari.\nKopiak daude ikusgai Donostiako San Telmo museoan eta Eskoriatzako Ibarraundi museoan.\nEzaugarriak eta ikonografia.\nZaragozako Unibertsitateko ikerlaria den Maria Teresa Andr\u00e9s Ruperezek objektu hauen ikonografiaren azterketa egin zuen, beste antzeko objektuen ikerketetan eta ezaugarrietan oinarrituta. Funtzioari dagokionez, badirudi kapelak izan zirela eta ez edalontziak, eta ikonografiak aditzera ematen du zeregin erlijiosoetarako erabili zirela. Irudi geometriko hauek ditu: zirkuluak, ilgorak eta S-ak. Irudi sinple horiek eguzkiak, izarrak, ilargiak eta beltxargen abstrakzioak izango lirateke, eta egutegi bat osatzen dute.\nAntzekoak Europan zehar.\nUste denez, ontzi hauek zeremonia erlijioso edo erritualetan erabiltzen ziren, Europa erdialdean eta Europa Atlantikoan aurkitutako Brontze Aroko beste ontzi batzuen antzeko estilokoak direlarik. Hauen antzeko ezaugarriak dituzte, adibidez, Terheideko urrezko katiluak, Eberswaldeko urrezko altxorreko katiluak eta Leiroko kaskoa. Forma aldetik desberdinak baina antzeko dekorazioa dute \"urrezko kapelak edo xisterak\". \nIruditegia.\nAurreko guzti horietan badaude eguzki-eraztunak bezalako formak, Axtrokin bezala, eta egutegi zikloekin loturak proposatu izan dira beren sinbolismoan.\nKapelu, kono edo xisteren forma oso desberdina da... \nBaina detaileetan lotura argi dago:\nEuren apaindura eta kronologiagatik Alacanteko Villenako Altxorreko ontziekin alderatuak izan dira ere bai. Garai, forma eta tekinkagatik, Altstettengo urrezko ontzia ere lotu izan da, baina apainketa desberdina du.\nMapa.\nAurkikuntza hauek mapan kokatuz gero, eragin eta truke kultural zehatz hauen hedapen handia ikusten da, Mendebaldeko Europan zehar."}
{"id": "144866", "revid": "105290", "url": "https://eu.wikipedia.org/wiki?curid=144866", "title": "Zwinger", "text": "Zwinger Alemaniako Saxonia estatuan dagoen Dresden hiriaren erdiguneko eraikin barrokoa da. Dresdengo Alde Zaharran kokatzen da. 1711 eta 1728 urteen artean antzina gotorleku bat kokatzen zen lekuan eraiki zen, hortik dator bere izena, Zwinger (Ringmauer hitzaren sinonimoa) alemanaz gotorlekuen zatia osatzen zuen kanpoaldeko harresi biribilduari deitzen baitzitzaion.\nHasiera batean, laranjaondoen negutegi gisa eraikia izan zen, halere eraikin honek aginterako hautagaia zen Karlos Indartsuaren handinahikeria irudikatzeko besterik ez zuen balio izan, jai handien kokalekua izan baitzen. Gaur egun, bere barnean dagoen arte eta zientzia bildumengatik ospetsua da. Eraikin honen barnealdean dagoen patio eder eta zabala, nahiz bertako iturri bikainak erabat azpimarratzekoak dira."}
{"id": "144872", "revid": "105290", "url": "https://eu.wikipedia.org/wiki?curid=144872", "title": "Seinaleztapen elebiduna", "text": "Seinaleztapen elebiduna (edota eleanitza) hizkuntza bat baino gehiagotan idatziak dauden inskripzioak bide-seinaleetan adieraztea da. Hauen erabilera administrazio elebitasuna indarrean dauden egoera berezietara (elebidunak edo mugakoak diren eskualdeak) edota turismo eta merkataritza fluxu handia duten guneetara mugatzen da (aireportuak, geltokiak, muga igarobideak, turismo hiriak, nazioarteko ibilbideak, nazioarteko erakundeen egoitzak).\nZentzu zabalago batean hartu ezkero, latindar alfabetoa ez duten eskualdeetan, toponimoen transliterazioa eta testu gehigarrien aldi bateko itzulpenak ere barne hartzen ditu (orokorrean ingeles eta frantsesera burutuak). Hala eta guztiz, joera orokorra hizkuntza batean baino gehiago agertu behar diren argibideak ikur eta piktogramez ordezkatzekoa izan ohi da (seinale beraren irakurgarritasunaren kalterako izanda ere). Beharbada seinaleztapen elebidunaren erabilera eskualde elebidun baten errealitatearen hautemate eta instituzionalizaziorako lanabes sinboliko nagusia da."}
{"id": "144874", "revid": "96586", "url": "https://eu.wikipedia.org/wiki?curid=144874", "title": "Achernar", "text": "Achernar (Alfa Eridani, \u03b1 Eri, HR 472 edo HIP 7588) lehen magnitudeko izar bat da, gaueko zeruko zortzigarren dizdiratsuena eta Eridanus (Eridano ibaia) konstelazioaren hegoaldeko muturra osatzen duena. Zuri urdinska kolorekoa da eta 32\u00ba 45' H baino gehiagoko hego latitudeetatik izar zirkunpolar bat da (eta, ondorioz, ezin daiteke ikusi 32\u00ba 45' I baino gehiagoko ipar latitudeetatik. Bere izena arabierazko Al Ahir al Nahrretik dator, \"ibaiaren amaiera\" esan nahi duena.\nGure eguzkitik 144 argi urteko distantziara dago eta bere irudizko magnitudea +0,45ekoa da, eta, ondorioz, bere berezko argitasuna gure eguzkiarena baino 1076 aldiz handiagoa da. Oso errotazio azkarra duen izarra da, eta, ondorioz, bere forma nabarmenki zapala da. Era berean, Lambda Eridani motako izar aldagarri bat da."}
{"id": "144875", "revid": "336", "url": "https://eu.wikipedia.org/wiki?curid=144875", "title": "Bayerren izendapena", "text": "Bayerren izendapena izar izendapenerako sistema bat da, Johann Bayerrek XVII. mendearen hasieran, 1603an zehazki, Uranometria izeneko bere izar atlasean hasi zuena eta konstelazio bateko izarrik dizdiratsuenari \u03b1 izena eta konstelazioaren izena ematen dizkiona, bigarren dizdiratsuenari \u03b2 eta hala greziar alfabetoko gainontzeko hizkiekin jarraituz minuskulan idatziak konstelazioko izarrentzat, beti ere beherantz dihoazen irudizko magnitude edo dizdiretan.\nKasuren batzuetan, Bayerren jatorrizko izendapenaren ordena ez da zuzena, konstelazio bateko izarrik dizdiratsuenak ez baitu \u03b1 izena jasotzen, edo, batzuetan, konstelazioen arteko egungo mugak ez datoz bat Bayerrenekin. Hala ere, Bayerren izendapena oso erabilia da.\nBayerren sistema izar gehiago izendatzeko ere zabaltzen da. Lehenik hizki latindarrak minuskuletan erabiliz eta jarraian hizki larrietan. Izendapen hauetako gehienak gutxi erabiltzen dira, salbuespen batzuekin, h Perseo eta P Cygni kasu. Bayerren izendapenean erabiltzen diren hizki latindar larriak sekula ez doaz Qtik aurrera. R Leporis edo W Ursae Majoris bezalako izenak Bayerren izendapenarekin inongo zerikusirik ez duten izar aldagarrien izendapenak dira.\nSuperindizeak ere erabiltzen dira hasiera batean Bayerren izendapen bakarra zuten izar bikoitzak ezberdintzeko, hau soilik izar bikoitzentzako erabiltzen ez den arren. Horren adibide \u03c01, \u03c02, \u03c03, \u03c04, \u03c05 i \u03c06 Orionis izarrek osatutako katea da.\nBeranduago, John Flamsteedek zenbaki arabiarrak eman zizkien konstelazio bakoitzeko izarrei hauek identifikatu ahal izateko. Bi sistema hauetan, zenbaki edo hizkien ondoren konstelazioaren izen latindarra dator. Honela, Aldebaran eta Alnath, Bayerren izendapenari dagokionez Alfa (\u03b1) eta Beta (\u03b2) Tauri bezala ezagutzen dira, eta Flamsteeden izendapenean 87 eta 112 Tauri bezala.\nAntzinaroan, soilik izar dizdiratsu gutxi batzuk jaso zuten izen propioa. Arabiarrek izen propioak beste askori eman zizkieten. Izarrek beste izen batzuk ere jaso ditzakete, bildu diren katalogo ezberdinen arabera, hauen zati direlarik. Honela, izar bakar batek izen ezberdinak jaso ditzake."}
{"id": "144876", "revid": "336", "url": "https://eu.wikipedia.org/wiki?curid=144876", "title": "Alnath", "text": "Alnath edo Elnath (Beta Tauri, \u03b2 Tau edo 112 Tau) Taurus konstelazioan dagoen izar bat da. Bere izena, batzuetan Al Nath edo Alnath bezala idatzia, arabierazko \u0627\u0644\u0646\u0637\u062d an-na\u0163\u0127etik dator, eta \"topeka dagoena\" esan nahi du. Bere irudizko magnitudea +1,68 da, eta, ondorioz, Aldebaranen ondoren Taurus konstelazioko bigarren izarrik dizdiratsuena da. Taurusen, non \"zezenaren adarretako\" baten muturrean dagoen, eta Aurigaren arteko mugan dagoenez, azken honetan aurigaren eskuineko hankan dagoelarik, Bayerren izendapenean Gamma Aurigae izena ere jasotzen du, izen hau askorik erabiltzen ez den arren. Sagitarius konstelazioan dagoen Esne Bidearen erdigunearen kontrako puntua den antizentru galaktikotik 3 grado mendebaldera baino ez dago.\nLurretik 131 argi urteko distantziara, Alnath erraldoi urdin bero bat da, azalean 13.600\u00ba Kelvineko tenperatura duena eta B7III espektro motakoa. Bere argitasuna, igorritako erradiazio ultramorea barne, gure eguzkiarena baino 700 aldiz handiagoa da. Bere moduko beste zenbait izar bezala, Alnath kimikoki berezia da eta merkurio-manganesozko izar bat dela dirudi, eredu bezala Alpheratz edo \u03b1 Andromedae duen izar taldea. Honela, bere manganeso kopurua gure eguzkiarenaren 25 aldiz handiagoa den bitartean, bere kaltzio eta magnesio kopurua gure eguzkian aurki daitekeenaren zortzirena baino ez da."}
{"id": "144877", "revid": "105290", "url": "https://eu.wikipedia.org/wiki?curid=144877", "title": "Eusko Jaurlaritzako Ekonomiaren Garapen eta Lehiakortasun Saila", "text": "Eusko Jaurlaritzako Ekonomiaren Garapen eta Lehiakortasun Saila (gaztelaniaz ere \"Departamento de Desarrollo Econ\u00f3mico y Competitividad\"), Euskal Autonomia Erkidegoko industriaz, energiaz, lehikortasunaz, merkataritzaz, turismoaz, nekazaritzaz eta arrantzaz arduratzen den Eusko Jaurlaritzaren saila da. 2012 urtean sortu zen sailen arteko berrantolaketa eman zenean.\nEgungo Sailburua Arantza Tapia jeltzalea da."}
{"id": "144878", "revid": "336", "url": "https://eu.wikipedia.org/wiki?curid=144878", "title": "Izar berezi", "text": "Astrofisikan, izar bereziak edo izar kimikoki bereziak gutxienez euren azaleko geruzetan ez ohiko metal ugaritasuna dutenak dira.\nIzar kimikoki bereziak oso ohikoak dira sekuentzia nagusiko izar beroen artean, zeintzuen barnean hidrogenoaren fusio nuklearra gertatzen den. Hauek lau mota nagusitan banatu dira euren espektroa oinarri hartuta:\nIzarren batzuk mota hauetako zenbaiten ezaugarri mistoak dituzte.\nOrokorrean, izar hauen azalean behatutako konposaketa kimiko berezia izarra eratu ondoren gertatu diren prozesuen ondorio dela uste da, barreiaketa edo bere kanpo geruzteako efektu magnetikoak kasu. Prozesu hauek elementuren batzuk atmosferaren behe geruzetan egonkortzea eragiten dute, beste batzuk barnetik azaleraino igotzen diren bitartean, behatutako espektro berezitasunak eraginez. Uste denez, izarraren barnealdeak, izarrak bere osotasunean bezala ugaritasun kimiko normalago bat dute, izarra eratu den gasezko lainoaren konposaketa isladatzen duena.\nIzar berezi hotzak ere badaude, G edo ondorengo espektro motakoak, baina ohi izar hauek ez dira sekuentzia nagusikoak. Orokorrean, izar hauek bere klasearen edo etiketa zehatz gehigarriren baten bidez identifikatzen dira, eta \"kimikoki berezi\" izendapena gorago deskribatutako izar mota ezberdinen barnean dauden izarrentzako mugatzen da.\nIzar kimikoki berezi hotzetako asko izarraren barnealdetik azalerako fusio nuklearraren produktu nahasketaren ondorio dira. Hauen artean karbonozko izar eta S motako izar gehienak daude. Beste batzuk izar bitar batean masa transferentzia baten ondorio dira. Hauetako adibide batzuk bariozko izarrak eta S motako zenbait izar dira.\nIzar berezi garrantzitsuenak.\nHonako zerrenda honetan izar kimikoki berezi garrantzitsuenak daude, gure eguzki-sistemara duten hurbiltasunaren arabera ordenatuak daudenak."}
{"id": "144879", "revid": "336", "url": "https://eu.wikipedia.org/wiki?curid=144879", "title": "Xerox", "text": "Xerox Corporation, dokumentu-kudeaketa, industrian lider global bat, dokumentu prozesatzeko sistemak eskaintzen portfolio bai kolorea eta zuri-beltzean eta merkatu zabalagoa lotutako hornikuntza, bai eta aholkularitza kudeaketa outsourcing Edozein tamainako enpresa dokumentala."}
{"id": "144880", "revid": "336", "url": "https://eu.wikipedia.org/wiki?curid=144880", "title": "Repovesi Parke Nazionala", "text": "Repovesi Parke Nazionala (finlandieraz, \"Repoveden kansallispuisto\"; suedieraz, \"Repovesi nationalpark\") Finlandiako Kymenlaakso eta Hego Savonia eskualdeen artean dagoen parke nazional txiki bat da. Zehazki, Kouvola eta M\u00e4ntyharju udalerrien artean dago eta finlandiar ibiltarien leku gogokoenaren ospea dauka. Nahiz eta 15\u00a0km\u00b2 baino ez dauzkan eta azalera guztiaren %35a baino ez dagoen bisitariei irekia, herrialde osoko parke nazional bisitatuenetako bat da; bertako basoak eta aintzirak inguratzen dituzten granitozko amildegiak ospetsuak dira.\n2003. urtean sortu zuen Mets\u00e4hallitus erakundeak, hain zuzen, bertako oihan ikusgarri eta granitozko amildegiak babesteko asmoz. Guztira, 25 aintzira eta urmael baino gehiago dauzka .\nHistoria.\nGaur egun parke nazionala den eremua, Harri Aroan ehiza eta arrantza gune ezaguna zen. Garai honetako gizakiek, labar-pinturak, ehiza tresnak eta leku-izenak utzi zituzten; hauen artean, aipatzekoak dira Terrilammet (finlandieraz, \"terri\" &gt; \"teeri\" = \"lira-oilar\") edo Peuranen (\"peura\" = \"elur-orein\"). Hala ere, XIII. eta XIV. mendeen artean biztanle kareliarrak iritsi ziren bertara eta gune oparo honi gaur egun mantentzen duen izena eman zioten, Repovesi (\"repo\" = \"azeri gorri\").\nXVIII. mendean oihanak botatzen eta nekazaritzarako erabiliko zituzten luberriak sortzen hasi ziren herritarrak. XIX. mende bukaera arte iraun zuen teknika honek eta eremu honetako zuhaitz gehienak lurrera bota zituzten. Hala ere, amildegien ertzean zeuden pinuek mantentzea lortu zuten eta, gaur egun, parke nazionaleko zuhaitz zaharrenak bihurtu dira. XIX. mendean basogintza iritsi ziren bertara. Zuhaitzak landatzen eta mozten zituzten eta natura eremu hau industria-gune bilakatu zen. XX. mende erdiko azpiegituren hobetzeak gainera, jarduera honi bultzada garrantzitsua eman zion .\nAzkenean, 2001. urtean parke nazionala sortzeko prozesuan hasi ziren eta basoak berriztatu eta zaindu ostean, Repovesi Parke Nazionala sortu zuten 2003an.\nNatura.\nParke nazionalaren berezitasun nagusietako bat oihana da. Baso zahar eta birjinak, deforestazioaren ondoren landatutako zuhaizti berriak, Finlandian oso arraroak diren ezki hostotxikiak, haltz beltzak edo pinudi eremu zabalak aurki daitezke. Pinu zaharrenek berrehun urte baino gehiago dauzkate eta bere baitan mantendu dira, gizakien eraginetik kanpo, arrokazko amildegien ertzean daudelako.\nBestalde, aipatzekoak dira parke nazionaleko granitozko amildegiak. Izotz Aroan moldatutako amildegi hauen itxura, bakarra da mundu guztian eta Olhavanvuori amildegian esaterako, aspaldiko glaziar baten markak ere ikus daitezke. Zehazki, 1.900 milioi urte dauzkate granito gorrizko horma hauek eta bertatik jausi diren arroka handiek Kuutinlahti badiaren lurra osatzen dute. Granito gorri honek \"Rapakivi\" izena dauka, finlandieraz \"arroka xehagarria\" esan nahi duena, eta leku gutxitan baino ezin daiteke aurkitu; haien artean, Finlandiako Repovesi Parke Nazionalean eta \u00c5land uharteetan .\nAzkenik, 25 aintzira eta urmael baino gehiago babestuak daudela esan beharra dago; hala nola, Matalaj\u00e4rvi, Saarij\u00e4rvi, Tervaj\u00e4rvi, Valkij\u00e4rvi eta Yl\u00e4-Tervaj\u00e4rvi aintzirak, eta Haukilampi, Mustalampi, Lojulampi eta Olhavanlampi urmaelak.\nFauna eta Landaredia.\nParke nazionalean ehunka hegazti-espezie daude; zalantzarik gabe, Finlandian ospetsuena den aliota txikiak aipatu behar dira. Babestuak dauden hegazti basati hauek, apirila eta maiatza bitartean iristen dira Repovesira eta, batik bat, Olhavanlampi urmaelaren ondoan gelditzen dira habiak eraikitzera. Bertan habiaratzen dute eta aintzira eta urmaeletako errutiloak eta perkak arrantzatzen dituzte. Nahiz eta, Finlandian eta mundu osoan hegazti honen kopurua urritu egin den azken urteotan, zaintzaileek parke nazionaleri bisita egiten dioten aliota txikien kopurua mantentzea lortu dute .\nBertako aintzira, baso eta amildegietan ikus daitezkeen hegazti espezieen artean, aliota arktikoak, arrano arrantzaleak, aztoreak, euli-txori papargorriak, hontz handiak, mozoloak, okil beltz, gris, handi eta hiruatzak, pinu kaskabeltzak eta txio berdatsak daude .\nUgaztunek ere bere lekua duten Repovesi Parke Nazionalean; esaterako, altzeak, igaraba jostariak, ipar-katamotz ehiztariak, ur-eremuetan dabiltzan kastoreak, lepahoriak, oihanetako katagorri hegalari siberiar babestuak eta parke nazionalaren ikur diren azeri gorriak .\nLeku aipagarriak.\nParke nazional honek, herrialde osoan ospetsu bihurtu duten berezitasunak dauzka:\nIbilbideak eta Irisgarritasuna.\nNahiz eta Finlandiako parke nazional txikienetako bat den, markatutako 62\u00a0km-ko bide-sarea dago. Bide hauek oinezkoentzat, zaldizkoentzat, txirrindularientzat eta eskiatzaileentzat dira, baina neguan txakurrek tiratutako lera txangoak ere eskaintzen dira. Guztiz debekatua dago kotxea, motorra edo edozein motordun gailuetan ibiltzea parke nazional barruan. Honez gain, aintzira, ibai eta urmaelak ezin hobeak dira piraguismoa, igeriketa eta arraunketa praktikatzeko; bertako amildegiek ere eskalatzaile asko erakartzen dituzte uda garaian. Parke nazionalari buruzko informazio guztia, Kouvola hiriko Hillosensalmi herrian dagoen Repovesi Natura Informazio Bordan aurki daiteke .\nValtatie 5, 13 eta 15 autobideak, eta Kantatie 46 errepidea parkearen ingurutik pasatzen dira eta bertatik, Reposeviren sarreretara irits daiteke; Saarij\u00e4rvi sarrerara M\u00e4ntyharjutik, Lapinsalmi sarrerara Kouvola hiritik eta Tervaj\u00e4rvi atera Valtatie 15 autobidetik. Garraio publikoa erabili nahi izanez gero, Kouvolatik parke nazionalera doazen autobusak irtetzen dira eta udaran gainera, inguruko portu txikietan gelditzen diren itsasontziak daude ."}
{"id": "144881", "revid": "336", "url": "https://eu.wikipedia.org/wiki?curid=144881", "title": "Mendebaldeko Berlin", "text": "Mendebaldeko Berlin edo Sartaldeko Berlin (alemanez: \"West-Berlin\") 1949 eta 1990 urteen artean Alemaniako Errepublika Demokratikoaren (AED) barnean kokatzen zen Alemaniako Errepublika Federalaren eremua izan zen, Estatu Batuek, Erresuma Batuak eta Frantziak okupatutako guneek osatu zutena.\nNahiz eta Mendebaldeko Alemaniaren barnean egon, legez ez zen Alemaniako Errepublika Federalaren zati; sobietar eremua ez bezala, Ekialdeko Berlin eremua Alemaniako Errepublika Demokratikoaren hiriburu bilakatu baitzen. Aliatuek ez zuten eremu hori AEDko zatitzat onartu, batez ere hiria legez lau okupazio eremu horietan banaturik baitzegoen.\n1961ean, Berlingo harresiaren eraikitzeak Mendebaldeko Berlinen muga itxi zuen. Bigarren Mundu Gerraren amaieratik 1990ean Alemania bateratu arte, esparru hori Ekialdeko Berlin eta Ekialdeko Alemaniaren lur eremuez inguraturik egon zen.\n1988an Europako kultura-hiriburua izan zen.\nMendebaldeko Berlingo barrutiak.\nMendebaldeko Berlin hiru okupazio eremuen barnean zeuden hamabi barrutiek osatzen zuten:"}
{"id": "144883", "revid": "46380", "url": "https://eu.wikipedia.org/wiki?curid=144883", "title": "Silburyko muinoa", "text": "Silburyko munioa (ingelesez Silbury Hill) Ingalaterrako Wiltshire konderriko Avebury udalerritik hurbil dagoen muino artifiziala da. 1986an UNESCO erakundeak Stonehenge, Avebury eta lotutako lekuak izendapenaz Gizateriaren Ondare izendatu zuen.\nBere 40 metroko garaierarekin, Silbury Hill delakoa Avebury inguruan kokatzen den neolito garaiko monumentu multzoaren barnean sailkatzen da, multzo honen barnean Aveburyko zirkulua eta West Kennet Long tumulua ere badaudelarik. Silbury Hill Europan historiaurrean gizakiek inoiz eraikitako muinorik garaiena da, Gizako nekropolian topatzen diren egipziar piramide txikienen pareko. Halere, muino honen helburua eta eraikitzaileen asmoa eztabaidan dago. Eremu honetan beste hainbat neolito garaiko monumentu aipagarri ere badaude, esate baterako, Stonehenge ospetsua."}
{"id": "144884", "revid": "7162", "url": "https://eu.wikipedia.org/wiki?curid=144884", "title": "Silbury Hill", "text": ""}
{"id": "144885", "revid": "58701", "url": "https://eu.wikipedia.org/wiki?curid=144885", "title": "Jeronimo", "text": "Jeronimo \u2014jatorrizko izena, txirikahua hizkuntzaz, Goyaa\u0142\u00e9, \u00abaharrausi egiten duen hori\u00bb\u2014 (1829ko ekainaren 16a \u2013 1909ko otsailaren 17a) apatxeen buruzagi izan zen, hau da, Ameriketako jatorrizko herrietako kidea. Jeronimo ezizena mexikarrek jarri eta berak guda izen gisa hartu zuen.\nBiografia.\n1858an Sonorako (Mexiko) gobernadore militarraren armadak, ehizan ari ziren bitartean arrazoirik gabe beren kanpalekuari eraso egin ostean, ama, emaztea eta seme-alabak hil zizkiotenean, Jeronimok mendeku hartuko zuela zin egin zuen eta Mexiko eta AEBetako armaden aurkako gudari ekin zion.\nDozenaka batailatan hartu zuen parte nazio apatxearen buruzagi gisa. Sonoratik bertatik hasita, Mexikoko eta AEBetako armaden aurkako erasoei ekin zien, Cochise txirikahua apatxeen buruzagiarekin bat eginda. Erreserbetan bizitzeari uko eginez eta behin eta berriro ihes eginez, 1886. urtea bitartean jardun zuen borrokan.\nAzkenerako, lehertuta eta baliabiderik gabe, 1886ko irailaren 4an errenditu egin behar izan zuen. Jarri zuen baldintza bakarra izan zen eraman zituzten erreserbatik atera eta Arizona bere jaioterrira itzultzea zen, eta AEBtarrek hasieran onartu bazioten ere, behin atxilotu zutenean, guda-preso izendatu, ituna hautsi eta Floridara eraman zuten, behartutako lanak egitera. Bere bizitzaren amaieran, zahartuta, zoo batean animaliak bezala erakusten zuten."}
{"id": "144891", "revid": "12788", "url": "https://eu.wikipedia.org/wiki?curid=144891", "title": "Bilbao BBK Live", "text": "Bilbao BBK Live Bilboko Kobeta mendian ospatzen duten pop rock musika makrojaialdia da. Lehenengo ekitaldia 2006an Bilboko Udalak eta Last Tour International izeneko sustatzaile musikalak antolatu zuten.\nHistoria.\n2006an, lehenengo ekitaldia ospatu zutenean, Kobeta mendiko esparruan hiru egunetan 51.000 ikusle inguruk 40 talde baino gehiago ikusi zituzten orduan \"Bilbao Live Festival\" izena zuen jaialdian. Horrela helburua bete zuten, Bilbo udako musika makrojaialdiaren zirkuituan sartu zen.\nRicardo Barkalak, Lan eta Sustapen Ekonomikoaren zinegotzia zena, \"ingurumarian kexarik edota nabarmendutako istripurik\u201d ia ez zeudela aipatu zuen. Musikariek ere pozik agertu ziren. Athom Rumbaren taldekidea zen Roberrek \u00abBilbao Live Festivalen onena antolakuntza izan dela\u00bb adierazi zuen, haiek hainbat jaialditan aritu ondoren Bilborena baino hobeto antolaturik ez da izan eta.\nHain ona zen harrera ezen 2007an BBK aurrezki kutxak antolakuntzan sartu eta Bilbao Live BBK Live bilakatu baitzen. Bigarren ekitaldiak aurrekoa baino arrakasta handia izan zuen, ia 100.000 lagun bilduz.\n2008an heavy metal taldeak utzi eta pop taldeak ekartzeari ekin zioten antolatzaileek ikusle gehiago izateko asmotan. Hala ere The Police, REM, Lenny Kravitz eta The Prodigyk 79.810 sarrera baino ez zituzten saldu.\n2009an 52.663 ikusle izan zituzten, batez ere Depeche Modek edo Placebok erakarriak.\n2010eko ekitaldirako 76.579 sarrera saldu zituzten, horietatik gehienak Euskal Herritik at. Rammstein, Pearl Jam eta Faith No More taldeburuak izan ziren.\nKritikak.\nJaialdi erraldoi hau ez da guztion gustukoa izan, kritikak ere jasan dituelako. Kultura arloaren aldetik, jaialdia Bilboko Udalaren aurrekontuetan izandako pisua salatu dute, hiriko beste musika ekitaldiak (Aste Nagusia edo Udal Musika Bandaren kalterako). Ekonomia aldetik, bere eragina eskasa ere izan dela kritikatu dute, oso gutxi eskaini izan duelako lanpostutan eta BPGn.\nIzenean \"Live\" anglizismoa erabiltzea ere gogor salatu dute Anjel Lertxundi bezalako idazleek.\nEsparrua.\nEsparrura ailegatzeko autobusez joan daiteke:\nEsparruan hiru gune nagusi prestatzen dituzte: bi eszenatoki nagusiak eta -DJen karpa. Gainera, badaude saltokiak, txosnak- ikusleek ezin dituzte esparruan jateko edo edatekorik sartu- 30.000 metro koadroko atseden eta lo egiteko gunea, eta abar."}
{"id": "144892", "revid": "1545", "url": "https://eu.wikipedia.org/wiki?curid=144892", "title": "Bilbao Live Festival", "text": ""}
{"id": "144894", "revid": "56945", "url": "https://eu.wikipedia.org/wiki?curid=144894", "title": "Moravia", "text": "Moravia (txekiera eta eslovakieraz \"Morava\"; alemanez: \"M\u00e4hren\"; polonieraz: \"Morawy\"; \"latin\"ez: \"Moravia\") Erdialdeko Europako eskualde historikoa da, Txekiako ekialdean dagoena. Bohemia eta Silesiarekin batera, Txekiako hiru eskualde historikoetako bat da. Mendebaldean Bohemiarekin du muga, hegoaldean Austriarekin, ekialdean Eslovakiarekin, ipar-ekialdean Txekiar Silesiarekin eta iparraldean Poloniarekin. 22.348\u00a0km\u00b2ko azalera du eta 3.000.000 biztanle inguru. Hiri nagusiak Brno eta Olomouc dira.\nGeografia.\nIparraldean Sudete mendiak ditu, ekialdean Karpato Zuriak, mendebaldean Moraviako muinoak eta hegoaldean Danubioren ordokia. Morava ibaiak zeharkatzen du lurraldea iparraldetik hegoaldera.\nEkonomia.\nNekazaritza (mahastiak, laboreak), abere hazkuntza (betabereak eta zurdabereak) eta industria (ehungintza, larrugintza, oinetakoak, siderurgia) dira ekonomiaren oinarriak\nHistoria.\nVI. mendean eslaviarrek menderatu zuten Moravia. XI. mendean erresuma handia bilakatu zen. Svatopluk I.ak zabaldu egin zuen erresuma, mendebaldeko Eslovakia eta Bohemia beretuz, baina hura hil ondoren haren semeek zatitu egin zuten. IX. mendearen bukaeran magyarrek hartu zuten. 1029an Bohemiaren barne geratu zen, eta 1490ean Austriak mendean hartu zuen. Lehen Mundu Gerra bukatu ondoren Txekoslovakiako eskualde izan zen. Hitlerek Txekoslovakia menderatu zuenean Bohemia eta Moraviako protektoratua sortu zuen, gerra amaitutakoan desagertu zena. 1992an, Txekoslovakia bitan banatu zenean, Moravia Txekiako Errepublikaren barne geratu zen."}
{"id": "144897", "revid": "2241", "url": "https://eu.wikipedia.org/wiki?curid=144897", "title": "Silesia (argipena)", "text": "Silesia hainbat tokiren izena da:"}
{"id": "144898", "revid": "105290", "url": "https://eu.wikipedia.org/wiki?curid=144898", "title": "Silesiako voivoderria", "text": "Silesiako voivoderria (polonieraz: \"Wojew\u00f3dztwo \u015bl\u0105skie\" ) Polonia osatzen duten 16 voivoderri edo probintzietako bat da, herrialdearen hegoaldean dagoena. 1999an eratu zen, gobernuak egindako eskualde berantolakuntzaren ondorioz. 12.333,09\u00a0km\u00b2ko azalera du eta 2010ean 4.638.462 biztanle zituen. Hiriburua Katowice da.\nBanaketa administratiboa.\nSilesiako voivoderria 36 powiat edo konderritan banaturik dago:"}
{"id": "144899", "revid": "56945", "url": "https://eu.wikipedia.org/wiki?curid=144899", "title": "Txekiar Silesia", "text": "Txekiar Silesia (; ; ; ) Txekian hiru eskualde historikoetako bat da, Bohemia eta Moraviarekin batera. Berez, Silesia eskualde historikoaren hegoaldeko zatia da, gaur egun eskualde historiko hau Polonia, Txekia eta Alemaniaren artean banaturik baitago.\nHegoaldean Moraviarekin du muga, hego-ekialdean Eslovakiarekin eta ekialde, iparralde eta hego-mendebaldean Poloniako Silesiarekin. Hiri handienak Ostrava, Opava eta \u010cesk\u00fd T\u011b\u0161\u00edn dira. Azken hau, Polonian dagoen Cieszyn hiriaren mendebaldeko zatia da."}
{"id": "144900", "revid": "105290", "url": "https://eu.wikipedia.org/wiki?curid=144900", "title": "Biroide", "text": "Biroideak birusen antzeko eragile infekziosoak dira, zelulaz kanpoko zikloa dutenak (egoera horretan bizigabeak edo inerteak izanik) eta baita zelula barneko zikloa ere (\"utzitako\" jarduera metabolikoarekin, zelularen tresneria metabolikoa beren onurako erabiltzen baitute). Birusen aldean, baina, berezko ezaugarriak dituzte: ez dute material genetikoa babesten duen kapsiderik, eta ezta lipido edo proteinarik ere. Haien material genetikoa harizpi bakarreko ARNz osatuta dago, egitura ziklikoa duena. ARN horrek ez du proteina kodetzeko generik, beraz ostalariaren funtzioen menpe dago guztiz biroidea erreplikatzeko.\nBiroide gehienak landareen patogenoak dira, eta kalte handiak eragin ditzakete nekazaritzan.\nIkerlari batzuen ustez biroideak zeluletatik ihes egindako introiak izan litezke.\nPrioiekin batera biroideak eragile infekzioso txikien eta xumeenak dira, ez baitute lortu birusek duten garapen-maila"}
{"id": "144901", "revid": "105290", "url": "https://eu.wikipedia.org/wiki?curid=144901", "title": "Reading (Ingalaterra)", "text": "Reading Ingalaterrako hegoaldeko hiria da, Berkshire konderrian dagoena. Thames ibaiaren eta Kennet ibaiaren batze-gunean dago hiria. Gaur egun, 143.096 biztanle inguru ditu.\nHiri senidetuak.\nReading ondorengo hiriekin ditu sinatuta senidetza-hitzarmenak:"}
{"id": "144902", "revid": "42539", "url": "https://eu.wikipedia.org/wiki?curid=144902", "title": "Reading", "text": "Reading hitzak honako adierak ditu:"}
{"id": "144903", "revid": "105290", "url": "https://eu.wikipedia.org/wiki?curid=144903", "title": "Azkena Rock Festival", "text": "Azkena Rock Festival (maiz ARF gisa laburtua) urtero Gasteiz hirian ekaina aldera ospatzen den musika jaialdia da, Mendizabala auzoan. Ekainaren bigarren erdialdera burutu ohi da, baina lehenengo edizioak irailean antolatu zituzten. Bere antolatzailea Last Tour International kontzertu sustatzailea da.\nEszenatokietatik igaro diren tlde ezagunen artean Pearl Jam, Iggy Pop &amp; The Stooges, The Cramps, The Hellacopters, Wilco, Alice Cooper, Scorpions, ZZ Top, Dinosaur Jr, The Lemonheads, Supersuckers, The Bellrays, The Sonics, Social Distortion, Queens of the Stone Age, Ray Davies, Bad Religion, Sex Pistols, Deep Purple, The Black Crowes, Mark Lanegan, Ryan Adams, Turbonegro, Violent Femmes, Los Deltonos, Sex Museum, The Pogues, Juliette and The Licks, The Waterboys, Clawfinger, Hanoi Rocks edo Fun Lovin' Criminals ditugu.\nJada beregain hainbat urteko ekitaldiak ospatuak dituelarik Euskal Herriko musika jaialdi garrantzitsuenen artean kokatu da.\nEuskal taldeak ARFn.\n2003an Petti eta Zein?, 2004an Bide Ertzean eta Kuraia, 2005ean Split 77, 2006an Berri Txarrak eta Sharon Stoner, 2007an SextySexers eta 2008an Sorkun eta Las Culebras taldeek parte hartu dute jaialdiaren aurreko edizioetan."}
{"id": "144904", "revid": "512", "url": "https://eu.wikipedia.org/wiki?curid=144904", "title": "Merkurio-manganesozko izar", "text": "Merkurio-manganesozko izarrak ionizatutako merkurioaren xurgaketaren ondorioz euren espektroan 398,4 nanometrotara lerro irten bat duten izar berezi ez magnetiko batzuk dira. Izar hauek sekuentzia nagusikoak dira, B espektro motakoak eta 10.500 eta 15.000\u00ba K bitarteko azaleko tenperatura efektiboa dute. Klase honetako izarrek ezohikotasun kimiko ezberdin ugari dituzte, zenbait elementu kimiko oso ugariak eta beste batzuk oso urriak direlarik.\nMerkurio-manganesozko izarrek beste izar batzuetatik bereizten dituzten bi ezaugarri dituzte. Alde batetik, fosforoa, manganesoa, galioa, zirkonioa, itrioa, platinoa, estrontzioa eta merkurioa behar baino kopuru handiagoan dute, eta, bestetik, ez dute eremu magnetiko indartsu bat. Zenbait elementu gure eguzkian baino 105 aldiz ugariago dituzte.\nAntzeko beste izar batzuekin alderatuz errotazio motelekoak izateko joera dute, eta, ondorioz, izar hauen atmosfera nahiko bare egoten da. Ezohiko kopuruak biziki egonkorra den giro hidrodinamiko baten ondorio izan daitekeela uste da; atomo mota ezberdinak grabitatearen ondorioz hondoratzen dira, beste batzuk erradiazio presioaren ondorioz kanpora bultzatuak diren bitartean, modu homogeneoan banatuta ez egotea eraginez.\nMerkurio-manganesozko izarrak izarren efektu hidrodinamikoak aztertzeko laborategi garrantzitsutzat hartzen dira. Izar ugariren emaitzak erabiliz elementuen edukien dependentzia izarren parametroekin azter daitezke, baita aurreikuspen teorikoekin alderaketak egitea ere.\nMerkurio-manganesozko izarrik garrantzitsuenak.\nKlase honetako izarren eredua Alpheratz edo Alpha Andromedae da. Jarraian dagoen zerrendan talde honen barruan dauden izarrik distiratsuenetako batzuk agertzen dira."}
{"id": "144905", "revid": "105290", "url": "https://eu.wikipedia.org/wiki?curid=144905", "title": "Woodhenge", "text": "Woodhenge Ingalaterrako Wiltshire konderrian dagoen I motako neolito multzo zirkularra da. Amesbury udalerritik iparraldera dagoen Durrington parrokiako lursailetan kokatzen da, Stonehenge ospetsutik 3 kilometro ipar-ekialderantz. Stonehenge, Avebury eta lotutako lekuak izeneko multzoaren zatia da eta 1986an UNESCO erakundeak Gizateriaren Ondare izendatu zuen.\nBertan, bere garaian zirkulu bat osatzen zuten egurrezko enborrek utzitako zuloen aztarnak daude, baina gaur egun zulo hauek hormigoizko mugarriz adierazita daude."}
{"id": "144906", "revid": "1659", "url": "https://eu.wikipedia.org/wiki?curid=144906", "title": "Bertoko", "text": "Bertoko Bizkaiko Zeanuri udalerrian ekoizten den garagardoa da. 1999ko maiatzean Bertoko Gar S.L. enpresak sortu zuen."}
{"id": "144923", "revid": "12654", "url": "https://eu.wikipedia.org/wiki?curid=144923", "title": "Repovesi", "text": ""}
{"id": "144925", "revid": "336", "url": "https://eu.wikipedia.org/wiki?curid=144925", "title": "Presillas (Burgos)", "text": "Presillas Burgos probintziako herri bat da, Alfoz de Bricia udalerrian, Burgosetik 78 kmtara, Valderredible udalerriko Arroyuelos herritik oso gertu, Ebro ibaia daraman arroila baten inguruetan. Bertan San Miguelen eremitorioa delakoa da ikusgarria, harria hustuz Goi Erdi Aroan anakoretek egindako kobazulo bat, inguruko eskualdean aurki daitezkeen beste kobazulo-elizen antzekoa."}
{"id": "144926", "revid": "3591", "url": "https://eu.wikipedia.org/wiki?curid=144926", "title": "Yakabehia", "text": ""}
{"id": "144927", "revid": "96586", "url": "https://eu.wikipedia.org/wiki?curid=144927", "title": "Armand David", "text": "Jean-Pierre-Armand David Haltzueta (Ezpeleta, Lapurdi, 1826ko irailaren 7a - Paris, Frantzia, 1900eko azaroaren 10a) Euskal Herriko misiolari lazarista, zoologo eta botanikoa izan zen. Animalia, harri eta fosilak bildu zituen Txinan Parisko Natur Historiako Museoarentzat. Berari bidalitako materialetan oinarriturik espezie berriak deskribatuta, Europako zenbait biologok 70 landare mota ingururen izen zientifikoak berari eskaini zizkioten, eta \"Davidia\" generoa berariaz sortua izan da \"Davidia involucrata\" zuhaitza izendatzeko.\nHala ere Armand David, nahiz eta euskal zientzilari eta exploratzaile handienetakoa izan, ez da sobera ezaguna euskaldunen artean.\nManex Hiriart-Urrutik aspalditik idatzi zuen berari buruz Eskualduna astekarian 1900. urtean:\n\"Eskual-herritik behinere jalgi diren jakintsun handienetarik bat izan, eta panda handia aurkitu zuen, urruneko Txina hartan, beste hainbat eta hainbat landare eta animalia berrirekin batera. Frantziako lehenengo eboluzionistetariko bat izateaz gainera, bere ekarpenak oso munta handikoak izan ziren biogeografiaren garapenerako.\"\nHaurtzaro eta gaztaroa Euskal Herrian.\nArmand David Lapurdiko Ezpeletan jaio zen, 1826ko irailaren 7an, Bergara etxean. Aita, Fructueux-Dominique-G\u00e9nie David, \"notable\" edo jauntxo bat izan zen. Bertako sendagilea izan zen, eta baita auzapeza ere sasoi batean. Politikoki Armand Daviden aitak jarrera legitimista oso sutsuak defenditu zituen bere bizitzan zehar, eta bere ideologia seme-alabei igortzen saiatu zen. Baina aldi berean Historia Naturala gustokoa zuen gizona zen eta Armandi sortu zion naturzaletasuna eta abere, hegazti, lore eta abarrak aztertzeko zaletasuna. Ama, Rosalie Haltzueta, baionarra zen, eta familia onekoa, antza.\nArmandek bi urte eman zituen Baionako Apaiztegi Handian apaizten.\nFormakuntza urteak Parisen eta Italian. 1848-1862.\nBaionako apaiztegiaren urteak eta gero, Armand Parisera joan zen 1848an, bere nobiziadoa Lazaristekin egiteko. Orden erlijioso hau Vincent de Paulek sortu zuen 1625an et bere kideak, Lazarista izenekoak, bertako nekazaritza eremuko txiroak zein urrutiko atzerriko jendeak ebanjelizatzera bidaltzen zituen. Ordenaren diziplina zorrotza eta obedientzia erabateko zen.\nArmand 1850ean apaiztu zen, berak 24 urte zituela. Orduan urrutiko herrialdetan misiolaria aritzea dauka amets, baina azkenean Ordenak Italiara bidali zuen, Sanoveko ikastetxe lazaristara, Genovatik gertu. Bertan Natura zientziak irakatsi zituen.\nSanoven beretzat oso atseginak izan ziren 10 urte eman zituen ezpeletarrak, Natur Zientzietan bere ezaguerak handituz. Bere ikasleekin batera bilduma zientifikoak osatzen zituen eta taxidermiaren teknikak ikasi ere. Bertan emandako hamar urtetan Armandek ia ahaztu zituen Txinan misiolaria ibiltzeko ametsak baina 1861ean Henri Milne-Edwards zoologoak, orduan Parisko Natur Historiaren Museoren kudeatzailea zena, Misiolariei laguntza eskatu zien Txinako landare eta animalien espezien inbentarioa egiteko. Garai hartan Txinako landaretza eta fauna oso ezezaguna zen mendebaldean. Gauzak horrela 1862an ezpeletarra Pekinen bere ordenak zeukan misiora igorria izan zen.\nPekingo inguruetan aurreneko bidaia eta esplorazioak. 1862-1866.\nTaiping matxinadan zehar (1850-1864)zein Nianen eta dunganenean dozenaka mila hildakoak egon ziren. Aldi berean Txinako Inperioak elkarren harturiko Frantzia eta Bretainia Handiko armada kolonialen erasoak jasan zituen.\n1866ko martxotik urrira Mongolia exploratzen eman zituen. Pekinetik abiatu zen bere ekipamendu guztiarekin europarrek asko ezagutzen ez zuten ingurunera. Samdadchiemba gida bezela izan zuen. Hura, lama mongol zaharra zen, baina gazteagoa zela Tibetetik gida bezela egin zuen Aita Huc-arentzat. Chevrier ere berarekin abiatu zen.\nEgunero hartzen zituen landare, animali, zoru, jende, erlijio eta kulturei buruz anotazio ugari. Saratchin, Hohhot eta Baotou (\u547c\u548c\u6d69\u7279\u5e02\u3001\u5305\u5934\u5e02\u4e4b\u95f4) hirien artean dagoen herrian, ezarri zuten kanpamendua.\nTxina zentraleko eta Tibet ekialdeko explorazioa (1868ko maiatzaren 26tik- 1870ko ekainaren 24ra).\nFauna gehiago aurkitu zuen bidai honetan aurrekoarekin konparatuta. Txina rdialdetik hasi zen. Bertan, animali asko ikusi eta deskribatu zituen bere koadernotan. 1868ko urriaren 13an ibaia nabigatzeko ondo zegoen eta itsasontzis handik abiatu egin zen.\nUrte horretako abenduren 17an Chengdutik 250km mendebalderago joan zen. Han tibetar eta birmaniar etniekin topatu zen eta hizkuntza bereziak zituztela ohartu zen. 2000 metro gorako lurretan zegoen herrialde bat bezalako lurralde batean ezarri zuen bere kanpamendua. Lur horrek Mantse printze baten kontrolpean zegoen; bertan bederatzi hilabete eman zituen. Ehiztarien laguntza eskatu zuen lur eremu hurrunenak ezagutzeko eta ondo ordaintzen zuenez, ehiztari ugari etorri zitzaizkion. espezie asko deskribatu eta hartu zituen. Horien artean, zazpi rododentro espezie aurkitu zituen. Baina bere sona panda erraldoiak europan ezagutzera eman zituelako eskuratu zuen. 1869ko martxoaren 11an Hongshanding \u7ea2\u5c71\u9876 exploraten zebilila Li delako gizonak tea hartzera gonbidatu zion. Berak hartz zuriak zeudela esan zion eta Armand liluratuta utzi zuen. Martxoaren 23an ikusi zuen lehen hartza. Dena zuria zen, hankak, begi alboak eta belarriak izan ezik, beltzak zirela. Gaztea zen, baina hilabete bat geroago hartz nagusi bat ikusi zuen eta urteekin kolorea aldatzen ez zutela ikasi zuen. Banbua jaten zuela idatzi zuen eta mendi garaietan ezkutatzen zela. Panden deskribapen zientifiko zehatzak Milne Edwards egin zuen Parisen 1870ean Armanden deskribapenekin. Tibet ekialdeko lurraldetik 676 landare espezie, 145 ugaztun eta 441 hegazti museora bidali zituen. Qhinhai lurraldean, Txinako salamandra erraldoia (\"Andrias davidianus\", lehen \"Sieboldia davidii\") aurkitu zuen. 1,80 metrokoa izan daitekeela esan zuen eta 50 urtez bizi. Shanghaira joan zen gero. Tianjingo portuan, 1870eko ekainaren 24an, hartu zuen Frantziarako bidea.\nQinling eta Jiangxi mendien explorazioa (1872ko urriaren 2tik - 1874ko apirilaren 5era).\nPekinetik atera zen bidai honetan bi laguntzaile gazterekin eta 150 kg material zeramatzatela: guztia mugitzeko, bi karreta erabili zituzten. Bide aldaketa egin zuen bidaiaren lehen partean eta hegoaldera joan ostean, mendebaldera joan zen, Singanfou (gaur egunGo Xi'an), hirira. Momentu hartan musulman gatazkak zeuden Gansu probintzian eta hara joatea ezinezkoa zela ulertu zuen. Hilketa handiak gertatu omen zirela esaten zuten handik zetoztenEk eta Gansun ez sartzeko erabakia hartu zuen.\nXi'An-en zela, handik hegoaldera dauden Qinling (\u79e6\u5cad) mendiak exploratzea erabaki zuen. Mendi hauek hegoaldeko klima subtropikala eta iparraldeko klima epelak banantzen dute. Horregatik, fauna eta landareetan oso aberatzak dira. Gainera mendiok txinako bi bailara garrantzitsuenak banantzen dituzte; Yangtse ibaia (Yangzi Jiang, \u626c\u5b50\u6c5f) dagoen arana eta ibai horia (Huang He, \u9ec3\u6cb3) dagoen arana.\n1872ko azaroan, mendi artean dagoen (Yinjiapo\u6bb7\u5bb6\u5761) herrian zegoela, pantera batek bizilagun baten txakurra jan egin zuen.\n1873ko urtarrilean, mendi hauen mendebaldetik egon zen eta Taibaishan \u592a\u767d\u5c71 (\u00ab mendi zuria \u00bb) mendia ikusi zuen. Mendi hau, mendikate guztiko mendirik altuena da, 3 767 metroko altuerarekin. Handik, Han ibaiko bailarara joan zen. Han ibaia Yangtse ibaira botatzen ditu bere urak eta bera Han ibaitik bera joan zen Hankou hiriraino. Ibaiako ur laster batzutan uretara erori zen eta baita bere kaxa batzuk ere.\nGero, 1873ko maiatzaren 22an hego-ekialderako bideari ekin zion. Nanchang (\u5357\u660c) hiritik pasa zen eta Jiangxi probintzia gurutzatu zuen, F\u01d4zh\u014du (\u629a\u5dde)raino. Hiriko hego-ekialdean zegoen Tsitouko eskolan geratu zen denbora batez. Gaixotu egin zen bertan eta uda osoa ohean pasa behar izan zuen. Irailaren bukaeran, hobeto sentitu zenean, Fujian mendietarantz abiatu egin zen. Tsitoura itzultzeko bidaia 1873ko abenduan hasi zuen.\n1874an Frantzian sartu zen."}
{"id": "144928", "revid": "336", "url": "https://eu.wikipedia.org/wiki?curid=144928", "title": "Robert Mugabe", "text": "Robert Gabriel Mugabe (Kutama, Hego Rhodesia, 1924ko otsailaren 21a - Singapur, 2019ko irailaren 6a) zimbabwear politikari eta militarra izan zen, 37 urtez Zimbabwen agindu zuena. Gutxiengo zurien aginteari amaiera eman zion askapen mugimenduaren buruzagietako bat izan zen. 1980tik 1987ra lehen ministro izan zen, eta 1987tik aurrera, konstituzioaren erreforma baten ondoren, presidente. 2017an dimisioa eman behar izan zuen, Emmerson Mnangagwa presidenteordearen aldekoek estatu kolpea jo ondoren.\nHil berritan askatzaile gisa aurkeztu zuten arren, azken urteetan haren aurkako ahotsak ugariak izan ziren. Zimbabweko Unibertsitateko politika irakasle John Makumberen arabera, haren legatua suntsituta geratu zen azken urteetako indarkeria eta agintean irauteko egindako esku hartzeen ondorioz: \"Bere benetako kolorea erakutsi zuen. Hiltzailea zen. Bere aurkariak hil zituen\".\nBizitza.\nRobert Mugabe 1924an jaio zen Kutaman, Harare hiriburutik gertu; aita zurgina zen eta amak katixima erakusten zien herrixkako haurrei. Irakasle izan zen, eta guztira sei titulu unibertsitario lortu zituen; zuzenbidekoa, esaterako. 36 urterekin eman zion hasiera bere ibilbide politikoari: Zimbabwek Erresuma Batutik independentzia lortzearen aldeko talde batzuetako militante izan zen. 1964an espetxeratu zuten, epaiketarik gabe, orduko gobernuaren aurkako adierazpenak egiteagatik.\nEspetxean zela aukeratu zuten Zimbabweko Afrikako Batasun Nazionala (ZANU) mugimenduko buru. Hamar urteko kartzelaldia amaituta, Mozambikera egin zuen ihes, eta, handik, Rhodesiako Gobernuaren aurkako gerrilla erasoak bultzatu zituen, baina baita elkarrizketa prozesuak ere. Zimbabweko Errepublika independenteari ateak ireki zizkioten Lancaster Houseko akordioen sinatzaileetako bat izan zen. Horiek horrela, herrialdeak 1980an independentzia eskuratu eta hauteskundeak lehen aldiz egin zituztenerako, askatasunaren ikur bilakatua zen Mugabe, eta erraz iritsi zen lehen ministro kargura.\nAgintera heldu zenean, haren gobernuaren helburu nagusia adiskidetzea izan zela esan arren, 1992an Lurra Eskuratzeko Legea onartu zuen, zeinaren bidez lurjabe zurien esku zeuden eremuak desjabetu zituen. Lege berriaren helburua lur horiek herritarren artean banatzea bazen ere, herrialdeko ekonomiak gainbehera egin ahala, oposizioak egotzi zion presidenteari jabetzak haren gertukoen esku utzi izana. Horrez gain, desjabetzeek eragina izan zuten ekonomian eta, herrialde aberatsa izan arren, nazioartera jo behar izan zuten elikagaiak eskuratu ahal izateko; izan ere, lurjabe berriek ez zuten baliabiderik eskuratu berri zituzten eremuak ustiatzeko.\n2008ko hauteskundeak polemika eta odol isurtze handien artean egin ziren: Aldaketa Demokratikoaren Aldeko Mugimendua (MDC) oposizioko alderdiaren aldeko 200 lagunetik gora hil eta milaka torturatu zituzten. Hauteskundeen ondoren, Mugabek esan zuen \"Jainkoak soilik\" apartatu ahal zuela boteretik. Egoerak bultzatuta, bi alderdiek batasun gobernua eratu zuten, eta Mugabek MDCko buru Morgan Tsvangirairekin banatu zuen boterea.\n2017ko azaroan, Emmerson Mnangagwa presidenteordea eta Zimbabweko independentzia gerrako heroia kargugabetu zuen Mugabek. Handik astebetera, armadak haren aurkako estatu kolpea eman zuen. Horren ondoren, agintea utzi behar izan zuen. ZANU-PF alderdiko buruzagitza ere kendu zioten."}
{"id": "144929", "revid": "59723", "url": "https://eu.wikipedia.org/wiki?curid=144929", "title": "Sudeteak", "text": "Sudeteak (, txekieraz eta ) Bohemia eta Silesia eskualdeen arteko mendikatea da. Gailurrik garaiena Sn\u011b\u017eka mendia da (1.602 metro), Txekiar Errepublika eta Poloniaren arteko mugan.\nBaso ustiakuntza, nekazaritza, meatzaritza eta oihalgintza dira ekonomia jarduerak, beirazko eta portzelanazko lanekin batera. Txekiako printzeek XII. eta XIV. mendeetan eskulangileak eta meatzariak ekarri zituzten Alemaniatik eta han kokarazi. Harrezkero, txekiarren eta alemaniarren arteko gatazkak ugari izan dira Bohemiako historian.\n\"Sudeteetako alemaniarrak\" deitu izan dira Bohemiako, Moraviako eta Silesiako alemaniarrak, \"sudete\" deituak. Hitler-ek aginpidea (1933) eskuratuz gero, bertako germaniarrek autonomia lortu zuten eta, Konrad Heinlein buru zutela, 1938an beren lurraldea Alemaniaren mende gera zedin eskatu zuten. Urte hartako irailaren 29an, Munich-en Alemaniak, Italiak, Britainia Handiak eta Frantziak sinaturiko itunek gatazka ekarri zuten eta lurralde hura Alemaniaren mende geratu zen. 1945ean Potsdam-go itunen arabera, lurralde horiek Txekoslovakiari itzuli eta sudeteak handik egotzi zituzten (1938an 3.200.000 ziren eta 160.000 bakarrik 1946an).\nEtimologia.\nIzena \"Sudeti Montes\" latinizaziotik datorkio; eskolastikoen garaian Ptolomeok bere \"Geographia\" lanean erabili zuen \"Soudeta Ore\" terminoaren latinizazioa zen eta Gabreta basoaren iparraldean kokatzen zituen. Etimologia ez da argia eta, batzuen ustez \"su-\" indoeropar aurrizkitik etor daitekeen bitartean eta \"basurde mendia\" esan nahian, bada latinezko \"sudis\" hitzetik eratorria dela dioena ere, \"arantza\" esanahiarekin, inguruaren orografiari aipamen eginez, agian.\n\"Sudeteak\" izendapena Bohemian eta Moravian mendikateen inguruan bizi den aleman-hiztunen biztanleria izendatzeko ere erabiltzen da: Bigarren Mundu Gerra hasi aurretik, bertako biztanleriaren % 30 ziren. Garai hartan, eremu horri, alemanez, \"Sudetenland\" deitzen zitzaion.\nGeografia.\nMendikatea hiru eremutan banatzen da:\nEz du garaiera handirik eta tontor gutxi batzuk iristen dira 1.500 metrora. Garaiena Sn\u011b\u017eka-\u015anie\u017cka (txekieraz/polonieraz) edo Schneekoppe (alemanez) da (1.602 m). 1.200 m-ra iritsi bitartean, basoz estalita dago eta bertan alpetar larreak hazten dira. Glaziar Kuaternarioek higatutako bloketan dago zatituta.\nHiririk garrantzitsuenak hauek dira: Liberec eta Jsblonec nad Nisou Txekiar Errepublikan eta Waldenberg Polonian. Eskualdean burdin, berun, zink eta harrikatz aztarnategiak daude.\nHistoria.\n1919an, aleman hiztunez osatutako biztanleriak Alemaniara elkar zedin eskatu zuen alferrik, Txekoslovakia estatu sortu berriaren zati bilakatu baitzen. Horren ondorioz, herritar batzuek Sudeteetako Alemaniar Alderdia sortu zuten: gerora, alderdiak Hitler eta nazien babes interesatua izan zuen.\nAntzinako Bohemia erresumaren mugetan kokatzen zen eta Moravia ere barne hartzen zuen, Silesia ere Germaniako Erromatar Inperio Santuaren parte izango zelarik. Premysl txekiar dinastia erori zenean, Luxemburgoko etxeak agindu zuen han, Jogaliaek gero eta Habsburgotarren azkenean. XIII. mendez geroztik, alemaniarrak bizi ziren han, Bohemiako erregeek horrela gonbidatuta. Habsburgotarrekin, lurraldea erresumaren barnean geratu zen eta horrela mantendu zen XIX. mendeko nazionalismoak piztu arte, txekiar eta alemaniarren arteko lehenengo ika-mikak ezin isildu.\nLehen Mundu Gerraren eta Austria-Hungariako Inperioa desegitearen ondoren, Txekoslovakia independentea aldarrikatu zen, Bohemiako erreinu zaharra sartuz. Hala ere, Reichstagen Moraviako, Bohemiako eta Silesiako diputatu alemaniarrek atxikimenduari uko egin zioten Woodrow Wilson lehendakari estatubatuarraren Hamalau Puntuak argudiatuz eta aleman hiztunen lurraldeen bat-egitea aldarrikatu zuten, garai hartan Weimarko Errepublikari atxikitzeko ametsetan zebilen Austriako Errepublika berriari. 4 lurraldetan banatu zuten hura:\nAlemaniako beste gutxiengo batzuk Austriako aleman hiztunekin elkartzen ahalegindu ziren Moravian, Brnon, Jihlavan eta Olomoucen, baina ez zuten lortu.\nParisko Bake Biltzarreko batzorde iparramerikarrak gero ahaztu zen gomendio sail bat egin zuen, Txekoslovakiako aleman hiztunek lurraldeen inguruan eskatzen zutena aztertuz. Injustizia hura larritu egin zen 1919ko martxoaren 3an, txekiar armadak alemaniarzaleei tiro egin zienean: garbi geratu zen Txekoslovakiaren aspirazioak arriskutsuak zirela, batez ere, alemaniar hiztun horiek Alemanian eta Austrian zituzten milioikia lagunak kontuan hartuta. Gomendioak baztertu ziren: Txekoslovakiak Sudeteak bere lurraldean sartzea eskatu zuen eta, 1919an, eskari hori Saint-Germaingo Itunean berretsita geratu zen.\nTxekiar eta alemaniar hiztunen arteko ika-mikek 20ko hamarkadan iraun zuten eta 30eko hamarkadan larritu. Krisi ekonomikoak gogor astindu zuen enpresa esportatzaileen mende zegoen Sudeteen ingurua; papera, jostailuak, beira... txekiarren ekoizpenaren % 60 Sudeteetan egiten zen eta % 78 esportatzekoa zen. Geldialdiarekin, langabezia zabaldu egin zen eta biztanleen haserrea ere bai.\n1938ko irailaren 26an, Hitlerrek Txekoslovakiari ultimatuma aurkeztu zion eta Municheko Biltzarra izenekoan haren ikuspuntua nagusitu zen: gauzak horrela, eskualde horretako aleman hiztunei erreferenduma eskaini zien. Alemaniar okupazioa 1938ko urriaren 1an hasi zen: europar potentziek hori saihesteko ez zuten ezer egin. 30.000 bat km\u00b2 kendu zizkion Alemaniak Txekoslovakiari eta txekiar biztanleria lurraldetik bota. 1939ko martxoaren 15ean, okupazioa erabat bete zen eta, Alemania Bohemia txekiar eskualdearen jabe ere egin zen, hots, Bohemia-Moravia protektoratu izeneko txotxongilo estatuaren jabea, Txekoslovakia osoaz jabetu zen.\n1945ean, behin Bigarren Mundu Gerra amaitu eta Alemaniak kapitulatu eta gero, Sudeteetako aleman hiztunak eskualde haietatik kanporatuak izan ziren eta, haien ordez, txekiar eta eslovakiarrez birpopulatu.\nTxekiar legediak nazien aurkako afiliazioa frogatzen zuten aleman hiztunak babesteko aukera azpimarratzen zuen, baina Alemaniaren aurkako gorroto izugarria zegoen eta kasu gehienak ez ziren errespetatu, 244.000 alemaniar besterik ez ziren geratu (horietatik 100.000 bat Mendebaldeko Alemaniara joan ziren). 1945ean atzerriratu zituztenak 500.000 bat izan ziren eta abusu eta bortxakeria ugari jasan beharrean izan ziren. 24.000 bat heriotza izan zen alde egin beharrari lotuta, eta, frogatu ez bazen ere, 62.000 desagertu salatu ziren.\nSudeteetan bizi ziren alemaniarren jabetzaren gehiengoa konfiskatu egin zitzaien gerraren kalte-ordain. 1946an, 2.234.544 pertsona deportatu zituzten Alemaniara, 2/3 amerikarren sektorera eta 1/3 sobietarrenera. Alemanez gain, familia mistoak ere baziren tartean. Lurraldean, txekiarrak jarri ziren bizitzen eta baita beste gutxiengo batzuk ere: eslovakiarrak, Voliniako txekiarrak, ijitoak eta hungariarrak (azken horiek behartu egin zituzten, baina, geroago, haien jaioterrietara alde egin zuten). Biztanleriarik gabeko guneak ere geratu ziren eta hantxe geratu zen alemaniar gutxiengoa. 2001ean, alemaniar etniako 40.000 pertsona besterik ez zen zentsatu Txekiar Errepublikan.\nGaur egun, Sudeteak txekiar lurraldean sartuta daude eta Alemaniak ere aitortzen du hori. Hala ere, 1945az geroztik, Sudeteetako biztanle izan ziren haien oinordekoek ez diote kalte-ordainak erreklamatzeari utzi, lurralde haietatik bidali zituztelako."}
{"id": "144930", "revid": "7162", "url": "https://eu.wikipedia.org/wiki?curid=144930", "title": "Sudetes", "text": ""}
{"id": "144931", "revid": "7162", "url": "https://eu.wikipedia.org/wiki?curid=144931", "title": "Sudeten", "text": ""}
{"id": "144932", "revid": "7162", "url": "https://eu.wikipedia.org/wiki?curid=144932", "title": "Sudety", "text": ""}
{"id": "144933", "revid": "119347", "url": "https://eu.wikipedia.org/wiki?curid=144933", "title": "Jaroslav Ha\u0161ek", "text": "Jaroslav Ha\u0161ek (1883ko Apirilaren 30a, Praga - 1923ko urtarrilaren 3a, Lipnice nad S\u00e1zavou) txekiar idazle eta kazetaria izan zen.\nGehienbat 1920 eta 1923 bitartean atalka argitaratutako \"\u0160vejk gudari zintzoa\" idazlanarengatik ospetsua da, Lehen Mundu Gerran girotutako satira antimilitarista. Idazlan hori txekieraz idatziriko narrazioen artean maisu lantzat jo ohi da.\nBiografia.\nNortasun bitxiko pertsona izan zen. Hainbat lanbidetan aritu zen; tarteka kaleko bizitzari emana bizi izan zen, eta taberna-zuloetako giroan pasa bide zuen ordu asko.\n1916an, Lehen Mundu Gerran desertatu egin zuen errusiarretara pasatzeko, eta Austriaren aurka borrokatzeko. 1918an, Armada Gorrian sartu zen.\nUmorezko kontakizun askoren egilea izan zen; berak asmaturiko Xveik pertsonaia guztiz ezaguna da. 1920an, Pragara itzulirik, hasi zen \"Xveik soldadu onaren menturak\" (Karlos Cidek euskaratua) idazten, eta hiltzean eleberria amaitu gabe utzi zuen. Antiheroi horren gerrako gorabehera tragikomikoak kontatzen ditu Hasekek ironiaren, burlaren eta parodiaren bidez. Zinemara eta antzerkira eramanak izan dira behin baino gehiagotan Xveik-en balentriak. Moldaketa horien artean azpimarratzekoa da Bertolt Brechtek egin zuena."}
{"id": "144934", "revid": "512", "url": "https://eu.wikipedia.org/wiki?curid=144934", "title": "El gran Carlemany", "text": " (katalanezko izen horren euskaratzea: \"Karlomagno handia\") Andorrako ereserki nazionala da. Hitzen egilea Urgell udalerriko apezpikua eta Andorrako Joan Benlloch printze-ordea izan zen; aldiz, musikaren konposatzailea jaiotzez Sant Juli\u00e0 de L\u00f2ria udalerriko mosen Enric Marfany izan zen.\nEreserkia lehenbiziko aldiz Andorrako Meritxelleko Andre Maria santutegi nazionalean jo zen, bertako jai eguna ospatzeko abagunean, herrialdeko jai nazionala baita. Parada berezi hartarako, santutegia sagaratua izan zen."}
{"id": "144944", "revid": "119347", "url": "https://eu.wikipedia.org/wiki?curid=144944", "title": "Xveik soldadu onaren menturak Mundu Gerran", "text": "Xveik soldadu onaren menturak Mundu Gerran (txekierazko jatorrizko izenburua: \"Osudy dobr\u00e9ho voj\u00e1ka \u0160vejka za sv\u011btov\u00e9 v\u00e1lky\") 1921 eta 1922 urteen artean atalka argitaratutako Jaroslav Ha\u0161ek txekiar idazlearen umorezko eleberria da. Bi liburukiak ditu: \"erretagoardian\" eta \"frontean\" izenekoak.\nXveik gudaria Pragako bere-berezko pertsonaia da, bere azerikeria eta azkarkeriekin bizitzan ahal duen moduan aurrera doa, halere, Lehen Mundu Gerran Austriar-Hungariar Inperioaren aldeko errekluta gisa azpijoko eta amarruen bidez borrokan parte hartzea saihestea lortzen du. Eleberri hau txekierazko mundu mailako idazlan ezagunena bezala jo ohi da. Praga hirian zegoela denbora \"U Kalicha\" taberna edo jatetxean igaro ohi zuen (hiri horretan gaur egun oraindik badagoen taberna)."}
{"id": "144946", "revid": "3591", "url": "https://eu.wikipedia.org/wiki?curid=144946", "title": "Betabere", "text": ""}
{"id": "144948", "revid": "336", "url": "https://eu.wikipedia.org/wiki?curid=144948", "title": "\u00c9ric Cantona", "text": "\u00c9ric Daniel Pierre Cantona (Marseilla, 1966ko maiatzaren 24a-) futbolari frantziar erretiratua da.\nManchester United taldean jokatu zuen bere ibilbideko zatirik handiena eta arrakastatsuena, lau Premier League tituluak irabaziz bost urteetan.\nFrantziako futbol selekzio nazionalarekin, bestela, 45 partida ofizialetan aritu zen (1987-1995), 20 gol lortuz."}
{"id": "144951", "revid": "98220", "url": "https://eu.wikipedia.org/wiki?curid=144951", "title": "Niamh N\u00ed Charra", "text": "Niamh N\u00ed Charra (Killarney, Irlanda, 1974an) biolinista eta kontzertina-jole irlandarra da. Eskarmentu handiko musikaria da, Carlos N\u00fa\u00f1ezen taldeko kidea izateaz gain, bakarkako ibilbideari ere ekin dio.\n2009an eta 2010ean, euskal eta irlandar musikaren arteko fusioa landu zuen Ibon Koteron euskal albokariarekin eta Gavin Ralston gitarrajole irlandarrarekin, \"The Basque Irish Connection\" lemapean."}
{"id": "144952", "revid": "1676014", "url": "https://eu.wikipedia.org/wiki?curid=144952", "title": "Niamh Ni Charra", "text": ""}
{"id": "144953", "revid": "59723", "url": "https://eu.wikipedia.org/wiki?curid=144953", "title": "Hornillos jauregia", "text": "Hornillos edo Las Fraguas jauregia, Espainiako Kantabria autonomia erkidegoko Las Fraguas herrian dagoen jauregi bat da, Arenas de Igu\u00f1a udalerrian. Egiatan, 60 hektareako orube bakar batean \u2014Kantabriako handiena da\u2014 dauden bi jauregi dira. Hektarea guztietatik, 30ek lorategi eta basoak osatzen dute, hasiera batean familia berarenak zirenak.\nJauregiaren inguruan, lursail eta basoaren barnean, hiru solairuko almena motako zaintza-dorre bat dago. Handik hurbil, San Jorge eliza eta Erdi Aroko itxurako eraikin txiki bat dago. Lorategi guztiak birdiseinatuak izan dira etxetzarra birgaitzearen ondorioz; edonola ere, ehunka urtetako zuhaitzak errespetatu egin dira.\nLehen jauregia.\nJauregia Rafaela Ortiz Mio\u00f1ok, Cillerueloko dukesak, aginduta eraiki zen, XVIII. mende amaieran. 1840 urtean zabaldu zen. XX. mendean hutsik izan zen bigarren jauregiaren eraikuntza zela eta, eta ez zen berreskuratu \u00c1lvaro Fern\u00e1ndez Villaverde Silvak, San Carloseko dukea bera, birgaitze garaikidea sustatu zuen arte. Duke hura higiezinaren jabea zen eta leinuaren ondoregoetakoa zen; beronek Luis Castillo arkitektoari eta Luis Gonz\u00e1lez Camino paisajistari eman zien lanaren ardura.\nGaur egun, 450 metro koadroko lokala du eta hainbat ekitalditarako alokatzen da.\nBigarren jauregia.\nBigarren jauregia erdi aroko nekazal-estilo ingelesekoa da, Mariano Fern\u00e1ndez Henestrosa, Santo Mauroko dukearentzat eraikia. Ralph Selden Wornam arkitekto ingelesak burutu zuen lana 1897 eta 1904 urteen artean. Haren diseinuak Magdalena jauregian eragina izan zuen gerora. Estilo bera, Kantabrian zehar hedatu zen 1920 urtean.\nJauregian bertan, XVII. mendeko bi eskultura aurkitzen dira, Gabriel de Pinedok egindakoak eta Juan Bautista eta Fernando Acevedo anaiak irudikatzen dituztenak. XX. mende hasieran Acebedotarren jauregitik eramanak zituzten bertara. Alfontso XIII.a Espainiakoaren egoitza izan zen (urterao udan bisitatzen zuen), Magdalena jauregia eraiki zen arte.\nXehetasun batzuk.\nHesiaz inguratutako eremu baten goialdean dago, urmael artifizial baten parean. Hainbat gorputzez osatzen da eta aldapa handiko teilatuak dituzte, dorre batez hornituak."}
{"id": "144956", "revid": "336", "url": "https://eu.wikipedia.org/wiki?curid=144956", "title": "Jeffrey Sarpong", "text": "Jeffrey Nana Darko Sarpong (Amsterdam, 1988ko abuztuaren 3a-) futbolari herbeheretarra da. Real Sociedad klube gipuzkoarran jokatzen du, erdilari gisa.\nIbilbidea.\nAjaxeko jokalaria izan da 2006tik 2010eraino. 2010ean N.E.C.era joan zuen mailegu moduan eta denboraldiaren amaieran, Real Sociedaden jokalaria bilakatu zen."}
{"id": "144957", "revid": "512", "url": "https://eu.wikipedia.org/wiki?curid=144957", "title": "Txilderiko I.a", "text": "Txilderiko I.a (440 - 481, Tournai) 457 eta 481 urteen artean saliar frankoen errege izan zen. Klovis I.aren aita ere izan zen bere emaztea aldiz Basina Turingiakoa izan zen. Errege gisa 457 edo 458 urtean bere aita zen Meroveo oinordetu zuen. Guda gizon frankoekin batera hiriburua Tournai hirian kokatu zuen.\nIzaera ausart eta kementsukoa zen, baina baita gonazalea ere, horregatik frantziar jaunak euren emazteekin izaten zituen amodio abentura eta maitakerien ondorioz sumindu, denen artean elkar hartu eta Txilderiko erregetzatik bota zuten. Honenbestez, Txilderikok Alemania ihes egin zuen. Han bere aurreko akatsak errepikatu zituen: bere babeslea zen Basino erregearen emaztea, Basina Turingiakoa limurtu eta bereganatu egin zuen.\nAzkenik, gudu bat irabazi ondoren Txilderikok bere gonazaletasunaren ondorioz galdu zuen erregetza berreskuratu zuen. Basina erreginak Turingia eta bere senarra utzi eta Txilderikorekin ospa egin zuen, jende zintzoaren harridurarako, hauek Basinok zituen ezkontza eskubideak eta bortxa ezinezko adiskidetasun legeak aldarrikatzen baitzituzten. Modu honetara, Txilderiko eta Basinaren \"legez kanpoko\" ezkontza berri honetatik Klodoveo I.a handia jaio zen.\nTxilderikoren erregetzaren amaiera loriaz beteriko garaipenez betea egon zen. Orleans hiritik hurbil herulien errege zen Odoakro garaitu zuen (Odoakrok 476an Mendebaldeko Erromatar Inperioa konkistatua zuen), Angers bereganatu eta lapurreten eraginpean uzten du. Txilderikok bere eskuz enperadorearen gudarosteen burua zen Paul kondea erailko du. Odoakrorekin bake ituna sinatuko eta saxoiekin elkartu eta Italia inbaditu berri zuten alamanen aurka ekingo dio.\nPrintze ahaztezin honen azken balentria Alemaniaren konkista izango da. Handik gutxira zendu zen, bere erregealdiaren hogeita laugarren urteurrenean, eta Tournai udalerrian hilobiratu zuten. Bere hilobia 1653an topatu zuten."}
{"id": "144958", "revid": "58701", "url": "https://eu.wikipedia.org/wiki?curid=144958", "title": "Jan Neruda", "text": "Jan Neruda (Mal\u00e1 Strana, Praga, 1834ko uztailaren 9a - \"ib.\", 1891ko abuztuaren 22a) txekiar kazetaria, idazlea eta olerkaria izan zen. Praga hiriko Mal\u00e1 Strana auzoan jaio zen. Txekiar Errealismoko ordezkari nagusienetakoa izan zen, eta baita \"Maiatzako eskola\" mugimenduko kide ere.\nFamilia behartsu batean jaio zen. Unibertsitateko ikasketak egin zituen eta maisu gisa lan egin zuen. 1862an \"Narodni listy\"-n, Pragan garai hartan zegoen egunkaririk garrantzitsuenean, hasi zen lanean, antzerki eta literatur kritikak idazten. Bere olerki liburuetan barrukotasun lirikoa eta abertzaletasun sutsua adierazi zituen; ipuin liburuetan langileen bizimodua deskribatu zuen eta gogor kritikatu zuen burgesia.\nBere abizenak (Neruda) 1971ko Literaturako Nobel Saria irabazi zuen Ricardo Neftal\u00ed Reyes Basoalto txiletar idazleari \"Pablo Neruda\" ezizena erabiltzea iradoki ziola esan izan da, nahiz eta txiletarrak azentuazioa aldatu zuen. Plabo Nerudak ez zuen sekula adierazpen hori ezeztatu, eta inoiz bere babesa ere erakutsi izan zion. Hala ere, literatur komunitatean desadostasunak egon izan dira gai honen inguruan.\n1891n lurperatu zuten Vy\u0161ehradeko hilerrian, txekiar kulturako pertsona ospetsu ugari lurperatuak izan diren leku berean.\nLan nagusiak.\nEuskaratuak.\nMala Stranako ipuinak (\"Pov\u00eddky malostransk\u00e9\"). eLiburutegia , Euskadiko Liburutegi Digitala, 2016. Itzultzailea: Fernando Rey"}
{"id": "144960", "revid": "56334", "url": "https://eu.wikipedia.org/wiki?curid=144960", "title": "Seamus Heaney", "text": "Seamus Heaney (Castledawson, Ipar Irlanda, 1939ko apirilaren 13 - Dublin, 2013ko abuztuaren 30a) irlandar idazlea izan zen, poesia eta saiakera landu zituena. Literaturako Nobel Sariduna izan zen.\nLiteratura-ibilbidea.\n1957an Belfast hirira joan zen, eta Queen\u2019s unibertsitatean ingeles literatura ikasi zuen. Urte batzuk geroago, berriz ere Befastera bueltatu zen, eta 1966 eta 1972 bitartean irakasle gisa jardun zuen. Horren ondoren, literatura izan zuen lanbide bakar. Heaney irlandar katolikoa zen, eta Ulster eskualdeko katoliko eta protestanteen arteko gatazkak asko eragin zion.\n1962an bere lehenengo poemak argitaratu zituen, aldizkarietan, \"Incertus\" ezizenaz. Belfasteko literatura giroa ezagutu zuen, eta poeta gazteen elkarte bat sortzen lagundu zuen. Garai hartako poesiek Ipar Irlandako herri giroko bere esperientzia pertsonalak biltzen dituzte. Horrelakoak idazteagatik abertzale irlandartzat zeukatela ohartu zenean, Ulsterretik alde egin zuen eta Irlandako Errepublikara joan zen bizitzera familiarekin 1972an, Dublinera hain zuzen.\nHandik aurrera bere poesia gai unibertsaletara zabaldu zen, eta sinbolismorantz egin zuen, gauza misteriotsu eta anbiguoekiko zeukan lilura agerian jarriz. Heaneyren obretako batzuk pisu handikoak dira poesia unibertsalean: \"North\" (1975, \"Iparra\") da haren lanik hoberena, Ulsterri buruzko inpresio sorta bat.\nDublingo Carysfort College ikastetxean 1975 eta 1980 bitartean irakasle gisa aritu zen.\n1984an Estatu Batuetako Massachusetts estatuko Harvard unibertsitatean katedra bat bereganatu zuen. Gainera, 1989 eta 1994 artean Ingalaterrako Oxfordeko unibertsitatean olerkigintzako katedratikoa izan zen. 1990ean antzerki lan bat idatzi zuen, \"The Cure at Troy: A Version of Sophocles Philoctetes\", antzinako antzerki lanaren bertsio modernoa, oso harrera ona izan zuena.\n1995an Literaturako Nobel Saria irabazi zuen.\n1996an Bartzelonan Hizkuntza Eskubideen Deklarazio Unibertsala babestu zuten pertsona ospetsuetako bat izan zen.[1]"}
{"id": "144964", "revid": "10891", "url": "https://eu.wikipedia.org/wiki?curid=144964", "title": "2010eko Munduko Saskibaloi Txapelketa", "text": "XVI. Munduko Saskibaloi Txapelketa 2010eko abuztuaren 28tik irailaren 12ra jokatu zuten Turkian. Bertan, 24 selekzio nazionalek hartu zuten parte.\nSailkatuak.\nTurkiako eta Ameriketako Estatu Batuetako saskibaloi selekzio nazionalak automatikoki sailkatu ziren. Lehenengoa, txapelketa antolatzen duen herrialdea izateagatik, eta bestea 2008ko Udako Olinpiar Jokoetako txapelduna izateagatik. Gainontzeko 22 taldeak, txapelketa kontinentalen bidez, gonbidapen bidez edo FIBAren \"wild card\" bidez sailkatu ziren.\nTxapelketarako sailkatuak:\nEpaileak.\nHauek dira 40 epaileak:"}
{"id": "144966", "revid": "1545", "url": "https://eu.wikipedia.org/wiki?curid=144966", "title": "Silo", "text": "Siloa belar ebakia, garaua, garia eta bestelako ale, hazi eta bazkak lehor gordetzeko egitura da. Eraikin bertikal eta zilindrikoa izan ohi da. Halaber, lurpeko tokia izan daiteke, eta, horrexegatik, hedaduraz, lurpeko ezein toki sakon eta ilunari silo ere esaten zaio. Nekazaritzan erabili izan dira gehien bat, baina gaur egun misilak gordetzeko ere erabiltzen dira.\nNekazaritzan erabilitako silo motak.\nBiltzen duten produktuaren arabera silo ezberdinak ditugu:\nDorre-siloak.\n4-30 metro bitarteko diametroko eta 10-84 metro altuerako zutikako egitura zilindrikoak.\nBunker-siloak.\nTraktoreek eta beste zama makina batzuek betetzen duten hormigoizko aska-silo borobila.\nPoltsa-siloak.\n2 - 2\u00bd m. diametroko tamainako plastikozko poltsak. Bildu nahi den produktu kantitatearen arabera luzeagoak izango dira. Horretarako sortutako makina batez trinkotzen da eta bi muturrak ixten dira.\nMisil-siloak.\nMisilak gordetzeko lurrazpiko siloak. Eraso nuklear bat jasan ahal izateko blindatzen dira."}
{"id": "144968", "revid": "336", "url": "https://eu.wikipedia.org/wiki?curid=144968", "title": "Robert Browning", "text": "Robert Browning (Camberwell, Surrey, Ingalaterra, 1812ko maiatzaren 7a - Venezia, Italia, 1889ko abenduaren 12a) poeta ingelesa.\nObra.\nLehen lanean Shelleyren eragina nabarmentzen bazaio ere, laster iraganeko pertsonaiak hartu zituen gaitzat: \"Paracelsus\" (1835), \"Sordello\" (1840).\nBrowning-en antzezlanek ez zuten arrakasta handirik lortu: \"Strafford\" (1837), \"King Victor and King Charles\" (1842), \"Luria\" (1846).\nAlabaina, \"Bells and Pomegranates\" (1841-1846) izenpeko liburu-sailak irakurleen ezagutza bildu zuen.\nHaren obra nagusia \"The Ring and the Book \"(1869) da; 20.000 bertsoko poema honetan, 1698an Erroman benetan gertaturiko hilketa batez hitz egiten dute gertakariarekin zerikusia duten hainbat lagunek.\nHandik aurrera, Tennysonekin batera, bere garaiko poetarik ospetsuenetarikoa izan zen.\nAzken lanetako zenbait: \"Dramatic Idylls\" \"(Amorio dramatikoak) \"(1879), \"Asolando\" (1879)."}
{"id": "144969", "revid": "1310", "url": "https://eu.wikipedia.org/wiki?curid=144969", "title": "Robert browning", "text": ""}
{"id": "144971", "revid": "58701", "url": "https://eu.wikipedia.org/wiki?curid=144971", "title": "Aguascalientes (Mexiko)", "text": "Aguascalientes Mexikoko izen bereko estuaren hiriburua da. 2005ean 663.671 biztanle zituen."}
{"id": "144973", "revid": "3591", "url": "https://eu.wikipedia.org/wiki?curid=144973", "title": "Esaera zahar", "text": ""}
{"id": "144974", "revid": "1545", "url": "https://eu.wikipedia.org/wiki?curid=144974", "title": "Belfasteko Queen's unibertsitatea", "text": "Belfasteko Queen's unibertsitatea (; ; ) Ipar Irlandako Belfast hirian dagoen unibertsitatea da. Bere izendapen ofiziala \"Queen's University of Belfast\" da, halere sarritan bertako hiritarrek \"Queen's\" bezala ezagutzen dute. Bere laburdura QUB hizkiez da. Unibertsitatea 1845 antolatu eta 1849an \"Queen's College, Belfast\" izenez ireki zen, halere bere jatorria 1810an eratu zen \"Royal Belfast Academical Institution\" erakundean datza."}
{"id": "144978", "revid": "7162", "url": "https://eu.wikipedia.org/wiki?curid=144978", "title": "Queen's University Belfast", "text": ""}
{"id": "144980", "revid": "336", "url": "https://eu.wikipedia.org/wiki?curid=144980", "title": "Meroveo", "text": "Meroveo ( - 457) frankoen erregea izan zen, Merovingiar leinuaren aitzindaria ere bai, berak izena eman baitzion. Bere erregealdia 448 urtetik 457 urtera luzatu zen.\nKondaira baten arabera bere aita zen Klodion \"Kalpartsua\" eta itsas munstro baten elkartzetik jaio omen zen, hortaz Frantziako tronuaren oinordekotzaren jatorria beti ere itsasoan legoke.\nFrantziako hirugarren erregea izan zen, printze honen jaiotza arazo bat da. Batzuek diotenez, Klodionen semea zen. Beste batzuen ustez soilik bere familiakoa zen. Dena dela, izen hau zeraman printze batek frankoen errege izan zela ziurtatuta dago, baita Klodionen seme batekin erregetzarako lehia izan zuela. Historialari gehienez ustez Meroveo Katalauniako guduan (Ch\u00e2lon-en-Champagne) erromatarren alde borrokatu zen, bertan Flavio Aezio erromatarrak Atila hunoa garaitu zuen.\nPrintze hau hamar urtez erregetzan egon ondoren hil zen. Historiak ez du zenbat seme-alaba izan zituen edota erreginaren izenik aipatzen, azken hau bere ondorengoa izan zen Txilderiko I.aren ama litzateke."}
{"id": "144982", "revid": "336", "url": "https://eu.wikipedia.org/wiki?curid=144982", "title": "Polimerasaren kate-erreakzioa", "text": "Polimerasaren kate-erreakzioa, PCR ere deitua (ingelesatik: \"polymerase chain reaction\") biologia molekularrean erabilitako teknika bat da, DNAren zati batetik abiatuta DNA horren milioika kopia egiten dituena. Hasierako DNA kopurua oso txikia izan arren (molekula bakarra, esaterako), PCRaren bitartez molekulen kopurua izugarri ugaritzen da, gene jakinen baten kopia asko lortuz, klonatzeko edo sekuentziatzeko.\nTeknika Kary Mullis estatubatuarrak asmatu zuen 1983an. Aurkikuntza honegatik Kimikako Nobel Saria eman zioten 1993an.\nErabilera.\nPCRak DNA ugaritzen du. DNA identifikatzeko molekula horren kopuru handiak behar direnez, PCRari esker askoz errazagoa da gaixotasunak eragiten dituzten birus edo bakterioak identifikatzea. Ohikoa da ospitaletako laborategietan, adibidez, GIBaren bilaketa edo SARS-CoV-2rena (lagin klinikoetan) PCRren bidez.\nTresna honen beste aplikazio batzuk aipa daitezke:\nOinarriak.\nPCRan DNA polimerasa entzima erabiltzen da, ADNaren erreplikazioan parte hartzen duen entzima, hain zuzen ere. Entzima honek DNA molekulak kopiatzen ditu.\nZiklo termiko desberdinak erabiltzen ditu tresna honek: tenperatura altuko eta baxuko zikloak, alegia. Tenperatura altuko zikloak DNA desnaturalizatzen du, hots, erreplikazio fase bakoitzean sortu diren bi harizpiak banantzen ditu; gero, tenperatura baxuko zikloetan polimerasek harizpi horiek bikoizten dituzte berriz.\nHasiera batean \"Escherichia Coli\" bakterioaren DNA polimerasa erabiltzen zen DNA erreplikatzeko, baina arazoak gertatzen ziren: tenperatura altuko zikloetan bakterioaren polimerasa ere desnaturalizatu egiten zen, eta ziklo bakoitzean gehitu behar zen. Hori ekiditeko DNA polimerasa termoegonkorra erabiltzen hasi zen: \"Thermus aquaticus\" bakterio termofilotik lortutakoa, ziklo ugari desnaturalizatu gabe jasaten dituena.\nPCRaren faseak.\nPCRa oso teknika eraginkorra da, ordu gutxi batzuetan gene baten edo DNAren puska baten milioika kopia egiten baititu. Teknika honek etengabeko zikloetan burutzen da, eta ziklo bakoitzean produktuaren kopurua bikoiztu egiten da.\nZiklo batek hiru etapa edo fase ditu, fase bakoitzean tenperatura bat erabiltzen delarik. Termoziklagailu izeneko tresna batean burutzen da: bertan sartzen dira DNA duten saio hodi txikiak, eta gailu horrek fase bakoitzak behar duen tenperatura sortzen du.\nZikloaren hiru etapak honako hauek dira:\nKontuan hartu behar da abiarazle batekin sortzen den harizpi berriak beste abiarazle baten molde gisa jokatuko duela hurrengo zikloan.\nLehenengo zikloa bukatutakoan hasierako DNA zatiaren 2 kopia izango dira. Bigarren zikloa bukatutakoan 4 kopia izanen dira, eta 3. zikloaren bukaeran 8. Hots, ziklo bakoitzean DNAren kopiak bikoiztu egiten dira.\nPCRa bukatutakoan, sortutako DNA-kopiak elektroforesiaren bitartez analizatzen dira, eta patroi batzuekin konparatu. Adibidez, birus edo bakterioen identifikazioan mikrobio horien gene zehatzak bilatzen dira. PCRaren bitartez gene horiek ugaritzen dira, eta elektroforesiaren bidez antzeman, patroiekin konparatuz."}
{"id": "144983", "revid": "646", "url": "https://eu.wikipedia.org/wiki?curid=144983", "title": "PCR", "text": ""}
{"id": "144987", "revid": "51252", "url": "https://eu.wikipedia.org/wiki?curid=144987", "title": "Braunau am Inn", "text": "Braunau am Inn Austriako Austria Garaia eskualdeko muga hiria da (Alemaniaren mugan dago). Salzburgotik 60 kilometro iparralderantz dago eta 16.362 biztanle ditu. 1889ko apirilaren 20an Adolf Hitler hiri horretan jaio zen.\n1989an Gerhard Skiba alkateak diktadorearen jaiotetxean gerra eta faxismoaren aurkako monumentu bat altxarazi zuen. Historia garaikidearen elkarteak 1992 urtetik aurrera \"Braunauar Historia Garaikidearen-Egunak\" (\"Braunauer Zeitgeschichte-Tage\") ospakizuna antolatzen du, eta 1998tik aurrera, \"Memoriaren Austriar Zerbitzuak\" (alemanez: \"\u00d6sterreichischer Gedenkdienst\") Braunauen bilerak ere ospatzen ditu.\n2000an bertako \"Braunauer Rundschau\" egunkariak \"Braunau setzt ein Zeichen\" (\"Braunauek seinale bat ematen du\") sinadura bilketa egin zuen.\nHitlerren jaiotetxea izan zena egun arazo mentalak dituzten umeentzako errehabilitazio-etxea da. Haren aurrealdean dagoen harria Mauthausen Kontzentrazio-esparrutik \u2014handik gertu dago\u2014 ekarritakoa da, nazismoa eta Hitlerren gidaritzapean eginiriko ekintzen aurkako protesta gisa."}
{"id": "144991", "revid": "336", "url": "https://eu.wikipedia.org/wiki?curid=144991", "title": "Asier Illarramendi", "text": "Asier Illarramendi Andonegi (Mutriku, 1990ko martxoaren 8a) futbolari gipuzkoarra da. 2015etik Errealean jokatzen du erdilari postuan.\n2019an lesionatu aurretik internazionala zen Euskal Herriko selekzioarekin eta Espainiako selekzio nazionalarekin."}
{"id": "144993", "revid": "336", "url": "https://eu.wikipedia.org/wiki?curid=144993", "title": "Lee Chun-Soo", "text": "Lee Chun-Soo (Hangul, \uc774\ucc9c\uc218, Incheon 1981eko uztailaren 9a-) futbol jokalari korear bat da. Egun Omiya Ardijan jokatzen du, Japoniako ligan.\nIbilbidea.\nUlsan Hyundai Horang-i klube korearran hasi zen profesionalki. Klub honetan zegoela koreako selekzioarako hautatu zuten, 2002ko munduko txapelketan parte hartzeko. Munduko txapelketa ondoren Real Sociedad klube gipuzkoarrak sinatu zuen Lee. 13 partidu baino ez jokatu zituen lehenengo urtean eta bigarrenean CD Numanciara joan zen mailegu moduan. Azkenik Koreara itzuli zen, Ulsan Hyundai Horang-iera. Hemen bi urtez egon zen 2007an Europara itzuli arte. Feyenoorden ere porrot egin zuen eta hainbat mailegu ondoren Saudi Arabiara joan zen.\n2010eko udan Omiya Ardijaren jokalaria bilakatu zen.\nLeek 150 partidu inguru baino ez ditu jokatu bere 19 urteko ibilbidean zehar. Errealtzaleen artean Lee sinatzea akats handia izan zela onartzen da gaur egun."}
{"id": "144995", "revid": "105290", "url": "https://eu.wikipedia.org/wiki?curid=144995", "title": "Pragako Hiri Berria", "text": "Pragako Hiri Berria (txekieraz \"Nov\u00e9 M\u011bsto\") Txekiar Errepublikako hiriburua den Praga hiriko auzoa da. Hiri honetako alde zaharra osatzen duten auzoetatik handi eta berriena da. XIV. mendean eraikitzen hasi zen."}
{"id": "144996", "revid": "512", "url": "https://eu.wikipedia.org/wiki?curid=144996", "title": "Teoria kritiko", "text": "Teoria kritikoa Frankfurteko eskolako pentsalariek 1960ko hamarkadan garatu zuten pentsamenduen multzoa da, marxismoan oinarrituta gizarte kapitalistaren kritika zabala egiten duena, arlo zenbaitetako ekarpenak bilduz (soziologia, psikoanalisia, artea, ...) garai hartan marxismo ortodoxoa definitzen zuten alderdi komunistetatik ofizialetatik aldenduz. Izan ere, Teoria kritikoa marxismoa eguneratzea eta interpretatzea bere estiloaren arabera proposatu zuen. Horregatik, Teoria Kritikoarentzat jakintza ez da errealitatean dauden datu objektiboen erreprodukzio kontzeptuala, baizik eta benetako formakuntza eta eraketa.\nFrankfurteko Eskolak bi etapa nagusi izan zituen. Lehenengo etapan Max Horkheime, Theodor W. Adorno eta Herbert Marcuse nabarmentzen dira. Bigarren etapan, J\u00fcrgen Habermas, Karl-Otto Apel, Oskar Negt, Alfred Schmidt eta Albrecht Wellmer egon ziren.\nTeoria hau pentsamendu pentsakorra eta kritikoa bultzatzen du eta indar eraldatzailea izan nahi du.\nTeoria Kritikoa eta Ikuskera Epistemologikoak.\nTeoria Kritikoa gizarte ordenaren eraldatzailea da, gizarasuna bilatzen duena arrazoiaren kontzeptu hegeliarrean oinarritzen da. Beraz, arrazoia eta ulermenaren arteko banaketa egiten du, arrazoiarekin pentsatu egiten dugu, ulermenarekin ezagutzen dugu. Ezagutzeko modu oro interesatuta da, beraz soilik ezagutzen dugu jakin-minak eraginda . Teoria Kritikoak, alde batetik, jendartearen egoera historiko-kulturala ulertzea eta bestetik, giza borroken eta kontraesanen arteko indar eraldatzailea izan nahi du.\nJ\u00fcrgen Habermas giza-ezagutzari buruz hausnarketa sakona egin duen pentsalaria da. Habermasek edozein praktiketan agertzen dela interes bat azaltzen du, hiru interes planteatu egiten ditu: interes teknikoa, praktikoa eta emantzipaziozkoa edo kritikoa.\nInteres teknikoa.\nInteres hau zentzu tekniko-teorikoa erabiltzen du azaltzeko eta ulertzeko, errealitatea aurresateko eta ulertzeko balio du. Interes tekniko honetan zientzia enpiriko-analitikoak garatzen dira; hauek ekintza arrazional-instrumentala edo helburu (lana) baten menpe dagoen ekintza bat suposatzen dute testuinguru sozial baten. Honetan errealitatea ulertzen da menderatu edo manipulatu daitekeen gauza bat bezala, gure helburuak edo betebeharrak lortzeko bitarteko bezala.\nInteres praktikoa.\nInteres praktikoa praxis pertsonal eta soziala kokatzea eta orientatzea bilatzen du testuinguru historiko baten barruan. Interes hau giza testuinguru sozial baten ekintza komunikatibo bat suposatzen du. Interes honen barruan zientza historiko-hermeneutikoak garatzen dira eta bi esparrutan banatzen da, alde batetik, historia ardatz bezala ulertzen da, historia gizonaren ekintza bezala giza espeziaren autoeraketa prozesuan. Beste alde batetik, historia ulertzen dute gune hermeneutiko-interpretatzaile gisa.\nZientzia enpirikoetan den hipotesien kontrol sistematikoa zientzia mota honetan atzera uzten da eta interpretazioak ordezten du.\nEmantzipaziozko edo askapenaren interesa.\nEmantzipazioa sumisioaran aurrean askapena bezala ulertzen da eta autonomiaren erreinua (autonomia ilustrazioaren ustez) berrezartzea bilatzen du. Emantzipaziozko interesa lotzen gaituzten loturak ikusaratzea eta hauetatik askatzeko dauden tresnetaz baliatzea bilatzen du. Esparru honetan zientzia kritiko-sozialak garatzen dira. Zientza hauek berreraikitzea bilatzen dute lana eta elkarrekintza prozesu sozial itxiak kritikoki analizatuz. Zientzia hauek auto-hausnarketa dute oinarri."}
{"id": "145000", "revid": "201", "url": "https://eu.wikipedia.org/wiki?curid=145000", "title": "Star\u00e9 M\u011bsto", "text": ""}
{"id": "145003", "revid": "1310", "url": "https://eu.wikipedia.org/wiki?curid=145003", "title": "Botere Judiziala", "text": ""}
{"id": "145004", "revid": "448", "url": "https://eu.wikipedia.org/wiki?curid=145004", "title": "Makiavelo", "text": ""}
{"id": "145005", "revid": "1310", "url": "https://eu.wikipedia.org/wiki?curid=145005", "title": "Hari-instrumentu", "text": ""}
{"id": "145006", "revid": "12654", "url": "https://eu.wikipedia.org/wiki?curid=145006", "title": "Erithacus rubecula", "text": ""}
{"id": "145007", "revid": "12654", "url": "https://eu.wikipedia.org/wiki?curid=145007", "title": "Saarij\u00e4rvi", "text": ""}
{"id": "145008", "revid": "336", "url": "https://eu.wikipedia.org/wiki?curid=145008", "title": "Pyh\u00e4-H\u00e4kki Parke Nazionala", "text": "Pyh\u00e4-H\u00e4kki Parke Nazionala (finlandieraz, \"Pyh\u00e4-H\u00e4kin kansallispuisto\") Erdialdeko Finlandia eskualdean dagoen parke nazional txiki bat da. Hain zuzen, herrialdeko bosgarren parke nazional txikiena da, zehazki, 13\u00a0km\u00b2-ko azalera baino ez duelako. Biztanle dentsitate handiko eremu batean dago, besteak beste, Jyv\u00e4skyl\u00e4 eta Saarij\u00e4rvi hirietatik hurbil. Bertako baso zaharretan aurki daitezkeen hegazti, intsektu eta landare bereziengatik da ezaguna parke nazional hau .\n1956. urtean sortu zen bertako natura berezia babesteko eta Finlandian eratu ziren lehenbiziko zazpi parke nazionaletako bat da.\nHistoria.\nBertako zingirak nekazaritzarako oso hezeak direnez eta inguruan ibai handirik ez degoenez egurrak garraiatzeko, ingurune hau gizakien interestik kanpo iraun du betidanik. 1912. urterako bertako basoak babesturik zauden Pyh\u00e4-H\u00e4kki Erret Parkea izenpean eta, nahiz eta, parke nazional bihurtzeko proiektua 1938rako prest izan, gerren ondorioz, proiektu hau ez zen 1956. urtera arte gauzatu .\n2004. urtean parke nazionalaren ikurra izan zen 500 urteko zuhaitza hil egin zen, dena den, erorketarekin batera, parkeko gainontzeko bizilagunen elikagai bihurtu zen; zuhaitz zahar berriak ia 400 urte dauzka. Gaur egun, gutxi gorabehera 15.000 naturazalek bisitatzen dute parkeko antzinako oihanak.\nNatura.\nPyh\u00e4-H\u00e4kki eremua gizakion eraginetik kanpo izan da betidanik, dena den, biztanle dentsitate handiko eremu batean dago, \u00c4\u00e4nekoski, J\u00e4ms\u00e4, Jyv\u00e4skyl\u00e4 eta Saarij\u00e4rvi hirietatik hurbil. Hego Finlandiako baso zaharrenak hemen aurki daitezke; 250 urte baino gehiagoko zuhaitzen kopurua oso handia da eta aurkitu diren zuhaitz zaharrenak XVI. mendekoak dira. Hain zuzen, dortoken oskolaren antzeko azala duten pinuek 200 urte baino gehiago dauzkate, eta azal gogor horri esker, 500 urte gehiago bizi daitezke. Guztira, 44 sute izan dira baso honetan 1508. urtetik; aipatzekoa da 1858ko udara beroaren ondorioz izan zen sute bizia, ia oihan guztia erre zuena. Dena den, ereduzko zaintzari esker, azken urteotan ez da suterik izan; azkenekoa, 1921. urtean izan zen .\nAzalera guztiaren erdia, aipatutako basoek osatzen dute, baina beste erdia eremu zingiratsuek osatzen dute. Zingiretan bizi diren habitat desberdineko animalia eta landareak, bertako ekosistema aberatsaren erakusgarri dira.\nFauna eta Landaredia.\nNahiz eta intsektuak diren parke nazioneko biztanle ugarienak, ugaztun txiki asko aurki ditzakegu; hala nola, egur-lemingak, ekialdeko ur-arratoiak, erbinude zuriak, igarabak, katagorriak, lepahoriak eta lur sagu gorriak. Bertako harrapari nagusiak azeri gorriak dira, izan ere, Finlandia osoan ohikoak diren hartz arreak edo baso gazteetako eta zingiretako hosto urtsuez elikatzen diren altzeak ez dira parke honetako biztanle arruntenak. Urlehortarren artean, aipatzekoak dira apo arruntak, eta narrastien artean aldiz, europar sugegorriak .\nIntsektuez gain, animalia espezie ugariena hegaztiena da, izan ere, hildako eta eroritako zuhaitz zaharrak habia eta janleku apartak dira. Hegazti ohikoenen artean, amilotx mottodunak, amilotx urdinak, basoetako gerri-txoriak, basoilarrak, eskandinaviako lagopodoak, euli-txori beltzak, kaskabeltz handiak, zingiretan ibiltzen diren kuliska pikart, zuri eta kurriloak, landa-amilotxak, larreoiloak, lira-oilarrak, doinu ederra duten mendi-erregetxoak, mozolo txikiak, parke nazionalaren ikur diren okil beltz, handi eta hiruatzak, tengmain hontzak, txio horiak, txonta arruntak, urtero Afrikatik iristen diren uda-txirtak, uraleko eta laponiako urubiak eta aurkitzen zailak diren urretxindor pikartak daude .\nOihan zahar ospetsuak osatzen dituzten zuhaitzak urki zilarkara eta iletsuak, lertxunak, haltz beltzak, pinu gorriak, izei gorriak eta ahuntz sahatsa dira. Aipatzekoak dira, azkenik, urtero milaka biltzaile erakartzen dituzten perretxiko eta onddoak.\nIbilbideak eta Irisgarritasuna.\nMarkatuta bide-sarea luzea da. Oinezkoentzako eta eskiatzaileentzako diren ibilbideak bi dira: oihan zaharretik doan 3\u00a0km-ko Mastom\u00e4ki Basabidea eta kanpoko zingiretatik doan eta 6,5\u00a0km-ko luzera duen Kotaj\u00e4rvi Basabidea. Bertako bideetan, parke nazionaleko zuhaitz zaharrena izan zen eta zuhaitz zahar berria den pinuak ikus daitezke .\nParke nazionalera iristeko Valtatie 4 edo 13 autobideetatik edo Kantatie 77 errepidetik joan beharra dago. Dena den, Saarij\u00e4rvi hiriraino iritsita parke nazionalera iristea erraza da bertako seinaleei esker. Garraio publikoa erabili nahi bada, Saarij\u00e4rvi eta Viitasaari hirien artean dabiltzan autobusei buruzko informazio lor daiteke Seitseminen Bisitarien Gunean."}
{"id": "145009", "revid": "12654", "url": "https://eu.wikipedia.org/wiki?curid=145009", "title": "Pyha-Hakki Parke Nazionala", "text": ""}
{"id": "145010", "revid": "12654", "url": "https://eu.wikipedia.org/wiki?curid=145010", "title": "Pyh\u00e4-Hakki Parke Nazionala", "text": ""}
{"id": "145011", "revid": "12654", "url": "https://eu.wikipedia.org/wiki?curid=145011", "title": "Pyha-H\u00e4kki Parke Nazionala", "text": ""}
{"id": "145012", "revid": "12654", "url": "https://eu.wikipedia.org/wiki?curid=145012", "title": "Pyh\u00e4-H\u00e4kki", "text": ""}
{"id": "145013", "revid": "12654", "url": "https://eu.wikipedia.org/wiki?curid=145013", "title": "Pyh\u00e4-Hakki", "text": ""}
{"id": "145014", "revid": "12654", "url": "https://eu.wikipedia.org/wiki?curid=145014", "title": "Pyha-H\u00e4kki", "text": ""}
{"id": "145015", "revid": "12654", "url": "https://eu.wikipedia.org/wiki?curid=145015", "title": "Pyha-Hakki", "text": ""}
{"id": "145020", "revid": "336", "url": "https://eu.wikipedia.org/wiki?curid=145020", "title": "Gr\u00e0cia pasealekua", "text": "Gr\u00e0cia pasealekua (ofizialki eta katalanaz \"Passeig de Gr\u00e0cia\") Kataluniako Bartzelona hiriburuko etorbide nagusienetako bat da. Etorbidea hiriaren erdigunean kokatuta dago, Eixample barrutiko Dreta de l'Eixample auzoan, eta bere hegoaldean dagoen Katalunia enparantza iparraldean dagoen Gr\u00e0cia kale nagusiarekin lotzen du. 1827an izan zen eraikia.\nPasealekua arkitektura modernistaren erakusleku bikaina da, bertan Antoni Gaud\u00ed eta Llu\u00eds Dom\u00e8nech i Montanerren eraikinak ikusgai daude, haietako asko Gizateriaren Ondare gisa izendatuak. Pasealekuko Olano Etxean izan zen Eusko Jaurlaritzaren lehen erbesteko egoitza Espainiako Gerra Zibilean, Bizkaia matxinoen menpe erori ondoren (1937ko ekaina).\nBertaratzeko Gr\u00e0cia pasealekua (2,3,4, lineak) eta Diagonal-Proven\u00e7a (3 eta 5 lineak) metro geltokiak daude. ADIFen geltoki bat ere bada, baita hainbat autobus geltoki ere.\nEtxebizitza alokairuari dagokionez, 2008. urtean Kataluniako kalerik garestiena zen; bestalde, etorbide honetan hiriko denda garesti eta esklusibo gehienak ere hemen bertan topa daitezke."}
{"id": "145021", "revid": "6327", "url": "https://eu.wikipedia.org/wiki?curid=145021", "title": "Passeig de Gr\u00e0cia", "text": ""}
{"id": "145022", "revid": "512", "url": "https://eu.wikipedia.org/wiki?curid=145022", "title": "Klodomer", "text": "Klodomer (495-524) Merovingiar leinuko frankoen erregea izan zen. Bere aurrekoa Klovis I.a eta ondorengoa Teodoriko I.a izan ziren."}
{"id": "145023", "revid": "512", "url": "https://eu.wikipedia.org/wiki?curid=145023", "title": "Teodoriko I.a Austrasiakoa", "text": "Teodoriko I.a Austrasiakoa (485-534) Merovingiar leinuko frankoen erregea izan zen. Bere aurrekoa Klovis I.a eta ondorengoa Teodoberto I.a izan ziren."}
{"id": "145024", "revid": "512", "url": "https://eu.wikipedia.org/wiki?curid=145024", "title": "Teodeberto I.a", "text": "Teodeberto I.a Austrasiakoa (500-548) Merovingiar leinuko frankoen erregea izan zen. Bere aurrekoa Teodoriko I.a Austrasiakoa eta ondorengoa Teodobaldo I.a izan ziren."}
{"id": "145025", "revid": "105290", "url": "https://eu.wikipedia.org/wiki?curid=145025", "title": "Governors", "text": "Governors taldea Arrasaten sortutako rock taldea da. Rock &amp; rolla, muinean, musikaren aukera estetiko hutsetik haratago, jarrera sendoa da, handiarekin kritikoa eta txikiarekin eskuzabala den bizitzaren ikuspegia.\nIbilbidea.\nHorixe dugu, hain zuzen, Governors taldearen ezaugarririk argiena: bere musikaren intentsitatea eta kantu amorratuen bitartez komunikatzen duten jarrera baikor bezain sortzailea. J. Sangre (ahotsa), taldeko aitzindariaren aurreko ibilbideak (Ekon, FJORD) bermatzen du aurrez esandakoaren koherentzia.\n2007an atera zuten aurreneko diska, \"Itxaron beharra ez da itxaropena\". Oihuka disketxearekin plazaratu zuten, bai eta \"Frenetikodrome\" bigarren diska ere, hau 2010an. Urte berean Hatortxu Rock jaialdirako \"Kristal kolpatuak\" abestia sortu zuten eta honi esker sona handia hartu zuen Euskal Herri mailan. Hirugarren diska \"Collage\" izan zen, Mauka disketxearen bidez kaleratu zutena 2011 urtean. Keu Agirretxea izan zuten lagun diska honetan.\n2013-tik aurrerako diskak Baga-Biga zigiluarekin plazaratu dituzte.\nDiskografia.\n1. Azken dantza\n2. Zikloa\n3. Ezer esan gabe\n4. Galdutako laztanak\n5. Sugearen antzera\n6. Orainaldia\n7. Destinuaren eskutan\n8. Itxaron beharra ez da itxaropena\n9. 1981\n10. Zure begiradetan\n11. Zorionaren anai herrena\n1. Intro Drome\n2. Ilargi saltzaileak\n3. Ihesi\n4. 1, 2, 3... reaction!\n5. Ibiltaria\n6. Harri bakarra\n7. Jostailu hautsiak\n8. Hilezina\n9. Zure txakurraren gainetik\n10. Kontroldemia\n11. Galtzaileen garaipena\n12. Kristal kolpatuak\n+ Kristal kolpatuak (Bideoklipa)\n1. Prologue\n2. Ipuin eta ironiak\n3. Harrien arteko lo-kanta\n4. Mikel Snake\n5. A song for Bobby\n6. Larru azaletan\n7. Beldar itsua\n8. Ez lekuak\n9. Igerian\n10. Bertigo\n1. Paradisu bailara\n2. Morphinapolis\n3. Reset\n4. Harresia\n5. Baneki\n6. Garai berri hori\n7. Zuloan\n8. Uneak\n9. Hienaren irribarrea\n10. Kresalezko zaurietan\n11. Ahaztuen abestia\n1. Parologue\n2. Ipuin eta ironiak\n3. Bertigo\n4. 1, 2, 3, Reaction\n5. Paradisu bailara\n6. Destinuaren eskutan\n7. Ihesi\n8. Ilargi saltzaileak\n9. Harresia\n10. Hienaren irribarrea\n11. Larru azaletan\n12. Uneak\n13. Zure txakurren gainetik\n14. Jostailu hautsiak\n15. Kristal kolpatuak\n16. Mikel Snake\n17. Morphinapolis\n18. Harrien arteko lo kanta\n1. Diabolus\n2. Bizhilik\n3. Harro\n4. Inor ez\n5. 1937\n6. Hezurraren kultura\n7. X &amp; Y\n8. Amets ehiztariak\n9. Amets hipoxikoak\n10. Kontra"}
{"id": "145026", "revid": "512", "url": "https://eu.wikipedia.org/wiki?curid=145026", "title": "Freightliner Trucks", "text": "Freightliner Trucks Estatu Batuetako kamioi, txasis eta semi-trailer kamioi ekoizlea da. Konpainia hau 1942. urtean sortu zen Freightliner Inc. izenarekin eta, gaur egun, Daimler Trucks North America-ko dibisio bat da, hau da, Daimler AGren menpeko konpainia bat. Freightliner ingelesezko \"freight\" eta \"liner\" hitzen lotura da. Nolabait, \u201cmerkantzia garraioa\u201d esatera dator.\nHasierako urteak.\nXX. mendeko 30eko hamarkadan, Consolidated Freightways konpainiak berezko kamioiak eraikitzea erabaki zuen, AEBetako mendietako aldapa handiak igo zitzakeen kamioi handirik ez zegoela ohartu zenean. Banaketa gaitasun murritza zela eta, Consolidate Freightways konpainiak White Motor Companyrekin hitzarmen bat sinatu zuen. Helburua salmenta bolumen handitzea eta kostu murrizketa izan zen. Konpainia bien arteko harremanak mende laurdeneko biziraupena izan zuen eta Amerikako errepideetan zehar, euren kamioiak hedatzea ahalbidetu zuen.\n70ko hamarkada.\nWhite Motor Company-k izandako arazoak zirela eta, aurreko urteetako hitzarmena bertan behera gelditu zen. 1979. urtean, North Carolinan bi ekoizpen zentro eraiki zituzten. Urte berean, Jimmy Carter presidenteak desarauketa edo desregulazio legeak indarrean jarri zituen, errepide zein hegazkin enpresetan eragin zuzena izan zutenak.\n1980ko hamarkada: Daimler-en bereganatzea.\nCarter-en desregulazioak kamioien dimentsioetako mugak lausotu zituen. Consolidated Freigtways-ek aldaketetara egokitu behar izan zuen eta Freightliner marka Daimler-Benz etxeari saldu zion, ohiko kamioigintzako kudeaketa eta finantza alorretan zentratu ahal izateko. 2002. urtean desagertu egin zen. 1989.an, Freightliner-ek produkzio planta berri bat erosi zuen, zeinak MAN-eko autobusak ekoizten zituen.\n90 hamarkada eta XXI. mende hasiera.\nDaimlerren eskutik erosketa ugari burutu ziren sektore bereko enpresa ugari bereganatuz. Mexikora ekoizpen-lantegiak eraman ziren kostuak murrizte aldera. Esanguratsua da, 2007an, Daimlerrek uko egin ziola Chryslerren zuen parte hartzeari, baina Freightliner-eko negozioa mantendu zuela."}
{"id": "145027", "revid": "336", "url": "https://eu.wikipedia.org/wiki?curid=145027", "title": "Dabih", "text": "Dabih, \u03b2 Capricorni edo 9 Capricorni Capricornus konstelazioko bigarren izarrik distiratsuena da, Deneb Algedi edo \u03b1 Capricorniren ondoren. Bere izenak, arabierazko \u0627\u0644\u0630\u0627\u0628\u062d \"al-dh\u0101bi\u1e25\" izenetik datorrena, \"abere hiltzailearen zortearen izarra\" esan nahi du.\nDabih gure eguzki-sistematik 328 argi urte edo 101 parseceko distantziara dago, eta ezagutzen diren izar guztien artean konplexuenetako bat da. Ikusmen onarekin edo prismatikoak erabiliz elkarrengandik hiru minutu sexagesimal baino apurtxo bat gehixeago bananduta dauden bi izar ikus daitezke, bata, distiratsuena Dabih Nagusia edo \u03b21 Capricorni eta bigarrena, hain distiratsua ez dena, Dabih Txikia edo \u03b22 Capricorni. Elkarrengandik gutxienez 21.000 unitate astronomikoko distantzia batez bananduak daude, eta euren orbita osoa betetzen gutxienez 700.000 urte behar dituzte. Gainera, bi izar hauetako bakoitza, era berean, izar sistema anizkoitz bat da.\nDabih Nagusia.\nBi izar hauetatik Dabih Nagusia da konplexuena. Sistema honetako izarrik garrantzitsuena \u03b2 Capricorni Aa da, K0II espektro motako eta +3,08ko irudizko magnitudea duen erraldoi laranja argitsu bat. Izar honen diametroa gure eguzkiarena baino 35 aldiz handiagoa da, gure eguzkiarena baino lau aldiz handiagoa den masa du, eta bere argitasuna gure eguzkiarena baino 600 aldiz handiagoa da. Honengandik 0,05 segundo sexagesimaletara \u03b2 Capricorni Ab dago, B8V espektro motako eta +7,20ko irudizko magnitudea duen sekuentzia nagusiko izar urdin bat. Izar honen masa \u03b2 Capricorni Aaren parekoa da. Bi izar hauek elkarrengandik bost unitate astronomikoko distantzia batez bananduta daude, eta euren orbita periodoa 3,77 urtekoa da.\nEra berean, \u03b2 Capricorni Ab izarrak badu beste kide bat soilik 0,10 unitate astronomikoko distantziara, 8,7 eguneko orbita periodoa duena. \u03b2 Capricorni Ac du izena eta ez da ezertxo ere ezagutzen izar honetaz. \u03b2 Capricorni Aa bezala izar anizkoitz bat dela uste da.\nDabih Txikia.\nDabih Txikia sistema bitar bat da. Sistema honetako izarrik garrantzitsuena \u03b2 Capricorni B da, gure eguzkia baino 40 aldiz argitsuagoa den B9.5II/IV espektro motako eta +6,1eko irudizko magnitudeko izar erraldoi edo azpierraldoi bat. Merkurio-manganesozko izar bat da, bere atmosferan zenbait elementu oso ugari dituena. Platino, urre, merkurio eta bismuto kopurua gure eguzkian baino 100.000 aldiz handiagoa da.\nDabih Minor edo Dabih Txikiko bigarren izarra \u03b2 Capricorni C da, \u03b2 Capricorni Btik 30 unitate astronomikoko distantziara dagoena, bere orbita zehaztu ez den arren. Baliteke F espektro motako nano hori bat izatea."}
{"id": "145028", "revid": "512", "url": "https://eu.wikipedia.org/wiki?curid=145028", "title": "Nano hori", "text": "G motako sekuentzia nagusiko izar bat edo nano hori bat (espektro mota: G-V), sarri izar gorri-laranja-horia edo G izarra deitua, G motako sekuentzia nagusiko (V argitasun mota) izar bat da, mota honetako izar batek 0,84 eta 1,15 eguzki masa artean ditu eta azaleko tenperatura 5.300 eta 6.000 K artekoa da. Sekuentzia nagusiko beste izar batzuk bezala, G motako sekuentzia nagusiko izar bat elementu hidrogenoa helio bihurtzen ari da bere nukleoan fusio nuklearraren bidez. Eguzkia, Lurra Eguzki Sisteman grabitatez lotuta mantentzen duen izarra, G motako (G2V mota) sekuentzia nagusiko izar adibide bat da. Segundo bakoitzean, Eguzkiak helioan 600 milioi tona hidrogeno fusionatzen ditu protoi-protoi kate batean (4 hidrogenok helio bat osatzen dute), 4 milioi tona materia energia bihurtuz. Eguzkiaz gain, G motako sekuentzia nagusiko izarren beste adibide ezagun batzuk Alfa Centauri A, Tau Ceti eta 51 Pegasi dira.\n\"Nano horia\" terminoa, okerreko terminoa da, G motako izarren kolorea, zuritik, argitsuenen kasuan, Eguzkia bezala, kolore hori arin bateraino aldatzen baita G motako sekuentzia nagusiko izar ez hain masibo eta argitsuen kasuan. Eguzkia, zuria da, baina, sarri, horia, laranja edo gorria eman dezake Lurraren atmosferan zehar Rayleighen sakabanaketaren ondorioz. Gainera, \"Nano\" hitza sekuentzia nagusiko izar horiak izar erraldoiekin kontrastatzeko erabiltzen den arren, Eguzkia bezalako nano horiek Esne Bideko izarren %90ak baino gehiago distiratzen dute (gehienak, nano laranjak, nano gorriak eta nano zuri askoz ahulagoak direnak, azken hauek, izar hondarra delarik).\nG motako sekuentzia nagusiko izar batek 10.000 milioi urtez fusionatuko du hidrogenoa, izarraren erdian agortzen den arte. Hau gertatzen denean, izarra, bere aurreko tamaina zenbait aldiz hedatzen da, eta erraldoi gorri bihurtzen da, Aldebaran bezala. Azkenik, erraldoi gorria, bere kanpoko gas geruzetatik askatzen da, nebulosa planetario bihurtzen direnak, nukleoa, azkar hoztu eta uzkurtzen den bitartean, nano zuri trinko eta trinko bat bihurtu arte.\nIzar estandar espektralak.\nYerkesen Atlasaren sistema berrikusiak (Johnson &amp; Morgan 1953) G motako 11 izar nano estandar espektral zerrendatzen zituen, baina guztiak ez datoz bat izendapen honekin.\nSekuentzia nagusiko G motako izar nanoen artean MK espektro sailkapen sistemako \"ainguraketa puntuak\", hau da, urteetan zehar aldatu gabe egon diren izar estandarrak, beta CVn (G0V), Eguzkia (G2V), Kappa1 Ceti (G5V), 61 Ursae Majoris (G8V) dira. Beste izar estandar batzuk HD 115043 (G1V) eta 16 Cygni B (G3V) dira. G4 eta G6 estandar nanoen aukeraketa zertxobait aldatu da urteetan zehar, baina askotan erabiltzen diren adibideak 70 Virginis (G4V) eta 82 Eridani (G8V) dira. Oraindik ez dago G7V eta G9V estandarrik adostuta.\nPlanetak.\nPlanetak dituztela ezagutzen den G motako izarretako batzuk Eguzkia, 61 Virginis, HD 102365, HD 147513, 47 Ursae Majoris, Mu Arae eta Tau Ceti dira."}
{"id": "145029", "revid": "201", "url": "https://eu.wikipedia.org/wiki?curid=145029", "title": "Gracia pasealekua", "text": ""}
{"id": "145035", "revid": "56334", "url": "https://eu.wikipedia.org/wiki?curid=145035", "title": "Sergio Rodr\u00edguez Mart\u00ednez", "text": "Sergio Rodr\u00edguez Mart\u00ednez (Logro\u00f1o, 1978ko uztailaren 26a- ) espainiar futbolari bat da. Real Sociedad gipuzkoar klubean jokatu zuen 2010 arte erdilari gisa. Egun klub baten bila dabil.\nIbilbidea.\nUni\u00f3 Esportiva Lleidan hasi zen profesionalki eta klube katalanan 5 urtez egon zen. 2006an Cadizera joan zen baina denboraldiaren bigarren zatia Lleidan jokatu zuen berriz ere. Hurrengo denboraldian Deportivo Alav\u00e9sen jokatu zuen eta 2008an errealaren jokalaria bilakatu zen. Errealak lehenen mailara igoera lortu ondoren Sergiok kluba utzi egin zuen. Berehala klub berri baten bila hasi zen."}
{"id": "145036", "revid": "119347", "url": "https://eu.wikipedia.org/wiki?curid=145036", "title": "San Jos\u00e9 Chinantequilla", "text": "Chinantequilla Mixeko eskualdean dagoen komunitate bat da. 2005 ean 463 biztanle zituen.\nIkus, gainera.\nOaxaca"}
{"id": "145037", "revid": "90204", "url": "https://eu.wikipedia.org/wiki?curid=145037", "title": "Geo Meneses", "text": "Georgina Meneses (Oaxaca, Mexiko - 1974) abeslari mexikarra da, folk eta pop arlokoa. Eulogio Meneses eta Linda Garciaren alaba da."}
{"id": "145038", "revid": "119347", "url": "https://eu.wikipedia.org/wiki?curid=145038", "title": "Gower penintsula", "text": "Gower penintsula (; ) Galesko hego-mendebaldeko kostaldean dagoen penintsula bat da. 1956an Erresuma Batua Edertasun Natural Nabarmeneko Gunea (\"Area of Outstanding Natural Beauty\") izendatua izaten lehenbiziko eremua izan zen. Swansea eskualdean dago eta bertako hiri eta konderriko gobernuak kudeatzen du."}
{"id": "145039", "revid": "336", "url": "https://eu.wikipedia.org/wiki?curid=145039", "title": "Bartolomeo Vanzetti", "text": "Bartolomeo Vanzetti (1888ko ekainaren 11, Villafalletto, Italia - 1927ko abuztuaren 23a, Charlestown, Estatu Batuak) italiar-estatubatuar anarkista bat izan zen. 1920ko hamarkadan Estatu Batuetan, egoera ez oso argian bera eta Nicola Saccori hilketa burutzea leporatu eta biak aulki elektrikoan hiltzera zigortu zituzten."}
{"id": "145040", "revid": "336", "url": "https://eu.wikipedia.org/wiki?curid=145040", "title": "Nicola Sacco", "text": "Nicola Sacco (1891ko apirilaren 22a, Torremaggiore, Italia - 1927ko abuztuaren 23, Charlestown, Estatu Batuak) italiar-estatubatuar anarkista bat izan zen. 1920ko hamarkadan Estatu Batuetan, egoera ez oso argian bera eta Bartolomeo Vanzettiri hilketa burutzea leporatu eta biak aulki elektrikoan hiltzera zigortu zituzten."}
{"id": "145042", "revid": "105290", "url": "https://eu.wikipedia.org/wiki?curid=145042", "title": "Pyh\u00e4tunturi", "text": "Pyh\u00e4tunturi izenekoa, Finlandia iparraldean dagoen 540 metroko garaierako mendi bat da. Finlandiako ipar muturreko eskualdea den Lappi edo Laponiako Pelkosenniemi herrian dago.\nPyh\u00e4tunturik zenbait tontor ditu eta ipar-mendebaldean duen Luosto mendiarekin batera inguruko lautadetatik asko nabarmentzen den 35 kilometroko luzera duen mendilerro bat sortzen du. Pyh\u00e4tunturi mendiaren tontorrik altuenak Noitakero izena du. Beste batzuk Kultakero, Ukonhattu, Laakakero, Peurakero eta Soutaja dira. Pyh\u00e4tunturi duela bi mila milioi urte sortzen hasi zen eta higadura jasan dezakeen kuartzitaz eta izotz aroko glaziarrez osatuta dago. Glaziarren urtzearen ondoriozko urek tontorren artean moztutako haranak sortzen zituzten. Horietako handiena Isokoru izenekoa da, 220 metroko sakonera duena eta Kultakero eta Ukonhattu tontorren artean dagoena.\nLuosto mendiarekin batera Pyh\u00e4tunturik Pyh\u00e4-Luostoko parke nazionala osatzen du. Kultakero izeneko tontorrean Pyh\u00e4ko eski estazioa dago, hotel bat hamar eski pista eta parke nazionalaren informazio-gunea dauden tokia. Pyh\u00e4k eta Luostok urtero 110.000 bisitari izaten dituzte, eta, honela, Lappiko eski estaziorik txikienetako bat dira."}
{"id": "145043", "revid": "12654", "url": "https://eu.wikipedia.org/wiki?curid=145043", "title": "Parus caeruleus", "text": ""}
{"id": "145044", "revid": "6327", "url": "https://eu.wikipedia.org/wiki?curid=145044", "title": "Pyh\u00e4-Luostoko parke nazionala", "text": ""}
{"id": "145045", "revid": "336", "url": "https://eu.wikipedia.org/wiki?curid=145045", "title": "Puurij\u00e4rvi-Isosuo Parke Nazionala", "text": "Puurij\u00e4rvi-Isosuo Parke Nazionala (finlandieraz, \"Puurij\u00e4rven ja Isosuon kansallispuisto\"; suedieraz, \"Puurij\u00e4rvi-Isosuo nationalpark\") Pirkanmaa eta Satakunta eskualde finlandiarren artean dagoen parke nazional bat da. Parke hau, Puurij\u00e4rvi aintzirak eta Isosuo zingirak osatzen dute, eta nazioartean ezaguna den hegaztien habitata da. Finlandiako ibai luzeenetako bat den Kokem\u00e4enjokik zeharkatzen du parke nazionala eta Natura 2000 sarearen barruan dago .\n1993. urtean sortu zen, bertako hegaztiak, natura eta balio historikoa babesteko asmoz. Guztira, 27\u00a0km\u00b2-ko azalera dauka eta natura basatia zaintzeko, bisitak mugatuak izan ohi dira.\nHistoria.\nIzotz Aroaren ondoren, parke nazionaleko eremu zingiratsuak sortuko zituen Kokem\u00e4enjoki ibaiaren ibarra eratu zen. Lehen giza aztarnak, Harri Arokoak ditugu; izan ere, leku oparo honetan, ehizaki eta arrainen kopurua handia zen. Brontze Aroan biztanle hauek nekazaritza eta abeltzaintzari ekin zioten eta bertan egonkortu ziren. Eremu honen ondoan esaterako, biztanle egonkor hauek Erdi Aroan Kytt\u00e4l\u00e4 eta Jalamuksen herriak sortu zituzten.\nXIX. mendean nekazaritzarako lurzorua lortu nahian, eremu zingiratsuak lehortu zituzten; hala ere, XX. mende erdian parke nazionaleko zingirak berreskuratu zituzten aintzirako ura erabiliz. Azken urteotan, Puurij\u00e4rvi galtzear dagoen aintzira da, izan ere, udaran ur-eremua asko jaisten da eta adituek etorkizun hurbilean lehortuko den beldur dira. 1993. urtetik aintzira berreskuratze lanetan ari dira Mets\u00e4hallitus erakundea eta udalerrietako langileak .\nNatura.\nParke nazional hau, herrialde osoko eremu zingiratsu handienetako bat izateagatik da ezaguna. Guztira, bost padura eremu aurki daitezke: Aronsuo parke nazionalari izena ematen dion Isosuo, Kiettareensuo, Korkeasuo eta Ronkansuo. Zingira guzti hauek, parkea zeharkatzen duen Kokem\u00e4enjoki ibaiak sortuak izan dira eta hegazti espezie askoren habitata bihurtu da.\nPuurij\u00e4rvi aintzira, bertako beste izarra da nahiz eta, gaur egun berriztatze prozesuan izan. Izan ere, XX. mende erdian, parke nazionaleko zingirak berreskuratzeko aintzirako ura erabili zen eta gaur egun, aintzira galtzeko arriskuan dago. Udaran Puurij\u00e4rviren ur-eremua asko jaisten da eta adituek etorkizun hurbilean lehortuko den beldur dira. Dena den, hegaztien funtsezko habitata denez Finlandian, berriztatze lanak ziztu bizian bukatzen ari dira .\nAipatzekoa da paduren eta Puurij\u00e4rvi aintziraren artean, hegazti espezie batzuek habiaratzeko erabiltzen dituzten pinudi batzuk daudela. Beraz, Puurij\u00e4rvi-Isosuo Parke Nazionala habitat desberdinek osaturiko mosaiko bizia dela esan daiteke. Oso babestua dagoen parke nazionala da eta bisitariek azalera guztiaren %10etik baino ezin dute ibili .\nFauna.\nAnimalia espezie ugariena duten familiak intsektuak eta hegaztiak dira, hauek baitira eremu zingiratsuko ekosistemetan errazen ohitzen diren animaliak. Intsektuen artean, kontuan hartu beharrekoak dira tximeleta eta sits espezie anitzak, ezin hobeki egokitu direnak bertan.\nHegaztien kasuan bestalde, aipatzekoak dira besteak beste, aliota txikiak, antzandobi handiak, antzara hankahoriak, arrano arrantzaleak, musketadun arratoiak ehizatzen dituzten itsas arrano buztanzuriak, itsas enara beltzak, kuliska pikartak, udaran eta udazkenean zingiretan ikus daitezkeen kurriloak, larre-buztanikarak, negu-txirtak, txori zezenak, urre-txirri arruntak, zingira-mirotzak, herrialdeko hegazti nagusiak diren zisne txistulariak eta zuhaitz-belatzak .\nIbilbideak eta Irisgarritasuna.\nMarkatutako 6\u00a0km-ko bide-sarea baino ez dago. Guztira, bi ibilbide daude: km bakarreko luzera duen eta Rokansuo eremu zingiratsutik doan Suoperhosten kotimaa, eta Isosuo eremuaren iparraldean dagoen 2\u00a0km-ko ibilbidea. Azkeneko honetan, hegaztiak ikusteko ezin hobea den 4 metro luzeko behaketa dorrea dago. Kokem\u00e4enjoki ibaiean arraunean edo kanoan egin daitekeen bide bat ere badago.\nBertara iristeko Valtatie 2 edo 12 autobideak edo Kantatie 41 errepidea hartu beharra dago. Huittinen, Kokem\u00e4ki edo Sastamala udalerrietara iritsiz gero, parke nazionalera iristea erraza da seinaleei jarraituz. Garraio publikoa erabili nahi bada, Kokem\u00e4kitik Vammalara doan autobusa Puurij\u00e4rvi aintziran gelditzen dela aipatu beharra dago. Gainera, itsasontziz irits daiteke parke nazionalera Kokem\u00e4enjoki eta Ala-Kauvatsanjoki ibaien bidez ."}
{"id": "145046", "revid": "89622", "url": "https://eu.wikipedia.org/wiki?curid=145046", "title": "Satakunta", "text": "Satakunta (suedieraz: \"Satakunda\") Finlandiaren hego-mendebaldean dagoen eskualde bat da."}
{"id": "145047", "revid": "89622", "url": "https://eu.wikipedia.org/wiki?curid=145047", "title": "Nilandia", "text": "Nilandia (finlandieraz, \"Uusimaa\"; suedieraz, \"Nyland\") Finlandiaren hegoaldeko eskualde bat da."}
{"id": "145048", "revid": "12654", "url": "https://eu.wikipedia.org/wiki?curid=145048", "title": "Karelia (Antzinako Probintzia)", "text": ""}
{"id": "145050", "revid": "219", "url": "https://eu.wikipedia.org/wiki?curid=145050", "title": "Arangioko mendilerro", "text": ""}
{"id": "145051", "revid": "336", "url": "https://eu.wikipedia.org/wiki?curid=145051", "title": "Zero tolerantzia", "text": "Zero tolerantzia legearen aplikazio zorrotza bultzatzen duen zigor-politika bat da, lege haustura gertatu deneko zirkunstantziak eta legea ustez hautsi duenaren egoera eta nortasuna kontuan hartu gabe."}
{"id": "145052", "revid": "336", "url": "https://eu.wikipedia.org/wiki?curid=145052", "title": "Bundestag", "text": "Alemaniako Parlamentu Federala (alemanaz Deutsche Bundestag, euskaraz \"Alemaniar Dieta\" esan nahi du) Alemaniako legebiltzar federala da. Lehenbiziko aldiz 1949an Bonn hirian eratu zen, eta 1999an gaur egun kokatzen den Berlin hiriko Reichstag jauregira lekualdatu zen."}
{"id": "145053", "revid": "336", "url": "https://eu.wikipedia.org/wiki?curid=145053", "title": "Alan Roy King", "text": "Alan Roy King (Lytham St Annes, Ingalaterra, 1954ko urriaren 24a - Zarautz, Gipuzkoa, 2019ko otsailaren 19a) britainiar hizkuntzalaria\neta itzultzailea izan zen. Euskalaria, Euskaltzaindiak izendatu zuen 2003ko urtarrilaren 31n.\nSortzez britainiarra, Euskal Herrian bizi zen aspalditik. Hizkuntza gutxituen zalea zen, eta horietako hainbat aztertzen eta lantzen ziharduen gaztetik, gurasoek euren artean hitz egiten zuten yiddish hizkuntzatik hasita: euskara, galesa, nahuatlera, eta abar."}
{"id": "145054", "revid": "219", "url": "https://eu.wikipedia.org/wiki?curid=145054", "title": "Krutzeta", "text": ""}
{"id": "145056", "revid": "105290", "url": "https://eu.wikipedia.org/wiki?curid=145056", "title": "Luosto", "text": "Luosto ( ahoskatua) Finlandia iparraldeko eskualdea den Lappi edo Laponian dagoen mendi bat da. 514 metroko garaiera du eta Sodankyl\u00e4 herrian dago.\nHego-ekialdean duen Pyh\u00e4tunturi mendiarekin batera 35 kilometroko luzera duen mendilerro bat eratzen du, inguruko lautadetatik asko nabarmentzen dena. Luostoko tontorrik garaiena Ukko-Luosto deitzen da. 670 mailako eskailera baten bidez iris daiteke tontor horretara. Luosto duela bi mila milioi urte sortu zen eta kuartzita gogorrez osatuta dago baina higadura jasan dezaketenak. Baita izotz aroko glaziarrez ere.\nPyh\u00e4tunturirekin batera Pyh\u00e4 Luosto parke nazionala osatzen du. Luostoren oinean bertan hotel bat eta zazpi eski pista dituen eski estazio bat dago. Eski estazio honek 110.000 bisita inguru jasotzen ditu urtean, Lappiko eski estaziorik txikienetako bat delarik."}
{"id": "145057", "revid": "7162", "url": "https://eu.wikipedia.org/wiki?curid=145057", "title": "Deutsche Bundestag", "text": ""}
{"id": "145058", "revid": "6327", "url": "https://eu.wikipedia.org/wiki?curid=145058", "title": "Alemaniako Parlamentu Federala", "text": ""}
{"id": "145059", "revid": "13403", "url": "https://eu.wikipedia.org/wiki?curid=145059", "title": "Alemaniako Legebiltzarra", "text": ""}
{"id": "145060", "revid": "7162", "url": "https://eu.wikipedia.org/wiki?curid=145060", "title": "Alemaniako Legebiltzar Federala", "text": ""}
{"id": "145062", "revid": "105290", "url": "https://eu.wikipedia.org/wiki?curid=145062", "title": "Oteros", "text": "Oteros Arabako mendebaldean dagoen mendia da, Badaiako mendilerroaren altuena dena 1.038 metrorekin. Iparraldean mendigune bereko tontorrak diren Lorritxo eta Pititurri ditu, eta hego-mendebaldean Subillako haitzarte ikusgarria.\nTontorrean behinola gaztelu bat egon zen, gaur egun aztarnarik gelditzen ez den arren. Artadiek estaltzen dituzte mendiaren magalak."}
{"id": "145063", "revid": "119347", "url": "https://eu.wikipedia.org/wiki?curid=145063", "title": "FC Barcelona museoa", "text": "FC Barcelona museoa (katalanaz \"FC Barcelona Museu\", ofizialki \"Museu FC Barcelona President N\u00fa\u00f1ez\") Kataluniako Bartzelona hirian dagoen kirol museoa da, FC Barcelona futbol taldearen Camp Nou estadioan kokatzen da. Bertan klub honetako kirol sail guztietako taldeek lortutako trofeo eta sari guztiak gordetzen dira, bai eta bere jokalarik, talde eta zaletuekin zerikusia duten objektuak ere. Kataluniako museo bisitatuena da. 2000. urtean Joan Gasparten agintaldian, \"Museu FC Barcelona President N\u00fa\u00f1ez\" izenez birbataiatu zuten, Josep Llu\u00eds N\u00fa\u00f1ez presidente-ohiaren ohorez."}
{"id": "145065", "revid": "7162", "url": "https://eu.wikipedia.org/wiki?curid=145065", "title": "FC Barcelona Museoa", "text": ""}
{"id": "145066", "revid": "448", "url": "https://eu.wikipedia.org/wiki?curid=145066", "title": "Pititurri", "text": "Pititurri Arabako mendebaldean dagoen mendia da, Badaiako mendilerroan kokatutakoa.\nAbiapuntuak.\nBide bat Mandaitatik (624 m, Iru\u00f1a Oka) ateratzen da, eta ordubete eta 15 minutuko igoera eskatzen du.\nBestea Zuhatzu Kuartangotik (594 m, Kuartango) dator, eta Azkarateko lepotik (945 m) igarotzen da. Hortik ere, ordubete eta 15 minutukoa da igoera."}
{"id": "145070", "revid": "7162", "url": "https://eu.wikipedia.org/wiki?curid=145070", "title": "Endurance Espedizioa", "text": ""}
{"id": "145071", "revid": "105290", "url": "https://eu.wikipedia.org/wiki?curid=145071", "title": "Lorritxo", "text": "Lorritxo Arabako mendebaldean dagoen mendia da, Badaiako mendilerroan kokatutakoa.\nAbiapuntuak.\nBide bat Mandaitatik (624 m, Iru\u00f1a Oka) ateratzen da eta ordu 1 eta 15 minutuko igoera eskatzen du.\nBigarren bat Olabarritik (539 m, Iru\u00f1a Oka) irteten da eta ordu 1 eta 30 minutu eskatzen du igotzeko.\nBeste bat Zuhatzu Kuartangotik (594 m, Kuartango) dator eta Azkarateko lepo ederretik (945 m) igarotzen da. Ordu 1 eta 45 minutukoa da igoera.\nLaugarrena Langraiz Okatik (498 m, Iru\u00f1a Oka) dator eta aurrekoaren denbora berekoa da igoera, ordu 1 eta 45 minutukoa. El Encinaleko dorrea Karlistadetan erabili zuten eta bide honetan dago.\nAzken abiapuntua Otogoiendik (551 m) datorrena da, ordu 2 eta 30 minutuko igoerarekin. Santa Marinako baselizatik igarotzen da bidea, bai eta Los Goros izeneko kobazuloetatik (598 m) gertu ere. Azkeneko honetan antzinako giza aztarnak topatu zituzten."}
{"id": "145072", "revid": "42829", "url": "https://eu.wikipedia.org/wiki?curid=145072", "title": "Trans-Antartika Espedizio Inperiala", "text": "Trans-Antartika Espedizio Inperiala (1914-1917), Endurance Espedizioa izenaz ere ezaguna, Antartikako Heroi Aroko Esplorazioaren azken espedizio garrantzitsua izan zen. Sir Ernest Shackleton buruzagi eta diseinatzaile izan zen eta Antartika alderik alde zeharkatzeko helburua zuen. 1911n Roald Amundsen norvegiarra Hego Polora iritsi ondoren, Shackeltonek zioenez, \"Antartikarako bidaien helburu nagusi bakarra\" kontinentea zeharkatzea zen. Bidaia horren distantzia 2.900 kilometrokoa zen, eta ibilbidearen erdia, hots, Weddell itsasoaren eta Hego Poloaren artekoa, artean esploratzeke zegoen. Ezin izan zuten helburua bete, baina heroi epika eta biziraupen istorio modura gogoratzen da.\nShackleton 1901 eta 1904 bitartean Scott kapitainaren Discovery Espedizioko kide gisa Antartikan egona zen, eta 1907 eta 1909 artean Nimrod Espedizioko buru izan zen. Espedizio berri honek, alde batetik, 78\u00b0H latitude inguruan zegoen Weddell itsasoan zehar nabigatuko zuen eskifaia behar zuen, hau Hego Poloa igaroz Ross itsasorako norabidean joango zen martxa kontinentean zeharrerako prestaketa izango zen. Paraleloki, laguntza-talde batek, Ross itsasoko taldeak, kontinentearen beste aldera bidaiatuko zuen, McMurdo itsasartean akanpalekua ezarri, eta handik Beardmore glaziarraren oinetan zegoen Ross izotz hesian zehar hainbat hornigai-depositu prest utziko zituen. Biltegi hauek talde kontinentean zeharrekoaren biziraupenerako oinarrizkoak ziren, taldeak berez berarekin bat ibilbide osoa burutzeko behar hainbat hornigai ez baitzeramatzan. Espedizioa bi ontziz osatuta zegoen: bata \"Endurance\" ontzia, zeinak Shackletonen taldea Weddell itsasora garraiatuko baitzuen, eta bestea \"Aurora\", Aeneas Mackintosh kapitainaren agintepekoa; horrek taldea Ross itsasotik McMurdo itsasartera eramango zuen.\n\"Endurance\" ontzia Vahsel badiara iritsi aurretik Weddell itsasoko izotzetan harrapatuta gelditu zen, eta nahiz eta ontzia askatzeko saiakera ugari egin, 1915eko neguan ontzia izotz bloke batean sarturik noraezean ibili zen. Azkenik, ontzia, izotzak zanpaturik, bertan behera hondoratu zen eta, halatan, eskifaia osatzen zuten 28 gizonak izotzetan gelditu ziren. Gizon hauek hainbat froga latzi aurre egin behar izan zieten: hilabete luzez osatutako itxaronaldia izotz gaineko kanpaleku inprobisatuetan, Elefante uhartera joateko txalupan egindako bidaia, \"James Caird\" txalupa irekian burututako 1.300 kilometroko bigarren bidaia bat, eta Hegoaldeko Georgiako mendilerroak zeharkatzea, azkenik, inor hil gabe erreskatatuak izan ziren arte. Bitartean, Ross itsasoko taldeak bere misioa betetzeko zailtasun handiak garaitu behar izan zituen, gehienbat haize zurrunbilo batek \"Aurora \"ontzia bere loturetatik askatu eta ezin itzulirik gelditu zenean. Hornigai-biltegiak aurreikusirik zegoen bezala instalatuak izan ziren, baina eginkizun honek berarekin hiru bizitza eraman zituen.\n2022ko martxoan Endurance 22 izeneko espedizioak \"Endurance\" ontzia aurkitu zuen hiru kilometroko sakoneran, osorik eta oso egoera onean, Weddell itsasoan.\nPrestaketak.\nHastapenak.\nShackleton bere 1909ko Nimrod espediziotik itzuli ondoren egonezinean eta helburu gehiegirik gabe bizi zen, nahiz eta 88\u00b023'H latitude hegoaldekoenaren mugarrira iritsi izanaren ondorioz jendearen onespena bereganatu izan. Sir \"Harry Brittain\" britainiar eskiatzailearen hitzetan \"nahiko jaun sakabanatua\" bilakatu omen zen. Orain Antartikako bere etorkizuneko ekintzen izaera Terra Nova espedizioko Scotten arrakastan oinarritzen zen. Espedizio hau 1910eko uztailean Cardiff hiritik abiatu zen.\n1913ko martxoaren 11ko Amudsenen ezusteko Hego Poloaren konkistaren albistearekin, Hego Poloak helburu izateari laga zion. Shackletonek hau idatzi zuen:\nHurrengo ekintza, zioenez, \"poloa zeharkatuz itsaso batetik bestera zihoan bidaia kontinentean zeharrekoa litzateke\". Betebehar hau berak burutu beharrekoa ote zen ez zegoen ziur, hautagai asko baitzeuden. 1911ko abenduaren 11n Wilhelm Filchner gidaritzapeko alemaniar espedizio batek Hegoaldeko Georgiatik Weddell itsasoan barneratzeko asmoz nabigatu zuen, hegoaldean kanpaleku bat ezarri eta handik kontinentea zeharkatuz Ross itsasora joan. 1912. urte amaieran, Filchnerrek kanpaleku bat ezartzeko saialdian huts egin zuenez Hegoaldeko Georgiatik erretiratu zen. Halere, Shackeltonek aurretik Filchnerrek Vahsel badian 78\u00ba latitude inguruan aurkitu zituen ustezko lurrartze puntuak hauek jaso eta bere espediziorako planetara gehitu zituen.\nHegoaldeko Poloko itzuleran Scott kapitaina eta bere kideen inguruko albiste latzen ondorioz, Shackleton bere espedizio kontinentean zeharrekoaren inguruko prestaketei ekin zien. Finantzaketa eta diru laguntzak eskatzen hasi zen, besteen artean Scotten espedizioko \"Tryggve Gran\" zenari, edota \"Lord Rosebery\" ministro ohiari, hauek euren interes gutxi erakutsi zutelarik. Gran bihozbera izan zen, Rosebery zorrotza:\n1902-1904 arteko Eskoziar Antartikako Espedizio Nazionalaren buru zen William Speirs Brucengandik babes handiagoa jaso zuen, honek 1908an Antartika zeharkatzeko planak ere bazituen, baina diru laguntza faltagatik bertan bera utzi behar izan zituen. Brucek pozik hartu zuen Shackletonek bere planak hartu izanak, nahiz eta azkenik Shackletonek iragarri zuen plana motza zela iruditu. 1913ko abenduaren 29an, diru laguntza itzultzeko konpromisoa hartu ondoren, bere iragarki ospetsua jendaurrean The Times egunkarian argitaratu zuen.\nShackletonen plana.\nShackletonek jendearen interesa pizte arren bere espedizioari \"Trans-Antartika Espedizio Inperiala\" izena eman eta 1914 urtearen hasierarako xehetasunez beteriko programa bat argitaratu zuen. Espedizioa bi talde eta bi ontziz osatuko zen. Weddell itsasoko taldeak \"Endurance\" ontzian bidaiatu eta Vahsel badiako eremuan ekingo zuen, han hamalau gizonek lurrartu eta haietako seik Shackletonen gidaritzapean kontinentean zeharreko taldea osatuko zuten: Shackleton, Hurley, Macklin, Wild, Marston eta Crean lirateke. Talde honek, 100 txakur, eta \"buruzagia eta bere aholkulari espezializatuen esperientziak iradokitzen zieten guztia zeraman\" hornidura-multzoarekin batera Ross itsasora eramango zituzten 2.900 kilometroko ibilbideari ekingo zioten. Gainontzeko beste zortzi kideek zientzia lanak burutuko zituzten: hiru Graham lurraldera joango ziren, beste hiru Enderby Land eremura eta azken biak kanpaleku nagusian geldituko ziren.\nRoss itsasoko taldeak \"Aurora\" ontzian bidaiatuko zuen. Ross itsasoko kanpaleku nagusira joango ziren, McMurdo itsasartean, kontinentearen aurkako aldean. Lurrartu ondoren, \"kontinentean zeharreko taldeari bere hegoalderako ibilbidean laguntza emango zioten biltegiak instalatuko zituzten, eta geologia ikuskapenak ere burutuko zituzten\". Ross itsasoko taldearen papera berebizikoa zen; Shackletonen taldeak berarekin bat soilik Beardmore glaziarrera iristeko behar bezain beste hornigai eramango zituen. Azken 640 kilometroetatik Ross itsasora arte euren biziraupena aurretik Ross izotz hesian zehar erabakitako koordenatuetan ezarrita zeuden biltegien eraginpean zegoen.\nShackletonen programak ibilbidea 1914-1915eko lehenbiziko urtaroan zehar burutu behar zela era argian zehazten zuen. \"Daily Chronicle\" egunkariko Ernest Perris kazetariaren arabera, beranduago egitasmo hau gauzatzeko ezintasuna ikusiko zen, eta Shackletonek Ross itsasoko taldearen buruzagitzan zegoen Mackintoshi horren berri eman beharko lekioke, mezu hau ez zen igorri izan, huts honek Ross itsasoko taldearen urtaro hartako betebeharra zaildu zuen.\nFinantzaketa.\nShackletonek bere planaren bertsiorik sotilena aurrera ateratzeko 50.000 libera (2008 urteko 2,2 milioi libera) beharko zituela pentsatzen zuen. Ez zuen jendea erakarri nahi: \"Haiek\" amaiezinezko buruhausteak sortzen dituzte\". Hautatutako finantzaketa metodoa babesle aberatsen diru laguntzak eskatzea izan zen. Prozesu honi 1913. urteko hasieran ekin zitzaion, hasieran arrakasta gutxirekin. Lehenbiziko diru laguntza nabarmena 1913ko abenduan jazo zen, gobernuak 10.000 libera eskaini zituenean, kopuru oso erabilgarria, baina Shackletonek Nimrod espedizioko zorrak kitatzeko erabili zuen kopuruaren erdia adina bakarrik. Ezer espero ez zuen Royal Geographical Society erakundetik 1.000 libera jaso zituen (Huntforden arabera, Shackletonek, keinu bikain baten bitartez, kopuru horren erdia bakarrik beharko zuela esan zuen).\nDenbora amaitu zen, eta azkenik diru laguntzak 1914ko udaberrian eta udaren hasieran zehar lortu ziren \"Birmingham Small Arms Company\" (BSA) erakundeko Dudley Dockerrek10.000 libera eman zituen; Janet Stancomb-Wills tabakoaren ondorengo aberatsak kopuru \"eskuzabal\" bat eman zuen (kopurua ez zen ezagutzera eman), eta ekainean sir James Caird eskoziar enpresariak 24.000 libera eman zituen. Shackletonek \"Morning Post\" egunkarian hau baieztatu zuen: \"Opari miragarri honek ezinegon guztiez askatzen nau\". Orain Shackletonek jarraitzeko dirua zuen. 11.600 liberekin 300 tonatako \"Polaris\" izeneko ontzia eskuratu zuen, hau Adrien de Gerlache belgiar esploratzaileak Spitsbergenen espedizio baterako eraiki zuen. Proiektua bertan behera utzi zuten eta ontzia eskuragarria egotera iragan zen. Shackletonek \"Endurance\" izenaz berrizendatu zuen, honela bere familiako \"By endurance we conquer\" (\"Erresistentziaren bidez, konkistatzen dugu\") leloa islatuz. 3.200 liberagatik \"Aurora\" ontzia Ross itsasoko taldeak erabili zezan ere eskuratu zuen -Douglas Mawsonen espedizioan erabilia-, hau Hobart hiriko ontziolan (Tasmania, Australia) eraikia izan zen.\nShackletonek eskuratutako kopuru osoa ezezaguna da, Stancomb-Wills erakundeak burututako diru laguntza ere ezezaguna baita. Halere, diruak, edota diru faltak, espedizioaren antolatzaileak obsesionatu egin zituen. Ekonomia neurri gisa Ross itsasoko taldeari emandako funtsaren proportzioa erdira murriztua izan zen, eta talde honetako buruzagia zen Aeneas Mackintosh komandateak Australiara ailegatu eta ekintzan sartzeko unera arte ez zuen jakin ahal izan. Mackintoshek tratuan aritu, eta dirua eta espedizioaren bere zatia gauzatzeko behar zituen hornidurak eskatu beharrean egon zen. Diru faltak 1916an Ross itsasoko taldeak erreskatea behar zuenean honen zailtzea kausitu zuen. Bere itzulera ondoren, Shackleton gastuak berreskuratzeko oso arin ibili zen. Espedizioko istorioaren erabateko eskubideak \"Daily Chronicle\" egunkariari saldu zizkion, eta espedizioari buruzko filmaren irudi eskubideak aprobetxatzeko \"Imperial Trans Antarctic Film Syndicate\" elkartea sortu zuen.\nEskifaia.\nKondairaren arabera, Shackeltonek espedizio honetarako boluntarioak eskatzeko gaur egun ospetsua den iragarki hau The Times egunkarian argitaratu omen zuen:\nEz zen izen emateko boluntario faltarik egon: 5.000 eskakizun baino gehiago jaso zituen, itsasgizonetatik hasi eta Oxford eta Cambridge unibertsitatean ikasitako zientzilariek ere iragarkiari erantzun zioten, hauen artean \"hiru neska kirolari\" ere bazeuden.\nErnest Shackeltoni gertatzen zitzaion bezala, jende guzti horri ere abentura eta loria itxaropenek beren buruak eskaintzera bultzarazten zituzten:\nAzkenik, eskifaia 56 gizonetara mugatu zen, 28 espedizioaren zati bakoitzerako. Gizon guzti horien barnean Buenos Aires hirian itsasoratu zen William Bakewell eta Perce Blackborow galestarra zeuden, azken hau Bakewellen adiskidea, eskifaiaren kide izateko bere eskakizunari uko egin zitzaionean, oharkabean \"Endurance\" ontzian sartu eta denboraldi oso labur batez ezkutuko bidaiari gisa joan zena. Bestalde, azken unean Australian Ross taldearen barnean joango ziren gizon batzuk ere batu zitzaizkien.\nEspedizioa hasteko unean eskifaiaren sentimendu baikor orokorra Huberht Hudson itsasgizonak bere aitari igorritako gutun honetako zati honek ongi adierazten du:\nShackletonek bigarren komandante gisa Frank Wild aukeratu zuen, hau jada Shackletonekin batera Discovery espedizioan eta Nimrod espedizioan egona zen eta 1909ko Hego Polora ailegatzeko martxan ere parte hartu zuen. Wild, Mawsonen Australiar Antartika Espediziotik etorri berria zen.\nTom Crean ofizial buruzagia irlandarra, \"Terra Nova Espedizioko\" heroia zen, bigarren ofiziala izendatua izan zen, Antartikako beste aditu bat zen Alfred Cheetham ere hirugarren ofiziala bilakatu zen. \"Nimrod espedizioko\" beste bi beterano Ross itsasoko taldearen buruzagitzarako izendatuak izan ziren: Aeneas Mackintosh kapitaina, eta Ernest Joyce. \"Endurance\" ontzia zuzentzeko, Shackletonek John King Davis kontuan izan zuen, honek Australiar Antartika espedizioan zehar \"Aurora\" ontziaren buru izan baitzen, baina Davisek \"ekintza hark porrot egingo zuela eta\" uko egin zion; horrela bada, Shackletonek kargua Frank Worsleyri eman zion, esan ohi denez, azken hau amets batean ohartu ondoren espedizioan bere izena eman omen zuen. \"Endurance\" ontzian zihoan zientzialari taldea Alexander Macklin eta James McIlroy zirujauek; James Wordie geologoek; Robert Clark biologoak; Reginald James fisikariak, eta Leonard Hussey metereologoak osatzen zuten, azken honek Shackletonek bere espedizioari buruz eginiriko narrazioa \"South\" liburuan argitaratuko zuen. Frank Hurley argazkilaria eta George Marston artistak espedizioari buruzko informazioa irudi eta argazkietan jarriko zuten.\nAzkenean Ross itsasoko taldearen osaketa kritikoa izango zen. \"Aurora\" ontzian ontziratzeko helburuz Britainia Handitik Australiara atera ziren batzuk Ross itsasora joateko itsasoratu aurretik bidaiari uko egin zioten, eta eskifaiaren zati handi bat azkeneko minutura arte zalantzan egon zen. Mackintosh eta Joycek aurretik Antartikan esperientziaren bat edo beste izana zuten, aurrenekoaren kasuan oso mugatua.\nShackletonen izaera.\nErnest Shackleton 1874an Irlandan jaio eta familia diruduneko emakume ingeles batekin ezkonduta zegoen, baina senar eta aita axolagabea zen. Pertsona geldiezin edo ipurtarina zen, bere espedizio luzeetan egonez beti gusturago izan ohi zen, behin bere emazteari honela idatzi omen zion:\nShackletonen ontziaren izena \"Endurence\" zen (euskara \"Erresistentzia\" edo \"Iraunkortasuna\"), hau bere familiaren leloan oinarritzen zen: \"By endurance we conquer\" (\"Erresistentziaren bidez, konkistatzen dugu\"), Ernest Shackletonen izaera eta barne indarra ederki deskribatzen zituen esaldi borobila zen.\nEsploraketekin, Sir Ernest Shackletonek zaldun titulua eta ospea bereganatu zituen, baina oraindik ez zuen bere ametsa egia bilakatu:\nAurretik, birritan egon zen Hego Polora iristeko saiakeretan, eta birritan porrot eginda itzuli zen, eta azkenik Roald Amundsen norvegiarrak aurre hartu zion. Shackletonen abentura berriak britainiarren imajinazioaren jabe egin zen, nahiz eta haietako denak unkituta ez egon. Garai hartan Itsas Armadako ministroa zen Winston Churchillek adibidez, Shackleton esploratzaile handia abenturazale soil bat bezala ikusten zuen, eta bere azken proiektuari ezezkoa eman zion. Hau idatzi zuen:\nHala eta guztiz ere, 1914ko abuztuan, zazpi hilabete neketsuko prestaketen ondoren, Shackleton eta bere 27 gizonez osatutako eskifaia itsasoratzeko prest zeuden. Baina bere ontzia itsasoratzera zihoalarik, Shackletonek ezagutzen zuen mundua aldatzen ari zen: Europan Lehen Mundu Gerra piztu zen. Shackletonek bere eskifaia eta ontzia gerrarako Britainia Handiari eskaini zizkion, Britainiar Itsas Armadak eskaintzari hitz batez erantzun eta uko egin zion: \"Jarraitu aurrera\". Honela bada, espedizioari ekin zioten.\nAbenduaren hasiera aldera Shackletonek ez zen gehiago zain egon, eta Antartikako uda probestu nahi zuen. Bere diru guztia espedizio honetan inbertitu zuen eta gerran murgildu berria zen Europa atzean utzi berria zuten. Aurretik bere ametsa birritan eskuetatik kendu zioten, ordurako 40 urte zituen, eta hura bere azkeneko aukera izango zela oso argi zeukan.\nHego Polorako aurreko britainiar saiakeretan egindako hutsegiteak ez errepikatzeko asmoz, norvegiarren eredua jarraitu eta 69 kanadiar lera txakur berekin batera eraman zituen, Antartika kontinentean zehar 2.400 kilometroko bidaia burutuko zuten sei gizonentzako ere hornidura biltegiak jarriko ziren.\nShackletonen izaeraren oinarria baikortasuna zen. Eskifaia guztiak \"The Boss\" ezizenez ezagutzen zuen, hots, \"Buruzagia\", berezko liderra zen. Bere gaztarotik abentura bilaketaren ideia erromantikoak bultzatu zuen. 16 urterekin txo modura nabigatu zuen, 24 urterekin Itsas Merkataritza Zerbitzuko kapitain maila jaso zuen, handik gutxira Robert Falcon Scotten bere lehenbiziko Antartikarako espediziorako ofizial gisa aukeratu zuten. Azken espedizio honetan elkarbizitzan leku txikietan zeuden izaera eta maila sozial ezberdinetako gizonen arteko liskar, tentsio une eta eztabaidak ikusi zituen, eta Scotten buruzagitza edo lidertza desegokiaren eraginez eskifaiaren moralak nola gainbehera egiten zuen so egin zuen. Shackletonek bazekien berak hobe egin zezakeela.\nShackletonek bere gizonek eguneroko errutina zorrotz bat eraman zezaten defendatzen zuen eta haien morala eta adorea zehaztasunez kontrolatzen zuen. Taldean zatiketa edo liskarren baten mehatzua agertzen zenean Shackletonek irmoki erantzuten zuen. Behin batez Pisu Astunetako Boxeo txapelduna izandako John Vincent ofiziala itsasgizonak ikaratzen harrapatu zuten, Shackletonek berehala bere gelara deitu zuen: mailaz jaitsita atera zen.\nDenek, \"Buruzagia\" barne, batera eta edozein betebehar edo lan burutzen zuten. Walter How itsasgizonak honako hau gogortzen zuen:\nAdibidez, James Wordie zientzilaria garbiketa talde batean sartu zuten.\nEspedizioko buruzagitzan bigarrena zen Frank Wild 1909ko espedizioan Shackletonekin batera egona zen, une batez \"Buruzagiak\" bere gizonak heriotza ziur batetik salbatzeko Hego Poloko helburuari uko egin zion. Wildek Shackleton helmugatik soilik 156 kilometrotara zegoela atzera itzultzen ikusia zuen. Gau batez, bi gizonak gosez hiltzeko zorian zeudela, Shackletonek bere hornidura eskasetatik hartutako opiltxo bat hartu eta Wildi jatera behartu arazi zion. Gerora Wildek gertakari hau honela deskribatu zuen:\nEspedizioa.\nBidaia izotzean zehar.\n1914ko abuztuaren 8an \"Endurance\" ontzia Plymouth hiriko portutik itsasoratu zen. Buenos Aires hirian geldiune labur bat burutu zuen, han Hurley William Bakewell eta Perce Blackborow galestar gaztea ezkutuko bidaiari gisa ontziratu eta eskifaiari gehitu zirelarik. Hegoaldeko Georgiako Grytviken portuan hilabete bateko geldiune bat burutu zuten. Leku hau handitasun izoztuaren erdian kokatzen zen gizakien azken kokagune aurreratua zen, uharte honetan konpainia ezberdinetako gizonek zuzenduriko baleazale komunitateen bizilekua zen.\nBertako apaiz batek modu erromantiko edo bitxi honetan deskribatu zituen bertako baleazaleak:\nErnest Shackletonek errebelde eta bakarti horiekin zeozer amankomunean bazuen. Aurretik Shackletonek bi saialdietan atzera egin beharra izan zuen, une hartan 40 urte zituen eta hura bere azken aukera izan zitekeen.\nOndoren, Abenduaren 5ean \"Endurance\" ontzia Antartikara zuzendu zen. Bi egun beranduago, bankisa 57\u00b026'H latitudean, oso iparraldean zegoela eta, Shackleton lur eta zur utzi zuen, honek ontzia maniobratzera behartu zuelarik. Hurrengo bi egunetan zehar izotz blokeekin talka gehiago izan zituzten, azkenik abenduaren 14an izotz geruza oso lodia bilakatu eta ontzia 24 orduz geldirik egon behar izan zuen arte. Hiru egun geroago, ontzia berriz gelditu zen. Shackletonek honako hau aipatu zuen:\nAlexander Macklin eskoziar doktoreak, zirujaua eta txakurren zaintzaileetako bat zenak, ontziaren kapitaina zen Frank Worsleyren izpiritu bikainari buruz honako hau idatzi zuen:\nErronka, izotz bloke multzo horien artean nola edo hala nabigatuz Antartika kontinentera ailegatzea izango zen. Bidai hau aurrerakadak jazo ohi ziren geldiune ugarien ondorioz atzeratuz zihoan, hartara zundek igarobidea ireki eta \"Endurance\" ontziak abenduaren 22ra arte gelditu gabe jarraitu zuen arte. Ontzia Weddell itsasoan barneratzen zihoan einean, Hau hurrengo bi asteen erritmoa izango zen. Ondorengo atzerapenek 1915eko lehenbiziko egunetako aurrera egitea moteldu zuten, nahiz eta urtarrilaren 7 eta 10ren arteko hegoalderanzko ibilbide luze batek 30 metroko garaiera zuen horma baten aurrera eraman zituzten, honek 1904ean William Speirs Brucek deskubritutako Coats lurraldeko antartikar kostaldea ezkutatzen zuelarik. Urtarrilaren 15ean \"Endurance\" ontzia glaziar handiaren aldamenean zegoen, bere ertzean lehorreratzeko egokia zirudien badia bat zegoelarik. Halere, Vahsel badiatik oraindik nahiko iparraldera zeuden, \"berealdiko beharragatik ez beste\", aurrerago ikusiko zen bezala, Shackleton damutuko zen erabakia izango zen. Urtarrilaren 17an, 200 kilometroko bidaia luze baten ondoren, ontzia 76\u00b027'H latitudera ailegatu zen; Shackletonek aurrean ikusten zuten lurraldea Caird Coast izenez deitu zuen, euren babesle nagusiena zenaren omenez. Eguraldi txarrak haizebean lehorreratuta aterpean egotera behartu zituen.\nLuitpold kostaldetik hurbil zeuden, beren helmuga zen Vashel badiako muturrik hegoaldekoenea. Hurrengo egunean, ontziak 23 kilometro nora ezean mendebalderantz egin zituen, hegoaldera jarraitu eta gero, arinki ipar-mendebaldeko norabidea hartu zuen.\nSei hilabeteko bidaiaren ostean euren helmugatik 160 kilometroatara zeuden. Bapatean itsasontziak oso mantso nabigatzera behartzen zuen izotz gogorraz osatutako eremu batean sartu ziren, Worsley kapitainak zoritxarreko erabakia izango zenaren inguruko aipamen hau burutu zuen:\nOndoren bertan behera erabat gelditu zen. Kokapena 76\u00b034'H eta 31\u00b030'M zen. Goizalderako gizonek itsasontzia izotzez erabat inguratuta zegoela frogatu ahal izan zuten. Egunak igaroz zihoan, baina izotzak ez zuen askatzeko itxurarik ematen. Lasterrera, \"Endurance\" ontzia euren helmugatik egun batetara zeudela izotzetan harrapaturik gelditu zela argi eta garbi geratu zen. Handik urte batzuetara, ontzi hartako Leonard Hussey metereologoak espedizioaren patua erabat aldatu zuen gertaera modu honetara oroitu zuen:\nUstekabean ontzitik 400 metrotara kanal bat ireki eta ur irekietara ailegatzeko aukera eskeini zien.\nOntzia libratzeko saiakera lanak jarraituz joan ziren, eta otsailaren 14ean Shackletonek pasabide bat ireki asmoz bere gizonei zizel, punzoi, zerra eta pikotxez izotza ebaki zezaten agindu zien, betebehar latz horretan 48 orduz jardun zuten, baina alferrikako lana izan zen. Lan neketsu hauek argazkiz irudikatu zituen ontziko Frank Hurley argazkilariak hau aipatu zuen:\nHalere, Shackeltonen izaeraren ezaugarri nagusia bere baikortasuna zen. \"Endurance\" ontzia izotzetan harrapatuta gelditu zen unean Shackletonek izan zuen jarrerari buruz Macklin doktoreak honela dio:\nShackletonek ez zuen askatzeko itxaropena alde batetara utzi, baina jada \"bankisaren gainazal desatsegin eta babesgabean negua igarotzeko aukera\" aurreikusia zuen.\nEndurance ontzia nora ezean.\nUdaberrirarte isolatuta egon ziren, gertakari latz hartatik zazpi hilabetera, sarritan munduarekin zuten irrati harremana galtzera ere iritsi ziren. Otsailaren 21ean \"Endurance\" itsasontzia aurrerantz arin zihoan, bere latitude hegoaldekoarena ailegatu zelarik, 76\u00b058'H, eta ondoren modu jarraian eta izotz bankisarekin batera iparralderuntz mugituz hasi zen. Otsailaren 24ean Shackleton neguan zehar arriskuan egongo zirela ohatu zen, hortaz ontzi barruko errutina uzteko agindua eman zuen. Txakurrak ontzitik atera eta \"dogloos\" izeneko izotzezko txakurtegietan jarri zituzten, bienbitartean ontziaren barnealdea eskifaiaren talde ezberdinentzako egoitza egokituak bilakatu ziren: ofizialak, zientzialariak, ingeniariak eta itsasgizonak. Irrati-tresneria doitu zen, baina seinaleak jaso edota bidaltzeko oraindik zail zuten.\nEskifaia urduri eta ezinegonean zegoen. Biltegizaina eta motorretan aditua zen Thomas Orde-Lees kolonelak bere uste handiarekin gizon guztiak haserraztaen zituen. Bere egutegiko ohiko aipamen batean hau idatzi zuen:\nBeste batzuk gizarte maila ezberdinetako jende nahasketaren ondorioz zuten bere nahigabearekin ados zeuden. Mingain zorrotzeko Harry \"Chippy\" MacNish eskoziar arotzak iritzi argi eta adierazkor hau zuen Thomas Orde-Lees kolonela eta motor adituari buruz:\nIzotzetik askatzeko aukerari zegokionez, Shackletonek berriki jazo zen Wilhelm Filchner-en \"Deutschland \" ontziaren adibidea kontutan hartu zuen, ontzi hau hiru urte lehenagotik izotzetan harrapatuta gelditu baitzen. Vahsel badian lur lehorrean base bat ezartzeko Filchnerren saiakerek huts egin ondoren, 1912ko martxoaren 6an Coats Land kostaldetik 320 kilometrotara zegoela bere itsasontzia harrapatuta gelditu zen. Sei hilabete beranduago, 63\u00b037 latitudean, ontzia aske gelditu eta Hego Georgiara zuzendu zen. Antzeko eskarmentu batek ere zetorren udaberri antartikoan \"Endurance\" ontzia Vahsel badiara iristeko bigarren saiakera baten oinarria izan ziteken.\nOtsaila eta martxoaren artean izotzaren noraezearen abiadura oso baxua izan zen. Martxoaren amaieran Shackletonek urtarrilaren 19tik 155 kilometro bidaiatu izan zuela kalkulatu zuen. Halere, negua ailegatzean abiadura areagotu eta inguruko izotzaren baldintzak aldatuz joan ziren. Apirilaren 14an Shackletonek aldameneko izotz blokea erregistratu zuen, hau \"pilatu eta izotz masen aurka zihoan\"; ontzia asaldatze honetan harrapaturik gelditu ezkero \"arraultz oskol baten gisara kraskatuko zen\". Maiatzean, neguko hilabeteak amaitu ostean, ontzia 75\u00b023'H, 42\u00b014'M, kokapenean zegoen, eta dena noraezean zihoan, orokorrean iparralderuntz. Modu honetan gutxienez lau hilabetez egon zen, azkenik udaberriak izotzetan irtenbide bat irekitzeko aukera eskeini zuenean, honela \"Endurance\" ontzia Vahsel badiara bidaiatzekoo denborarik gabe gelditu zitekelarik. Leku honetara ailegatzea posiblea balitz, Shackletonek Weddell itsasoko mendebaldeko kostaldean lehorreratze gune alternatibo bat topatzeko aukera hausnartzen ari zen. \"Bienbitartean, itxaron egingo dugu\", idatzi zuen.\nMaiatza, ekaina eta uztaileko neguko hilabeteak erlatiboki lasaiak izan ziren eta Shackletonen betebehar nagusia eskifaiaren sasoi fisikoa landu, entrenatu eta kemena mantentzea izan zen, betebehar hau, dirudienez, maisutasun handiz bete ohi zuen:\nMcNish arotzak zera idatzi zuen:\nIzotzaren hausketaren lehen zantzuak uztailaren 22 eta abuztuaren 1a artean eman ziren, hego-mendebaldetik zetorren elur pisuz lagunduriko haizete batean zehar. \"Endurance\" ontzia 72\u00b026'H, 48\u00b010'M kokapenean zegoen eta izotz bankisa ontziaren inguruan hausten hasi zen, baina presioak brankaren azpiko izotz masak indarrez behartzen zituen eta honek ababor alderako okertze bat sortzen zuen. Posizioa arriskutsua zenbarco; Shackletonek zera idatzi zuen:\nIrailaren hasieran noibehinka jarraitu zuten itsas enbata latzak berragertu ziren. Irailaren 30ean Worsleyk honako hau deskribatu zuen: ontzia \"dozena bat aldiz edo, alde batetik bestera astindu gintuen presio izugarria\" jasan behar izan zuen. Shackletonek aurretik Worsleyri \"Endurance\" ontzia izotzetik askatzean suntsitua izango zelako bere irudipena jakinarazi zion. Bienbitartean Shackleton eta Frank Worsley kapitainak sarritan ontzi kroskoaren egoerari so egin ohi zioten. Honi buruz hau aipatu zuen Thomas Orde-Lees kolonelak:\nErnest Shackletonek bere gelan kezkaturik handik honata zebilen, gerora Frank Worsley kapitainak hitz hauek zuzendu zizkiola oroitu zen:\nHandik 40 urtera Walter How itsasgizonari eginiriko elkarrizketa batean une hura honela oroitu zuen:\nGizonek oraindik ontzia askatu nahian gogor lan egin zuten. McNish arotz estoikoak berak ere hau idaztera iritsi zen:\nNahiz eta \"Endurance\" ontziak presio izugarriak jasan izateko ahalmena erakutsi izan, une hartako ontziaren egoera lazgarria zen, eta urriaren 24ean istriborreko aldeak izotz zati handi baten aurka talka egin zuen. Izotzaren presioa ontziaren alde hartan areagotuz zihoan, azkenean ontzi-kroskoa biratuz eta pitzatuz hasi zen arte; orduan ontzian ura sartzen hasi zen. \"Ontzi barneko hagak puskatu zirenean soinu izugarria entzun zen\", urte batzuk beranduago itsasgizon haiek soinu hau \"su artifizial edota armen leherketa\" bezala deskribatu zuten.\nEskifaiak ontzi-kroskoa sendotu eta bertara sartutako ura ponpatzeko saiakeretan zeudelarik izotzera hornigaiak eta hiru erreskate txalupa jeitsi zituzten, baina egun batzuk iragan ondoren, 1915eko urriaren 27an eta -25\u00a0\u00b0C tenperatura zutela, izotzetan harrapatuta hamar hilabete zeramazkitela, Shackletonek ontzia uzteko agindua eman zuen. Ontziaren abandonatze eguneko kokapena 69\u00b005'H eta 51\u00b030'M-koa zen. Jada galdutzat emandako ontzia hainbat astez ur gainean mantendu zen, aste horietan zehar eskifaiak hornigaiak eta materiala erreskatatu zituen, horien barnean Hurley-ren argazki makina eta argazkiak zeudelarik, hauek hasiera batean barnean gelditu baitziren. Kristalezko plaketan zeuden ia 550 argazkietatik, Hurleyk 150 hoberenak aukeratu zituen, eraman zitzazken gehienezko kopurua, eta gainontzekoak suntsitu egin zituen.\nWalter How itsasgizonak une gogor hura honela deskribatu zuen:\nKanpalekua izotzetan.\nZero azpitik 28 gradutara zeuden, ontzia galduta, hiru txalupa eta hasierako hornigaien zati txiki bat besterik ez zuten. Leonard Husseyri bere banjoa eramaten utzi zitzaion, Shackletonek banjo honi \"berebiziko sendagai mentala\" deitzen zion, gizonen adorea berpizteko balio baitzuen. Halere, Shackletonen aginduz, hiru txakurkume eta ontziko maskota zen \"Mrs. Chippy\" katua sakrifikatuak izan ziren. Arropa nahikoa bazuten, baina ez behar adina itsas txakur larruzko lozakurik. Behinola, William Bakewell estatubatuar itsasgizonak Shackletonek antolatutako zozketa oroitu zuen:\nGoiz hotz batez, Shackletonek bere eskifaia osoa bildu eta une hartako egoera argi eta garbi azaldu zien. Alexander Macklin doktoreak gertakari hura honela oroitu zuen:\nShackletonen itxura lasai hark, izotzetan bueltaka bakarrik igaro zuen aurreko gaua eskutatzen zuen:\nJada ontzia galdua zegoela, bidaia transkontinentala burutzeko asmoa alde batetara utzi behar izan zuten, orain espedizioaren biziraupena ezinbesteko helburua bilakatu zen. Helburu honetarako Shackletonek bere eskifaia Snow Hill uhartera eraman nahi zuen, bertan 1902-1904 artean ezarria egon zen Otto Nordenski\u00f6ld-en suediar espedizioko kokalekua baitzegoen, han larrialdietako hornidurak topatzeko itxaropena baitzuten; beste irtenbidea Paulet uhartera joatea zen, Shackletonek bai bazekien han elikagai biltegi garrantzitsu bat zegoela, hirugarren aukera Robertson uhartera joatea zen. Shackletonek uharte haietatik abiatuz Graham lurraldea zeharkatu eta Wilhelmina badiako baleazale postu aurreratuetako batera ailegatuko zirenaren ustea zuen. Worsleyren kalkuluen arabera, Snow Hill uhartetik ontziaren ondoratze kokalekura zegoen distantzia 500 kilometro ingurukoa zen, horri Wilhelmina badiara joateko zeuden 190 kilometro baino gehiago gehitu behar zitzaizkion. Eurekin batera elikagaiak, erregaia, biziraupen ekipamendua eta hiru erreskate txalupa astun eraman beharko zituztela aurreikusi zuten. Shackletonek honela idatzi zuen:\nIbilaldia martxoaren 30ean hasi zen, baina arazoak berehala agertu ziren: hiru eguneko ibilaldi gogor baten ondoren, itsasontzia oraindik begibistan zuten. Inguratzen zituzten izotzaren egoerak bidaiatzea ia ezinezkoa egiten zuen. Presio horizontala areagotuz zihoanez, izotza tolestatu eta altxatu egiten zen, honela hiru metrotako garaierara ailegatzen ziren presio kateak sortuz. Azalera honen gainaldean, bi egunetan zehar, eskifaiak hiruren bat kilometro aurreratzea besterik ez zuen lortu. Azaroaren 1ean Shackletonek, Wild eta Worsleyrekin batera, ibilaldia uztea erabaki zuen, kanpatu eta izotza hautsi zedin itxaron zuen. Bere ibilaldia bertan behera laga zuten izotz bloke lau eta egonkorrari \"Ozeano kokalekua\" deitu zioten. \"Endurance\" ontzia bisitatuz jarraitu zuten, hau oraindik zeuden lekutik distantzia gutxira ondoratuz jarraitzen zuen. Bertan utzitako hornidura ugari 1915eko azaroaren 21a arte berreskuratzen jarraitu zuten, egun honetan bertan ontzia behin betiko izozpean ondoratu zen arte. Azaroaren 1etik aurrera noraezeren abiadura handituz hasi eta azaroaren 7an jada eguneko bost kilometrotakoa zen. Abenduaren 5a baino lehen jada 68\u00b0H koordenatua iragana zuten, baina euren norantza ekialdetik iparraldera biratzen zihoan. Honek Snow Hill uhartera joateko zaila edo ezinezkoa izango zen kokaleku batetara zeramatzan. Halere, norantza berri honek Paulet uhartea ezinbesteko helburu bilakatu zuen. Uhartea 400 kilometro ingurura zegoen eta Shackleton uharte hartara ailegatzeko erreskate txalupekin burutu beharreko ibilbidearen distantzia murrizteko moduaz arduratuta zegoen. Hau zela eta, abenduaren 21ean, abenduaren 23an hasiko zen ibilaldi berri bat iragarri zuen.\nHalere, eguraldi baldintzak ez ziren aurreko saikeratik askorik hobetu. Tenperatura handiagotu eta modu ez eroso batean beroa zen. Itsasontziak garraiatzen zioazelarik, oinez zihoazela hankak elur biguinean belaunetaraino sartzen zitzaizkien. abenduaren 17an, Harry \"Chippy\" McNish ontziko eskoziar arotza matxinatu eta lanean jarraitzeari uko egin zion. Honek argudiatzen zuenez, \"Endurance\" ontzia behin ondoratu ondoren, jada almirantego legeak jada indargabe gelditu ziren, hortaz, ez zegoen Shackletonen aginduak betezera derrigortua. Shackletonen erantzun irmoak arotzak bere jokamoldea berriz pentsa zezan eragin zuen, baina gertakari hau ez zen behin ere ahaztua izan. Gerora, McNishek talde osoaren erreskate lanetan bere betebeharra burutu zuen, hala eta guztiz ere, Domina Polarra ukatu zitzaien eskifaiako lau kideetako bat izan zen. Bi egun beranduago, zazpi egunez hamabi kilometro aurreratzea besterik lortu ez zenean, Shackletonek geldiune bat agindu zuen, honi erreparatuz: \"Lur lehorrera ailegatzeko hirurehunen bat egun beharko genituzke\". Taldeak kanpa dendak berriz ere ipini eta Shackletonek \"Pazientzia zelaia\" deitu zuen lekuan ezarri ziren, hau hiru hilabetez beren bizilekua izango zelarik. Hornigaiak urritzen hasi ziren. Hurley eta Macklinek aurretik pisuz arintzeko atzean utzi zituzten elikagaien zati bat berreskuratzeko asmoz \"Ozenao zelaira\" itzuli ziren. 1916ko otsailaren 2an Shackletonek taldearen zati bat hirugarren erreskate txalupa berreskuratu zezaten taldeko zati bati itzul zedin agindu zion. Asteak aurreruntz zihoaztela, elikagaien urritasuna kritikoa bilakatzen hasi zen. Shackletonek enpaketatutako gainontzeko anoak gordetzen saiatu zenean, ordurarte euren dietari gehitu zitzaion itsas-txakur haragia lehen beharretarako gaia bihurtu zen.\nGizonek lanak burutzeko txakurren laguntza erabili zuten, lasterrera ezinbesteko laguntzaile bilakatu zirelarik. Hurleyk honela idatzi zuen:\nLau txakurkumeen jaiotzak gizon guztien bihotzak xamurtu zituen. Itsasgizon gogor eta lerdena zen Tom Crean irlandarra euren aitabitxi izendatu zuten.\nAzken hilabeteetan zehar txakurren artean istripu edo gaixotasunen ondorioz galera asko egon ziren. Urtarrilan, gainontzeko txakur guztiak, bi talde ez ezik, itsas-txakur ano gehiego jaten zituztela eta, Shackletonen aginduz tiro batez sakrifikatuak izan ziren. Gainontzeko beste bi txakur taldeak apirilaren 2an sakrifikatuak izan ziren, une hartan euren haragia gainontzeko elikagai gehitu eta eskifaiaren artean ongietorria izan zen. Ordurarte itsasontziko maskota izan zen Mrs. Chippy katua ere sakrifikatua izan zen. Bienbitartean noraezearen joera harat-honatakoa bilakatu zen; zenbait astetaan zehar 67\u00b0 inguruan ibili ostean, urtarrilaren amaierarako ipar-ekialderako mugimendu sail bat egon ziren, martxoaren 17a baino lehen, \"Pazientzia zelaia\" Paulet uharteko latitudera eramanarazi zuen, baina berez behar lukeena baino 100 kilometro ekialderago.\nParadojikoki, lur lehorra denbora guztian begi bistara egon zen. James Ross uhartean dagoen Haddington mendia astiro zihoan taldearen begi bistan izan zen. Orain Snow Hill uhartea eta Paulet uharterako sarbidea ezinezkoa zelarik, martxoaren 25ean Shackletonek bere itxaropenak Graham lurraldearen iparraldean dauden bi uhartetxoetan ezarririk zeudela idatzi zuen: une hartako euren kokalekutik 160 kilometro iparraldera zeuden Clarence uhartea eta Elefante uhartea. Dena dela, Dezepzio uhartea helburu egokiena izango zela pentsatu eta erabaki zuen. Urruti zeuden, mendebalderantz aldera, Hego Shetland uharteak osatzen zituzten mendikatearen amaieran., baina Shackletonen ideia uhartez uharte iraganez biziraupenaren helburua lortzea zen. aukera honen abantaila sarritan inguru haiek baleazaleek bisitatzen zituztela eta bertan hornigaiak egoteko abagunean zetzan. Helmuga guzti hauek, behin harrapatuta zeuden izotz blokea hausti ondoren, erreskate txalupa batean burutu beharreko bidai arriskutsua eskatzen zuten. Bidai honi ekin aurretik, erreskate txalupak espedizio hartako diru laguntzaile nagusienen izenekin bataiatuak izan ziren: \"James Caird\", \"Dudley Docker\" eta \"Stancomb Wills\".\nElefante uharterako bidaia txalupaz.\nPazientzia zelaiaren amaiera apirilaren 8ko gauan iritsi zen, izotz blokea bapatean hautsi zenean. Orain zelaia hiruki itxurako izotz puska baten zegoen; haustura berri batek hondamendia suposatuko zukeen, eta bapatean handik joan beharra suertatuko balitz, Shackletonek erreskate txalupak prest zituen. Ahal bazen, irlandar buruzagiak urruti zegoen Etsipen uhartera joateko saialdia burutzea erabaki zuen, bertan, esan ohi zenez, balezaleek altzatutako eliza txiki bat ba omen zen eta. Horrek txalupa bat eraikitzeko egur-iturri batez hornitu zitzazkeen. Apirilaren 9ko arratsaldeko ordu batak aldera \"Dudley Docker\" txalupa itsasoratu zuten, eta ordu bat beranduago jada hiru txalupak itsasoan zeuden. Shackletonek \"James Caird\" txalupa zuzentzen zuen, Worsleyk \"Dudley Docker\" txalupa, eta Huberht Hudson ofiziala berriz, \"Stancomb Wills\" txaluparen agintean zegoen, halere, bere egoera mental eskasaren ondorioz, azken txaluparen benetako agintea Tom Creanen esku zegoen. Ondorengo egunak oso estu eta erabateko larriak izan ziren. Txalupak noraezean eta modu arriskutsuan izotz artean irekitzen zihoazen ur pasabideetan zehar zihoazen. Txalupak sarritan izotz blokeetan hondartu ohi ziren, edota haietan herrestatzen ziren, bitartean gizonek izotz blokeetan akanpatu eta eguraldiaren baldintzat ondu zitezen itxaroten zuten. Shackletonek berriz ere ustezko helmuga ezberdinen artean hautzatzeko zalantza zuen, eta apirilaren 12an uharteen aukerari uko egin eta Itxaropen badiara joateko erabakia hatu zuen, hau Graham Land lurmuturran kokatzen zen. Halere, txalupen baldintza kaxkarrek, zero azpitik 30 graduko tenperaturek, janari eskasiak eta inguruko ur glaziarrrek, gizonak fisiko eta mentalki ahultzen ari zituen, eta orain Shackletonek eurengandik hurbilen zegoen eta ustezko aterpea izan zitekeen Elefante uhartea aukera zela hausnartu zuen.\nApirilaren 14an txalupak Elefante uharteko hego-ekialdeko kostaldean kokatu ziren, baina ez zegoen itsasoratzeko inongo aukerarik, kostaldeak harkaitz eta glaziarrez osatutako itsaslabar elkarzut bat baitzen. Urrengo egunean \"James Caird\" txalupak iparraldeko kostaldera iritsi asmoz uhartearen ekialdeko muturra inguratu zuen, han azkenik harkoskoz osatutako hondartza estu bat topatu zuten, Shackletonek bertan lurrartzea erabaki zuen. Aurreko gauean banandu ziren hiru txalupak lehorreratze puntuan berrelkartu ziren.\nFrank Hurleyk hatzak izoztuta zituela bere egunerokoan gizonen lehorreratzea honela deskribatu zuen:\nGizonak mozkorren gisa hondartzan zehar balantza zebiltzan. Batzuk, euren aurpegiak harri artean lurperatzen zituzten. James Wordiek oraindik beldurgarriagoak ziren jokaerak oroitu zituen:\nShackletonek afaria prestatzeko agindua eman zuen. Hiru egunetan jan zuten lehendabiziko gauza izan zen. Hurleyk uhartean igaro zuten lehenbiziko gaua deskribatu zuen:\nItsasgora markei so eginez, hondartza hark akanpatzeko balio ez zuela ikusi zuten. Hurrengo egunean, Wild eta \"Stancomb Wills\" txalupako eskifaiak leku hobe baten bila kostaldea esploratu zuten. Mendebalderago akanpatzeko egokia zirudien eta hamaika kilometro luze zituen lur eremu bat zegoelako berriarekin itzuli ziren. Denborarik galdu gabe, gizonak txaluperata itzuli eta kokapen berrira zuzendu ziren, gerora Frank Wilden omenez Point Wild lurmuturra gisa bataiatu zuten. Itsagizonentzat \"Wild lurmutur madarikatua\" zen.\nTxalupak Wild lurmuturrera enbata baten erdian ailegatu ziren. Gauez, ekaitzak denda bat suntsitu eta material ugari itsasora bota zuen. Gizonak txalupen azpian babes bila sartu, eta euren gainean ziharduen elur eta haizearen mende berokien azpian dadar egiten zuten. Haizealdiak bost egun iraun zituen.\nJames Caird txaluparen bidaia.\nElefante uhartea oso urruti, biztanlerik gabea eta baleazale edo beste ontziek oso urri bisitatzen zuten lekua zen. Espedizioak zibilizaziora itzuli nahi baldin bazuen, laguntza bilatzea beharrezkoa zen. Hau gauzatzeko modurik errealistena Hego ozeanoan zehar 1.300 kilometro zehakartuz Hegoaldeko Georgiara iritsiko asmoz txalupa bat egokitzea zen. Shackletonek eskifaia Etsipen uhartera emateko ideia alboratua zuen (\"askoz ere arrisku gutxiagoko bidaia\"), ziurrenik jendearen baldintza fisikoek neguko itsas oldakorran nabigatzea galerazten baitzuten. Suaren Lurraldea eta Falkland uharteak Hegoaldeko Georgia baino askoz ere hurbilago zeuden, baina haize bortitzen aurka nabigatzea eskatzen zuten.\nShackletonek bere eskifaia hautatu zuen: Shackleton berbera, Worsley nabigatzaile gisa, Crean, McNish, John Vincent eta Timothy McCarthy. Shackletonek McNish arotzari \"James Caird\" txalupa egokitzeko azalpenak eman zizkion, eta azken honek trebezia handiz, egur eta ohialez itsasontziari bizkar bat gehitu eta gila txalupa bateko masta batez indartu zuen. Shackleton itzuliko ez balitz, Frank Wildek hurrengo udaberrian Etsipen uhartera joateko jarraibideak jaso eta Elefante uharteko taldearen buruzagi gisa gelditu zen. Shackletonek soilik lau hilabetetarako hornidurak hartu zituen, denbora epe hartan lur lehorrera iritsiko ez balitz itsasontzia galduta legokela jakinda.\n\"James Caird\" txalupak 6,85 metro besterik ez zituen, itsas bidai hura 1916ko apirilaren 24an hasi zuelarik. Lord Hunt-ek itsasoratzera zihoan txalupa ireki haren bidaia deskribatzeko erabili zituen hitzak \"harrigarria\" eta \"sinistezina\" izan ziren.\n\"James Caird\" Elefante uhartean gelditzen zirenen agur eta oihuen artean itsasoratu zen, txalupan uhartean gelditzen zen adiskideei begira zihoala Frank Worsleyk gogoeta hau egin zuen:\nDena Worsley trebearen nabigatzeko zehaztasunaren esku zegoen, gaitasun hau baldintza latzenetan zehar burututako ikusketetan oinarritzen zelarik. Zorionez, ipar-mendebaldeko haizea nagusi zen, baina itsaso bortitzaren baldintzek laister txalupa osoa ur glaziarrez busti zuten. Laister izotzak txalupan geruza lodi bat osatu zuen, honela nabigazioaren abiadura mantsotuz. Maiatzaren 5ean ipar-mendebaldeko haize pufada batek ia txalupa suntsitzekotan egon zen. Shackletonek \"itsasoan hogeitasei urtez ikusi nituen olatu handienak\" bezala deskribatu zituen. Maiatzaren 8an, Worsleyren nabigazioari esker Hego Georgia ikusi zuten, aurretik itsas elementuen aurka hamalau egun borrokatuz eta txalupako gizonen erresistentzia muga muturreraino eramanik ibili zirelarik. Bi egun beranduago, itsaso bortitza eta uhartearen hegoaldean haize indartsuekin etengabe borrokatu ostean, eskifaia, nekaturik, Haakon Erregearen badiara iritsi zen.\nHegoaldeko Georgia zeharkatuz.\n\"James Caird\" txaluparen Haakon Erregea badiarako ailegatzeari atseden eta indarberritze denboraldi batek jarraitu zion, bitartean Shackletonek hurrengo urratsaren inguruko hausnarketa burutu zuen. Hegoaldeko Georgiako populatutako balezaleen kokalekua iparraldeko kostaldean zegoen. Hara iristeak uhartea ingurtuko zuen txalupaz butututako bidaia edota esploratu gabeko uhartearen barnealdeko lurraldean zehar ibilaldi luze bat gauzatzea suposatzen zuen. \"James Caird\" txaluparen baldintzek eta eskifaiaren egoera fisikoak, bereziki Vincent eta McNish-ena, bi aukera horietako bigarrena bakarrik bideragarria egiten zuen. Bost egunen ondoren, eskifaia txalupaz ekialderuntz distantzia motz batez mugitu zen, ibilbide haren hasiera izango zen lurmutur batetara iritsi ziren arte. Shackleton, Worsley eta Creanek lurrez eginiriko ibilaldiari ekingo zioten, eta besteak Peggotty Camp izenez bataiatu zuten kokalekuan gelditu ziren, handik beranduago itsasontzi batez erreskatatuak izanen ziren. Maiatzaren 18an, abiatzea atzeratu egin zen, baina hurrengo goizaldeko ordu biak puntuan eguraldia argia eta lasaia zenez, ordu bat igaro ondoren, taldeak ibilaldi harrigarri hari ekin zion.\nMaparaik gabe, taldeak aukeratu zuen ibilbidea aieru bat izan zen. Egunsentia baino lehen 910 metroko garaierara igo eta jada iparraldeko kostalde so egin zuten. Possession badiaren gainaldean zeuden, honek lar mendebaldera zeudela esan nahi zuen, eta euren amaierako helburua zen Stromness baleazaleen postura ailegatzeko ekialderago mugitu beharra zuten. Honek bidai hura luzatu eta gizon haiek etsituko zituzten hainbat itzulbiretan lehenbizikoa burutzea suposatu zuen. Lehendabiziko egun haren amaieran, gaua iritsi baino lehenagotik euren azpialdean zegoen haranera jeistera derrigortuak zeuden, eta soka batez eginiriko trineo batean maldan behera labanduz euren buruak arriskatu zituzten. Atsedenik hartzea ere ez zuten pentsatu -ilargiaren argiaz lagundurik bidaiatzen zuten, goruntz mugituaz, hurrengo mendikate hurbilenera zuzenduaz. Hurrengo eguneko egunsentian, Husvik Harbour badia euren azpialdean ikusiz, bazekiten bide onetik zihoazela. Goizeko zazpirak puntuan balezale kokalekuko baporeontziaren txistu hotsa entzun zuten, euren hitzetan \"1914ko abenduan Stromness badiatik abiatu ginenetik gure belarriek entzun zuten kanpoko gizaki batek sorturiko lehenbiziko hotsa\" izan zen. Izoztutako ur-jauzi bat jeistea suposatu zuen jeitsiera zail baten ondoren, azkenik taldea babesleku edo leku segurura ailegatu zen.\nShackleton, gizon erlijiotsua izaki, gerora honela idatziko zuen: \"Probidentziak gidatu gaituela zalantzarik ez dut... Ibilbide luze hartan eta izenik gabeko mendi eta glaziar haien gain burututako hogeitamasei orduko martxa hartan, hiru ez, baina lau ginela badakit\". Laugarren bidai lagun honen irudia -Worsley eta Creanek ere aipatu eta errepikatutakoa- T. S. Eliot olerkariak bere \" Lur Idorra\" olerkian jaso zuen.\nErreskatea.\nStromness baleazaleen portura iristean Shackletonen lehenbiziko betebeharra Peggoty Camp kokalekuan zeuden bere hiru kideak jaso zitzaten eskatzea izan zen. Wosley gidari gisa zeramala eta uhartea inguratuz baleontzi bat bidali zuten, eta maiatzaren 21eko gauerako James Caird txalupako eskifaiako sei kideak leku seguruan zeuden.\nShackleton Elefante uhartean zegoen taldea erreskatatzeko uharte hartara itzultzeko lau saiakera burutu behar izan ziren. Aurreneko saiakera, Hegoaldeko Gorgiara ailegatu eta Husvik Harbour portuan zegoen \"The Southern Sky\" baleontzi handia erabiltzeko ziurtasuna izan zuenean burutu zuen. Maiatzaren 22an Shackletonek nabigatzeko prest zegoen boluntario eskifaia bat elkartu zuen. Itsasontzia Elefante uhartera hurbiltzen ari zela, bertan 110 kilometro luzerako izotzezko harresi igaroezin bat topatu zuten. \"The Southern Sky\" ez zen izotzausteko ontzia, hortaz Falkland uharteetan dagoen Puerto Stanley portura itzuli zen. Puerto Stanleyra iristean, Shackleton Londresi zein lekutan zeuden berri eman zion, eta erreskate operazioa burutzeko ontzi egoki bat bidali ziezaioten eskatu zuen. Almirantegoak urria baino lehen ontzi eskuragarririk ez zela egongo berri eman zion, hau Shackletonen iritziz beranduegi litzateke. Orduan, Montevideo hirian zegoen britainiar enbaxadaren laguntzaz, Shackletonek Uruguayko gobernuak \"Instituto de Pesca N\u00ba. 1\" arrasteontzia mailegatu ziezaion lortu zuen, honekin ekainaren 10ean itsasoratu zelarik. Oraingoan ere izotzak bere planak zapuztu zituen. Beste ontzi baten bila zebiltzala, Shackleton, Worsley eta Crean Chileko Punta Arenas portura bidaiatu zuten], bertan \"Emma\" izeneko goletaren nagusia zen Allan MacDonald britainiarra topatu zutelarik. McDonaldek bere ontzia erreskate batetarako egokitu eta uztailaren 12an itsasoratu ziren, baina lehengo emaitza ezkorrak errepikatu ziren -izotz harresiak igarotzea berriz ere eragotzi zien. Jada abuztuaren erdialdean zeuden eta Shackleton txiletar gobernuari \"Yelcho\" ontzia utz ziezaion erregutu zion, hau baporeontzi txiki baino oso sendo bat zen, aurreko saiakeran \"Emma\" ontziaren laguntzen jardundakoa zen. Txiletar gobernuak baiezkoa eman eta abuztuaren 25ean \"Yelcho\" ontzia, berarekin bat Luis Pardo Villal\u00f3n kapitaina zihoala, Elefante uhartera zuzendu zen.\nOraingo honetan, Shackletonek idatzi zuen bezala, probidentziak euren alde jokatu zuen. Itsasoa irekia zegoenez, ontzia laino lodi batean zehar igaroz uharte hartako kostaldera iritsi ahal izan zen. Abuztuaren 30eko 11:40etan lainoa deseginez joan zen einean akanpalekua agertzen hasi zen, orduan Punta Arenas portura itzultzeko bideari ekin zioten. Elefante uhartean denboraldi luze hartan zain egon ziren 22 gizonak, hots, eskifaia osoa biziraun eta salbatu zen.\nElefante uharteko taldea.\nShackleton eta beste lau gizonak \"James Caird\" txalupan joan zirenetik, Frank Wildek Elefante uharteko taldea bere kargu hartzeko esker txarreko zeregina hartu zuen, talde honetako gizon ugari egoera fisiko eta mental oso kaskarretan zegoen. Talde honetako lehen premia arin hurbilduz zihoan negurako aterpe iraunkor bat zen. Marston eta Lionel Greenstreetek iradokita, \"Snuggery\" ezizena zeraman etxola bat eraiki zen, hau bi txalupa makurtuz eta hauek euren barnean zutik egoteko lekua egon zedin harrizko horma batzuetan finkatu ziren. Olan eta beste material batzuen bidez apur bat iraztezina bilakatzea lortu zen. Aterpe gogorra baina egokia zen.\nInork ez zekien erreskatearen zain zenbat denbora egon beharko zuten. Wild, oso baikorra zen, hasieran hilabete inguru itxoin beharko zutela aurreikusi zuen, eta denboraldi luzerako itsas txakur edo pinguino okela biltegiratzearen aurka zegoen, bere iritziz, hori jarrera ezkorra baitzen. Bere jarrera honek Thomas Orde-Lees motor adituarekin desadostasunak edukitzera zeraman. Orde-Lees ez zen oso gizon estimatua, eta bere presentziak ez zuen bere adiskideen adorea hobetzeko onik egiten, aldiz, haien txantxa eta adar jotzeen jomuga zen.\nWildek errutina eta ekintzak mantentzeko, nahiz gogaitasuna arintzeko ahal zuena egiten zuen, bitartean asteak igaro eta itxaronaldia bere aurreikuspen baikorretik haratago luzatuz zihoan. Erreskate ontziaren ustezko ailegatzerako zaintza bat, sukalde eta garbiketarako txandak, eta itsas txakurrak eta pinguinoak ehizatzeko irteerak burutzen zituzten. Larunbatetan musika emanaldiak antolatu eta urtebetetzeak ospatzen ziren, baina erreskate ontziaren arrastorik gabe hilabeteak aurreruntz zihoazen einean ezerk ezin zezakeen abaildura edo gainbehera sentsazio hori gediarazi. Izozketaren ondorioz, Blackborowen ezker oineko behatzak izoztu egin ziren, eta ekainaren 15ean Macklin eta James McIlroy zirujauek kandelez argiztatutako etxola batean behatzak ebaki beharra izan zizkioten. Medikuntza hornigaietatik gelditzen ziren kloroformo apurrak erabiliz, ebakuntzak 55 minutu inguru iraun eta erabateko arrakasta izan zen. Abuztuaren 23an, Wildek elikagaien inguruan hartutako erabakiak okerrak izan zirela egiaztatu zen. Inguruko itsasoa nahasia zegoen, edozein erreskate ontzi geldituko luketeen izotz zatiz betea; elikagai hornidurak amaituz zihoazen eta jada pinguinoak ez ziren lur lehorrera inguratzen. Orde-Leesek honela idatzi zuen:\n1916ko abuztuaren 30an Wilden gogoetak Etsipen uhartera burutzeko bidai baten aukeran serioski bideratzen zihoazen (urriaren 5an baleontzi batekin topo egiteko asmoz itsasoratzea ere hausnartu zuen), honela zeudela, bapatean erreskate ontzia agertu eta euren sufrimendua zirt-zart batean amaitu zen.\nRoss itsasoko taldea.\n1914ko abenduaren 24an Australian finantza eta antolakuntza arazoak izan eta atzerapena jasan ondoren, \"Aurora\" ontziak Hobart portua utzi eta itsasoratu egin zen. 1915eko urtarrilaren 15eko McMurdo lurmuturrerako bere ailegatzea aurretik planeatutakoa baino beranduago gertatu zen, baina ontziko Aeneas Mackintosh komandateak, berehala Ross izotz harresian biltegi bat uzteko bidaia antolatu zuen, une hartan Shackleton esploratzailea aurretik planeatutako Weddell itsasoa zeharkatzeko ibilbidea burutzen egongo zela pentsatuz. Ez gizonak, ezta txakurrak ere ez ziren behar bezala girotu, orokorrean, izotz baldintzetan jarduteko eskarmentu gabeak ziren. Izotzerako lehenbiziko bidaia honek hemezortzi txakurren galera ekarri, bete gabeko biltegi bat utzi, eta lur lehorreko taldea nahiko lur jota utzi zuen.\n\ufeffOkerrena maiatzean etorri zen, enbata baten ondoren Evans lurmuturran ainguratuta zegoen \"Aurora\" ontzia itsaso barnera bultzatua izan zen eta izotz bloke batek harrapatu zuenez ezin izan zuen itzuli izan. Izotzarekin batera aurreruntz joan zen, azkenik, 1916ko otsailaren 12an, askatu aurretik 2.600 kilometro egin eta egoera txarrean Zeelanda Berrira ailegatu zen arte. Ontziak kostaldeko eskifaiak behar zuen erregai gehiena, jana, arropa eta hornigaiak berarekin zeramatzan. Halere, bere misioarekin jarraitzeko kostaldean gelditu zen taldeko kideek aurreko espedizioetako, bereziki Robert Falcon Scotten Terra Nova espedizioa, hondakinekin euren buruak hornitu zituzten. Eskifaiaren bat-bateko jardunen bidez, bidarren denboraldirako biltegia, aurretik 1915eko irailerako aurreikusita zegoen bezala prest gelditu zen.\n\ufeffHurrengo hilabeteetan zehar eta sekulako ahalegina burutuz, aurreikusitako biltegiak Ross izotz hesita eta Beardmore glaziarrrean zehar instalatu ziren. Itzulerako bidaian talde osoak eskorbutoa pairatu zuen. Arnold Spencer-Smith basera iristeko borrokaldian, espedizioko kapilaua eta argazkilaria zena izotzetan hilik erori zen. Gainontzeko taldeko kideak punto de Caba\u00f1as kokalekuko aldi baterako eraikitako aterpera bizirik iristea lortu eta bertan berrindartu ziren. 1916ko maiatzaren 8an Mackintosh eta Hayward kideek izotzezko itsasoko ezegonkorran zehar Evans lumuturrera oinez abiatzea erabaki zuten, baina zoritxarrez elur ekaitza batek irentsi eta ordutik aurrera inork ez zituen gehiago bizirik ikusi ahal izan. Bizirik jarraitzen zuten zazpi kideek zortzi hilabetez izugarrizko zailtasunak iragan behar izan zituzten, azkenik 1917ko urtarrilaren 10ean, aurretik Zeelanda Berrian konpondu zuten \"Aurora\" ontzia iritsi eta zibilizaziora itzuli ziren arte.\nShackletonek \"Aurora\" ontzia ofizial arrunt baten moduan lagundu zuen, batik-bat erreskatea antolatu zuten Zeelanda Berria, Australia eta Erresuma Batuko gobernuek agintea ukatu baitzioten. Honela bada, Shackletonek espedizioko bi taldeen erreskatean parte hartu zuen, baina Ross itsasoko taldea erreskatatzeko hasierako prestaketak burutzean erakutsitako jokamolde apetatsua bere kaltetarako izan zen. Nahiz eta hasiera kaotikoa, desantolaketa, \"Aurora\" ontziaren galera eta hiru heriotz jasan izan, Ross itsasoko taldea espedizioko jatorrizko helburua bete zuen talde bakarra izan zen, halere Weddell itsasoko taldearen porrotaren ondorioz, Ross itsasoko taldeak burututako lan guztia alferrikakoa izan zen.\nZibilizaziorako itzulera.\nErreskatatutako eskifaiak zibilizazioarekin izandako azken kontaktua 1914. urtean izan zen, Lehen Mundu Gerraren bilakaeraren inguruan erabat ezjakituna zen. 1916ko ekainaren 2an Shackletonen Falkland uharteetarako ailegatzeak britainiar egunkarien gerra albisteei laburki itzal egin zien.. Espedizioa bere aberrira piskanaka itzuliz zihoan, gerraren une kritiko batean, ohikoak ziren ohore edo hiritarren ongi etorri harrerarik gabe. Azkenik 1917ko maiatzaren 29an Shackleton bera Amerikan zehar hitzaldi bira labur bat burutu ondoren Ingalaterrara iritsi zen, halere bere itzulera ia oharkabean iragan zen. Berehala espedizio hartako kide gehienak militar aktibo gisa izena eman edota itsas gudarostean sartu ziren. Gerra hura amaitu aurretik bi kide -Timo McCarthy eta Alfred Cheetham itsasgizon beteranoa- gerra ekintzan zeudela hil ziren, eta Ross itsasoko taldeko kidea zen Ernest Wild Mediterraneoan tifoidea sukarraren ondorioz zendu zen. Beste kide batzuk larriki zaurituak izan ziren, eta askok euren kuraia eta ausardiaren ondorioz gerra dominak bereganatu zituzten. Gerraren azken asteetan zehar Buenos Aires hirian burututako propaganda misio baten ondoren, Shackleton, M\u00farmansk hiriko zerbitzu berezian komandante karguan egon zen. Postu horretan 1919ko martxorarte egon zen. Ondoren bere antartikako azken espedizioa antolatu zuen, Shackleton\u2013Rowett Espedizioa, honetan 1921eko irailaren 17an Londres hiritik \"Quest\" ontzian itsasoratu zen. 1922ko urtarrilaren 5ean \"Quest\" ontzia Hegoaldeko Georgian ainguratuta zegoela, Shackletonek bihotzekoa jasan eta bertan hil zen.\n\"Endurance\" ontziko Wild, Worsley, Macklin, McIlroy, Hussey Alexander Kerr, Thomas McLeod eta Charles Green sukaldaria \"Quest\" ontzian zihoazten. Behin Shackleton hilda, Enderby Land lurraldeko esploraketan oinarritzen zen jatorrizko proiektua bertan behera laga zen. Wildek Elefante uhartera hurbiltzeko asmoz itsas bidai labur bat gauzatu zuen, ontziak Wild lurmuturraren aurrealdean ainguratu eta bertatik beren egonaldiaren haztarna zaharrak ikusi ahal ian zituzten, baina itsasoko baldintzek lurrartzea eragotzi zieten.\nAntartika zeharkatuko zuen ibilaldia egia bilakatzeko berrogei urte iragan behar izan ziren, balentria hau 1955-1958 bitartean Commonwealth Trans-Antartika Espedizioak lortu zuen. Espedizio honek bere ibilaldia Vahsel badian hasi eta Beardmore glaziarra ekiditen zuen ibilbide bat aukeratu zuen. Ross izotz harresia kanpoaldetik iragan eta Skelton glaziarraren jeitsiera burutu ondoren McMurdo itsasartera ailegatu zen. Bidai osoak larogeitamezortzi egun iraun zituen.\nEndurance ontziaren aurkikuntza.\n2022ko martxoan Endurance 22 izeneko espedizioak \"Endurance\" ontzia aurkitu zuen, Weddel itsasoan 3.008 metroko sakoneran. Mensun Bound itsas arkeologoa izan zen espedizio buru eta, bere esanetan, ontzia osorik eta oso egoera onean topatu zen."}
{"id": "145075", "revid": "105290", "url": "https://eu.wikipedia.org/wiki?curid=145075", "title": "Olazar (Badaia)", "text": "Olazar Arabako mendebaldean dagoen mendia da, Badaiako mendilerroan kokatutakoa. Zehazki, Ganaltoko tontorraren ekialdean kokatuta dugu.\nAbiapuntuak.\nBide nagusia Otogoiendik (551 m) datorrena da, ordu 1 eta 15 minutuko igoerarekin. Los Goros izeneko kobazuloetatik (598 m) gertu igarotzen da bidea. Azkeneko honetan antzinako giza aztarnak topatu zituzten."}
{"id": "145076", "revid": "65203", "url": "https://eu.wikipedia.org/wiki?curid=145076", "title": "Andy Roddick", "text": "Andy Roddick (Omaha, ) Ameriketako Estatu Batuetako tenis jokalari ohia da. ATP sailkapenean lehenengo postuan egon da eta gaur egun TOP-10ean dago.\nRoger Federer eta bera izan ezik, ez du inork lortu zortzi denboraldi jarraian TOP-10ean egotea. Horrek azken hamarkadaren jokalari onenetarikoa bihurtzen du. Bere ezizenak adierazten duen bezala, \"Nebraskako bonbarderoa\", izugarrizko sakea dauka. Izan ere, tenisean erregistratutako sakerik azkarrena du bere baitan: 255 kilometro orduko.\nJaiotzetik aro profesionalera.\nAndrew Stephen Roddick, Andy bezala ezagunagoa, 1982ko abuztuaren 30ean jaio zen Omahan, Estatu Batuetako Nebraska konderrian. Gurasoak Jerry eta Blanche dira eta bi anai ditu; John tenislaria Georgiako unibertsitatean eta Lawrence urpekaria.\nLau urte zituenean, Austin-era (Texas) JOAN zen familia; sei urte geroago, berriz ere mugitu ziren Floridara. Aldaketa hauek Johnen karrera bultzatzeko izan ziren. Momentu hartan, Andy tenisaren jarraitzaile bihurtu zen, baita jokalaria ere.\nAndy bere institutuko saskibaloi taldean jolasten zuen, eta onenetarikoa zen, baina bere gurasoak tenisean zeukan erraztasuna ikusita, tenisean murgildu zuten erabat.\nJunior kategoriara heltzean, entrenatzaile famatu bat kontratatu zioten bere gurasoek. Mundua osoan zehar jolastu zituen txapelketak, baina emaitzak ez ziren oso onak izan.\nAro profesionala.\n2000. urtean, 18 urte betetzean, zirkuitu profesionalean sartu zen, eta bere debut-a ona izan zen. Torneo bat irabazi zuen Texasen eta bi finalera heldu zen Las Vegasen. Hala ere, belauneko lesio larria izan zuen eta ebakuntza egin eta gero, denboraldiaren erdia ez zuen jokatu. Urte honen amaieran ATP-ko 160. postuan zegoen.\n2001ean, hiru txapelketa irabazi zituen (Atlanta, Houston eta Washington). Urte honen amaieran TOP-20an zegoen.\n2002. urtean milioi bat dolar irabazi zituen, TOP-10ean sartu eta txapelketa nagusietan emaitza onak izan zituen, adibidez, AEBetako Irekian.\nMomentu horretan izugarrizko fama lortu zuen eta gaur egun arte, munduko tenislari onenen artean egon da. Urte hauetan, 24 txapelketa irabazi ditu, horietako hiru bikoitzeko modalitatean.\nXehetasun pertsonalak.\nGaur egun, Maria Xarapova tenislari errusiarraren mutil laguna da. Fundazio bat dauka umezurtzak laguntzeko eta Lacoste marka da bere babeslea."}
{"id": "145078", "revid": "105290", "url": "https://eu.wikipedia.org/wiki?curid=145078", "title": "Mendizabal (Badaia)", "text": "Mendizabal Arabako mendebaldean dagoen mendia da, Badaiako mendilerroan kokatutakoa. Zehazki, Ganaltoko tontorraren mendebaldean kokatuta dugu.\nAbiapuntuak.\nBiderik laburrenak Kuartangoko herriak diren Anda (611 m) eta Katadianotik (605 m) datozenak dira, 45 minutuko igoerarekin.\nBestela, Aperregitik (612 m, Zuia) ere bide motza daukagu, ordu 1 eta 15 minutukoa baino ez."}
{"id": "145079", "revid": "11782", "url": "https://eu.wikipedia.org/wiki?curid=145079", "title": "Iratiko San Salbatore baseliza", "text": ""}
{"id": "145081", "revid": "2241", "url": "https://eu.wikipedia.org/wiki?curid=145081", "title": "Eira", "text": "Eira hitzarekin honako kontzeptuak izendatzen dira:"}
{"id": "145082", "revid": "336", "url": "https://eu.wikipedia.org/wiki?curid=145082", "title": "Eira (generoa)", "text": ""}
{"id": "145084", "revid": "336", "url": "https://eu.wikipedia.org/wiki?curid=145084", "title": "Eira barbara", "text": "Eira barbara, eir\u00e1, irar\u00e1, tayra edo cabeza de viejo Mexikotik Argentinarainon hedatzen den ugaztun haragijalea da, Mustelidae familiakoa. Baso eta oihanetan bizi da.\n58 zentimetrotik 75era neurtu ditzateke, 42 zentimetroko isatsarekin. 5 kilogramo inguruko pisua dute. Burua zabala da eta handia gorputzaren tamainarekin alderatuz gero. Gainontzeko mustelidoek baino buru handiagoa dute. Hankak erlatiboki luzeak dira. Larrua beltza, sepia edo arrea izan daiteke, nahiko uniformea.\nUgaztun txikiez elikatzen da, baita narrasti eta txoritxoez. Askotan etxabereak ere jaten dituzte. Fruituak ere jan ditzakete eta egunez zein gauez mugitzen dira. Zuhaitzetako zuloetan eta beste animalia batzuek eginiko zuloetan bizi dira. Urtero emeek 2 eta 4 kume arteko kumaldiak dituzte."}
{"id": "145085", "revid": "336", "url": "https://eu.wikipedia.org/wiki?curid=145085", "title": "Mustelinae", "text": "Mustelinae Mustelidae ugaztun haragijaleen azpifamilia bat da. Bere barruan lepahoriak, hudoak, azkonarrak, aholatzak eta antzeko beste animalia batzuk daude."}
{"id": "145086", "revid": "336", "url": "https://eu.wikipedia.org/wiki?curid=145086", "title": "Galictis", "text": "Galictis Mustelidae ugaztun genero bat da. Hego Amerikan, Erdialdeko Amerikan eta Mexikon bizi dira. Metro erdiko tamaina dute eta 1 eta 3 kilogramo arteko pisua dute. \"Galictis vittata\" handiagoa da \"Galictis cuja\" baino. Goialdeko larruaren kolorea grisa da, baina hanka, lepo, aurpegi eta tripa beltza da. Kopetatik lepoaren atzealdera lerro txuri bat hedatzen da.\nZuhaixkak dauden leku erdi irekietatik basoetara hedatzen dira. Lurrean zuloak egiten dituzte edo zuhaitzetako zuloak erabiltzen dituzte."}
{"id": "145087", "revid": "6327", "url": "https://eu.wikipedia.org/wiki?curid=145087", "title": "Gulo", "text": ""}
{"id": "145088", "revid": "56334", "url": "https://eu.wikipedia.org/wiki?curid=145088", "title": "Eliseo Murillo", "text": "Eliseo Murillo Vega (Torrecillas de la Tiesa, C\u00e1ceres, 1955eko urtarrilaren 25a -) Extremaduran jaio eta Gipuzkoan hazi zen futbolari ohia da. Liga bitan irabazi zuen Real Sociedadekin, defentsa gisa. \"Murillo\" edo \"Murillo II\" (Luciano anaia nagusia ere Errealean aritu zelako) ezizenak eman zitzaizkion.\nAnder Murillo Athleticeko jokalariaren osaba da.\nIbilbidea.\nEliseok bere gurasoekin Gipuzkoara emigratu zuen haur bat zela. Errealaren bigarren taldean egon zen lau urtez azkenik, 1977an, lehenengo taldera pasa arte. Errealaren parte izan zen hurrengo 8 denboraldietan, gehienik ordezko bezala.\n114 partidu jokatu zituen lehenengo mailan."}
{"id": "145089", "revid": "336", "url": "https://eu.wikipedia.org/wiki?curid=145089", "title": "Ictonyx", "text": "Ictonyx Mustelidae ugaztun familiako generoetako bat da. Bi espezie ditu bere barruan \"Ictonyx libycus\" eta \"Ictonyx striatus\". Afrikako iparraldean bizi dira."}
{"id": "145090", "revid": "336", "url": "https://eu.wikipedia.org/wiki?curid=145090", "title": "Lyncodon", "text": ""}
{"id": "145091", "revid": "336", "url": "https://eu.wikipedia.org/wiki?curid=145091", "title": "Lyncodon patagonicus", "text": "Lyncodon patagonicus Mustelidae familiako ugaztun txikia da, Lyncodon generoko espezie bakarra. Argentinako Pampan eta Txileko hainbat zonaldetan bizi dira. Charles Darwinekin bidaiatu zuen Syms Covingtonek bere egunerokoan aipatu zuen lehen aldiz animalia hau.\n30 eta 35 zentimetro arteko tamaina dute, 6 eta 9 zentimetroko isatsarekin. Larrua beltza da, zonalde grisekin bizkarraldean. Buruan alde txuri bat dute, bularreraino hedatzen dena."}
{"id": "145092", "revid": "9266868", "url": "https://eu.wikipedia.org/wiki?curid=145092", "title": "Pedro Otxotorena", "text": "Pedro Mar\u00eda Quemada Otxotorena (Hernani, 1956ko apirilaren 19a -) futbolari ohi gipuzkoarra da. 1977tik 1984ra Real Sociedaden ordezko atezaina izan zen, Luis Miguel Arconadaren atzetik. Urte hauetan liga bitan irabazi zuen baita Superkopa ere."}
{"id": "145094", "revid": "56334", "url": "https://eu.wikipedia.org/wiki?curid=145094", "title": "Martes", "text": "Martes Mustelidae ugaztun haragijale generoetako bat da, lepahori eta lepazuriak genero honetakoak dira. Eurasia eta Neartikoan banatuta daude.\nEspezieak.\n\"Martes\" generoan 8 espezie eta hainbat azpiespezie bereiz daitezke:"}
{"id": "145095", "revid": "119347", "url": "https://eu.wikipedia.org/wiki?curid=145095", "title": "Cimabue", "text": "Cenni di Pepo Cimabue (Florentzia, 1240 aldean - Pisa, 1302) italiar margolari eta mosaikogilea izan zen, Giottoren maisua eta Italiako pinturaren eraberritzailea. Ordura arteko ohiko estiloa alde batera utzi zuen eta errealismo handiz landu zituen bere irudiak.\nBizitza.\nCenni di Pepo zuen izena, baina Cimabue deitzen zioten goitizenez. Itzal handiko artista izan zen bere garaian, hartaraino, ezen Dantek Jainkotiar komedian aipatu baitzuen (\"Purgatorioa\" XI, 94-96); baina Giotto ere aipatzen zuen bertso berean, eta Cimabueren gainetik jartzen:\n\"Credette Cimabue nella pintura\"\n\"Tener lo campo, ed one ha Giotto il grido\"\n\"Si che la fama di colui s' oscura\" .\nGiorgio Vasarik \"Le vite de' pi\u00f9 eccellenti pittori, scultori e architettori\" liburua idatzi zuenean, Cimabue jarri zuen zerrendako lehen tokian, eta hona zer zioen Florentziako pintoreaz:\nNolanahi ere, oso dokumentu gutxi daude haren bizitzari eta obrari buruz. Horietako baten arabera, 1301-1302an, Pisan, katedraleko absideko mosaiko baten eta Santa Klara ospitalerako egindako Maest\u00e0 baten (egun desagerturik) ordain diruak kobratu zituen. Data horietatik berehala hil zela uste da.\nLan nagusiak.\nKristoren gurutziltzatzearen gaia Cimabueren obran askotan errepikatu zen. 1265-1268 inguruan Arezzoko \"Gurutziltzatua\" pintatu zuen: tentsio gehieneko unean harri bihurtuta dagoela dirudi. Oso bestelakoa da Florentziako Santa Crocekoa: 1287 aldera margotu zuen, eta beste sentiberatasun bat adierazten du. Asisko San Frantzisko elizako gurutziltzatze dolugarriak, berriz, bizantziar eskematismo orotik aldendurik daude.\nFlorentziako Santa Trinita elizarako margotu zuen \"Maest\u00e0\"-n (egun Uffizi Galerian dago), bizantziar ikonoen finkotasunari -artean nabarmena aurpegietan eta keinuetan- adierazgarritasun handiago bat kontrajarri zion, eta espazioaren zentzua eta gorputzen bolumena bereziki landu zituen, aingeru eta profeten irudietan, batez ere.\nGarrantzi handikoa izan zen Cimabueren esku hartzea Asisko San Frantzisko elizako lanetan. 1277tik 1288ra bitartean, goiko elizako koruko eta transeptuko freskoak pintatu zituen, bere laguntzaile taldearekin batera -Duccio eta Giotto taldekoak zirela uste da-, eta baita Apokalipsia, Apostoluak eta Andre Maria gaitzat zituen ziklo handi bat ere. Horiez gainera, ez dira ahaztuta uztekoak Gurutziltzatzea eta gangako Lau ebanjelariak, denak arrisku larrian, gaur egun, hormetako materialen egoera txarra dela-eta.\nCimabueren ekarpena.\nCimabue Italiako bizantziar tradizioko azken margolari handitzat hartzen da. Garai hartako artean eszena eta irudi lauak eta oso estilizatuak izaten ziren. Cimaburen pintura bizantziarra bada ere, arte gotikoaren elementuak sartu zituen, hala nola pertsonaien espresioak. Alde horretatik errealismorantz jo zuen lehenbizikoetakoa izan zen. Giottoren irakaslea izan zen."}
{"id": "145096", "revid": "336", "url": "https://eu.wikipedia.org/wiki?curid=145096", "title": "Mustela", "text": "Mustela Mustelidae ugaztun haragijale genero bat da. Katazuria, erbinude, hudo eta bisoia talde honetakoak dira. Askotan erbinude izena erabiltzen da, nahiz eta \"Mustela nivalis\" espezieari dagokion. 16 espezie ezagutzen dira. Erbinude izena genero honetatik kanpoko beste animalia batzuei ere ematen zaie.\nTxikienak 13 zentimetro neurtzen ditu eta handienak (\"Mustela vison\") 55. Katazuriak neguan ile txuria du. Gorputz luzeak dituzte, tuneletan sartzeko egokiak. Normalki isatsaren tamaina gorputz osoarenaren antzekoa da."}
{"id": "145097", "revid": "58701", "url": "https://eu.wikipedia.org/wiki?curid=145097", "title": "La Paz (Hego Kalifornia Beherea)", "text": "La Paz Mexiko ipar-mendebaldeko hiria da, Hego Kalifornia Beherea estatuko hiriburua, eta La Paz udalerriko herriburua. Kaliforniako penintsularen hegoaldean dago, Kaliforniako golkoaren ertzean. 2010ean hiriak 215.178 biztanle zituen, eta 251.871 biztanle udalerriak."}
{"id": "145098", "revid": "58701", "url": "https://eu.wikipedia.org/wiki?curid=145098", "title": "Campeche (Mexiko)", "text": "Campeche, izen ofiziala San Francisco de Campeche, Mexikoko hego-ekialdeko hiri eta portua da, eta Campeche estatuko hiriburua. Yucat\u00e1n penintsulan dago, Mexikoko golkoaren ertzean. Esportazio portu garrantzitsua da. Espainiaren kolonia izan zen garaiko monumentu ugari dago; hori dela eta, UNESCOk Gizateriaren ondare izendatu zuen 1999an. 2010ean, 220.389 biztanle zituen.\nGeografia.\nKokapena.\nHiria Campecheko golkoaren ertzean dago, Mexikoko golkoan, 0 eta 100 metro arteko garaieran. Villahermosatik 387 kilometro ipar-ekialdera dago, M\u00e9ridatik 177 kilometro hego-mendebaldera, eta Mexiko Hiritik 1.127 kilometro hego-ekialdera.\nOndarea.\nMexikoko hiri harresidun bakarra eta Ameriketako bakarrenetakoa da. Ondare historiko aberatsa eta ongi kontserbatua du. 1999an UNESCOk Gizateriaren ondare izendatu zuen."}
{"id": "145099", "revid": "512", "url": "https://eu.wikipedia.org/wiki?curid=145099", "title": "Behi mostrenko", "text": "Behi mostrenkoak edo besterik gabe \"mostrenkoak\" edota \"padurako behiak\" bezala ere ezagunak direnak, Andaluziako Do\u00f1anako Parke Naturalaren eta bere inguruetan kokatzen den bertako behi arraza bat da. Bereziki Almonte eta Hinojos de Huelva udalerrietan. Duela zenbait mende dago paraje haietan behi arraza hau eta betiko era jarraituz gobernatzen dira, behizainen aldetik aberei kanpotik bat ere bazkarik edo laguntzarik eman gabe.\nArraza nahiko ezezaguna eta gutxi ikertutakoa da. Padurako behiak Espainian Desagertzeko Zorian Dauden Azienda Arrazen Katalogo Ofizialean sartuta daude.\nEtimologia.\nBehi hauek izen ezberdinekin ezagunak dira. Padurako behia (Gazteleraz: \"Marisme\u00f1a\"), mostrenka, palurda edo Do\u00f1anako behia.\nJatorria eta historia.\nBehi mostrenkoen jatorri filogenetikoa ezaguna da oraindik, nahiz eta bertako uro basatien eboluzioarekin lotzen den. Uroaren eboluzioak Ipar Afrikan Bos primigenius mauretanicus eman zuen. Ipar Afrikako lehendabiziko uro basati hauek etxekotzerakoan, Gibraltarko itsasartean barrena Iberiar penintsulan sartu zituzten. Haiengandik sortu zen Bos taurus macroceros, eta azkenean Andaluzia aldean Bos taurus tartesus, padurako arrazaren arbaso zuzena.\nTartessosen garaietatik, Do\u00f1ana aldea ezaguna zen ehiztoki apartatzat, eta ehizgaien artean basabehiak zeuden. Behi mostrenkoen arbasoak seguraski.\nPadurako behiaren kasuan, beste hainbat antzineko behi arrazekin gertatzen den legez, ez dago etxekotzeari buruzko daturik. Mendetan ehizagai bezala harturik izan zen Do\u00f1ana inguruetan, oreinen antzera. egun Do\u00f1anako Parke Naturalaren barnean haragitarako azienda bezala dago.\nOhiturak.\nDo\u00f1anako behi mostrenkoak bertako aintzira eta paduretan bizitzeari egokituta daude.\nNeguan urtza dagoen lurrean erruz sortzen den belarra jaten dute, askotan ura erraperaino daukatela. Halakoetan arrisku handia daukate paduraren \u201cbegi\u201d haietako batean erortzeko. Begi hauek paduran agertzen diren sakonera handiko iturburuak dira. Halakoetan behi bat baino gehiago akabatzen da itota. Uda lehorretan, berriz \u201cpaduraren begiak\u201d izan daitezke edateko puntu bakarra agortutako paraje batean, eta hara hurbiltzen dira egarriz jotako behiak urrutitik ere.\nBehientzat paduretako beste arrisku bat lokatz tranpak dira, animalia bat xurgatzeko gai diren lokatz biguneko guneak.\nOso euritsuak diren urtetan berriz, behi mostrenkoak urak hartutako paduretan ur mailaren gainean geratzen diren lur zerrendetan.\nDo\u00f1anako paduren muturreko eguraldiak bahi asko akabatzen du urtero.\nArraza hauen basatasunaren ezaugarri bitxi bat zera da; bi zaldizko batera ikusten badituzte, ihes egiten dute, zeren eta \"ateraketekin\", hau da, basabehiak zaldiz harrapatzeko teknikarekin lotzen dituzte. Zaldizko bakarra ikusiz gero berriz, behiak ez dira izutzen, eta lasai geratzen dira.\nPadurako behi hauek beste aldetik, zenbait adituren ustez, Ameriketako Behi kriolloen zein Ipar Ameriketako Mendebaldeko Adar luzeko behi aziendaren arbasoak dira, zeren eta paraje hauetan pilatzen baitzuten gero Ameriketara eramateko ontziratu behar zuten azienda.\nDo\u00f1anako behiak, aintzirez gain, kostaldeko dunetan ikusten dira sarri, Landetako behien antzeko habitatak erabiltzen dituzte beraz.\nKopurua.\nEz da zehazki ezagutzen. \"Asociaci\u00f3n Andaluza de Criadores de Ganado Marisme\u00f1o\" delako elkartearen arabera Do\u00f1anako inguruetan 850 abere inguru daude, nahiz eta denak arraza garbikoak diren ez da jakiten. Azken garaietan burututako ikerketa genetikoek kopurua 450-500 artean ezartzen dute.\nUztiaketa eta erabilera.\nBehi mostrenkoen kasuan, betizuenean bezala, askotan bakarrik erriflea izan da animalia hauen haragiaz baliatzeko modu bakarra.\nErabat libre eta kanpotik bazkarik eman gabe bizi direnez, behi mostrenkoen haragia uztiaketa natural eta ekologikoan koka daiteke.\nBehi mostrenkoak dira Do\u00f1anako mendi eta aintziretako animaliarik arriskutsuenak.\nBadago elkarte bat padurako behi hauen abeltzainak batzen dituena; \"Asociaci\u00f3n Andaluza de Criadores de Ganado Marisme\u00f1o\" izenekoa.\nDo\u00f1anako Estazio Biologikoak babestutako arrazatzat dauka ere, eta behi hauen zaintzan aritzen da Parke Naturalaren ondare ekologiko bezala."}
{"id": "145100", "revid": "3591", "url": "https://eu.wikipedia.org/wiki?curid=145100", "title": "Padurako behi", "text": ""}
{"id": "145101", "revid": "3591", "url": "https://eu.wikipedia.org/wiki?curid=145101", "title": "Do\u00f1anako behi", "text": ""}
{"id": "145102", "revid": "6327", "url": "https://eu.wikipedia.org/wiki?curid=145102", "title": "XLIFF", "text": "XLIFF formatua (\"XML Localisation Interchange File Format\") itzulpen-memoriak trukatzeko erabiltzen den formatua da. Zenbait software enpresa handik (Novell, Oracle, Sun, IBM...) sustatutako formatua da. XLIFF OASIS barruan sartuta dago 2002. urtetik. XLIFFek hizkuntza ezberdinetan dauden testu-zatiak gordetzen ditu XML formatuan, gero berrerabili ahal izateko itzulpen berriak egiten direnean.\nFormatua.\nXLIFFen formatua TMX formatuan inspiratuta dago. Etiketarik garrantzitsuenak hurrengoak dira:\nAdibidea.\nXLIFFaren oinarrizko unitatea hau da:\n &lt;trans-unit id='hi'&gt;\n &lt;syntaxhighlight lang=\"text\"&gt;Hello world\n &lt;target&gt;Bonjour le monde&lt;/target&gt;\n &lt;alt-trans&gt;\n &lt;target xml:lang='eu'&gt;Kaixo mundua&lt;/target&gt;\n &lt;/alt-trans&gt;\n &lt;/trans-unit&gt;"}
{"id": "145106", "revid": "105290", "url": "https://eu.wikipedia.org/wiki?curid=145106", "title": "Mustelidae", "text": "Mustelidae edo mustelidoak Carnivora ugaztun ordenako familia bat da. Lehorrean zein uretan bizi dira, bai ur geza zein itsasoetan. Kontinente guztietan aurki daitezke. Gehienak haragijaleak dira, eta batzuk sarraskijaleak. Gaur egun 50 bat espezie ezagutzen dira, 5 azpifamiliatan sailkaturik.\nTxiki samarrak dira, oso gorputz-lirainak eta zaluak. Mustelidoen larrua, kolore-bakarra edo zerrendaduna, oso aintzat hartua da. 28-38 hortz dituzte. Kirats guruindunak dira gehienak. Australian, Zeelanda Berrian, Madagaskarren eta Antilla uharteetan izan ezik, mundu guztian bizi dira."}
{"id": "145107", "revid": "105290", "url": "https://eu.wikipedia.org/wiki?curid=145107", "title": "Mofeta arrunta", "text": "Mephitis mephitis edo mofeta arrunta Mephitidae familiako ugaztuna da, Carnivora ordenekoa. Ipar Amerikan bizi dira eta euren larru txuri-beltza eta isurtzen duten kiratsagatik famatuak dira."}
{"id": "145108", "revid": "336", "url": "https://eu.wikipedia.org/wiki?curid=145108", "title": "Mofeta", "text": ""}
{"id": "145109", "revid": "512", "url": "https://eu.wikipedia.org/wiki?curid=145109", "title": "Igaraba", "text": "Igaraba hitzarekin hainbat animalia espezie izendatzen dira:"}
{"id": "145110", "revid": "512", "url": "https://eu.wikipedia.org/wiki?curid=145110", "title": "Lutrinae", "text": "Lutrinae Mustelidae ugaztun familiako azpifamilietako bat da. Euren izen arrunta igaraba izan ohi da, nahiz eta izen honekin hainbat espezie izendatu. Gaur egun 13 espezie ezagutzen dira, 7 genero ezberdinetan. Mundu osoan zehar bizi dira. Hego Amerikan \"igaraba\" izena (gazteleraz, \"nutria\") Miocastoridae familiako karraskari bati ematen zaio, baina ez du harremanik familia honekin.\nEzaugarriak.\nUretan lehorrean baino hobeto bizi diren animaliak dira. Larru sendoa dute, iragazkaitza, euren gorputzeko beroari eusten laguntze diena. Ondo egiten dute igeri eta sudur-zuloak ur-azpian itxi ditzakete, 6 minutu arnasa hartu gabe egon daitezkeelarik. Igerian orduko 12 kilometroko abiadura har dezakete.\nArra emea baino handiagoa izaten da. 8 eta 15 urte arteko bizi-itxaropena dute. 36 hortz dituzte, 6 letagin goian zein behean. 5 behatz dituzte hanka bakoitzeak, mintz batekin erdian, igeriketan laguntzeko."}
{"id": "145111", "revid": "336", "url": "https://eu.wikipedia.org/wiki?curid=145111", "title": "Lutra", "text": "Lutra Lutrinae azpifamiliako genero bat da. \"Lutra lutra\" espeziea, edo igaraba arrunta genero honetakoa da. Beste bi igaraba espezie ere genero honetakoak dira."}
{"id": "145112", "revid": "336", "url": "https://eu.wikipedia.org/wiki?curid=145112", "title": "Lontra", "text": "Lontra Ameriketako igaraba genero bat da, Mustelidae familiako ugaztunak."}
{"id": "145113", "revid": "336", "url": "https://eu.wikipedia.org/wiki?curid=145113", "title": "Enhydra", "text": ""}
{"id": "145114", "revid": "1310", "url": "https://eu.wikipedia.org/wiki?curid=145114", "title": "Atxorrotx", "text": ""}
{"id": "145115", "revid": "336", "url": "https://eu.wikipedia.org/wiki?curid=145115", "title": "Canidae", "text": "Canidae Carnivora ordenaren barruko ugaztun familia da. Talde taxonomiko honetako kideei, oro har, kanido izena ematen zaie. Familia honek 12 genero eta 35 bat espezie biltzen ditu: otsoak (txakurrak barne), txakalak, koioteak, kuoiak, dingoak, likaonak, \"Chrysocyon brachyurus\", \"Dusicyon australis\", \"Lycalopex gymnocercus\" eta Vulpini tribukoak (azeriak, besteak beste).\nSakabanaketa geografikoari dagokionez, kanido basatiak kontinente guztietan aurkitu daitezke, Antartikan izan ezik, eta habitat mota askotan bizi dira: basamortuak, mendiak, basoak, belardiak\u2026 Horietako zenbait habitatatan, espezie gutxi batzuk bakarrik dira arborikolak: \"Lycalopex griseus\", \"Urocyon littoralis\" eta mapatxe txakurra.\nAnimalia hauek digitigraduak (oin-puntetan ibiltzen diren animaliak) eta haragijaleak dira. Ezaugarri nagusien artean, oro har, mutur luzea eta fina eta, bestetik, gorpu liraina daude. Tamaina eta pisuari dagokionez, aldakortasun handia aurkezten dute. Feneko azeriak bakarrik 24 cm-ko luzera eta 0,6 kg-ko pisua izan ditzake; otso grisak, aldiz, 2 m neurtu ditzake, eta 79 kg-ko pisua izan dezake.\nSailkapen taxonomikoa.\nHaragijaleen historian, desagertutako Hesperocyoninae eta Borophaginae azpifamiliak eta Caninae azpifamilia (ordezkari biziak dituen kanidoen azpifamilia bakarra) osatzen dute Canidae familia. \nAzken azpifamilia horretan, Caninae-n alegia, bizirik dauden kanido guztiak eta haien senide fosil berrienak sartzen dira. Bizirik dauden kanido guztiek, talde gisa, hortz-harreman monofiletikoa osatzen dute desagertutako Borofaginoekin. \nKanidoen agerpenari dagokionez, Eozeno berantiarrean agertu ziren lehen aldiz Ipar Amerikan (duela 37,8-33,9 milioika urte). Miozenora arte ez ziren Eurasiara iritsi eta Piacenziarrara arte Hego Amerikara.\nGaur egungo espezieentzat, azterketa genetikoak bat datoz bi leinu bereiztuz: Vulpini eta Canini. Baina ez datoz bat horietan espezie edo genero jakin batzuk sartzearekin. Lehenik eta behin, lau talde filogenetiko nagusi bereizi ziren (Ostrander, 2008): a) azeri arrunta barne hartzen duen taldea (\"Vulpes, Alopex, Nyctereutes\" eta \"Otocyon\" generoak),\u00a0 b) otso grisa barne hartzen duena (\"Canis, Cuon\" eta \"Lycaon\"), c) espezie hegoamerikarrena (\"Atelocynus\", \"Cerdocyon, Dusicyon, Lycalopex, Chrysocyon\" eta \"Speothos\") eta, azkenik, d) \"Urocyon\" generoa, kladorik bereiziena osatzen duena.\nAurrekoaren harira, azken ikerketen arabera, Canini leinuaren barruan sartzen dira genero hego amerikar guztiak, otsoen kladoarekin batera. Beste alde batetik, Vulpini leinuaren partetzat hartzen dira \"Vulpex\" generoaren kladoa, (\"Alopex\" eta \"Fennecus\" barne) baita \"Urocyon\" generoa ere.\u00a0 Horietaz gain, beste genero bat badago, \"Nyctereutes\", bi leinuen kanpoan geratzen dena. \nBeste ikerketa batzuen arabera, ordea, \"Vulpesek\" eta \"Nyctereutesek\" harreman filogenetiko estua dute, eta talde arreba bat osatzen dute.\nKanidoak hiru azpifamiliatan banatzen dira, eta horietako bakar batek, txakurrenak (Caninae) hain zuzen, gaur egun bizirik jarraitzen duten espezieak ditu:\nEboluzioa.\nGaur egun Kanidoek 37 espezie barne biltzen dituzte. Espezieen arteko harreman ebolutiboa iraganean aztertu egin da, azterketa morfologikoak erabiliz. Baina berriki ikerketa molekularrek horien harreman filogenetikoa aztertzeko aukera eman dute. Espezie batzuetan, dibergentzia genetikoa ezabatu egin da, populazio desberdinen arteko fluxu genetiko handia dela eta. Gainera, hibridazioa jasan duten espezieetan zona hibridoak existitzen dira. \nEozenoa.\nKanidoek orain dela 66 milioi urte eboluzionatu zuten, hegan egin ezin zuten dinosauroak desagertu ondoren. Geroago, duela 50 milioi urte, bi dibisio nagusitan banatu ziren: kaniformeak (txakurrak bezalakoak) eta feliformeak (katuen antzekoak).\nLehen kanido identifikagarria, \"Prohesperocyon wilsoni\", duela 40 milioi urte inguru agertu zen, eta bere fosilak gaur egun Texasen agertu ziren. Horrek, kanido familiaren hasiera markatu zuen. Nagusiki, hortzeri, garezur eta menbruen morfologia aldaketek ezaugarritzen zuten familia horren hasiera.\nEra berean, Kanido familia hiru azpifamiliatan banatu zen (Hesperocyoninae, Borophaginae eta Caninae). Azpifamilia bakoitzeko kideek denborarekin gorputzeko masa handiagoa izan zuten. Gainera, batzuk dieta hiperharagijale espezializatua garatzeagatik desagertzeko joera izan zuten.\nOligozenoa.\nGarai honetarako, Ipar Amerikako erregistro fosiletan kanidoen azpifamilia guztiak, hirurak, aurkitu ziren. Kanidoen lehen adarra, primitiboena, Hesperocyoninae leinua zen. Lehen kanido hauek, ziurrenik, larre habitat batean harrapakinak azkarrago ehizatzeko eboluzionatu zuten. Hesperocyoninae subfamiliako lehen kideetako batek, \"Hesperocyon\" generokoak, \"Archaeocyon\" eta \"Leptocyon\" sortu zituen. Genero primitiboa Miozenoaren erdialdean desagertu zenean, sortutako bi adar horietatik Borofaginae eta Caninae eboluzio-erradiazioek eboluzionatu zuten.\nMiozenoa.\nDuela 8 milioi urte inguru, Beringiako lurreko zubiak \"Eucyon\" generoko kideei Ipar Amerikatik Asiara sartzeko eta Europa kolonizatzen jarraitzeko aukera eman zien. \nPliozenoa.\n\"Canis\", \"Urocyon\" eta \"Vulpes\" generoak Ipar Amerikako kanidoetatik garatu ziren. Izan ere, lurralde horretan aurretik aipatutako Caninae-ren erradiazioa hasita zegoen. Arrakasta handia izan zuten genero horiek, garatutako hortzeriak eman zien murtxikatzeko gaitasun hobeari esker. Orain dela 4-5 milioi urte, Pliozenoan, Ipar Amerikan \"Canis lepophagus\" agertu zen. Horiek txikiak eta otso edo koiote itxurakoak ziren. Gaur egun, teorizatzen da ezagutzen dugun koiotea (\"Canis latrans\") \"Canis lepophagus\" horren ondorengoa dela.\nPleistozenoa.\nPleistozenoan zehar, Ipar Amerikako otsoen adarra agertu zen, \"Canis edwardii\", argi eta garbi otso gisa identifikagarria. Geroago, Pleistozeno berantiarran \"Canis dirus\", txakur beldurgarriaren espeziea, Hego Amerikara hedatu zen.\nOrain dela 300 mila urte, \"Canis lupus\"-aren edo otso grisaren zenbait subespeziek eboluzionatu zuten eta bai Europatik zein Asiako Iparraldetik hedatu ziren. Otso gris honek habitata partekatu zuen txakur beldurgarriarekin (\"Canis dirus\"-arekin), Beringiako lurreko zubitik Ipar Amerika kolonizatzea lortu zuenean. Halere, duela 11.500 urte, \"Canis dirus\" desagertu zen. \nAdituen ikerketek diotenez, Pliozeno eta Pleistozenoan zehar orain bizirik jarraitzen duten otso itxurako kanidoek, gutxienez 5 aldiz kolonizatu zuten Afrika Eurasiatik. Ideia hau frogatutzat hartzen da hurrengo arrazoiengatik. Alde batetik, erregistro fosilek horrela egiaztatzen dute. Bestetik, 2015ean bideratutako ikerketek, Europa eta Asiako kanidoen genoma mitokodriala eta genoma osoaren sekuentziatzioa aztertu ondoren, ideia bera ondorioztatzeko balio zuten. \nGarai honetan ere, duela 3 milioi urte, Ipar eta Hego Amerika batu ziren Panamako istmoa eratuz. Fenomeno honi esker, kanidoak Hego Amerika kolonitzateko gai izan ziren, eta bertan, dibertsifikatu ziren. Gaur egun zenbait espezie badira Hego Amerikan endemikoak: \"Chrysocyon brachyurus\", \"Atelocynus microtis\" (txakur belarrimotza), \"Speothos venaticus\", \"Cerdocyon thous\" eta \"Lycalopex\". Ikerketa bide molekularretik abiatuta, ezarri da Hego Amerikako espezie endemikoak batzen duen talde hau monofiletikoa dela. \nEzaugarriak.\nKanido guztiek antzeko oinarrizko osaera dute, baina muturraren luzera erlatiboa, gorputz-adarrak, belarriak eta buztana asko aldatzen dira espezieen artean. Oro har, kanidoek hanka luzeak eta gorputz arinak izaten dituzte, harrapakinen atzetik ibiltzeko egokituak. Bestalde, buztanen ilajearen luzera eta kalitatea urtaroaren arabera aldatzen dira.\nSudur punta beti dago biluzik, baita hanka-zolaren kuxin bigungarriak ere. Azken horiek kuxin bakarra dute hatz bakoitzaren puntaren atzean eta kuxin trilobulatu bat erdian, behatzen sustraien azpian. Ileak kuxinen artean hazten dira.\nLau hatzeko likaonak (\"Lycaon pictus\") izan ezik, aurreko hanketan bost hatz dituzte kanidoek, baina pollex (erpurua) murriztuta dago eta ez da lurrera iristen. Atzeko hanketan lau hatz dituzte, baina etxeko txakur batzuetan, bosgarren hatz bestigial bat agertzen da, ezproi esaten zaiona, baina horrek ez du lotura anatomikorik gainerako oinarekin. Bestetik, espezie batzuetan, apur bat okertutako azazkalak ez dira erretraktilak, eta gutxi gorabehera lanputsak dira; beste espezie batzuek, berriz, atzapar zorrotzagoak eta partzialki erretraktilak dituzte.\nGarezurra.\nGarezurraren muturra katuen familiarena baino askoz luzeagoa da. Arku zigomatikoak zabalak dira, zeharkako gandor lambdoide bat dago garezurraren atzealdean, eta zenbait espezietan, aurrera eta atzera doan gandor sagital bat ageri da. Begi inguruko hezur-orbitek ez dute inoiz eraztun oso bat osatzen, eta entzumen-anpuluak lauak eta biribilduak dira.\nKanido guztiek (Caninae) ungulatuen lotailu nukalaren analogo den lotailu bat dute. Lotailu hori, buruko eta lepoko jarrera muskulu-esfortzu aktibo gutxirekin mantentzeko erabiltzen da. Lotailu horrek energia gordetzeko aukera ematen die distantzia luzeak egiten dituztenean, bitartean muturra lurrera itsatsita dutela usaimen-arrastoei jarraitzeko.\nHortzeria.\nHortzeriak hortzek ahoan duten antolamenduari egiten dio erreferentzia. Goiko masailezurrean dauden hortzak letra larriz izendatzen dira; I ebakortzak izendatzeko, C letaginentzat, P aurreko haginentzat eta M haginentzat. Azpiko masailezurreko hortzeria, aldiz, letra xehez idazten da. Hortzak zenbatzeko ahoaren alde bat erabiltzen da, eta aurretik atzeraka zenbatzen dira. Haragijaleetan, P4 deritzon aurreko haginak eta m1 haginak karnasialak osatzen dituzte, hagin horiek batera erabiltzen dira artazi-ekintza eginez harrapakinaren muskuluak eta tendoiak zarrastatzeko. \nKanidoek aurreko haginak haragia zarrastatzeko eta zapaltzeko erabiltzen dituzte, P4 aurreko hagina izan ezik (goiko karnasiala); izan ere, hau zarrastatzeko bakarrik erabiltzen dute. Bestalde, haginak ehotzeko erabiltzen dituzte, m1 hagina (azpiko karnasiala) izan ezik, ehotzeko ez ezik zarrastatzeko ere erabiltzen baitute, betiere kanidoaren dieta adaptazioaren arabera. Azpiko karnasialean, trigonidoa xerratzeko erabiltzen da eta talonidoa ehotzeko. Trigonidoaren eta talonidoaren arteko distantziak haragijalearen dieta ohiturak erakusten ditu: trigonidoa luzeagoa baldin bada, hiperharagijalea izango da; aldiz, talonidoa luzeagoa baldin bada, dieta orojaleagoa da . Bere aldakortasun baxuagatik, azpiko karnasialaren luzera haragijale baten gorputzaren tamaina neurtzeko erabiltzen da. \nKanido gehienak 42 hortz dituzte, 3.1.4.23.1.4.3 hortz-formula beteta. Espezie gehienetan, haginak oso sendoak dira, hezurrak apurtzeko eta, horrela, hezur-muinera heltzeko. Bestetik, kanidoetan esne-hortzek 3.1.33.1.3 hortz-formula jarraitzen dute, eta ez dute haginik erakusten. \nBizimodua.\nPortaera soziala.\nIa kanido guztiak animalia sozialak dira eta taldeka bizi dira. Oro har, lurraldekoiak dira, edo lurralde propioa dute, eta aire zabalean egiten dute lo. Gordelekuak ugaltzeko erabiltzen dituzte, eta, batzuetan, eguraldi txarra egiten duenerako ere bai. Kasu gehienetan elkarrekin lan egiten dute ehizatzeko eta kumeak zaintzeko. Taldean ehizatzeak badu abantaila bat, harrapakin handiagoak ehizatu baititzakete.\nUgalketa.\nKanidoak talde gisa, ugaztunen artean ohikoak ez diren zenbait ugalketa ezaugarri dituzte: a) normalean, monogamoak dira; b) seme-alabei aitatasun-arreta ematen diete; c) ugalketa-zikloak dituzte fase proestral eta dioestral luzeekin; eta d) estalketan lotura kopulatzailea dute. Bestetik, talde sozialetan ondorengo helduak mantentzen dituzte, horiek ugaltzeko duten gaitasuna ezabatuta eta, horrela, hurrengo ondorengoen belaunaldia hezitzeko dituzten gaitasun aloparentalak erabiltzen dituzte. Kanido espezie gehienak obuladore espontaneoak dira, nahiz eta \"Chrysocyon brachyurus\" espeziea obuladore-induzitua izan. Ugaltze-aparatuari dagokionez, kanido arren zakila makulu batek eusten du, eta bulbus glandis izeneko egitura bat du. Egitura horrek estaltzean ordubetera arte irauten duen lotura kopulatzaile bat sortzen du. Emeek hiru edo zazpi ugatz pare dituzte haien kumeak elikatzeko. \nKume kopuruaren inguruan, kumaldi bakoitzean aldakorra da kanidoen espezieen artean, baina arra eta emearen artean zenbat eta estaltze gehiago egon, orduan eta kume gehiago izateko aukera egongo da. Kume gazteak itsu jaiotzen dira, eta momentu horretatik aste batzuetara begiak irekitzen zaizkie."}
{"id": "145116", "revid": "105290", "url": "https://eu.wikipedia.org/wiki?curid=145116", "title": "Kitinen", "text": "Kitinen Finlandiako ibai bat da. 278 kilometroko luzera du eta Kemijoki ibaiaren ibaiadarra da. Ibaia Lappi eskualdeko Kittila, Pelkosenniemi eta Sodankyl\u00e4 udalerrietatik igarotzen da. Porttipahta uharka ibai honen goi ibilguan dago, eta 38 megavatioko energia sor dezake. Kitinen ibaiaren ibaiadar nagusia Luiro da."}
{"id": "145117", "revid": "105290", "url": "https://eu.wikipedia.org/wiki?curid=145117", "title": "Luiro", "text": "Luiro Finlandiako ibai bat da. Kitinen ibaiaren ibaiadarra da, eta, hau, era berean, Kemijoki ibaiarena. Ibaia Lappi eskualdeko Sodankyl\u00e4, Savukoski eta Pelkosenniemi herrietatik igarotzen da. Lokka uharka ibai honen erdialdeko ibilguan dago."}
{"id": "145118", "revid": "512", "url": "https://eu.wikipedia.org/wiki?curid=145118", "title": "1199 Geldonia", "text": "1199 Geldonia asteroide gerrikoan aurkitutako asteroide baten izena da. Eug\u00e8ne Joseph Delportek aurkitu zuen Uccletik 1931ko irailak 14an. Bere izena, bere aurkitzailearen jaioterria den Jodoigneren izen latindarragatik jasotzen du."}
{"id": "145119", "revid": "105290", "url": "https://eu.wikipedia.org/wiki?curid=145119", "title": "1202 Marina", "text": "1202 Marina asteroide gerrikoan aurkitutako 1202. asteroidearen izena da. 1931ko irailak 13an aurkitu zuen Grigory Neujminek Simeizetik. Bere behin-behineko izendapen zientifikoa 1931 RL zen."}
{"id": "145120", "revid": "336", "url": "https://eu.wikipedia.org/wiki?curid=145120", "title": "KV16", "text": "KV16 Egiptoko Luxor hirian dagoen Erregeen Haraneko hilobi bat da. Egiptoko XIX. dinastiaren sortzailea izan zen Ramses I.a da bertan lurperatuta dagoena.\nTestuinguru historikoa.\nFaraoi koroatua Menpehtyra Ramses izenarekin, inork ez zuen uste hain edadetua zen faraoi hark erabateko boterea lortuko zuenik Egiptoko XVIII. dinastiarekin senidetuta egon gabe. Avarisen jatorria zuena, hiksoen hiriburu suntsitu eta gorrotatua, Paramesu komandantea postuak igotzen joan zen Horemheb faraoiaren erregealdian honen bisir eta bigarren bihurtu arte. Bi pertsonaia hauek eta hauen ondorengoek Amarna garai zurrunbilotsuko erregeekin izan zuten jokaera dela eta, Horemhebek zein Paramesuk Amon jainkoaren gurtza berezartzerako orduan zerikusi oso garrantzitsua izan zutela uste da, ondoren, Akhenaton eta honen familia guztiaren lehen jazartzaile bihurtuz.\nGizonezko oinordeko baten falta zela eta, Horemhebek bere bisirra lotu zuen tronura erabateko normaltasunez. Ondoren Ramses I.a izango zena oso edadetua bazen ere, oinordekotza ziurtatua zegoela zirudien, garai hartan beranduago Seti I.a izango zena heldua baitzen, seme bat ere bazuelarik, beranduago Ramses II.a izango zena. Baliteke, baita ere, ramesidar leinua Horemheben familiarekin zenbait ezkontzen bidez senidetuta egotea, are gehiago legitimatuz dinastia berriaren etorrera. Edonola ere, dirudienez, Horemheb hil ondoren Paramesu Ramses I.a izenarekin tronuratu zen inongo asaldapenik gabe eta barne egonkortasuna erabatekoa zen garai batean.\nXIX. dinastiaren sortzaileak soilik 16 hilabeteko erregealdia izan zuen, K. a. 1306tik K. a. 1305 arte gutxi gora-behera, egileren batzuk apur bat beranduago datatzen duten arren, K. a. 1292tik K. a. 1291 arte. Ramses I.ak hain denbora laburrean ze paper bete zuen ezagutzen ez den arren, litekeenena dinastia berria ezartzera eta Horemheben ekintza bide berberak jarraitzera dedikatu izana da. Trantsiziozko bere erregealdi laburraren ondoren tronua bere seme Seti I.arentzat pasa zen, enpresa berrien eraikuntza eta Asian galdutako inperioa berreskuratzeko lanak grina handiagoz berabiaraziko zituena.\nKokapena.\nRamses I.aren hilobia Erregeen Haranaren erdigunean dago, nekropoliko hegoekialdeko wadiaren sarreran, ardatza ia erabat hegomendebaldera lerrokatua duelarik. Bere sarrera KV17 hilobitik oso metro gutxira dago, KV10 eta KV11 dauden magal berean, hauek apur bat mendebalderago daudelarik. Inguruan dauden bese zenbait hilobik bezala, KV16k tebastar nekropoliek aldiro-aldiro jasan dituzten uholde bortitz eta urriek eragindako kalteak jasan ditu, baina ez beste hilobi batzuk jasan dituzten bezain kalte handiak.\nKV16ren oinplanoak hilobiaren eraikuntza oso azkarra izan zela adierazten du, korrika eta presaka egina, arkitektura apaindurei eta zaintzei erreparatu gabe. Hala ere, maisutasun handiz eraiki zen, baina soiltasunez eta tokia eta denbora aurreztuz. Lehen gelak garai hartako errege hilobi baten ohiko diseinuzkoak dira, Ramses I.aren aurreko faraoia izan zen Horemhebi zegokion betiereko atsedenerako tokiaren parekoa: sarrera eskailera bat (A), beherantz zihoan malda handi bat duen arrapala (B) eta azken eskailera bat (C). Pasabide hauen neurriak beste errege hilobi batzuetakoekin alderatuta txikiagoak dira, zalantzarik gabe, faraoia oso edadetua zelako. Kontu izate honek bere arrazoiak izan zituen azkenean, bigarren eskailera amaitu eta gutxira hil baitzen Ramses I.a\nOrduan, Deir el-Medinako eraikitzaileek, euren profesionaltasuna erakutsiz, lanak nabarmen bizkortu zituzten, hil ganbera txiki bat inprobisatuz (J), ondo zulatu eta leundua, baita apainduraz josia ere hildako erregearen loriarako. Denbora gehiago bizi izan balitz, inongo zalantzarik gabe ohiko gelekin jarraituko zen (pasabide bat, hil putzua, zutabeen gela, bi korridore gehiago, aurreganbera bat eta kripta bera) baina hilabete batzuk baino ez zituzten ohi urte mordoa ematen ziren lanak egiteko. Hala ere, baliteke euren lana Seti I.a koroatua izan aurretik amaitu izana, Ramses I.a baltsamatua zen bitartean, bi alboko ganbera nano zulatzea lortu baitzuten (Ja eta Jc), baita aurreko nitxo bat ere (Jb) hil hatu gehiago jartzeko.\nApaindura.\nRamses I.a bere hilobia amaitu aurretik hil izanak apaindura programa nabarmenki murriztu zuen, KV16ko gelarik garrantzitsuena zen hil ganbera soilik margotuz. Hilobiaren gainontzeko gela guztiak apaindurarik gabe geratu ziren, XVIII. dinastiaren hasierako antzinako ohitura bezala, kasu honetan denbora faltaren ondorio izan zen arren. Hala eta guztiz ere, KV16ko margoek Ramses I.aren aurreko erregea izan zen Horemheben hilobia den KV57koen antz handia dute, formetan zein irudietan, egileak ere berberak izan zirela pentsarazten dutelarik. Aurreko faraoiaren hilobiko hain bereizgarria den urdin-grisazka koloreko atzealdea ere erabiltzen da.\nUholdeek ia ez dute errukirik izan KV16 hilobiarekin, eta apaindurak kalte handiak jasan ditu: eskena ugari eta zenbait kolore galdu egin dira, tokiren batzuetan igeltsatutako azala altxatu ere egin delarik. Hilobian, J ganberan zein Jb nitxoan agertzen den hil testu bakarra Ateen Liburua da, Horemheben erregealditik aurrera hurrengo errege hilobi guztietan agertzen hasten dena.\nAteen Liburuaren ondoan hildakoaren irudiak ere ikus daitezke heriotzarekin zerikusia duten zenbait jainko eta jainkosarekin batera, Osiris, Horus edo Anubis kasu, baita ondo ezagutzen diren beste zenbait ere (Atum-Ra-Khepri, Neit, Maat edo Nefertum). Ondorioz, \"Nejeneko Arimak eta \"Peko Arimak\" agertzen dira, Goi eta Behe Egiptoko antzinako erregeen ikurrak, izpiritu babesletzat hartzen zirenak. Eta hau gutxi balitz, beste irudi batzuk erakusten dituzten beste margo batzuk ikus daitezke, kasu honetan kuttun ezagun batzuenak, dyed zutabea edo tyit korapiloa, lehena Osirisekin eta bigarrena Isisekin lotuak daudenak.\nIndusketa.\nRamses I.aren hilobia 1817an aurkitu zuen Giovanni Battista Belzoni italiarrak, KV17 hilobia aurkitu baino egun gutxi batzuk lehenago, bere edertasun eta handitasunarekin, Erregeen Haranean ordurarte ezagutzen ziren gainontzeko hilobi guztiak itzaltzen zituena. Hala ere, KV16ak ere Belzoniren espedizioaren arreta apur bat piztu zuen (Henry Salt antigoaleko gauzen bildumagile ingelesak babestua), oraindik geratzen ziren hil ekipamenduaren hondakin txikiak argitara emanez, zurezko estatua zaindariak eta oraindik izenik ez zuten jainkoen iruditxoak, txakal, tximu edo lehoi burudun giza itxurakoak, baita burutzat dordoka bat zuen emakume bat ere, ziuraski aurkikuntzarik bitxiena izango zena. Granito gorrizko sarkofago handia hil ganberan utzia izan zen.\nBelzoniren igaroaldiaren ondoren ez da KV16 hilobiaren indusketa lan gehiagorik erregistratu. Beranduago Burton, Lepsius edo Piankoffek bisitatu zuten, hormetako idazkiak dokumentatu edo itzuliko zituztenak. Uholdeen ondorioz hilobiaren egiturak kalte handiak jasan dituenez, eta erortze arriskuan dagoenez, Antigoaleko Gauzen Kontseiluak zureko habe handi batzuk jarri ditu hil ganberan, kaltetutako sarkofagoaren inguruan. Orain arte ez da kontserbazio lan gehiagorik egin."}
{"id": "145121", "revid": "102095", "url": "https://eu.wikipedia.org/wiki?curid=145121", "title": "Caniformia", "text": "Caniformia edo Canoidea (txakur antzekoa) Carnivoraren barruko azpiorden nagusietako bat da. Sudur luzea eta azkazal ez barnerakorrak dituzte, Feliformiak ez bezala. Pinnipedia taldea ere honetatik sortu zen eta, horregatik, talde honen barruan sar daiteke. Kide gehienak plantigradoak dira, Canidae izan ezik. Feliformiak baino hortz gehiago ere badituzte. Haragijaleak baldin badira ere orojaleagoak dira Feliformia baino. Bulbo auditorioa partzialki zatitua dago edo ganbara bakarrekoa da, hezur bakar batekin."}
{"id": "145122", "revid": "46380", "url": "https://eu.wikipedia.org/wiki?curid=145122", "title": "Stonehenge, Avebury eta lotutako lekuak", "text": "Stonehenge, Avebury eta lotutako lekuak Ingalaterrako Wilshire konderrian dagoen historiaurreko hondakin multzoa da. 1986an UNESCO erakundeak Gizateriaren Ondare izendatu zituen. Multzo honek bere barnean euren artean 30 kilometro eskaseko banaketa dagoen hondakinez beteriko eremua barne hartzen du.\nMultzoa.\nMultzoa monumentu magalitiko hauek osatzen dute:"}
{"id": "145126", "revid": "536", "url": "https://eu.wikipedia.org/wiki?curid=145126", "title": "Berlin-Mitte", "text": "Berlin-Mitte (euskaraz \"Berlin-Erdigunea\") Alemaniako Berlin hiriburuko lehenbiziko barrutia da. Barruti honetan hiriaren erdigune historikoa dago. Eremu honek hiriko turismo gune garrantzitsuenetako batzuk ditu: Museoen uhartea, Brandeburgoko atea, Berlingo Humboldt unibertsitatea, Unter den Linden edota Reichstag eraikina."}
{"id": "145129", "revid": "105290", "url": "https://eu.wikipedia.org/wiki?curid=145129", "title": "Charlottenburg-Wilmersdorf", "text": "Charlottenburg-Wilmersdorf Alemaniako Berlin hiriburuko bigarren barrutia da. Barruti hau 2001an Charlottenburg eta Wilmersdorf barrutiak elkartu zirenean osatu zen."}
{"id": "145130", "revid": "7162", "url": "https://eu.wikipedia.org/wiki?curid=145130", "title": "Mitte", "text": ""}
{"id": "145131", "revid": "201", "url": "https://eu.wikipedia.org/wiki?curid=145131", "title": "Espainiar Inperio", "text": ""}
{"id": "145138", "revid": "336", "url": "https://eu.wikipedia.org/wiki?curid=145138", "title": "MuseScore", "text": "MuseScore musika idazteko programa bat da. Linux, Mac OS X eta Microsoft Windows sistema eragileentzat dago egina. WYSIWYG erako programa bat da eta hainbat ezaugarri ditu:\nPrograma honek erabiltzaile interfaze garbia dauka, noten sarrera erosoa eta azkarra eginez. Sibelius eta Finale bezalako programek erabiltzen duten interfazearen antzerakoa da.\nMuseScore software askea da eta GNU lizentziapean argitaratu da.\nGaitasunak.\nMuseScore-k hainbat formatuetako musika inportatu eta esportatu dezake, hala nola MIDI eta MusicXML. PDF, SVG eta PNG bezalako formatuetan ere gorde ditzake partiturak, gerora inprimatu ahal izateko. LilyPond-era ere esportatu daiteke musika, beste moldaketa batzuk egin ahal izateko.\nHainbat hizkuntzetan dago erabilgarri (tartean euskara), erabiltzaileen itzulketaz lagunduriko bertsioak direla medio.\nGarapena.\nMuseScore MusE-ren kodean oinarrituta dago, Linux-erako MIDI sekuentziadore bat. 2002an, Werner Schweer-ek MusE-ren idazketa musikalerako gaitasunak MusE sekuentziadoretik kentzea erabaki zuen eta musika editore bezala birprogramatzen hasi zen. Birprogramaketa Qt-oinarrituta dago."}
{"id": "145139", "revid": "98220", "url": "https://eu.wikipedia.org/wiki?curid=145139", "title": "Friedrichshain-Kreuzberg", "text": "Friedrichshain-Kreuzberg Alemaniako Berlin hiriburuko barruti nagusia da. Barruti hau 2001an Friedrichshain eta Kreuzberg barrutiak elkartu zirenean osatu zen."}
{"id": "145140", "revid": "536", "url": "https://eu.wikipedia.org/wiki?curid=145140", "title": "Lichtenberg", "text": "Lichtenberg Alemaniako Berlin hiriburuko hamaikagarren barrutia da. Barruti honek 2001an antzinako Hohensch\u00f6nhausen barrutia ere bere barnean hartu zuen."}
{"id": "145141", "revid": "105290", "url": "https://eu.wikipedia.org/wiki?curid=145141", "title": "Treptow-K\u00f6penick", "text": "Treptow-K\u00f6penick Alemaniako Berlin hiriburuko bederatzigarren barrutia da. Barruti hau 2001an antzinako Treptow eta K\u00f6penick barrutiak batuz osatu zen."}
{"id": "145143", "revid": "536", "url": "https://eu.wikipedia.org/wiki?curid=145143", "title": "Neuk\u00f6lln", "text": "Neuk\u00f6lln Alemaniako Berlin hiriburuko zortzigarren barrutia da. Hiriaren hegoaldean kokatzen da. Barruti hau Neuk\u00f6lln, Rudow, Britz eta Gropiusstadt auzoek osatzen dute.\nNeuk\u00f6lln auzoko Mercure hotelean egin zen urte horretako martxo-apirilean."}
{"id": "145144", "revid": "105290", "url": "https://eu.wikipedia.org/wiki?curid=145144", "title": "Pankow", "text": "Pankow Alemaniako Berlin hiriburuko hirugarren barrutia da. Hiriaren iparraldean dago. Barruti hori Pankow, Prenzlauer Berg eta Weissensee auzoek osatzen dute (2001 urtera arte, barruti independenteak izan ziren)."}
{"id": "145145", "revid": "448", "url": "https://eu.wikipedia.org/wiki?curid=145145", "title": "Spandau", "text": "Spandau Alemaniako Berlin hiriburuko hamabigarren barrutia da. Hiriaren mendebaldean dago.\nOspetsua da Spandauko espetxea (1876an eraikia eta 1987an eraitsia), Bigarren Mundu Gerraren ondoren, Nurenbergeko epaiketetan zigortutako zazpi buru naziak bertan espetxeratu baitzituzten."}
{"id": "145146", "revid": "5834", "url": "https://eu.wikipedia.org/wiki?curid=145146", "title": "Reinickendorf", "text": "Reinickendorf Alemaniako Berlin hiriburuko hogeigarren barrutia da. Hiriaren ipar-mendebaldean kokatzen da."}
{"id": "145147", "revid": "5834", "url": "https://eu.wikipedia.org/wiki?curid=145147", "title": "Steglitz-Zehlendorf", "text": "Steglitz-Zehlendorf Alemaniako Berlin hiriburuko seigarren barrutia da. Hiriaren hego-mendebaldean kokatzen da."}
{"id": "145148", "revid": "105290", "url": "https://eu.wikipedia.org/wiki?curid=145148", "title": "Tempelhof-Sch\u00f6neberg", "text": "Tempelhof-Sch\u00f6neberg Alemaniako Berlin hiriburuko zazpigarren barrutia da. Hiriaren hegoaldean kokatzen da. Barruti hau 2001an Tempelhof eta Sch\u00f6neberg barrutiak elkartuz osatu zen. Behinolako Berlin-Tempelhof aireportua bertan zegoen."}
{"id": "145150", "revid": "336", "url": "https://eu.wikipedia.org/wiki?curid=145150", "title": "Petkelj\u00e4rvi Parke Nazionala", "text": "Petkelj\u00e4rvi Parke Nazionala (finlandieraz, \"Petkelj\u00e4rven kansallispuisto\") Finlandia ekialdeko Ipar Karelia eskualdean dagoen parke nazional txiki bat da. Guztira, sei aintzira, bost urmael eta badia bat daude bertan eta muino txikiek, Errusiatik bereizten dute. Per\u00e4meri eta Rokua parke nazionalen ostean, Finlandiako parke txikiena eta ur-eremu handiena duenetako bat da. Bertako baso eta aintziretan gainera, soldadu finlandiarrek sobietarren aurkako Jarraipenaren Gerrako Ilomantsiko gudua borrokatu zuten 1944. urtean .\nParkea 1956. urtean sortu zen eta Finlandian eratu ziren lehenbiziko zazpi parke nazionaletako bat da. 1992tik UNESCOren Ipar Kareliako Biosfera Erreserba osatzen du Patvisuo Parke Nazionalarekin batera.\nHistoria.\nParke Nazional guztian zehar, II. Mundu Gerran erabiliak izan ziren eta gaur egun berriztatuak dauden guda eraikinak daude; izan ere, bertako baso eta aintziretan, soldadu finlandiarrek sobietarren aurkako Jarraipenaren Gerrako Ilomantsiko gudua borrokatu zuten 1944. urtean .\nXIX. mende hasieran, inguru hau soberan zegoen Finlandiako Gobernuaren eremu bat zen. Hala ere, natura basatia babestu eta zaintzeko ekimenekin batera, inguru honek 200 urtetan Kareliako bitxia izatea lortu du. 1992tik gainera, UNESCOren Ipar Kareliako Biosfera Erreserba osatzen du Patvisuo Parke Nazionalarekin batera; Finlandian dauden bi Biosfera Erreserbetako bat da .\nNatura.\nPer\u00e4meri eta Rokua parke nazionalen ostean, Finlandiako parke txikiena eta ur-eremu handiena duenetako bat da; hain zuzen, azalera guztiaren %50a ur-eremuek osatzen dute. Aintzira eta urmael hauek Ekialdeko Karelia errusiarretik Petkelj\u00e4rviraino doazen eta Petkelj\u00e4rvi-Putkelanharju deitzen diren gandorrek babesten dituzte. Gandor hauek, duela 11.000 bat urte sortu ziren glaziar kontinental bat urtu zenean eta Kareliako ezaugarri nagusietako bat dira. Mendixka hauek zuhaitzez estalirik daude, hala nola, pinuak eta izeiak. Pinu gehienek 150 urte baino gehiago dauzkate, hain zuzen, basoak soiltzeari utzi eta natura babesten hasi ziren garaikoak dira gutxi gorabehera. Bertan, azeri zuriak, baso elur-oreinak, altzeak, otsoak eta hegazti espezie desberdinak ikus daitezke; aipatzekoak dira parke nazionalaren ikur diren eta Finlandian babestuak dauden aliota txikiak .\nGuztira, sei aintzira (Juotenj\u00e4rvi, Kaitaj\u00e4rvi, parke nazionalari izena ematen dion Petkelj\u00e4rvi, mendebalde muturreko S\u00e4rkk\u00e4j\u00e4rvi, Syv\u00e4j\u00e4rvi eta hegoaldeko Valkiaj\u00e4rvi), bost urmael (mendebaldeko mugan dagoen Hein\u00e4lampi, Kuikkalampi erraldoia, Mustalampi, Ruunulampi eta Savulampi) eta Kokkolahti izeneko badia bat daude parkean.\nIbilbideak eta Irisgarritasuna.\nMarkatutako 10\u00a0km-ko bide-sarea dauka parkeak. Batik bat oinezkoentzat diren ibilbide hauetatik ezagunena, Kuikka Basabidea izenekoa da; bide honek, parke guztia zeharkatzen du, Kuikkalampi urmaeletik Joutenj\u00e4rvi aintzirara eta Kokkolahti badiatik Lohisalmi izeneko lurmuturreraino. Aintzira eta urmaeletan bainua, arrantza eta arrauna onartuak daude eta aiptzekoa da, udazkenean, perretxiko eta onddo biltzaile asko etortzen dela bertako oihanera .\nKantatie 74 errepidearen bidez irits daiteke Ilomantsira; bertatik, seinaleak jarraituz gero erraza da parke nazionaleko sarreraraino iristea. Garraio publikoa erabili nahi bada, abuztutik ekainera Ilomantsitik egunero ateratzen den eta parke nazionalean geldialdi bat duen autobusa badago."}
{"id": "145151", "revid": "4720", "url": "https://eu.wikipedia.org/wiki?curid=145151", "title": "Streaming", "text": "Streaminga Internet bidez egiten den bideo eta soinuaren transmisioa da, datu-bidalketa handiak egiten dira audio eta bideoak zuzenean transmititzen direnean eta datu-korrontea bidali dela edo \"streaming\" bidez transmititu dela esaten da hartzaileak datuak jasotzeko fitxategi osoak deskargatzeko beharrik ez daukanean. Hartzaileak fitxategia ordenagailuaz erreproduzi dezake, fitxategi osoa deskargatua izan gabe. \n\"Streaming\"a edo datu-korrontea era jarraituan transmititzeko teknika bat da. Igorleak aldez aurretik grabatutako fitxategiak edo unean uneko ikuskizunak zuzenean eskain ditzake, bat-bateko komunikazioa lortuz. Teknika horren ezaugarririk nabariena informazioa jaso bitartean ikuskatu edo entzuteko aukera izatea da, fitxategiaren deskarga osoa egiteko beharrik gabe.\nFuntzionamendua.\nKodetzaileak fitxategiak sortzen ditu, web zerbitzariak fitxategi horiek sarean jartzen ditu eta \"streaming\" zerbitzariak fitxategiak bidaltzen ditu.\nInternet-nabigatzaile bat eta erreproduzitzeko aplikazio laguntzaile bat besterik ez da behar: lehena, eskaerak egiteko \"streaming\" zerbitzariari; bigarrena, fitxategia erreproduzitzeko.\nFitxategi bat erreproduzitzeko, nabigatzaileak fitxategiaren eskaera egiten dio web zerbitzariari eta horrek metafitxategia itzultzen dio. Horrek erreproduzitzaileari metafitxategia pasatzen dio. Erreproduzitzaileak \"streaming\" zerbitzariarekin komunikazioan hasten da RTSP (kontrolerako kanala) protokoloaren bitartez. Horrek datu basera jotzen du fitxategiaren bila eta RTP/RTCP (soinu eta bideo kanala) pasatzen dio erreproduzitzaileari. Erreproduzitzaileak, \"buffer\" baten bitartez, datuak jasotzen dituen heinean erreproduzitzen ditu. Eta zuzeneko \"streaming\"a baldin bada, streaming-zerbitzaria zuzenean kodetzailearekin jartzen da komunikazioan, datuak jasotzeko sare lokal edo konexio zuzen baten bitartez.\nEstrategiak.\nHemen agertzen dira streaming arazoak gainditzeko bi estrategia.\nCDN sistemak: Horren ideia da edukiak erabiltzaileei hurbiltzea CDN zerbitzarien bitartez. Eduki hauek zerbitzari gehienetan banatzen dira. Hemen erabiltzaile batek eskaera bat egiten duenean DNS-aren bitartez erabakitzen da zein den CDN zerbitzari egokiena erabiltzailearentzat.\nP2P sistemak: Haren funtzionamendua azken finean sare bat da: hor, aldi berean, erabiltzaile guztiak bezero eta zerbitzari dira. Hau da, eskaera bat dagoenean edukia banatzeko, erabiltzaile bakoitzak bere ondokoei banatzen die eta hauek beraien ondokoei eta horrela denbora guztian. Honek egiten du zenbat eta eskaera gehiago egon orduan eta hobe funtzionatzea, sistema eskalagarritasun handiarekin bihurtuz."}
{"id": "145153", "revid": "42539", "url": "https://eu.wikipedia.org/wiki?curid=145153", "title": "Susa (argipena)", "text": "Susa honakoa izan daiteke:"}
{"id": "145154", "revid": "536", "url": "https://eu.wikipedia.org/wiki?curid=145154", "title": "Lege (argipena)", "text": "Lege hitzak adiera ezberidnak ditu:"}
{"id": "145155", "revid": "13403", "url": "https://eu.wikipedia.org/wiki?curid=145155", "title": "Baionako setioa", "text": "Baionako setioa hau izan daiteke:"}
{"id": "145156", "revid": "1712", "url": "https://eu.wikipedia.org/wiki?curid=145156", "title": "Lege", "text": "Zuzenbidean, legea horretarako eskume duen erakundeak ezartzen duen izaera orokorreko arau juridiko mota bat da, oro har herrialdearen legebiltzarrean proposatu, eztabaidatu eta onesten dena. Zentzu zabalean, arau juridiko guztien multzo edo legediari deritzo, adiera hau zuzenbidean zehatza ez bada ere.\nHistoria.\nAntzinako legeen adibideak dira Babiloniakoa (Hammurabiren legedia), Indiakoa (Manu-rena) eta Palestinakoa (Moisesena). Erromako legeak lege publikoa (estatuarena) eta pribatua (pertsonen arteko eztabaidak erabakitzen zituena) bereizi zituen. Erromako legearen eragina nabarmena da Eliza Katolikoaren legedian eta feudalismoarenean; aldi berean gaur egungo lege zibilaren oinarria ere bada. Gizarteari buruzko ideia berriak ordea, bereziki estatu moldea egituratzeko erari zegozkionak, eta gaurko egitura politiko askoren oinarri ere izan direnak, Erreformarekin hasi ziren sartzen, gero eta indar gehiago hartzen ari zen burgesiaren artean gehienbat. Thomas Hobbes, John Locke, Charles-Louis de Montesquieu eta Jean-Jacques Rousseauk biribildu zituzten joera horien teoriak. Gizartearen goreneko egituran, estatuan, Ingalaterrako 1688ko iraultzarekin, AEBtako 1787koarekin eta Frantziako 1789-1791koarekin mamitu ziren lehendabizi, hortik sortu baitziren konstituzio baten arabera eratu ziren lehenengo estatuak. Geroagoko lege nagusietan Filadelfiako (AEB) 1787ko legenagusiak eta batez ere Frantziako 1791koak izan zuten eraginik handiena.\nZuzenbidea.\nGizarte antolatu batean gizarteak berak onartu dituen ohituren, jardunen eta jokaeraren arauak dira legeak. Aginpideak indarra du bere esku lege horiek betearazteko. Gizartea bizitzako araua denez gero, legeak guztien onerako izan behar du, eta ezaugarri hauek ditu: betebeharrekoa izatea, aginduak baitira legeak eta ez legegilearen aholkuak; orokorra izatea, balizko egoera guztietarako erabilgarria izateko egina baitago; eta behar bezala sortua izatea, legeak berak eskatzen duen eran eta eskatzen dituen baldintzak beteaz."}
{"id": "145159", "revid": "336", "url": "https://eu.wikipedia.org/wiki?curid=145159", "title": "Parapolizia", "text": "Parapolizia edo talde parapolizial terminoak estatuaren kontrol ofizialetik at polizia lanak burutzen dituen taldeak barnehartzen ditu. Termino lausoa da, herrialdea eta egoera zein den, polizia ez dagoen tokietan segurtasun publikoa bermatzeko hiritarrek beraiek antolaturiko taldeak zein poliziarekin elkarlanean errepresio politikoaren \u00ablan zikina\u00bb burutzen duten miliziak bil ditzake, legez kanpo edo legearen barnean. Testuinguru zenbaitetan, segurtasun pribatuko konpainietako ajenteak ere parapolizian barnehartu dira, herrialde gehienetan hauen eskumenak legez guztiz zehaztuta badaude ere. Nolanahi ere, parapolizia jarduera aski kritikatu dute gizarte eragileek, talde hauek giza eskubideen aurka burutzen dituzten ekintzak direla eta, zuzenbide estatuak eskaini behar dituen berma eta kontroletatik at."}
{"id": "145160", "revid": "17", "url": "https://eu.wikipedia.org/wiki?curid=145160", "title": "Talde parapolizial", "text": ""}
{"id": "145161", "revid": "17", "url": "https://eu.wikipedia.org/wiki?curid=145161", "title": "Udaltzaingoa", "text": ""}
{"id": "145163", "revid": "336", "url": "https://eu.wikipedia.org/wiki?curid=145163", "title": "Botniako Badiako Parke Nazionala", "text": "Per\u00e4meri Parke Nazionala (finlandieraz, \"Per\u00e4meren kansallispuisto\") Finlandiako Lappi eskualdearen hegoaldeko Botniako badian dagoen parke nazional bat da. Zehazki, Kemi eta Tornio hirien artean dago eta 157\u00a0km\u00b2-ko azaleratik %98,4a ur-eremua da; izan ere, Per\u00e4meri Botniako badiaren finlandierazko izena da. Hegazti espezie desberdinen ugaritasunagatik, uharte txikien multzoengatik eta balio historikoagatik bereizten da parke nazional hau .\n1991. urtean sortu zen, bertako natura eta uharri bereziak Kemiko portuak eta Tornioko industriak sortutako kutsadurengatik babesteko.\nHistoria.\nAspalditik, udan batik bat, arrantzaleak eta ehiztariak joan izan dira bertako uharteetara. Selk\u00e4-Sarvi uharte handienean esaterako, 300 biztanle zituen arrantza-herri bat sortu zen XVI. mendeko gosete garaian. Botniako badian arrantzatzen zituzten arrain ospetsuenak izokinak eta sardinzarrak dira. XX. mende hasieran, udako herri-arratzak bertan behera uzten hasi ziren, motoredun txalupek arrantza errazten zutelako.\nDebekuaren urteetan, 1919 eta 1932. urteen artean, irla hauek kontrabandoaren uharteak bihurtu ziren. Zamariak bertan gordetzen zuten salgaia, batik bat, 1924. urtean Botniako badian hondoratutako alemaniar itsasontzi batetik lortutako salgaiak; honen eta suediar mugaren ondoan egotearen ondorioz, mito ugari sortu zen uharte hauen inguruan eta uharte madarikatu eta izugarri bihurtu ziren .\nParke nazionala sortu zenean, naturarekin batera, Selk\u00e4-Sarvi, Pensaskari eta Iso-Huituriko arrantza-herriak eta bertako historia aberatsa babestea lortu zuten.\nNatura.\nParke nazionala Botniako badiaren ipar-ekialdeko muturrean dago eta itsaso zabalaz gain, olatuek ertz arrokatsuak moldatu dituzten hogeita hamar uharteek osatzen dute. Uharte handi eta garrantzitsuenak hegoaldeko Selk\u00e4-Sarvi eta Maa-Sarvi, eta iparraldeko Iso-Huituri, aintzira bat duen Pensaskari eta hareazko hondartza ederra duen V\u00e4h\u00e4-Huituri dira. Nahiz eta irla gehienak arrokatsuak diren, zahar eta handienetan baso txikiak ere aurki daitekze; esaterako, Selk\u00e4-Sarvi eta V\u00e4h\u00e4-Huituri uharteetan koniferoen basoak daude. Gaur egun, oraindik, Izotz Aroak eragindako depresioak dirau eta uharte berriak sor daitezke edozein unetan; uharte gazteenak esaterako, mila urte baino ez dauzka.\nUharri babestuek ere beren lekua dute parke nazionalean eta bizidun askoren udako habitata bihurtu da. Animalia babestu gehienak hegaztiak dira; hain zuzen, 60 hegazti espezie desberdinek habiaratzen dute bertan. Ikusiak izan direnen artean, aipatzekoak dira ahate buztanluzeak, ahatebeltz hegazuriak, aliota arktikoak, antxeta txikiak, antzara hankagorriztak, arrano arrantzaleak, belatxarreak edo bele txanodunak, bernagorri arrunt eta ilunak, borrokalariak, buztanikara zuriak, ipurzuri arruntak, erroiak, eskandinaviako lagopodoak, harri iraulariak, hegaberak, ipar-gailupak, udaberri-lore goiztiarrekin batera parke nazionalaren ikur diren ipar-txenadak, istingorrak, itsas mikak, kaio beltza, hauskara, ilun eta mokohoriak, kuliska pikart eta zuriak, kurlinta bekaindunak, larre-buztanikarak, lertxun hauskarak, marikoi isatslaburrak, martin hegazuriak, murgilari handiak, negu-txontak, okil handiak, pottorroak, sasi-txinboak, temminck txirriak, txenada arrunt eta txikiak, txirri arruntak, txirritxo handiak, ubarroi handiak eta zuhaitz-belatzak .\nEsan beharra dago, parke nazionala 1991. urtean sortu zela bertako natura eta uharri bereziak Kemiko portuak eta Tornioko industriak sortutako kutsadurengatik babesteko. Izan ere, portua km gutxi batzutara baino ez dago eta parke nazionalaren sorkuntzari esker, itsasontzi pisutsuek bertako natura berezian duten eragina txikia da. Gainera, bertan hazten dira herrialde osoan oso arraroak diren, babesturik dauden eta parke nazionalaren ikurretako bat diren udaberri-lore goiztiarrak.\nIbilbideak eta Irisgarritasuna.\nKilometro bateko ibilbide bat dago Selk\u00e4-Sarvi uhartean. Bertan, inguruko hegaztien joan-etorriak, egurrezko sauna eta arrantza-herri berriztatuak ikus daitezke udan. Iso-Huituri uhartean bestalde, XIV. mendeko Piispankivi izeneko harrizko murru bat ikus daiteke, Uppsala eta \u00c5bo elizbarrutien muga markatzen zuen murrua. Azkenik, aipatzekoa da V\u00e4h\u00e4-Huitturin dagoen hareazko hondartza, kemitar eta torniotarren udako egonleku gogokoena.\nUharteetara iristeko, Kemitik ateratzen diren itsasontziak hartu beharra daude, haien artean, neguan Botniako badiako izotza hausteko gaitasuna duen Sampo izotz-hausle ospetsua ."}
{"id": "145164", "revid": "512", "url": "https://eu.wikipedia.org/wiki?curid=145164", "title": "Gospel", "text": "Gospela (ingelesetik: \"godspell\", \u201cberri ona\u201d) kristau musika mota bat da, Estatu Batuetako eliza afroamerikarretan jatorria duena. Ahotsa da instrumentu nagusia, gehienetan harmoniari garrantzi handia emanez; hitzak, berriz, mezu kristaua izaten du. XVIII. mendean sortua, entzute handia erdietsi zuen 1930eko hamarkadan. Nabaria da jazz klasikoan eta modernoan izan duen eragina.\nEzaugarriak.\nGospel tradizionala Estatu Batuetako eliza protestante afroamerikarretan garatutakoa da. Normalean koru batek interpretatzen du, bakarlari bat edo gehiago izan dezakeena. Erritmo bizkorrak eta alaiak ditu ezaugarri; Hammond organo baten laguntza garrantzitsua izaten da. Bizitzako eguneroko arazoez hitz egiten du musika mota horrek, eta horiei nola erantzuten dien Jainkoak. Beharbada, estilo horretako abestirik ezagunenetako bat \"Oh Happy Day\" da.\nDenborarekin gospelak hautsi zituen generoaren eskema kontserbadoreenak, eta tradizioa beste estilo batzuekin nahasi zuen, hala nola funk, rock eta bluesarekin.\nHistoria.\nGospelaren aurrekari nagusia espiritual beltza da, kotoi sail handietako lanaren erritmoa islatzen zuena. Izan ere, esklaboak kantatzera behartuak izaten ziren lanean ari ziren bitartean, hitz egin ez zezaten eta matxinatu eta zitezen. Espiritualak kadentzia motela, indartsua eta malenkoniatsua du. Itun Zaharreko gaietan oinarriturik zeuden hitzetan, berriz, beren fedea, beren pentsamenduak eta beren aldartea nahasten zituzten, eta baita ihesaldi eta matxinaden mezu zifratuak. XVIII. eta XIX. mendeetako estatubatuar beltzentzat, gehienak esklaboak eta analfabetoak baiziren, kolektiboki sortutako abesti horiek baliabide paregabea ziren beren kulturaren memoria atxikitzeko eta berreskuratzeko.\nGarai gartan, eliza afroamerikarrak ziren esklaboen babesleku bakarra. 1730 aldean, Isaac Watts artzain britainiarraren ereserki erlijiosoen bilduma hartu zuten beren musika propioa garatzeko. 1861-1865 bitarteko Sezesio Gerraren ondoren, esklabotasunaren ezeztatze prozesua azkartu zenean, Jaungoikoaren gurtze erritualak finkatu ziren: inprobisazio handiko sermoiak, eta artzainaren eta fededunen arteko elkarrizketa etengabea, deiaren (ahots bakarlaria) eta erantzunaren (korua) eredua erabiliz. 1920ko hamarkadan, gospela tenpluetatik atera zen. Sister Rosetta Tharperen grabazioek arrakasta handia izan zuten 1930eko eta 1940ko hamarkadetan.\nThomas Dorsey, Reverend Gary Davis, Sallie Martin, Mahalia Jackson, Marion Williams eta Bessie Griffin bakarlariak, eta The Caravans, The Staple Singers, Golden Gate Quartet, Spirit of Memphis Quartet, Blind Boys of Alabama, The Jordanaires eta The Oak Ridge Boys izan ziren XX. mendeko interpretatzaile ezagunenetako batzuk."}
{"id": "145165", "revid": "105290", "url": "https://eu.wikipedia.org/wiki?curid=145165", "title": "Xochimilco", "text": "Xochimilco Mexiko Hiriko 16 ordezkaritzetako bat da. Barruti federalaren hego-ekialdean dago eta 122\u00a0km\u00b2 luze-zabal da. Ordezkaritzak (gaztelaniaz \"delegaci\u00f3n\") 404.458 biztanle ditu, 2005ko erroldaren arabera.\nHistoria.\nXochimilcoren jatorria garai prehispanikoan dago. Mesoamerikar Aro Aurreklasikotik, bertako aintziraren ertzak eta uharteak jatorri ezezaguneko gizataldeen bizileku izan zen. Postklasiko hasieran, \"alt\u00e9petl\" (udalerri azteka) garrantzitsua zen, mexikek bereganatu baitzuten. Espainiar Inperioaren eta Independentziaren lehen urteetan, Xoxhimilcoko lurrak Mexiko Hiriaren elikagai hornitzaile nagusi bihurtu zen.\nOrdezkaritzak kontraste handiak ditu. Bere mugetan jatorrizko 14 herri aurkitzen dira: San Andr\u00e9s Ahuayucan, San Francisco Tlalnepantla, San Gregorio Atlapulco, San Lorenzo Atemoaya, San Lucas Xochimanca, San Luis Tlaxialtemalco, San Mateo Xalpa, Santa Cecilia Tepetlapa, Santa Cruz Acalpixca, Santa Cruz Xochitepec, Santa Mar\u00eda Nativitas, Santa Mar\u00eda Tepepan, Santiago Tepalcatlalpan eta Santiago Tulyehualco, kultura tradizional eta oinordetza indigenaren bereizgarri ugari gordetzen dituztenak. Xochimilcoko iparraldea Mexiko Hiriaren hiriguneari guztiz atxikia dago eta bertan daude arlo ekonomikoan garrantzia duten industrialde eta zerbitzuguneak. Bestalde, hegoaldeko mendiak eta erdialdeko aintzira eremuak naturgune handia osatzen dute.\nXochimilcoren garrantzia \"chinampa\" delakoetatik datorkio. Hauek antzinako mesoamerikar nekazaritzako teknika dira, Mexikoko Haraneko zenbait gizataldek garatu eta elkarbanatua. \"Chinampak\" baratz lauki eta artifizialak dira, aintzira azaletan eta zingiretan barazkiak eta eta loreak hazteko sortuak. Texcoco eta An\u00e1huac aintzirak lehortu ostean, Xochimilco eta Tl\u00e1huac guneetan baino ez da geratzen \"chinampa\" sistema hau. Aintzira-sistema berezi hau gordetzeko asmoz, Unescok Gizateriaren Ondare izendatu zituen 1987an. Hala ere, izendapena galtzeko arriskuan izan da birritan, hiritze prozesuak \"chinampak\" andeatzen baititu.\nEgun turismo gune erakargarria ere bada, mexikar ugari ubideetan nabigatzea joaten baitira txalupa zapal eta apainduetan (\"trajineras\").\nIzena.\n\"Xochimilco\" nahuatlezko toponimoa da: \"x\u014dchi(tl)\" (\"lore\"); \"m\u012bl(li)\" (\"landa lurra\"); eta \"-co\" (lokatiboa). Horrela, esanahia \"loreen landa lekua\" edo \"lore zelaia\" izan daiteke. \"Boturini Kodexa\"n (\"Tira de la Peregrinaci\u00f3n\"), \"Xochimilco\" glifoak gizatalde bat adierazten du, mexikarrekin batera Aztlan leku mitikotik irten zirenetako bat. Glifo honek landa lur bat eta lore bat adierazten du.\nGaztelaniaz [sot\u0283i\u02c8milko] ahoskatzen da, eta nahuatlez [\u0283o\u02d0t\u0283i\u02c8mi\u02d0\u026cko]."}
{"id": "145167", "revid": "336", "url": "https://eu.wikipedia.org/wiki?curid=145167", "title": "Otariidae", "text": "Otariidae edo otaridoak ugaztun Pinnipedia familia bat da. Phocidaetik bereizten dira belarriak ikus daitezkeelako eta lur lehorretik ibiltzeko erraztasuna dutelako. Aurreko hankak aurrerantz orientaturik daude eta funtzionalak dira, nahiz eta igeri egiteko askoz prestatuagoak dauden. Batzuetan \"sasi-foka\" ere esan izan zaie."}
{"id": "145168", "revid": "9403838", "url": "https://eu.wikipedia.org/wiki?curid=145168", "title": "Itsas txakur", "text": "Itsas Txakurrak Pinnipediaren barruko ugaztun haragijaleak dira eta Phocidae familia osatzen dute. Ur-inguruetan bizi dira.\n33 espezie ezagutzen dira. Ez dute belarri-pabiloirik, eta atzeko hankak zuzen atzerantz begira dituzte; horrek lur inguruetan mugitzea zailtzen die. Beren hanken forma eta orientazioak bereizten ditu otariidaeengandik (itsas lehoi eta hartzak).\nEzaugarriak.\nItsas txakurrak kostaldeko eskualdeetan bizi dira, munduko txoko gehienetan, eremu tropikaletan izan ezik. Gorputz luzangak eta fusiformeak dituzte, igeri egiteko egokituak; aurreko gorputz-adarrak motzak eta lauak dituzte, eta horiek hegats bezala erabiltzen dituzte. Atzekoek jarrera finkoa hartzen dute atzerantz, eta ez dute lurretik ibiltzeko mugikortasun handirik.\nItsas txakurren ilajea, oro har, motza eta lodia izaten da helduaroan; baina babes termikoa ematen diena ez da ilajea, larruazalpeko gantz-geruza lodia baizik; geruza horrek animaliaren pisuaren laurdena har dezake. Espezie batzuek ez dute ia ilerik.\nBiologia eta ekologia.\nItsas txakurren gizarte-egituraketa izugarri aldatzen da espezietik espeziera; itsas lehoiek ez bezala, ez dute kolonia handirik osatzen. Espezie batzuek bikote monogamoak osatzen dituzte, beste batzuk tribu txikietan elkartzen dira, eta itsas elefanteek taldeak egiten dituzte, ar batek eta eme talde batzuek osatuta. Oso harrapari eraginkorrak dira, arrainak, krustazeoak eta zefalopodoak jaten dituzte; espezie gutxi batzuek pinguinoak ere harrapatzen dituzte .\nItsas txakurrak gai dira distantzia handiak igeri egiteko eta sakonera handietan murgiltzeko euren harrapakina harrapatzeko; Weddellen itsas txakurra itsas mailaren azpitik 600 metrora ere urperatu daiteke. Elikadura lortzeko egin behar dituzten distantziek erritmo berezia ezartzen diote edoskitzeari; itsas txakurren esneak kaloria asko ditu, kumea ama kanpoan dagoen bitartean bizirik iraun dezan. \nItsas txakurren tamaina askotarikoa da; \"Phoca\" generoko zenbait espeziek ez dute gizaki heldu baten pisua gainditzen; itsasoko elefante arrek, berriz, 3.500 kg baino gehiago pisatzen dute, mortsek baino gehiago. Izan ere, itsas elefanteak itsas ugaztunik handienak dira, zetazeoak ez direnen artean.\nItsas txakur arruntak ez dira ugaztun migratzaileak. Gainera, ehun aleko taldeetan ibiltzen dira, eta kostaldera, badietara eta abarretara joatea nahiago izaten dute .\nItsas txakur gehienek itsasoko ur gazietan igeri egiten dute, baina Baikaleko itsas txakurrak laku horretako ur gezetan ematen du bizitza osoa, Siberian, espezie horretan aparteko ezaugarria baita. Badakigu itsas txakur arruntak batzuetan estuarioetan eta ibaietan nabigatzen duela janaria bilatzeko. Espezie horren eta foka okelatuaren zenbait azpiespeziek itsasorako irteerarik gabeko lakuetan bizi dira .\nEboluzioa.\nEzagutzen diren pinnipedo-fosil zaharrenak erdi Miozenokoak dira, duela 15 milioi urte ingurukoak, eta Ipar Atlantikoko eskualdean hondeatu dira. Azterketa genetikoen arabera, pinipedoak ursidoekin eta mustelidoekin ahaidetuta daude, baina orain arte datu paleontologiko gutxi egon dira hori berresteko eta haren eboluzio morfologikoa erakusteko.\nSailkapena.\nPhocidae direlakoak honela sailkatzen dira:"}
{"id": "145169", "revid": "336", "url": "https://eu.wikipedia.org/wiki?curid=145169", "title": "Pinnipedia", "text": "Pinnipedia ugaztun goi-familia bat da, Caniformia azpiordenaren barruan. Cetacea eta Sineriarekin batera ur inguruetan bizitzera guztiz ohitu diren ugaztun bakarrak dira. Gorputz luzea dute, hanka laburrak, esku eta oin palmeatuak. Taldeka bizi ohi dira, arrainak, moluskuak eta krustazeoak jaten dituzte. Itsaso guztietan bizi dira. Otariidae, Phocidae eta Odobenidae familiatan banatzen dira. Handiena itsas-elefantea da, 7 metroko tamainarekin."}
{"id": "145170", "revid": "6327", "url": "https://eu.wikipedia.org/wiki?curid=145170", "title": "Puj\u00f2u-Donapaleu trenbidea", "text": ""}
{"id": "145171", "revid": "201", "url": "https://eu.wikipedia.org/wiki?curid=145171", "title": "Mexiko Estatua", "text": ""}
{"id": "145172", "revid": "105290", "url": "https://eu.wikipedia.org/wiki?curid=145172", "title": "Monarka tximeletaren biosfera erreserba", "text": "Monarka tximeletaren biosfera erreserba Mexiko erdialdean dagoen biosfera erreserba da, Michoac\u00e1n estatuaren ekialdean eta Mexiko Estatuaren mendebaldean kokatua. Erreserba monarka tximeletaren (\"Danaus plexippus\") habitata eta inguru naturala babesteko sortu zen eta 56.000 hektareako eremua hartzen du. Unescok Gizateriaren Ondare izendatu zuen.\n2007-2008ko neguan, monarka tximeletaren hamabi kolonia zeuden Mexikon, horietako zortzi erreserban. Horietako lau jendeari irekiak daude:\nBeste zortzi koloniak San Jos\u00e9 Villa de Allende eta Ixtapan del Oro herrietatik hurbil daude, baina ez dira bisitagai, tximeleta koloniei egin dakieken kaltea dela-eta"}
{"id": "145175", "revid": "336", "url": "https://eu.wikipedia.org/wiki?curid=145175", "title": "Odobenidae", "text": ""}
{"id": "145176", "revid": "336", "url": "https://eu.wikipedia.org/wiki?curid=145176", "title": "Mortsa", "text": "Mortsa (Odobenus rosmarus) itsas ugaztun handi pinnipedoa da, eta banaketa etena du Ipar poloan Ozeano Artikoan eta Ipar hemisferioko itsaso subartikoetan. Odobenidae familiako eta \"Odobenus\" generoko espezie bakarra da. Espezie hau bi subespezietan banatuta dago: Atlantikokoa (O. r. rosmarus), Ozeano Atlantikoan bizi dena, eta Ozeano Barean bizi dena (O. r. divergens).\nMortsa helduak letagin eta bibote irtenak ditu, eta masa nabarmena: Ozeano Bareko ar helduek 2.000 kilogramo baino gehiago pisatu dezakete (4.400 libera), eta pinipedoen artean bi itsas elefanteen espezieek baino ez dituzte gainditzen. Mortsa batez ere sakonera txikiko uretan bizi da plataforma kontinentalen gainean, eta itsas izotzetan bizi da, molusku bibalbio bentonikoen bila. Mortsak nahiko bizitza luzeko animalia sozialak dira, eta \"espezie giltzarritzat\" hartzen dira Artikoko itsas eremuetan.\nMortsak garrantzi handia izan du Artikoko herri askoren kulturetan, haragia, koipea, larruak, letaginak eta hezurretarako ehizatu baitituzte. XIX. mendean eta XX. mendearen hasieran, mortsak asko ehizatzen ziren. Mortsaren populazioa azkar jaitsi zen Artikoko eskualde osoan. Harrezkero zertxobait berreskuratu da, nahiz eta Atlantikoko eta Laptev mortsaren populazioak zatikatuta eta maila baxuetan jarraitzen duten gizakien interferentziaren aurreko garaiarekin alderatuta."}
{"id": "145179", "revid": "1659", "url": "https://eu.wikipedia.org/wiki?curid=145179", "title": "Hiena", "text": "Hiena Carnivora ordenako Hyaenidae ugaztun familiako animalien izen arrunta da. Ugaztunen artean txikiena den familia da eta lau espezie ezagutzen dira, Crocuta, Hyaena eta Proteles generoetan . Dibertsitate txikia izan arren, Afrikako eta Asiako ekosistementzat funtsezko osagaiak dira. \nFilogenetikoki, felido eta bebirridoengandik hurbil egon, izaera eta morfologia aldetik kanidoen antzekoak dira; bi horiek \u2014hienek eta kanidoek\u2014 ez dute zuhaitz-lokomoziorik (zuhaitzak igotzeko trebetasuna), eta harrapakina hortzekin harrapatzen dute, atzaparrekin harrapatu ordez. Biak azkar elikatzen dira eta janaria gordetzeko gaitasuna daukate, oin handi babatsuak dituzte eta azkazalak ez dira bilkorrak korrika egiteko eta kobazuloetan zulatzeko garatuak baitaude. Nolanahi ere, hienaren garbiketa, aztarna uzteko lurrina, estaltzeko forma eta hazteko modua bat datoz beste feliforme batzuekin. Sarraskijale koldarrak eta kleptoparasitismoa praktikatzen dutela esaten bada ere, hienek beren kabuz ehizatzen dute, eta jakina da lehoiak beren harrapakin hiletatik uxatzen dituztela. Batez ere gaueko animaliak dira, baina goizaldera ere beren gordelekuetatik kanpo ibiltzen dira maiz. Hiena-orbanduna oso lagunkoia den arren, gainontzeko hienak ez dira batere taldekoiak, nahiz eta familia-taldetan bizi diren eta ehiza egiteko taldetan elkartzen diren. Hienek duten ezaugarri ohikoenetariko bat beren zauka-ulua egiteko forma da, izan ere gizakien irri-algara makabro baten antzekoa da. Oihu horiekin, taldearen kohesioari eusten diote eta itxuraz, elikagai beretan lehiakide diren beste animalia batzuk uxatzen dituzte.\nHienidoak Eurasian sortu ziren lehen aldiz eta bi adar ezberdinetan garatu ziren; batetik egitura arineko txakurren antzeko hienak eta bestetik, hezur sendodun hienak. Txakurren antzeko hienek duela hamabost milioi urte aurrera egin bazuten ere (Ipar Amerika kolonizatu zuen taxon batekin), klima-aldaketaren ondoren desagertu egin ziren, kanidoak Eurasiara iristearekin batera. Hezur sendodun hienak berriz (orbandunak, marradunak eta arreak)\u00a0 Eurasia eta Afrikako sarraskijale nagusi bihurtu ziren.\nTaxonomia.\n\"Hiena\" izena, dagoeneko erregistratu zen Goi-Aleman Zaharrean \"ij\u0113na\" bezala, Goi-Aleman Ertainean \"hientier\" eta Goi-Aleman berantiarrean \"hienna\" bezala. Latinez \"hyaena\" bilakatu zen, grekerako \u1f55\u03b1\u03b9\u03bd\u03b1 ( \"h\u00fdaina; \u1f57\u03c2, h\u04efs, 'txerria\"') hitzetik garatu ostean. \nFilogenia.\nHyaenidae familia\nDatu molekularretan oinarriturik eginiko ikerketa berrien arabera (Koepfli \"et al\", 2006), iraungiriko hiena espezieen arteko harremana hurrengoa da:\nItxura.\nHienek nahiko gorputz-enbor motzak dituzte, nahiko handiak dira eta otsoaren itxura dute, baina bizkarreko atzekaldea otsoena baino baxuago daukate. Aurreko gorputzadarrak luzeak ditu, atzealdekoak oso motzak eta lepo zabal eta motza. Garezurra kanido handienen antzekoa da, baina askoz ere handiagoa eta astunagoa dute, aurpegi-eremu motzagoarekin. Hienak digitigradoak dira, aurreko eta atzeko gorputz-adarrak lau hatzez hornituak dituzte, eta horietako bakoitzak kuxin lodiak ditu. Kanidoek bezala, hienak azkazal motzak, kamutsak eta ez-erretraktilak dituzte. Ile gutxi eta lodia du, eta sabelaldean ia ez du ilerik. Espezie gehienek ile luzeko adats bat dute, gurutzearen edo buruaren gainean zabaltzen dena. Orbandun hienak izan ezik, hienek ile marratuzko estalkiak dituzte, seguru asko beren arbaso biberridoengandik heredatuak. Belarriak luzeak dira eta ertz basal sinpleak dituzte eta ez dute burtsa marjinalik. Bizkarrezurrak, orno zerbikalak barne, mugikortasun mugatua du. Hienek ez dute makulurik. Bi saihets-hezur gehiago dituzte kanidoekin alderatuta, eta mihia felido eta biberridoen antzekoa da. Espezie gehienetan arrak emeak baino handiagoak izaten dira, orbandun hienetan saldu; izan ere orbandunetan emeak arrak baino sendoagoak izaten dira. Azken hauen kasuan, emeen kanpoko genitalek arren antz handia izaten dute.\nHortzeria felidoen antzekoa da, baina sarraskia jateko eta hezurrak birrintzeko espezializatuago dago. Karnasialak, bereziki goikoak, oso indartsuak dituzte eta atzerantz mugituta daude masailezurraren presio handieneko puntura arte. Beste hortzak, goiko hagin azpigaratuak izan ezik, sendoak dira, oinarri zabalak eta ertz ebakitzaileak dituzte. Letaginak laburrak dira, baina lodiak eta sendoak. Masailezurraren kasuan, txakurrenak baino indartsuagoak dira; izan ere, hienek hezurrak hausten dituzte aurreko hortzekin, eta txakurrek berriz, molar postkarioekin. Maisailezurretako indarra dela eta, orbandun hienek eta marradun hienek txakur bat hil dezakete, lepoan hozka bakarra eginez eta larrua urratu gabe. Orbandun hiena famatua da bere pisuaren proportzioan duen indarragatik, baina beste animalia batzuk ere indartsuak dira proportzioan (Tasmaniako deabrua esate baterako).\nHienek ez dute guruin odoriferorik perineoan, baina ile gabeko larruazal poltsa handiak dituzte uzki-zuloan. Uzki-guruin handiak irekitzen dira uzkiaren barruan eta goialdean. Bilgor guruin asko dauzkate uzki-guruinetako zuloetan eta horien gainean. Guruin horiek belarraren zurtoinetan itsasten den jariakin krematsu zuria sortzen dute. Jariatze horren usaina oso nabarmena da, xaboi erre usaina du eta gizakiek ere hainbat metrotara hauteman dezakete usaina haizea alde dutenean. Jariakinak, batez ere, lurraldea markatzeko erabiltzen dira, baina marradun hienak lurzorura isurtzen dute erasotuak izaten direnean.\nHiena orbandunaren berezitasun bat emearen ugaltze-organoan datza, klitori erektil baten itxurakoa baitu. Hala izanik, zaila izaten da hienen generoen arteko bereizketa egitea, eskroto faltsua ere bai baitute. \nJokaera.\nHienek felido edo biberridoen antzera apaintzen dute heuren burua, baina genitalen miazkatzeko modua katuaren antzekoagoa da (gibelaren atzealdean eserita, hankak, bertikalki gorantz irekita). Nolanahi ere, beste feliforme batzuek bezala, aurpegia ez dute \u00abgarbitzen\u00bb. Beste haragijale batzuek bezala egiten dute kaka baina, kanidoek ez bezala, ez dute inoiz hanka altxatzen txiza egiten dutenean; ekintza hori ez dute lurraldea markatzeko erabiltzen. Haren ordez, hienak lurraldea markatzeko beren uzki-guruina erabiltzen dute, biberrido eta mustelidoek mezala. Lehoiek edo zakurrek eraso egiten dietenean, hiena marradunak eta hiena marroiak hildakoarena egiten dute babesteko, baina orbandun hienak aurre egin eta gogor defendatzeko joera ageri dute. Hiena orbanduna oso bokalizatzailea da eta garrasi, marmar, kexu, soinu baxu, barre, algara eta auhen errepertorio zabala sortzen du. Hiena marraduna isilagoa da eta haren bokalizazioak barre-algaretara eta ulu ixilagoetara mugatzen dira.\nEstalketa garaian, kopulazio tartea hartzen dute eta kanidoek ez bezala, kopulazio bat baino gehiago eta laburrak izaten dituzte. Hiena orbandunen kumeak ia erabat garatuta jaiotzen dira, nahiz eta helduen markarik ez duten izaten jaio berrietan. Marradun hienen kumeak aldiz, helduen markekin jaiotzen dira, begi itxiekin eta belarri handiekin. Hienek ez diete janaririk pasatzen ahotik ahora kumeei eta orbandun hienetako har helduek ez dute parte hartzen kumeen hazkuntzan, marradun-hiena harrek berriz bai, parte hartzen duten kumeen hazkuntzan.\nMarradun-hiena sarraskijalea da batez ere, eta batzuetan, tamaina txikiagoko animaliaren bati eraso egiten dio, hil arte eta ondoren jan egiten du. Beren dieta fruituekin osatzen dute. Orbandun-hiena tartekako sarraskijalea da eta tamaina ertaineko ungulatu taldeak erasotzen ditu. Tamaina ertaineko animalia hauen atzetik akitu arte joaten da eta kanidoek egiten duten bezala, behin akituta bizirik jaten dituzte.\nOrbandun-hienek beste haragijaleek baino portaera sozial konplexuagoa dute, eta Cercopithecinae primateen antzeko ezaugarriak dituzte taldearen tamainari, egiturari, lehiari eta lankidetzari dagokienez. Hienen adimenaren adierazgarri da hildako harrapakina sarraskijaleetatik babesteko garraiatzen dutela. Beste adierazpen bat ehiza-modu estrategikoan egiten dutela da.\nHabitat eta Hedapena.\nLau hiena-espezieetatik hiru Saharaz hegoaldeko Afrikan daude kokatuta, eta sabana, sastrakadi eta basamortuko habitat batean bizi dira. Laugarren espeziea, hiena marraduna, Afrika iparraldean eta ekialdean dago, baita Ekialde Ertainean ere, Indian. "}
{"id": "145180", "revid": "201", "url": "https://eu.wikipedia.org/wiki?curid=145180", "title": "Gantz-azido", "text": "Gantz-azidoak kate hidrokarbonatu lineal luzea duten molekula organiko lipidikoak dira, katearen muturrean karboxilo taldea (-COOH) dutenak. Gehienek karbono-kopuru bikoitia dute.\nGantz-azidoen oinarrizko formula kimikoa CH3\u2013(CH2)n\u2013COOH izaten da. Askotan haien formula (R-COOH) moduan idazten da, R gantz azidoen kate hidrokarbonatua izanik.\nUgaztunengan gantz-azidoek lipidoen osaketan parte hartzen dute: glizerolarekin elkartzerakoan triglizerido izeneko molekulak sortu ohi dituzte, ehun adiposoan pilatzen direnak.\nNutrizionalki, heldu baten gomendio dietetikoa, energiaren %30-35 lipidoetatik eskuratzea da.\nMotak.\nKarbonoen arteko lotura kobalentearen arabera, gantz-azidoak bi motakoak izan daitezke:\nGantz azido asegabeek daukaten lotura bikoitza bi motakoa izan daiteke:\nGantz Azido Esentzialak.\nOrganismoak Gantz Azido ugari sintetiza ditzake. Hala ere, badaude gantz batzuk gorputzak sintetizatu ezin dituenak eta hauei Gantz Azido Esentzialak deritze. Gantz Azido esentzial hauek, gure gorputzak sintetiza ezin dituenez, dietatik hartu behar ditu. Ganzt Azido esentzialen artean, honako bi hauek daude: \nGomendio dietetikoak.\nHaurdun dauden emakumeak.\nHauen gomendioa %3 linoleikoa (omega -3) eta %6 linolenikoa (omega -6) hartzea da, oreka mantentzeko helburuarekin, ama zein umekiaren osasuna babestu dadin.\nGainera, Gantz Azido Aseetan eta kolesterol maila altua duten elikagaiekin kontuz ibili beharra dago.\nEdoskitzaroan.\nn-3 eta n-6 gatz azidoen gomendioak haurdunaldiaren antzerakoak dira. Umearen zelulen eraketarako oso baliagarriak dira eta horregatik amak umeari esnearen bitartez pasatzen dizkio gant azido esentzial hauek.\nHaurdunaldian bezala, Gantz Azido Ase eta kolesteroletan aberatsak diren elikagaiekin ontuz ibili behar da\nGantz-azidoak elikagaietan.\nGantz Azido Aseak.\nGantz Azido Aseak gehienbat animalia jatorriko elikagaietatik lortu daitezke, batik bat, haragian, gurinean hestebetaetan edo gantzetan. Bestalde, landare jatrriko elikagaietatik ere etor daiteke, batik bat, koko eta palma olioetatik. Bi gantz hauek elikagai industrian, edo opilgintzan erabiltzen dira elikagai ezberdinak frijitzeko.\nGanzt Azido Asegabeak.\nGanzt Azido asegabeak animalia zein landare jatorriko eikagaietatik lortu daiteke. Aguakatea, oliba olioa, ekilore olioa, fruitu lehorrak, arrainak...\nEzaugarriak.\nGantz-azidoak anfipatikoak edo bipolarrak dira. Horrek esan nahi du haien molekula zati polarrak dituela (uretan disolbagarriak) eta zati apolarrak (uretan ez-disolbagarriak). Kate hidrokarbonatua da zati apolarra, eta talde karboxiloak (-COOH) talde polarra osatzen du.\nGantz-azidoak uretan sartzen direnean haien molekula urarekiko duen afinitatearen arabera orientatzen da: zati apolarra goiko aldean, uretatik kanpo, eta zati polarra ur barnean.\nUrtze puntua.\nZenbat eta luzeagoa izan gantz-azidoaren molekula (hots, zenbat eta pisu molekular handiagokoa) orduan eta altuagoa bere urtze-puntua. Era berean, zenbat eta lotura bikoitz gehiago izan, are eta baxuagoa urtze-puntu hori (horregatik likidoak dira asegabe gehienak).\nLipido aseak, trans gantzak eta kolesterola.\nSFA eta kolesterol ugariko dietek kardiopatia iskemikoa pairatzeko arriskua areagotu eta arrisku faktore garrantzitsuena LDL maila altua da.\nGantz Azido Asegabeak.\nGantz Azido poliasegabe kantitate egokiak hartzeak, oso papel garrantzitsua dauka osasunaren eraginean:"}
{"id": "145181", "revid": "58701", "url": "https://eu.wikipedia.org/wiki?curid=145181", "title": "Uxmal", "text": "Uxmal maia zibilizazioko gune arkeologiko bat da, Yucat\u00e1n penintsulaan kokatua, Yucat\u00e1n estatuan, Mexikon. M\u00e9rida estatu hiriburutik 78\u00a0km hegoaldera dago, Santa Elena udalerrian.\nLeku izena prehispanikoa da eta antzinako maieraz \"Hirutan eraikia\" esan nahi du, nahiz eta aditu batzuk zalantzan ipini esanahi hori. Uxmal [u\u0283\u02c8mal] ahoskatzen da, eta ez [uks\u02c8mal].\nUxmaleko eraikinak \"Puuc\" estilokoak dira, behe horma lisoen gainean oso friso apainduekin. Apaindura hauek maien etxoletan oinarrituta daude, zutabetxo zilindrikoekin (etxolen hormak egiteko kanaberak irudikatuz) eta irudi trapezoidalekin (lastozko estalkiak irudikatuz). Beste apaindura ugari ere agertzen da, hala nola, suge txirikordatuak, askotan burubikoak, Chaac euriaren jainkoaren maskarak eta aho irekiko lumadun sugeak. Eraikinek bertako topografiaz baliatzen dira garaiera eta bolumen handia lortzeko. Hauen artean daude \"Igarlearen piramidea\", bost mailakoa, eta \"Gobernadorearen jauregia\", 1.200m\u00b2 baino gehiago dituena.\nHistoria.\nHiriaren erreferentzia idatzi zaharrenak Chumayeleko \"Chilam Balam\" delakoetan agertzen da (maien historia kontatzen diren idazkiak, latindar alfabetoan). Oinarri honekin, eta pilota jokalekuko eraztunetan agertzen diren idazkunen arabera, badirudi Uxmal VII. mendean sortu zela, Aro Klasikoan.\n\"Chilam Balam\" idatzien arabera, bigarren okupazioa X. mendean izan zen, \"Tutul xiu\" etniakoek egina. Gizatalde honek nahua elementuak barneratu zituen, hala nola, Tlaloc eta Quetzalcoatl jainkoen gurtza. Chaac jainkoaren irudikapena aurretikoa da, Puuc eskualde osoan zegoen urarekiko menpekotasuna zela-eta.\nTambi\u00e9n esta registrada en Chilam Balam la segunda ocupaci\u00f3n ocurrida en el siglo X realizada por emigrantes procedentes del Antiplano Central de etnia tutul xi\u00faes. De este periodo hay huella en las edificaciones. Los anales en lengua maya fechan la llegada de los xiues a Uxmal entre el a\u00f1o 987 y el 1007. Este grupo introdujo las componente nahuas y con ellas el culto a Tl\u00e1loc y Quetzalc\u00f3atl. El dios de la lluvia Chaac esta presente desde antes de la venida de los nahuas y por la gran dependencia de la lluvia que ten\u00edan los habitantes de toda la zona Puuc.\nXiu familiaren agintaldian eraikin ugari egin ziren eta hiriak botere handia lortu Yucat\u00e1n mendebaldean. Aldi batez, Chich\u00e9n Itz\u00e1 hiri-estatuarekin ere aliantza egin zuen, maia eskualdeko iparralde osoa kontrolpean edukiz. 1200 ondoren, ordea, ez dirudi eraikin garrantzitsu gehiagorik egin zenik, ziur asko Chich\u00e9n Itz\u00e1rekin zuen aliantza hautsi eta boterearen erdigunea Mayap\u00e1n hirira lekualdatu zelako. Xiutarrek Man\u00ed hirira aldatu zuen hiriburua eta Uxmaleko biztanleriak gutxira egin zuen.\nEspainiarrek penintsula konkistatu ostean (non xiutarrak espainiarrekin elkartu ziren), agiri kolonial goiztiarren arabera, hein batean bizileku garrantzitsua zen Uxmal. Baina bertan espainiar herririk sortu ez zenez, gainbeheratu eta ia guztiz hustu zen.\nEraikinak.\nHauek dira Uxmaleko eraikin esanguratsuenak:"}
{"id": "145182", "revid": "448", "url": "https://eu.wikipedia.org/wiki?curid=145182", "title": "Ordainsari (segurtasuna)", "text": ""}
{"id": "145183", "revid": "119347", "url": "https://eu.wikipedia.org/wiki?curid=145183", "title": "Landetako behi", "text": "Landetako behia edo \"behi landesa\", (), Gaskoinako Landetako bertako behi arraza baten izena da.\nLandetako behiaren izena frantsesez \"Marine landaise\" da, behi hauek itsasbazterreko Landetako padura eta aintziretan oso ondo moldatzen direlako.\nGarai batean arraza honen banaketa eremua askoz zabalagoa omen zen eta Ipar Euskal Herriraino heltzen zen, zenbait lekukotasun zein argazki zaharrek adierazten dutenez.\nLandetako behia Euskal Herriko behi betizuaren ahaide hurbila da, eta baliteke garai batean biak arraza berbera izatea ere. Behi landesek beste behi arrazekiko izandako nahasketak zein betizuekiko isolaketak ekarriko zuen bereizketa.\nArrazaren Historia.\nTestu zein agiri zaharretan, esate baterako XII.en mendeko agiritean, Landetako behi basatien samalden berri agertzen da jada Landetako hainbat monasterioen inguruan.\nXX. mendeko zenbait lekukotasunek ere behi hauek aipatzen dituzte. Agiriek erabat basati edo erdi basati bizi ziren behi samaldetaz hitz egiten dute. Abelgorri hauek \"hondarrezko mendietan\" (dunak) zein itsas aldeko aintziren inguruetan bizi zirela zioten.\nLandetako behiekin batera, Landetako poni arrazako zaldien talde handiak larretzen ziren paraje berberetan.\n1739. urtean Guyanako Intendenteari bidaliako txosten batek halaxe dio:\" \"Kantoi hauetan azienda larriak ez du simaurrik ematen (Simaurra funtsezkoa zen Landetako nekazaritzan, lur hondartsuak ongarriztatzeko), zeren eta ezinezkoa da itxidura edo ukuiluetan errenditzea. Idi eta behiak erabat basatiak dira, eta beraien senak Medoc, Pays de Buch, Pays de Born eta Marensingo kostaldean zehar dauden hondar-mendietara (dunak alegia) abitzera bultzatzen die. Azienda hau urte guztian zehar kanpoan dago eta bertako mendietako zenbait tokietan sortzen den belarretik bizi da..\"\"\nXIX. eta XX. mendetan Landetako behiak basa abereak bitliran ehizatzen ziren, betizuen kasuan bezala.\n1818. urtean Jean Florimond Boudonek Lot-et-Garone zein Girondako landetara nekazaritza, landaretza eta ohiturak ikertzeko egindako bidaian, zera kontatzen du bere bidai liburuan: \"Teste inguruko dunetan zezenak larretzen dira landan, eta bertan libre bizi dira. Urtero abere basati hauek biltzen dituzte beraien jabeen zigiluarekin markatzeko\".\nF\u00e9lix Arnaudin olerkari, argazkilari eta etnologo landatarrak \"Hondarretako unaiak\" deitu zituen behi hauek gobernatzen zituen abeltzainak eta landetako behien samalda ugari bertako itsasbazterreko duna handiak eta hondar eremuak trashumantziako bidaietan igarotzen ikusterakoan.\nSamaldak erdi basatiak izan arren, uzta garaian bertako nekazariek abereak itsas aldeko marrara mugitzen zituzten. Trashumantzia honen bidez landeta behien gaineko zaintza eta bazka emateko beharra arindu ahal izaten zuten.\nGarai batean landetako behiak kolore gorrikoak eta betizuen oso antzekoak, erdi basati bizi ziren Landetako aintzira, baso eta eremuetan. Antza abereak beraien trashumantzaiako bidaietan, zezenketerako erabiltzen den nafar kastako behiekin nahastu zituzten zezenketarako egokiagoak izateko.\nAintzineko abelgorri hauen banaketa Pirinioetako magalean hasi eta Aturbe zein Atturri haranetan barrena, Landetan sartzen zen, Ipar Euskal Herriko hainbat lekuetan barne.\nXIX. mendean Landetako dunak finkatzeko itsas pinu mordoa aldatu zituzten bertan. Haren ondoioz landetako behiak ibai bazter erdi urpetuetara zein antziretara baztertuak izan ziren. Bertan bazkatzeko landaretza nahiko aproposa topatu zuten hala ere; bereziki carex coepista landare ugari, eta baita digitariak zein arundoak.\nBertako zenbait baserritarrek behi erdi-basati hauek ehizatzen zituzten besterik gabe, ehizgaiak baitliran, nahiz eta batzuetan abereek jabeak edo ustezko jabeak izan. Landetako behien haragia oso estimatua zen, beraien elikadura dela eta gatz mineral ugari duelako.\nBi munduko gerren arteko urteak arte, landetako behien samalda erdi basati hauek Biskarros eta Parentiseko aintziraren inguruan ugaritu ziren. Han hemenka hesi eta biltegi mugikorrak eraikitzen zituzten (\"Barguerias\" izenekoak) unaiek abereak bildu, markatu eta aukeratzeko. Aldi berean berriki itsas-pinuekin aldatutako lur eremuak ere zorrozki zaindu behar izaten zituzten, behiek bertan kalteak ez sortzeko.\n1938. urtean Pierre Touglouatek, argazkilari eta etnologoak, Bizcarrosseko antziraren inguruko azkenetariko samaldak ikusi zituen \"Uretan sartzen ziren sabeleraino, lezken artean udako beroa sahiesteko. Behi hauek, ez arriskutsuak itxuraz, zezenez lagundurik zuden\".\nBigarren Mundu Gerrak izugarrizko kaltea ekarri zion arrazari. Germaniar armadak zein landetar beraiek, beharrak bultzaturik, landetako behien samaldak ditximatu zituzten. Behi hauek akabatzeko arrazoien artean pinu aldaketak babestea zegoen baita ere .\nGerra amaitzerakoan samalda gutxi geratu ziren, eta bereziki basatiak bilakatu ziren ondorengo urtetan. Biscarrosseko azken behi basati hauek 1963. urtean desagertu ziren erabat.\nGuzti hau dela eta, arrazaren abere kopurua dramatikoki murriztu zen joan den mendean zehar ia iraungi arte.\nArrazarentzat beste arrisku historiko bat bordeldar arrrazako behiekin kontaktua izan da. Landetan aspalditik elkarrekin ibili dira bi arrazak, eta honen adibide bi motako behiak elkarrekin agertzen diren hainbat marrazki eta argazki zahar. Jakina, kontaktu hau dela eta, abereak nahastuz joan dira.\nArraza gordetzeko ahaleginak.\nDuela hogei urte inguru, R\u00e9gis Rib\u00e9reau-Gayon, Gradignanen dagoen Akitaniako Arrazak Kontserbatzeko Elkartearen lehendakariak, zera jakin zuen; baserritar batek Landetako arraza zaharreko bi zezen eta lau behi hiltegira eramateko asmoa zuela. Behi hauek salbatuak izan ziren Landetako ondarea bezala eta horri esker arraza ez zen betiko galdu.\nEgungo egoera.\nEgun talde txiki bat kontserbatzen da \u00c9tang de Cousseau izeneko erreserba naturalean, Gironda aldean, baina zenbaitzuek zalantzan jartzen dute abere hauen garbitasuna arrazari dagokionez. Gainera abereek beraien arteko odolkidetasunaren arazo handiak dauzkate.\n2010. urtean 26 behi eta 6 zezen zeuden, 5 abeltzain ezbedinen eskuetan. Hurrengo urratsak beraien kopuru zabaldu eta odolkidetauna ekiditzea izango dira. Dena den, abelburu kopuru txiki honekin arraza oso urruti dabil iraungitzetik salbu izateko.\nLandetako behiak, betizuak bezala paisaia mantentzeko abereak bezala sailkaturik daude Frantziako legislazioan, hau da, arraza landatarrak izanik, larre eskasak mantentzeko abere aproposak dira. Beste aziendak larretzeko gai ez direnak alegia. Hau dela eta paisaia eta habitatak kudeatzeko tresna baliotsuak dira, beraien garrantzi kultural eta biologikoaz gain.\nZezen jokoak Landetako behiekin.\n\"Landetar zezenketa\" izenarekin Iparralden zein Gaskoinian oso ospetsua den zezenketa mota, Landetako behietan du bere oinarri, nahiz eta egun beste arrazak erabiliz egiten den.\nZezenketa mota honetan, zezena hiltzearen ordez, bertan parte hartzen dutenek, zezenen zein behi suharren aurrean iskintxoka eta akrobaziak egiten ibili behar dira abereen erasoak saihestuz."}
{"id": "145184", "revid": "42829", "url": "https://eu.wikipedia.org/wiki?curid=145184", "title": "Txitxi-burruntzi eguna", "text": "Txitxi-burruntzi eguna Euskal Herriko usadio zaharra da, hainbat tokitan Garizuma aurretik egiten den ospakizuna, inauteri igandeko aurreko igandean. Tradizioa bizirik dago Bizkaiko hainbat herritan (Txorierrin, Hego Uriben, Zeberion, Erandion, Arratian, Durangaldean...).\nEgun horretan jendea mendira joaten da, sua prestatu, txitxi-burruntzi edo zotz batean iltzaturiko haragi puskak, txorizoa, txistorra zein beste txerrikiak sutan erretzen dira.\nGaur egun, txerri-hilketarik ez da jada ospatzen, baina egun hartan mendira joan eta bertan prestatutako janaria dastatzeko tradizioa hainbat herritan bizirik dago, batez ere Bizkaian eta ikastegien artean nahiko zabalduta dago. Gainera, gero eta gehiago, ordezko begetalak edo barazkiak ere erabiltzen dira, arrazoi etikoengatik, osasunagatik edo ingurumenarengatik.\nTxitxi-burruntzi eguna kanpoan (mendian zein toki irekian) une alaia pasatzeko aitzakia paregabea da, burruntzian prestatutako janariak dastatuz. Lagunekin zein senitartekoekin ospatzen da, eta leku batzuetan erromeriak ere antolatzen dira, ospakizunekin, jolasekin, musika eta dantzaldiekin. Egun horrek inauteriko ospakizunei hasiera ematen die (toki batzuetan Txitxi-burruntzi eguna Eguen Zuri deritzon Inauteriko astean ere ospatzen da).\nIzenak.\nEgunak herririk herri hainbat izen ditu. Izenetako batzuek jakiak aipatzen dituzte:\nBeste izen batzuek irteera edo txangoa adierazten dute:"}
{"id": "145185", "revid": "887", "url": "https://eu.wikipedia.org/wiki?curid=145185", "title": "La Arboleda", "text": ""}
{"id": "145190", "revid": "336", "url": "https://eu.wikipedia.org/wiki?curid=145190", "title": "Mangosta", "text": "Mangostak (\"Herpestidae\") ugaztun familia bat da, Carnivora ordenaren barruan. 25-60 cm bitarteko tamaina dute, hanka laburrak, azkazal luzeak eta isats luzea dituzte. Animalia txikiz elikatzen dira eta sugeei eraso egiten diete, hauen pozoiaren aurkako immunitaterik ez duten arren. Asian eta Afrikan bizi dira."}
{"id": "145191", "revid": "11782", "url": "https://eu.wikipedia.org/wiki?curid=145191", "title": "Lakora", "text": ""}
{"id": "145192", "revid": "336", "url": "https://eu.wikipedia.org/wiki?curid=145192", "title": "Herpestes", "text": "Herpestes mangosta generoetako bat da, Carnivora ordenaren barruan eta Herpestidae familian. Hainbat espezie ezagutzen dira."}
{"id": "145193", "revid": "105290", "url": "https://eu.wikipedia.org/wiki?curid=145193", "title": "Herpestes brachyurus", "text": "Herpestes brachyurus \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145194", "revid": "105290", "url": "https://eu.wikipedia.org/wiki?curid=145194", "title": "Herpestes edwardsii", "text": "Herpestes edwardsii \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145195", "revid": "512", "url": "https://eu.wikipedia.org/wiki?curid=145195", "title": "Herpestes fuscus", "text": "Herpestes fuscus \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145196", "revid": "512", "url": "https://eu.wikipedia.org/wiki?curid=145196", "title": "Mangosta arrunt", "text": "Mangosta arrunta (\"Herpestes ichneumon\") \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da.\nAzpiespezieak.\nMangosta arruntak honako azpiespezie ditu:"}
{"id": "145197", "revid": "336", "url": "https://eu.wikipedia.org/wiki?curid=145197", "title": "Herpestes javanicus", "text": "Herpestes javanicus \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145198", "revid": "105290", "url": "https://eu.wikipedia.org/wiki?curid=145198", "title": "Herpestes naso", "text": "Herpestes naso \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145199", "revid": "336", "url": "https://eu.wikipedia.org/wiki?curid=145199", "title": "Herpestes palustris", "text": "Herpestes palustris \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145200", "revid": "512", "url": "https://eu.wikipedia.org/wiki?curid=145200", "title": "Herpestes semitorquatus", "text": "Herpestes semitorquatus \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145201", "revid": "105290", "url": "https://eu.wikipedia.org/wiki?curid=145201", "title": "Herpestes smithii", "text": "Herpestes smithii \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145202", "revid": "512", "url": "https://eu.wikipedia.org/wiki?curid=145202", "title": "Herpestes urva", "text": "Herpestes urva \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145203", "revid": "512", "url": "https://eu.wikipedia.org/wiki?curid=145203", "title": "Herpestes vitticollis", "text": "Herpestes vitticollis \"Herpestes\" generoko animalia bat da, Herpestidae familiako ugaztun haragijalea. Mangosta gisa ezagutzen diren animalietako bat da."}
{"id": "145206", "revid": "1545", "url": "https://eu.wikipedia.org/wiki?curid=145206", "title": "Cliegg Lars", "text": "Cliegg Lars Star Wars film saga ospetsuko pertsonaia bat da. Film saga honetako bigarren atala izan zen Jack Thompson aktore australiarrek egin zuen paper hau.\nCliegg Lars Tatooine planetan jaio zen, baina gaztaroan Ator planetara bizitzera joan zen, bertan bere emazte izango zen Aika ezagutuz eta honekin seme bat izanez: Owen Lars. Aika hil ondoren bere seme Owenekin Tatooine planetara itzuli zen.\nCliegg hezeguneko nekazaria zen. Anakin Skywalkerren ama zen Shmi Skywalker esklaboa Wattori erosi zion, askatu egin zuen eta berarekin ezkondu zen. Hareetako biztanleek Shmi bahitu zuten, eta ondorioz, beste 29 kolonorekin batera Shmi askatzeko talde bat osatu zuen. Clieggek berna bat galdu zuen, eta soilik beste hiruk biziraun zuten, Shmi erreskatatzea lortu gabe. Cliegg handik denbora batera hil zen, bere zauriaren ondorioz."}
{"id": "145208", "revid": "58701", "url": "https://eu.wikipedia.org/wiki?curid=145208", "title": "Colima (Mexiko)", "text": "Colima Mexiko erdi-mendebaldeko hiria da, Colima estatuko hiriburua. 2015ean udalerriak 150.673 biztanle zituen, eta bere baitan Comala, Coquimatl\u00e1n, Cuauht\u00e9moc eta Villa de \u00c1lvarez hartzen dituen metropoli eremuak 359.392."}
{"id": "145209", "revid": "98220", "url": "https://eu.wikipedia.org/wiki?curid=145209", "title": "Minamoto no Yoshitsune", "text": " Heian aroaren azken urteetan eta Kamakura aroaren hasieran bizi izan zen Japoniako Minamoto klaneko jeneral bat izan zen. Japoniako historian dagoen samurairik nabarmenetako bat da Minamoto klanaren barnean klan honek aurreko hiru urteetan izan zituen porrotei buelta ematen eta garai horretara arte nagusi zen Taira klana soilik urte betean Genpei Gerretan 1185ean garaitzeagatik funtsezko pertsona izan baitzen.\nGaraipen honekin, Minamototarrek Japoniako klan nagusi bezala zuten boterea sendotu zuten, eta Yoshitsuneren anaia nagusi bat zen Minamoto no Yoritomok urte horretan bertan Kamakura shogunerria sortu zuen, herrialdeko lehen shogunerria abiarazi zuena, boterea nobleetatik gerlarietara pasatuz, eta hurrengo 700 urteetan agintari zeremonial eta erlijioso soila izango zen Japoniako enperadorearen arerio izango zen ordezko botere bihurtuz.\nHala ere, Yoritomo bera izango zen bere anaiaren aurka joango zena hurrengo lau urteetan, berau 30 urte zituela tragikoki hilez. Yoshitsuneren historia gertaera historikoen eta japoniar folklorearekin zerikusi gehiago duten gertaeren artean bilduta dago. Bere bizitza garai hartako idazlan klasiko eta tradizionaletan kontatzen da, Heike Monogatari kasu, baita askoz berriagoak diren anime, manga, bideo-joko eta filmetan ere."}
{"id": "145211", "revid": "512", "url": "https://eu.wikipedia.org/wiki?curid=145211", "title": "Behi piriniotar", "text": "Behi piriniotarra, Euskal Herrian \"abelgorri\" izenaz ere ezaguna (nahiz eta oro har euskaraz \"abelgorri\" behi aziendaren sinonimoa izan, nahiz eta arrazaren kolorea beste bat izan), bertako behi arraza bat da.\nNahiko onartua dago adituen artean behi piriniotarraren arbasoa betizu arraza dela.\nEtimologia.\nOro har, euskaraz behi aziendari deitzen zaio \"abelgorri\", baina deitura hori Behi piriniotarrak bereziki izendatzeko ere erabili izan da. \"Euskal behia\" edo \"euskal arraza\" ere ohiko izenak izan dira, bereziki Ipar Euskal Herrian. Behi hauen ohiko izena baserrietan \"abelgorriak\" izan da.\nEgun bearnotar behiak ofizialki aparteko arrazatzat hartzen bada ere (edozein moduan ere behi hauek oso antzekoak dira Pirinioetako behiekin konparatuz), garai batean ekotipo berberaren baitan egon ziren zalantzarik gabe, eta horregatik bearnotar behiak zein behi piriniotarrak izen berberak hartu dituzte euskaraz.\nGarai bateko betizuak zein arraza zaharreko behi piriniotarrak Aurer deitzen zituzten Erronkarin eta Auger Aezkoan.\nBanaketa eremua.\nBehi piriniotarrak Pirinio mendietan du jatorria. Haragitarako aziendatzat erabilia izan da, baita lanerako aberetzat ere, nekazaritzako jarduerari lotuta, baina baita basogintzan ere, egurra menditik ateratzeko esate baterako. Egun berriro zabaltzen ari da bere hedapen esparrua eta abelburuen kopurua, nahiz eta azken 150 urtetan murriztuz joan ziren, desagertzeko zorian izan arte.\nEuskal Herrian oso zabalduta dago arraza, eta baita Burgosen, Kantabrian, Aragoian, Katalunian eta Okzitanian. Arrazarren gune txikiagoak daude Sorian, Errioxan eta Extremaduran. Txileko Piedras Blancas eskualdean ere arrazako samaldak daude.\nArrazaren historia Euskal Herrian.\nGarai batean behi piriniotarrak Euskal Herriaz gain, Oska eta Lleidaraino heltzen ziren Pirinioetako hegoaldean, eta Iparraldeko isurialdean barrena ere hedatzen ziren. XX. mendeko 60. hamarkadan behi piriniotarrak ordea ia desagertuta ziren. Abagune hartan erabakigarria izan zen Nafarroako Foru Aldundiako bi albaitarien parte hartzea arraza salbatzeko.\nBereziki Teofilo Etxeberria Belzunegi nabarmenduko da lantegi honetan.\nAezkoan, Zaraitzun, Deierrin, Luzaiden, Ollaranen, Ameskoetan, Gesalatzen zein Go\u00f1in bildutako azken Pirinioetako behiekin lanean hasi ziren.\nTeknikari nafarrek egindako lanaren esker arraza salbatzeaz gain, berriro indartu da bere antzinako eremuan barrena berriro zabalduz.\nPirinioetako arrazako behi horiek, betizuen nahiko antzekoak ziren. Pirinioetako lehenengo behiak gutxi garatuta ziren eta buru estua eta ez oso luzea zuten. Adarrak aurrerantz eta gorantz haziak. Bular mehe eta bizkar sartua. Ipurdi-gain mehea eta masail laburrak. Errape txikia eta \u201cotso ilez\u201d delakoak estalita. Hezurdura mehea zuten eta pisua bizirik 325 kilo inguru behi helduetan.\nAntzinako Pirinioetako behiek urte guztia mendian ematen zuten, eta izutiak izaten ziren gizakien aurrean, baina baita oldarkorrak ere zokoratuz gero.\nEuskal baserrietan behi piriniotarrak haragitarako, esnetarako eta zamari gisa erabiliak izan dira.\nHala ere arrazarekin azken hamarkadetan egindako \u201chobekuntzak\u201d eta hautaketa prozesua eta gero, Pirinioetako behien ezaugarriak nabarmen aldatu dira abere gehienetan, eta bakar batzuk baino ez dira garai bateko ezaugarriak mantentzen dituztenak.\nBaliteke Pirinioetako behiek eta Austria zein Alemaniako beste zenbait behi arraza (Gelbuieh behiak esate baterako), Europako beste hainbat behi arraza horailak ahaztu gabe, elkarrekin lotura estuak izatea.\nDena den, beste aldetik, behi piriniotarrak nahiko bereizita daude behi arraza hauengandik.\nPirinioetako behi zaharren ezaugarriak.\nXX. mendearen hasieran Frantzian argitaratutako liburu batean (\u201cAbelgorri arrazak\u201d) P. Difflothek honako hau zioen Pirinioetako behiei buruz.\n\"\u201cEuskal arraza goi mendietan bizi da, eta oso ezaugarri bereziak dauzka beste behien aldean. Aitzin-aitzinekoa, eta bere jatorria \u201cEspainia aldeko Nafarroan\u201d dago (Nafarroa Garaia). Txikia da, soila, oso urduria eta gogorra. Lanean eraman handikoa eta ibilera arinekoa, oso egokia da hango inguruetan, nekazariek abelgorriak erabiltzen dituztelako baserriko zeregin guztietan. Gari kolorekoa da, eta adarrak oso bereziak:sendoak, ebakidura zirkularrekoak, tenteak eta atzerantz makurtuak. \u201cgurpil moduan\u201d esaten denez. Buru irmoak eta begietako kemenak bereziagoa egiten dute behiaren morfologia, eta beste horrenbeste esan daiteke bere irudi dotoreaz eta daukan ibilera bizia, hanka indartsu eta lerdenak dituelako, eta giltzaduretan altzairuaren malgutasuna\u201d.\nEuskal Herriko antzinako behi piriniotarra eta hari lotutako Pirinioetako beste behi arrazak.\nBaiezta dezakegu Pirinio mendikatean barrena aurkitzen ditugun zenbait behi arraza antzeko arbaso berberak dituztela, edo beste modu batean esanda, enbor berberetik datozela.\nLehen esan bezala, antza betizuak lirateke antzinakotasun handiena mantendu dutenak, gainontzeko arrazak garatuagoak daude.\nPirinioetako bi isurialdetan honako arrazak topa ditzakegu orain, elkarrekin oso lotuta.\nEuskal Herritik kanpo.\nHegoaldeko isurialdean, Hego Euskal Herrian, Aragoin eta Katalunian honako aldaerak daude edo zabalduagoak egon direnean izan dira behi piriniotarran.\nBizkaikoa, Baztangoa, Aezkoakoa, Zaraitzukoa, Auritzekoa eta Auritzberrikoa.\nKoloreari dagokionez, gorri gorritik kremara aldatzen zen, lekuaren arabera.\nOro har, gero eta mendebalerago behiak gero eta gorriagoak, Bizkaian eta Gipuzkoan, eta gero eta ekialderago ordea, gero eta zuriagoak.\nLeku gehienetan kolore gorriago zuten abelburuak garbiagotzat, indartsuagotzat eta gorputzera hobeagokotzat jotzen zuten abeltzainek.\nEgun, Pirinioetako behi gehienek oso antzeko ezaugarriak dituzte, nahiz eta zenbait ganadutegik arraza zaharreko abelgorriak mantentzen dituzten oraindik ere.\nAntzinako ezaugarriak dituzten abere horiek mantentzea funtsezkoa da gordekin genetikotzat, arraza bere osotasunean gero eta urrutiagoa baitago antzinako Pirinioetako arrazaren ezaugarrietatik."}
{"id": "145212", "revid": "336", "url": "https://eu.wikipedia.org/wiki?curid=145212", "title": "Patvinsuo Parke Nazionala", "text": "Patvinsuo Parke Nazionala (finlandieraz, \"Patvinsuon kansallispuisto\") Finlandia ekialdeko Ipar Karelia eskualdean dagoen parke nazional bat da. Errusiaren mugatik gertu dago eta herrialdeko ikerketa munduan ezaguna bihurtu da bertako natura basatiari, hondarrezko ertzei, oihan zaharrei eta eremu zingiratsuei esker. Hegazti espezie desberdin asko eta hauek behatzeko dorre ugari daude. Parke nazionalaren ikurra gutxitan ikus daitekeen eta oihan zaharretan ezkutatzen den hartz arrea da\nParkea 1982. urtean sortu zen eta 1992tik UNESCOren Ipar Kareliako Biosfera Erreserba osatzen du Petkelj\u00e4rvi Parke Nazionalarekin batera. Guztira, 105\u00a0km\u00b2-ko azalera dauka eta eskualdeko parke handiena da.\nHistoria.\nXX. mende hasierako egur ikaztegiak ikus daitezke M\u00e4ntypolku Basabidea eginez gero, Suomu Natura Informazio Bordatik gertu. Bertan, Neguko Gerran finlandiar gudarosteak energia lortzeko baliabide erabilienari buruzko informazioa jaso daiteke.\nIzan ere, ikatza egitea zen Ipar Kareliako eremu honetako herritarren lanbide garrantzitsuenetako bat eta eskualdeko ekonomia ere, egur ikatzaren inguruan oinarrituta zegoen. II. Mundu Gerrarekin batera, SESBen muga ezegonkorra bilakatu zen eta garaiko Finlandiako Gobernuak mugako egur ikaztegiak sendotu zituen. Hala ere, Neguko eta Jarraipenaren guden eta sobietarrak Finlandian sartu ondoren, inguruko herrietan izugarrizko triskantzak izan ziren eta honek, baliabide ekonomikoaren amaiera ekarri zuen .\nNatura.\nParke nazionala, iparraldeko eta hegoaldeko ezaugarrien arteko mugan dago. Eremu zingiratsu eta hareatsuek, eta basoek osatzen dute parkea; gutxienez, lau aintzira (Hietaj\u00e4rvi, 167,02\u00a0km\u00b2 dauzkan Koitere erraldoia, N\u00e4lm\u00e4nj\u00e4rvi eta Suomunj\u00e4rvi), lau urmael txiki (Korpilampi, Sirkalampi, Surkanlampi eta Syrj\u00e4lampi), Kurkilahti badia bakarra, lau muino txiki (Autiovaara, Hietavaara, Rauvunvaara eta Surkanvaara) eta lau ibai motz (Hiienjoki, N\u00e4lm\u00e4njoki, Suomunjoki eta Surkanpuro) daude.\nPatvinsuo bestalde, parke nazionalari izena ematen dion eremu zingiratsu bat da; natura ezaugarri bereziengatik ikerketa talde finlandiar askok egiten dute lan bertan. Basoak aldiz, gainontzeko lurzorua estaltzen du. Autiovaara muinoaren inguruan parke nazionaleko oihan zahar nagusiak daude eta bertan, Finlandiako pinu zaharrenak aurki daitezke. Bost urtean behin, aukeratutako parkeko lurzoru zati batean sute kontrolatuak pizten dituzte; honela, lurra ongarritu eta basoak indartu egiten dituzte.\nHareazko hondartzen artean dagoen Suomunj\u00e4rvi aintzira bisitari gehien erakartzen dituen lekua da. Izotz Aroan sortutako aintzirak 24\u00a0km-ko hondarrezko ertza dauka eta Koitere bizilagun erraldoia kontuan hartu gabe, parke nazionaleko aintzira handiena da. Natura basatia ere eskaintzen duen beste aintzira ospetsua, iparraldean dagoen Hietaj\u00e4rvi aintzira da; aintzira hau ere garai beretsuan sortu zen eta amildegi txikiz inguratua dago .\nFauna.\nAnimalia guztien artean izarra hartz arrea da. Parke nazional honetako hartzak guztiz basatiak dira eta ezusteko bat baino gehiago eman ohi die bisitariei. Hala ere, normalean, ihesean ibiltzen dira eta bertako oihan sakonetan murgildu ohi dira. Beste ugaztunen artean, otsoak, urtxintxa hegalariak, lepahoriak, ipar-katamotzak, jatunak, udako altzeak eta Finlandiako baso elur-orein ospetsuak. Kastoreak ere aurki daitezke bertan ibaietan; gaur egun, 20-30 bat kastore inguru egongo direla uste dute begiraleek, baina hauek ez dira Ipar Karelia bertako bizilagunak, izan ere, 1945. urtean N\u00e4lm\u00e4njoki ibaian utzitako bikote baten ondorengoak dira.\nDena den, animalia espezie desberdin gehienak dituen familia hegaztiena da. Bertako zingira eta basoetan habiaratzen dutenen artean daude, antzara hankahoriak, basoilarrak, belatz gorriak, buztangorri argiak, euli-txori papargorriak, kuliska pikartak, kurlinta bekaindunak, kurriloak, lezkari gorriztak, okil beltz eta hiruatzak, urretxindor gorriztak eta zisne txistulariak .\nLeku aipagarriak.\nBereziki aipatzekoak diren bi leku daude parke nazionalean:\nIbilbideak eta Irisgarritasuna.\nMarkatutako 80\u00a0km-ko bide-sarea dago parke nazionalean. Oinezkoentzat eta neguan eskiatzaileentzat diren ibilbide hauetatik ezagunenak 25\u00a0km-ko Patvinkierto Bide Biribila eta hain bestetan aipatutako M\u00e4ntypolku Basabidea dira. Lehenengoa da parkeko bide luzeena; motzena aldiz, oihanetik doan 3\u00a0km-ko Kuusipolku Basabida da. Arrantza, txirrindularitza eta bainua onartuak daude. Arrantzatu daitezkeen arrainen zerrenda motza da, haien artean, arrainzuriak, koregono zuriak eta aintzira perkak .\nBertara iristeko Kantatie 73 edo 74 errepideak hartu behar dira. Ilomantsi eta Lieksa udalerrietara iritsiz gero, seinaleak jarraitu eta parkerako bidea azkarra da. Garraio publikoa erabili nahi bada, Uimaharjutik Kivilahtira doan autobusak geldialdi bat dauka parke nazionalaren sarreran ."}
{"id": "145213", "revid": "9283962", "url": "https://eu.wikipedia.org/wiki?curid=145213", "title": "Etxebarria (argipena)", "text": "Etxebarria oikonimo bat da (etxe izen bat), \u00abetxe berri\u00bb esan nahi duena. Gerora, euskal kulturan ohikoa denez, oikonimoa pertsonen deitura ere bihurtu da; bai eta bestelakoen izena ere. Hona hemen Euskal Wikipedian artikulua dutenen zerrenda:"}
{"id": "145214", "revid": "8910318", "url": "https://eu.wikipedia.org/wiki?curid=145214", "title": "Karelia", "text": "Karelia (karelieraz, finlandieraz, eta ; , \"Karelija\", historikoki \u041a\u043e\u0440\u0435\u043b\u0430, \"Korjela\"; ) iparraldeko Europako eremu geografiko bat da, gaur egun, Finlandia (Ipar Karelia eta Hego Karelia) eta Errusiaren artean (Kareliako Errepublika eta Leningradoko Oblasta) banatua dagoena.\nHistorikoki, Kareliako zatiak, Suedia, Novgorod eta Errusiarenak izan dira, eta, administratiboki, sekula ez dute eremu batu bat osatu.\nHistoria.\nSuedia eta Novgorodeko Errepublikak, Karelia eta Ingriagatik borrokatu zuten XIII. mendean. 1323ko N\u00f6teborgeko Hitzarmenak, bien artean banatu zuen Karelia. Vyborg (karelieraz Viipuri) suediar probintzia berriaren hiriburu bihurtu zen.\nSuediar Inperioaren garaian, Ladoga lakua eta Sestra ibaia Auniseko istmoan, Suedia eta Errusiaren arteko muga bezala ezarri zen.\n1721eko Nystadeko Hitzarmenak, Errusia eta Suediaren artean sinatua, Kareliaren zatirik gehiena Errusiari ematen zion. Mendekuzko gerra batean, Kapelen Gerra deritzona, errusiarrek aurrera egitea lortu zuten, ia lurralde osoa bereganatuz.\nFinlandiar Gerran Errusiak Finlandia konkistatu ondoren, emandako probintzien zatiak (Antzinako Finlandia) Finlandiako Dukerri Handira erantsi ziren. 1917an, Finlandiak bere independentzia lortu zuen, eta muga, 1920ko Tartuko Hitzarmenaren bidez berretsi zen.\nErrusiako Gerra Zibila amaitu ondoren, eta 1922an Sobietar Batasuna ezarri ondoren, Kareliako zati errusiarra, Kareliako Errepublika Autonomoan bihurtu zen 1923an.\n1939an, Sobietar Batasunak Finlandia eraso zuen, Neguko Gerra abiaraziz. Finlandiarrek, nahiko arrakastarekin borrokatu zuten Karelia iparraldean, Karelia Zurian sartzea lortuz. Baina Kareliako istmoan (edo Auniseko istmoan), errusiar armadak finlandiarren defentsak gainditu ahal izan zituen. Moskuko Bakean, finlandiar Kareliaren zatirik gehiena, SESBi emana izan zen. 400.000 pertsona baino gehiagok, ia biztanleria osoa, ihes egin zuen eta birkokatu egin behar izan zen.\n1941ean, Hirugarren Reichak SESBi egindako erasoa probestuz, Karelia, hiru urtez birkonkistatua izan zen (1941-1944), urte hauetan, Ekialdeko Karelia ere, finlandiarrek hartu zutelarik.\n1945ean Bigarren Mundu Gerra amaitu ondoren, ia Karelia osoa, berriz SESBen barneratua izan zen, Errusiako Sobietar Errepublika Sozialista Federatiboaren barne, Kareliako Errepublika Autonomoa izenarekin, hiriburu bezala, Petrozadovsk zuelarik.\nFinlandiaren jabetzapean geratu den Kareliaren zati txikia, Ekialdeko Finlandia eta Hegoaldeko Finlandia probintzien eta Ipar Karelia eta Hego Karelia eskualdeen zati da. Finlandiako zatian dauden hiririk garrantzitsuenak, Lappeenranta, Joensuu eta Imatra dira."}
{"id": "145216", "revid": "105290", "url": "https://eu.wikipedia.org/wiki?curid=145216", "title": "Insectivora", "text": "Insectivora ugaztun karedun talde bat da. Gaur egun ez da erabiltzen, parafiletikoa baita. Talde honetan sartzen ziren animalia familiak ezin ziren beste ordena batzuetan sartu. Ezaugarri nagusiak plesiomorfikoak dira, hau da, Mammalia klasearen ezaugarri primitiboak: txikiak, oin plantigradoak, gaueko bizitza, hortzeria osoa eta intsektuetan oinarritutako elikadura."}
{"id": "145217", "revid": "336", "url": "https://eu.wikipedia.org/wiki?curid=145217", "title": "Soricomorpha", "text": "Soricomorpha ugaztun karedun ordena bat da. Bere barruan Nesophontidae, Solenodontidae, Soricidae eta Talpidae familiak bereizten dira. Lehen Insectivora ordenaren barruan sailkatzen ziren, baina talde hau ez da gehiago erabiltzen. Talde honetakoak dira satitsu eta satorrak."}
{"id": "145218", "revid": "512", "url": "https://eu.wikipedia.org/wiki?curid=145218", "title": "Soricidae", "text": "Soricidae (orokorrean satitsu gisa izendatuak) ugaztun karenadun familia bat dira, Soricomorpha ordenean. Animalia txikiak dira, mundu osoan zehar barreiatuak. Begi txikiak dituzte eta mutur luzea, bibote luzeekin. Sagu baten antzekoak dira, baina gertuago daude satorretatik, nahiz eta baliteke gertuago egotea oraindik trikuetatik.\nSatitsuek 5 eta 9 zentimetro artean neurtzen dituzte eta 2,8tik 5 zentimetro arteko isatsa eduki dezakete. Ezagutzen diren ugaztunik txikienak dira. 4 gramotik 15era pisa ditzakete.\nEuskal Herriko satitsuak.\nEuskal Herrian zortzi espezie bizi dira:"}
{"id": "145219", "revid": "512", "url": "https://eu.wikipedia.org/wiki?curid=145219", "title": "Crocidurinae", "text": "Crocidurinae ugaztunen azpifamilia bat da, Soricidae familian eta Soricomorpha ordenan dagoena."}
{"id": "145220", "revid": "105290", "url": "https://eu.wikipedia.org/wiki?curid=145220", "title": "1203 Nanna", "text": "1203 Nanna asteroide gerrikoan aurkitutako 1203. asteroidearen izena da. 1931ko urriak 5ean aurkitu zuen Max Wolfek Heidelbergetik. Bere behin-behineko izendapen zientifikoa 1931 TA zen. Bere izena Anselm Feuerbachen zenbait margolanen izenburuagatik jasotzen du."}
{"id": "145223", "revid": "201", "url": "https://eu.wikipedia.org/wiki?curid=145223", "title": "Txitxiburduntzi eguna", "text": ""}
{"id": "145224", "revid": "201", "url": "https://eu.wikipedia.org/wiki?curid=145224", "title": "Txitxi burruntzi eguna", "text": ""}
{"id": "145225", "revid": "336", "url": "https://eu.wikipedia.org/wiki?curid=145225", "title": "Satitsu", "text": ""}
{"id": "145226", "revid": "336", "url": "https://eu.wikipedia.org/wiki?curid=145226", "title": "Solenodontidae", "text": ""}
{"id": "145227", "revid": "512", "url": "https://eu.wikipedia.org/wiki?curid=145227", "title": "Solenodon", "text": "Solenodon Solenodontidae familiako genero bakarra da, Soricomorpha ugaztun ordenaren barruan. 4 espezie ezagutzen dira, horietatik 2 desagerturik. Oso oinarrizko ugaztuna da.\nArratoiaren oso antzekoak dira, hura baino mutur-luzeagoak; ileak ere hark baino luzeagoak eta gogorragoak dituzte. Animalia gau zaleak dira. Ezagunenak Kubako solenodontea (\"Solenodon cubanus\" edo Atopogale cubana) eta Haitiko solenodontea (\"Solenodon paradoxus\") dira."}
{"id": "145230", "revid": "58701", "url": "https://eu.wikipedia.org/wiki?curid=145230", "title": "Camino Real de Tierra Adentro", "text": "Camino Real de Tierra Adentro (euskaraz \"Barnealdeko Errege Errepidea\") 2.560\u00a0km luze zen merkataritza ibilbidea izan zen, Mexiko Hiria eta Santa Fe lotzen zituena 1598 eta 1882 artean. Batzuetan \"Camino de la Plata\" (\"Zilar Bidea\") edo \"Camino de Santa F\u00e9\" (Santa Feko bidea) izena ematen zitzaion.\nErrepideak egungo Mexiko eta AEBetako hainbat estatu zeharkatzen ditu: Mexikoko estatua, Quer\u00e9taro, Guanajuato, Jalisco, San Luis Potos\u00ed, Aguascalientes, Zacatecas, Durango eta Chihuahua Mexikon, eta Texas eta Mexiko Berria AEBetan.\nUnescok Gizateriaren Ondare izendatu zuen 2010ean."}
{"id": "145232", "revid": "2241", "url": "https://eu.wikipedia.org/wiki?curid=145232", "title": "Chihuahua (argipena)", "text": "Chihuahua honakoa izan daiteke:"}
{"id": "145243", "revid": "103793", "url": "https://eu.wikipedia.org/wiki?curid=145243", "title": "Jorge Lorenzo", "text": "Jorge Lorenzo (Palma Mallorcakoa, Balear Uharteak, 1987ko maiatzaren 4a - ) motoziklista balearra da. Birritan 250cc-ko munduko txapelketa irabazi du eta gaur egun moto gp-ko mailan dago lehiatzen.\nHasiera.\nBere aitak mekanikaria zuen lanbide eta horrek eragina izan zuen txikia zenean. Hiru urte zituenean, bere aitak motor bat egin zion neurrira eta irla balearretako txapelketa nagusian parte hartu zuen. Pixkanaka-pixkanaka motor azkarragoak hasi zen erabiltzen eta 6 urte bete zituenean, lizentzia lortu eta trial, motocross eta halako txapelketetan hasi zen lehiatzen.\n10 urte zituenean, irla balearretako txapelduna zen, baina titulu hori beste zortzi aldiz gehiagotan ere irabazi zuen.\nHamaika urterekin, Montlau taldeak kontratatu zuen eta talde horrek motorrez hornitzen zuen. Talde honekin parte hartu zuen txapelketa guztietan irabazle atera zen.\n14 urte zituenean Jerez-eko lasterketan parte hartu nahi zuen, baina horretarako, 15 urte izan behar zituen gutxienez. Hala ere, zorte handia izan zuen, lasterketako bezpera egunean bere urtebetetzea izan zelako.\n125cc.\nAurreko kasualitateari esker, munduko txapelketako lasterketa batean parte hartu duen pertsona gazteena izan da.\n2002. urtea zen, eta Derbi taldea kontratatu zuen. Urte horretan, 21. postuan geratu zen.\nHurrengo urtean, lasterketa bat irabazi zuen Brasilen, eta azkenean 12. geratu zen. 2004an, benetako hobekuntza izan zuen, hiru lasterketa irabaziz eta 4. postua lortuz.\n250cc.\n125cc-ko txapelketan hiru urte egon ondoren, hurrengo mailara pasatu zen.\n2005. urtean sei lasterketa irabazi zituen eta 4 lau \"pole position\" lortu zituen. Bere taldekidea Hector Barbera zen, Honda taldean, hain zuzen.\nHurrengo urtean Apriliara pasatu zen eta bi urte jarraian munduko txapelduna izan zen (2006 eta 2007 urteetan).\nMoto GP.\nMaila honetara pasatzean, Yamaha taldearekin sinatu zuen kontratua eta Valentino Rossi pilotu famatuaren taldekide bihurtu zen.\nHasieratik prest zegoela erakutsi zuen; izan ere, bere taldekidearen aurretik geratzen zen askotan.\n2008. urtean lasterketa bat irabazi zuen eta azkenengo sailkapenean 4.geratu zen.\n2009. urtean 4 lasterketa irabazi zituen eta 2. geratu zen Valentino Rossi-ren ondoren.\n2010 urtean, GP kategoriako munduko txapeldun bilakatu zen."}
{"id": "145244", "revid": "336", "url": "https://eu.wikipedia.org/wiki?curid=145244", "title": "Antolakuntza", "text": "Antolakuntza helburu jakin baterako elementu zenbaitek osatzen duten egitura edo sistema bat da. Adibidez, herri bateko jaiak prestatzeko antolakuntza bat behar da, horretarako burutu behar diren lanen banaketa eta programazioa egiteko. Beste maila zabalago eta konplexuago batean, ekonomiaren antolakuntza ekonomian parte hartzen duten eragile eta faktore guztien arteko harremanen multzoa da. Testuinguru zenbaitetan, batez ere pertsonez osaturik dauden antolakuntza egonkorretan erakunde terminoa ere erabiltzen da. Maila guztietan, antolakuntzak helburu bat lortzeko bide eraginkorrena bilatzen du, baliabideen erabilera eta komunikazioa hobereneratuz. Antolakuntza ikuspuntu ezberdinetatik azter daiteke, soziologia, ekonomia, politika eta psikologia arloetatik besteak beste."}
{"id": "145253", "revid": "119347", "url": "https://eu.wikipedia.org/wiki?curid=145253", "title": "Zane Grey", "text": "Zane Grey (Zanesville, Ohio, 1872ko urtarrilaren 31 \u2013 Altadena, Kalifornia, 1939ko urriaren 23a) AEBetako idazlea izan zen, Mendebalde Urrunari buruzko eleberriak eta istorioak espezialitatetzat izan zituena.\nZineman, 110 pelikula inguru egin dituzte haren istorioetan oinarrituta."}
{"id": "145254", "revid": "12654", "url": "https://eu.wikipedia.org/wiki?curid=145254", "title": "Patvinsuo", "text": ""}
{"id": "145256", "revid": "96858", "url": "https://eu.wikipedia.org/wiki?curid=145256", "title": "Mendebalde Urruna", "text": "Mendebalde Urruna edo Far West, Mendebalde Zaharra edo Mendebalde Basatia (ingelesez \"Far West\", \"Old West\" edo \"Wild West\") AEBetako Sartaldeko historia, geografia, kultura eta bertako jendea batzen dituen kontzeptua da, gehienetan XIX. mendeko bigarren erdialdeari dagokionez, hango Gerra Zibilatik mendearen amaiera arte edo Mexikoko Iraultza arte hain zuzen ere. Geografikoki, garai hartan Mississippi ibaiak muga ezartzen zuen, eta haren mendebaldean zegoen lurralde zabalari \"Mendebalde Urruna\" deitzen zioten.\nJatorrizko amerindiarrekin izandako gatazkek markatu zuten lurralde haren historia nagusiki, bai eta mugaz bestaldeko mexikarrekin izandakoek eta urrearen bila joandako milaka pertsonek ere euren marka laga zuten garai hartan.\nAEBetako kulturan pisu handia eduki izan du aro honek, hala literaturan nola zineman, askotan mitifikazioak, arrazakeriak eta manikeismoak eraginda, baina zalantza barik arrakasta handia izan duena Estatu Batuetan ez ezik mundu osoan ere.\nHistoria.\nIndiar Gerrak.\nIndiar Gerrak izenarekin oro har gaurko AEBetako lurraldeetan jatorrizko herrien eta kanpotik etorritakoen artean gertatutako gudak 1622tik 1918 arte hartzen dira. Zehazki, Mississippitik mendebalderanzko eremuan 1823tik 1890 arte gertatu ziren borrokaldi latzenak, horien artean Texaskoak (1836\u20131875), Kaliforniakoak (1850\u20131873), apatxeekikoak (1851\u20131900), Dakotakoa (1862), Koloradokoa (1863\u20131865), komantxeekikoak (1868\u20131874), siuxekikoak (1876\u201377) eta Wounded Kneeko Sarraskia (1890).\nGerlari amerindiar ezagunen artean Hodei Gorria, Zezen Eseria eta Zaldi Ero ditugu, eta militar zuriei dagokienez George Armstrong Custer eta Kit Carson, besteak beste.\nMexikar Gerra.\nTexasek independentzia lortu zuen 1836an Mexikotik, eta 9 urte geroago AEBetako gainontzeko estatuetara batu zen. Honek tira-bira asko eta borroka militarrak sortu zituen bi herrialderen artean, bai eta muga dela-eta beste lurralde batzuengatik ere.\n1848an Guadalupe Hidalgoko Hitzarmena sinatu zuten bi herrialdeek, eta horren arabera gaur egungo Kalifornia, Utah, Arizona, Nevada eta New Mexico estatuak eta Kolorado eta Wyomingeko zatiak bereganatu zituzten estatubatuarrek.\nUrrearen Sukarra.\nKaliforniako Urrearen Sukarra delakoan 1848tik 1855 arte 250.000 meatzari baino gehiagok urrearekin 200 milioi dolar baino gehiago lortu zuten 7 urte haietan. San Frantzisko izan zen milaka pertsona horien iristeko kai nagusia, eta hiri hartako hazkunde demografiko bortitza eragin zuen.\nKaliforniatik beste estatu batzuetara zabaldu zen fenomenoa, eta ahaztu barik esan behar da halaber aro hartako osagaien artean prostituzioa, alkoholismoa eta indarkeria egon zirela.\nGerra Zibila Mendebaldean.\nAmeriketako Estatu Batuetako Gerra Zibilan bataila nagusi gehienak Ekialdeko lurraldeetan gertatu ziren. Hala ere, Mine Creekeko gudua (Kansas, 1864) salbuespenen artean dago.\nKultura.\nLiteraturaren arloan Zane Grey idazle estatubatuarra nabarmentzekoa da Mendebalde Zaharreko garaian girotutako liburuen egilea izanik. Komikien artean Blueberry lotinantaren abentura arrakastatsuak Jean-Michel Charlier belgikarrak eta Jean Giraud frantziarrak argitaratu zituzten. Tonu umoretsuagoan Dalton Anaiak eta Lucky Lukeren sorta aipatzekoa da, Morris belgikarrarena.\nAmeriketatik at ere bai oso ezaguna izan zen Hego Euskal Herrian Marcial Lafuente Estefan\u00eda espainiarra, milaka eleberri labur idatzi izan zuena lurralde amerikar hartan inspiraturik.\nAzkenik, zinemaren esparruan Western filmek ere islatzen dute Mendebalde hartako sasoia, lan klasikoetatik gaur egun arte."}
{"id": "145257", "revid": "512", "url": "https://eu.wikipedia.org/wiki?curid=145257", "title": "Sen", "text": "Etologian eta biologian, sena animalia gehienek berez erakusten duten portaeren multzoa da, jatorrizkoa dena eta ikasi gabekoa. Sena heredatu egiten da eta espezie bereko animalia guztiek konpartitzen dute.\nSenak eragindako portaera edo jokabideetan nerbio-sistema zentralak parte hartzen du. Senezko portaerak, beraz, jatorrizkoa izan arren ez du zer ikusirik ekintza erreflexuekin, azken hauetan burmuinak ez baitu parte hartzen.\nSenezko jokabidearen ezaugarri nagusiak honako hauek dira:\nSenak eragindako portaerak dira, besteak beste, borroka, ihesa, sexu-jolasak, janaren bilketa, ondorengoen zaintza, habien eraikuntza (hegaztiengan), etab.\nEsan ohi da animaliengan sena jokabidearen oinarria dela, oinarri hori gero ikaskuntzaren bidez garatzen delarik. Hots, bizitako esperientzien eta animaliak duen ikasteko gaitasunaren arabera (hein handi batean bere nerbio-sistemaren garapenari lotua dagoena) animaliak bere senezko portaera moldatuko du.\nSena gizakiarengan.\nEskala zoologikoan aurrera joan ahala, ikasketa prozesuek gero eta garrantzi handiagoa dute, jokabidearen osagai nagusia bihurtu arte. Senaren eragina, beraz, handiagoa da ornogabe baten portaeran primate batenarena baino. Hala ere, senaren garrantzia gizakiaren jokaeran ez da gutxietsi behar, giza-zientzietako hainbat adituk (soziologoek, psikologoek...) egin ohi duten moduan. Biologia zientzietako ikerlariek (etologoek, fisiologoek, antropologoek...) senaren garrantzia (burmuinaren hainbat egituratan kokapen zehatza duena, hipotalamoan, esaterako) azpimarratzen dute."}
{"id": "145258", "revid": "96586", "url": "https://eu.wikipedia.org/wiki?curid=145258", "title": "Alain Corneau", "text": "Alain Corneau (1943ko abuztuaren 7a - 2010eko abuztuaren 30a) zine zuzendari eta gidoigile frantsesa zen.\nCorneau Meung-sur-Loire (Loiret) herrian sortu zen. Musikaria hastapenetan, Costa-Gavras zinegilearekin lan egiten hasi zen, laguntzaile. Horrek aukera eman zion Yves Montand aktorearekin jarduteko, harekin hiru film egin baitzituen geroago, besteak beste \"Police Python 357\" (1976) eta \"La Menace\" (1977).\nG\u00e9rard Depardieu eta Anne Brochet zuzendu zituen 1991n \"Tous les matins du monde\", sari asko irabazitako filmean. Film honek Sainte Colombeko Jaunaren fikziozko historia kondatzen du, biolajole apartaren biziera Marin Marais ikaslearen begietan. Jordi Savall katalan musikari ospetsuak burutu zuen filmeko musika lana.\nCorneau minbiziz hil zen 2010eko agorrilaren 30ean."}
{"id": "145259", "revid": "59723", "url": "https://eu.wikipedia.org/wiki?curid=145259", "title": "Eslaviar", "text": "Eslaviarrak Europako erdialdean eta ekialdean bizi diren zenbait gizabanako eta etnia dira. II. mendetik aurrera zabaldu ziren lurralde horretara, eta eslaviar hizkuntzak hitz egiten dituzte.\nHerri horiek VI. mendetik aurrera Erdialdeko Europa, Ekialdeko Europa eta Balkanetan bizitzen jarri ziren. Gerora, Bohemiatik eta Itsaso Adriatikotik Uraletako mendietaraino hedatu ziren: Siberia eta Erdialdeko Asian ere kokatu ziren eta XVII. mendetik aurrera, munduko beste hainbat lekutara ere emigratu zuten. Europako erdia inguru eslaviar talde edo komunitateez populatuta dago.\n280 milioi eslaviar bizi dira gaur egun mundu osoan, Europako eta Asiako iparraldean gehienak.\nEgungo herrialdeak.\nEslaviarrek ez dute nazionalitate bakar bat osatzen eta izen hori hartzen dute egungo errusiarrek, bielorrusiarrek, ukrainarrek, poloniarrek, sorabiarrek, txekiarrek, eslovakiarrek, esloveniarrek, kroaziarrek, serbiarrek, bosniarrek, montenegroarrek eta bulgariarrek.\nOro har, ekialdeko eslaviarrak (errusiarrak, bielorrusiarrak eta ukrainarrak, sortaldean); mendebaldekoak (sorabiarrak, poloniarrak, txekiarrak eta eslovakiarrak, sartaldean); eta hegoaldeko eslaviarrak (esloveniarrak, kroaziarrak, serbiarrak, bosniarrak, montenegroarrak eta bulgariarrak) bereizten dira.\nErlijioa.\nKristau ortodoxoak dira eslaviar herri gehienak (errusiarrak, bielorrusiarrak, ukrainarrak, bulgariarrak, serbiarrak); Erromako elizari loturiko ortodoxoak dira beste batzuk (ukrainar eta kroaziar batzuk), musulmanak bakarren batzuk (bosniakoak) eta katolikoak gainerako guztiak (poloniarrak, txekiarrak, eslovakiarrak, esloveniarrak, kroaziarrak)."}
{"id": "145261", "revid": "6327", "url": "https://eu.wikipedia.org/wiki?curid=145261", "title": "Eslaviarrak", "text": ""}
{"id": "145263", "revid": "17", "url": "https://eu.wikipedia.org/wiki?curid=145263", "title": "Antolaketa", "text": ""}
{"id": "145264", "revid": "119550", "url": "https://eu.wikipedia.org/wiki?curid=145264", "title": "Benta", "text": "Benta bidegurutze edo bide ondoan egoten den etxe bat da, herrigunetik at, bidaiariei ostatu eskaintzen diena. Bentek garrantzi nabarmena izan dute Euskal Herriko historian, eta, egun, Euskal Herriko bide bazterretan ugari dira \"Benta\" izenez ezagunak diren etxeak, batzuetan oraindik ere ostatua eskaintzen dutenak. Toponimian ere arrasto anitz utzi dituzte. Adibidez, ezagunak dira Tolosako herrigunetik hurbil dagoen Benta Haundi, Beasaindik gertu dagoen Matxinbenta eta Donostiako Benta Berri auzoa."}
{"id": "145265", "revid": "105290", "url": "https://eu.wikipedia.org/wiki?curid=145265", "title": "Berlingo tranbia", "text": "Berlingo tranbia (alemanez \"Berlin Stra\u00dfenbahn\") Alemaniako hiriburua den Berlin hirian jarduten duen tranbia sistema da.\nZaharrenetakoa da, bere jatorria 1865ean baitu, gaur egun \"Berliner Verkehrsbetriebe (BVG)\" konpainiak kudeatzen du, honek Berlingo metroa ere kudeatzen duelarik. Munduko tranbia sistemen artean luzeenetakoa da, 22 linea eta 382 geltoki baititu.\nHistoria.\nBerlin hiriko tranbiaren jatorria 1865ean dago, orduan zaldiek tiraturiko lehenbiziko linea sortu baitzen. XIX. mendearen amaiera alderako hainbat enpresa pribatu eta publikoek jada hiri honetan euren lineak eraikiak zituzten, hortaz 1929an enpresa hauek elkartu eta \"Berliner Verkehrsbetriebe (BVG)\" konpainia sortu zuten, baina Bigarren Mundu Gerra amaitzean \"Berliner Verkehrsbetriebe (BVG)\" konpainia bitan banatu zen: bata Mendebaldeko Berlinen eta bestea Ekialdeko Berlinen. 1967 urterako Mendebaldeko Berlinetik iragaten ziren lineen gehiengoa itxiak zeuden, hiriko eremu horretan bi linea besterik ez ziren gelditzen. Baina 1992. urtean Berliner Verkehrsbetriebe konpainia berrelkartu egin zen, halere oraindik tranbia lineen gehiengoa Berlin hiriko ekialdean daude."}
{"id": "145266", "revid": "1310", "url": "https://eu.wikipedia.org/wiki?curid=145266", "title": "Agorrilaren 7", "text": ""}
{"id": "145267", "revid": "1310", "url": "https://eu.wikipedia.org/wiki?curid=145267", "title": "Agorrilaren 30", "text": ""}
{"id": "145274", "revid": "1519", "url": "https://eu.wikipedia.org/wiki?curid=145274", "title": "Julen Arzuaga", "text": "Julen Arzuaga Gumuzio (Areta, Laudio, Araba, 1972) abokatua, idazlea eta politikaria da. 2012az geroztik, Eusko Legebiltzarreko kidea, EH Bildu koalizioaren ordezkari.\nEHUko Donostiako campusean Zuzenbideko ikasketak egin zituen. Euskal Herriko Giza Eskubideen Behatokia sortu zuen 2000. urtean, eta nazioarteko hainbat foro eta instituzioen aurrean egin du giza eskubideen aldeko lana. 2008ko uztailean Amnistiaren Aldeko Batzordeen eta Askatasunaren aurkako 33/01 auzian prozesatua izan zen Espainiako Auzitegi Nazionalaren aurrean. Epaiketaren ostean, absolbitua izan zen.\nHainbat aldizkari eta egunkaritan iritzi sortzaile ere bada. \"La maza y la cantera\" liburua plazaratu du Txalaparta argitaletxearekin; euskal gazteriari, errepresioari eta elkartasunari buruzko saiakera politikoa da.\n\"\" lanaren egilea da, Euskal Memoria Fundazioarekin, 2012an."}
{"id": "145275", "revid": "6327", "url": "https://eu.wikipedia.org/wiki?curid=145275", "title": "B\u00e1ll\u00e1s-Yll\u00e4sduoddar", "text": ""}
{"id": "145276", "revid": "6327", "url": "https://eu.wikipedia.org/wiki?curid=145276", "title": "Pallas-Ounastunturi Parke Nazionala", "text": ""}
{"id": "145277", "revid": "6327", "url": "https://eu.wikipedia.org/wiki?curid=145277", "title": "Pallas-Ounastunturi", "text": ""}
{"id": "145279", "revid": "59723", "url": "https://eu.wikipedia.org/wiki?curid=145279", "title": "Azken Egunetako Santuen Jesu Kristoren Eliza", "text": "Azken Egunetako Santuen Jesu Kristoren Eliza (, laburturik \"LDS Church\"), Mormoien Eliza izenez ezagunagoa, 1830ean New Yorken Joseph Smithek sortutako erlijio kongregazio kristaua da. Haren jarraitzaileek Jesu Kristoren ikasbideari jarraitzen diote, baina ez dute beren burua sartzen kristautasunaren hiru adarren barruan (katolikoak, ortodoxoak eta protestanteak). Hasiera batean gutxiespenezko izena bazen ere, gaur egun euren erlijioari mormonismo deitzen zaio oro har. Elizak kongregazioak ditu mundu osoan, eta egoitza nagusia Ameriketako Estatu Batuetako Utah estatuko Salt Lake City hirian dago.\nEliza horretako jarraitzaileei \"mormoi\" deitzen zaie.\nHistoria.\nJoseph Smithen errebelazioak.\n1830ean, Palmyra herrian, New York hiritik 80 bat kilometro iparraldera, 14 urteko nerabe bat bizi zen, Joseph Smith izenekoa. Haren hitzetan, Bibliako pasarte bat irakurri ostean, eta gogoeta sakona egin ostean, Aita Santuaren eta Jesu Kristoren ikuskari bat izan zuen. Berak honela deskribatu zuen gertatutakoa:\nLehen ikuskari horri mormoiek \"Lehen Ikuskaria\" deitzen diote, eta Smithi esan zion ordu artean zeuden eliza bakar bat bera ere ez zela guztiz kristaua. Guztiek trukatu zituzten Jesusen ikaskizunak eta haren eginbeharra benetako Kristoren Eliza sortzea izango zela jakinarazi zion.\nHandik urte batzuetara, 1823ko irailaren 21ean, Smithek beste ikusketa bat izan zuen: aingeru batek, Palmyratik oso gertu zegoen amildegi batean, eskuizkribu sakratuak lurperatuta zeudela esan zion, urrezko plantxan idatzita. Haren edukiak Ameriketako prehistoriaz datu esanguratsuak zituen. Smith abiada bizian joan zen idatzi haiek aurkitzekotan, pala batez lagundurik. Aurkitu zituen bai, baina ezin zuen ezertxo ere ulertu, hizkuntza ulergaitz batean idatzirik baitzeuden. Gaur hartan bertan, aingeru batek bularreko magiko bat eman zion, \"Umim\" deritzona. Horren bidez, testuaren esanahia ulertu ahal izan zuen eta ingelesera itzuli.\nMormoien sineskera.\nJainkoak bere semea Jesu Kristo bidali du lurrera, gizakiaren bekatuak ordaintzeko. Hortaz gain, mormoien iritziz, Jesusek antolatu zuen Eliza, apostolei deituz, eta hauek bere izenean ekin zezaten utziz. Baina, apostoluak jarraituak eta hilak izan zirenez, Elizak bere egia galdu zuen, eta horregatik gaur egun exisistitzen dira horrenbeste eliza. Horregatik, beraien galderetako bat, gaur egun profetak eta apostoluak dauden da, eta erantzun zabalduena hau da: Jainkoak lehen bezain beste maite du gizakia, beraz, eliza berri bat antolatu nahiko du, eta horretarako profetak eta apostoluak bidaliko ditu.\nTalde horiek indar handia hartzen joan ziren eta gaur egun, mundu osoan jarraitzaile asko dituzte. Elizak gararazi ditu. Adibidez, Euskal Herrian, mormoiek eta Jehovaren Lekukoek kide ugari dituzte: milaka batzuk euretako bakoitzak, gehixeago Jehovazaleek. Horiek 1830ean sortu ziren \u201cAzken Egunetako Santuen Eliza\u201d izenez eta Ameriketako Estatu Batuetako mendebaldera joanda basamortuan Salt Lake City hiria eraiki zuten.\nMormoiak, gaur egun, hamaika milioi inguru dira eta kontinente guztietan sakabanatuta daude. Eliza metodistatik sortutako \"Salbazio-armada\" 80 herri baino gehiagotan dago. Gizarteko izurriteen kontra eta pobreei laguntzen saiatzen dira. Sektena forma berria den arren, ugaltzeko joera dute eta gero eta kide gehiago dituzte. Gaur egun, munduan 10.000 baino erlijio-talde gehiago dago eta duela ehun urte 2.000 besterik ez ziren. Hazkunde ikusgarri horrek erlijio tradizionaletan kezkak leuntzeko laguntzarik aurkitzen ez dutenen ondoeza adierazten du.\nJesus Hidalgo mormoiak ematen du bere elizaren zenbait ezaugarriren berri: \"Joseph Smith profetak sortu zuen, XIX. mendean. Hainbat elizatan bila ibili eta gero, Jaungoikoa agertu zitzaion, eta ez bilatzeko gehiago esan zion, eliza guztiak oker zebiltzala\". Smithi eman zitzaion, orduan, benetako eliza sortzeko agindua: Azken Egunetako Santuen Jesu Kristoren Eliza (\"mormoiak\", lagunartean). Izan ere, Bibliaz gain, Mormoien liburuari jarraitzen diogu\". Bibliari baino dezente jaramon handiagoa eginez, kristau gehienek leporatzen dietenez. Batzuen ustez, AEBen neurrirako egindako erlijioa da mormoiena. Besteak beste, Jesusen itzulera AEBetan gertatuko dela iragarrita daukate. Jehovaren lekukoek bezala, bizimodu purua egiten saiatzen dira, erre gabe, alkoholik edan gabe. Gainera, debekatuta daukate kafea eta tea hartu. Jaunartzea, urez egiten dute (Jesusek esan ziolako Joseph Smithi), ardoaren kaltetan.\nTalde biek gorputza guztiz urperatuz egiten dute bataioa, eta sekula ez jaio berriei, ume koxkorrei baizik.\nXX. mendeko zabalkundea.\nMormoien eliza antolaturik zegoela eta euren sorleku gisan Utah estatua bereganaturik zutelarik, alboko estatuetan barrena zabaltzen hasi zen, eta geroago lurralde osoan zehar. XX. mendearen erdialdean Latinoamerikan eta Europan zabaltzen hasi ziren, eta gaur egun, proseletismo aktibo izugarria egiten ari dira Afrika eta Asiako zenbait tokitan.\nGaur egun, sekulako eragina dute mormoiek ekonomia alorrean, eta baita politikan ere, Utahko estatuan. Bertan telebista kateak, irrati kateak, egunkariak, aldizkariak eta beste hainbat komunikabide euren menpean dituzte. Salt Lake City hirian hizkuntza eskola bat dago, eta bere eginbeharra, misiolari gazteak berenganatzea da, ondoren hamar hizkuntza desberdin hitz egiten dituzten tokitako pertsonak mormoi bihurtzeko.\nMisioa.\nAzken Egunetako Santuen Jesu Kristoren Elizaren misioa, pertsonak Jesu Kristorengana etortzera gonbidatzea eta bere alboan perfekzionatzea da. Misio honek hiru fase ditu eta hauen bidez, kideak eta kide ez direnak bizitzan aurrerapausu handiak eskuratuko dituzte bai alor erreal eta baita espiritualean ere. Aldi berean, Elizaren ohitura eta tradizioen oinarria dira:\nMormoien doktrina.\nJainkoa.\nEliza Mormoian Jainkoa \"Betiko Aita\" dela irakasten da; perfektua eta glorifikatua da, ahalmen guztiak ditu, bidezkoa da, errukitsua, eta dena maite du. Bere semeak izateagatik, gizakia maite du, eta haientzat onena nahi du.\nJainkoa ezagutzerakoan zoriontasuna ekartzen du. Hau ezagutzeko esanekoa izan behar da. Obedientziaren bidez, onespenak jasoko ditu gizakiak, eta zorion handiagoa bere bizitzan. Eliza Mormoiaren sinesmenen arabera, Jainkoak gizakiaren gorputz antzekoa du, nahiz eta hau perfektua eta glorifikatua den.\nDoktrina mormoiean ikasten denez, bizitzaren aurretik, Jainkoarekin bizi zen gizakia, aita-semea bezala. Hauengan duen maitasunarengatik, \"Salbazio plana\" prestatu zuen, bere semeei bera bezain zoriontsua izateko aukera emateko. Pertsona baten zoriontasun gorena Jainkoak berarekin betirako bizitzera gonbidatzen duenean da. Propositu horrekin egin zuen Jainkoak bere semea, beregan sinesten duen guztia salbatzeko. Obedientziaren bidez, Lehenengo Printzipioak betez, eta Ebanjelioko esanak betez bere bidea egiten has daiteke gizakia..\nMormoien Liburua.\nLiburu sakratua da, Bibliarekin bat egiten duena, eta Mormoien Elizako jarraitzaileek Lurreko libururik egiazkoena dela diote. Beraien erjilioaren giltza da. Liburua Jainkoak antzinako Ameriketako biztanleekin izandako komunikazioaren istorioa da. Liburuan Jesu Kristoren misioa ematen da aditzera, Biblian bezalaxe.\nHeriotza.\nHeriotzak banaketa esan nahi du. Bi heriotza mota daude:\nMormoien Elizaren arabera, heriotzaren ondoren dagoen bizitza, leku alai eta zoriontsu bat da eta bertan bakoitzak bere inguru maitatuarekin egoteko aukera du.\nBarne antolaketa.\nApaizgoa da Jainkoak Elizako jarraitzaileei eman dien agintaritza, beraien Eliza zuzendu eta bedeinkatzeko. Mormoien ustetan, Apaizgoaren bitartez, Jainkoak Lurrean duen erresumako gai nagusiak zuzentzen ditu. Apaizgoa hainbat motatako kideek osatzen dute, bakoitzak bere ardurak dituelarik. Ardura berdinak dituzten kideek \"Quorum\"-a osatzen du: Quorumak mota hauetakoak dira: Diakonoak, Maisuak, Apaizak, Presbiteroak, Zaharragoak, Apaiz Gorenak, \"Hirurogeita hamar\" eta Apostoluak. Quorum bakoitzak bere presidentea du, honako antolaketarekin:\nEliza munduan zehar.\nMormoien presentzia munduan txikia da, batez ere Ameriketako Estatu Batuetan aurki ditzakegu. AEBetako biztanleriaren ia %2 mormoiak dira, 6.000.000 herritar inguru. Atzetik Mexiko, Brasil eta Filipinak daude; 1.200.000, 1.100.000 eta 632.000 kiderekin hurrenez hurren. Tongan biztanleriaren %45 mormoia da, mundu ehunekorik altuena.\nEuropari dagokionez, kide gehienak Erresuma Batuan (186.000 kide), Espainian (44.000), Portugalen (38.000) eta Alemanian (37.000) daude. "}
{"id": "145280", "revid": "1310", "url": "https://eu.wikipedia.org/wiki?curid=145280", "title": "Amnistiaren Aldeko Batzorde", "text": ""}
{"id": "145281", "revid": "1310", "url": "https://eu.wikipedia.org/wiki?curid=145281", "title": "Julen Arzuaga Gumuzio", "text": ""}
{"id": "145282", "revid": "6327", "url": "https://eu.wikipedia.org/wiki?curid=145282", "title": "Eliza Mormoi", "text": ""}
{"id": "145283", "revid": "6327", "url": "https://eu.wikipedia.org/wiki?curid=145283", "title": "Mormoi", "text": ""}
{"id": "145284", "revid": "448", "url": "https://eu.wikipedia.org/wiki?curid=145284", "title": "Jehobaren Lekukoak", "text": ""}
{"id": "145287", "revid": "448", "url": "https://eu.wikipedia.org/wiki?curid=145287", "title": "Jehovaren lekuko", "text": ""}
{"id": "145288", "revid": "6327", "url": "https://eu.wikipedia.org/wiki?curid=145288", "title": "Eliza Mormoia", "text": ""}
{"id": "145289", "revid": "336", "url": "https://eu.wikipedia.org/wiki?curid=145289", "title": "Berlingo gudua", "text": "Berlingo gudua Bigarren Mundu Gerrako Sobietar Batasuna eta Alemania Naziaren arteko amaierako guduetako bat izan zen. 1945eko apirilaren 16tik maiatzaren 2ra burutu zen. Gudu honen ondorio nagusia Alemaniaren baldintzarik gabeko errendizioa izan zen, nahiz eta kopuruz handiagoa zen Armada Gorriak gudu honetan zehar etxez-etxe borrokatu behar izan zuen.\nGudu honetako borrokaldietan zehar, Adolf Hitler alemaniar F\u00fchrerrak bere burua hil zuen, baita Joseph Goebbels Propaganda Ministroak ere. Hitlerren idazkari pertsonala zen Martin Bormann ere, ustez setiotik ihesi zihoala hil omen zen."}
{"id": "145290", "revid": "96586", "url": "https://eu.wikipedia.org/wiki?curid=145290", "title": "Laurent Fignon", "text": "Laurent Fignon (1960ko abuztuaren 12a, Paris - 2010eko abuztuaren 31, Paris) frantziar txirrindularia izan zen.\nBere ibilbide profesionala 1982 eta 1993 bitartean luzatu zen, denera 81 garaipen beraganatu zituelarik, horien artean: 1983 eta 1984ko Frantziako Tourra, 1989ko Italiako Giroa, 1988 eta 1989ko Milan-San Remo eta 1986ko La Fl\u00e8che Wallonne lasterketak, eta 1982 eta 1990eko Nazioarteko Kriteriuma.\nGogoangarria izan zen bestela 1989ko Tourrean Greg LeMondekin edukitako lehia estua, sailkapen orokorrean azkenean amerikarraren alde geratu zena. Azken etapa arte oso parekatuta iritsi ziren, eta erlojuz kontrako proban 8 segundoko aldearekin irabazi zuen LeMondek eta horrela lasterketa bera, inoizko tarterik txikiena izan zena txapelduna eta txapeldunordearen artean. Halaber, bigarren postua lortu zuen Giroan ere 1984an.\nAparatu digestiboko minbiziak jota hil zen 50 urte bete berriak zituelarik."}
{"id": "145291", "revid": "12654", "url": "https://eu.wikipedia.org/wiki?curid=145291", "title": "Lagopus mutus", "text": ""}
{"id": "145294", "revid": "119347", "url": "https://eu.wikipedia.org/wiki?curid=145294", "title": "River Plate Aruba", "text": "River Plate Aruba, River Plate edo soilik River, Arubako futbol-taldea da. Madiki, Oranjestad, Antilla Txikietako, Karibe.\n2017-18 denboraldiko taldea.\n (K)2\u00ba\n (K)3\u00ba\n (K)\n&lt;/table&gt;"}
{"id": "145295", "revid": "1712", "url": "https://eu.wikipedia.org/wiki?curid=145295", "title": "RIVER PLATE ARUBA", "text": ""}
{"id": "145296", "revid": "6327", "url": "https://eu.wikipedia.org/wiki?curid=145296", "title": "Denis Menchov", "text": ""}
{"id": "145297", "revid": "12654", "url": "https://eu.wikipedia.org/wiki?curid=145297", "title": "Denis Mentxov", "text": ""}
{"id": "145298", "revid": "105290", "url": "https://eu.wikipedia.org/wiki?curid=145298", "title": "Buruzagi", "text": "Buruzagia edo burua talde edo erakunde hierarkiko batean partaideen gainean agintaritza duen pertsona da. Agintaritza hau hainbat mailatan zehaztu daiteke: buruzagia antolakuntza, plangintza, helburuak zehaztu eta erabaki nagusiak hartzen dituen pertsona izan daiteke; beheragoko maila batean, hartutako erabaki orokorrak gauzatzeko aginduak eman eta horien betetzeaz arduratzen den pertsona ere izan daiteke. Lidergoa duen pertsonari ere buruzagi deritzo, modu informal batean."}
{"id": "145299", "revid": "512", "url": "https://eu.wikipedia.org/wiki?curid=145299", "title": "Buru (argipena)", "text": "Buru hitzak adiera ezberdinak ditu:"}
{"id": "145300", "revid": "448", "url": "https://eu.wikipedia.org/wiki?curid=145300", "title": "F\u00fchrer", "text": " alemanezko izen arrunt bat da (\"f\u00fchren\" aditzetik eratorria), eta \u00abburuzagi\u00bb edo \u00abgidari\u00bb esan nahi du. Uste zabaldua den arren, alemanez ez du \u00abdiktadore\u00bb esan nahi, eta Alemanian edozein atal edo sailetako buruak izendatzeko erabiltzen da.\nAlemaniar hizkuntzatik at erabiltzen denean, Hirugarren Reicharen agintari nagusi Adolf Hitler izendatzeko erabili ohi da. Izan ere, Alemania Nazian \"F\u00fchrerprinzip\" (\u00abagintaritzaren printzipioa\u00bb) ezarri ondoren Hitlerrek titulu edo maila hierarkiko hauxe hautu zuen. Printzipio horri jarraituz, \"der F\u00fchrer\" (\u00abBuruzagia\u00bb) zen botere guztiak beregan batzen zituena, Estatua hezurmamitzen zuena eta alderdi bakarraren \u2014Alemaniako Langile Alderdi Nazionalsozialistaren\u2014 buru bakarra. Hala, bada, Hitler aipatzeko, besterik gabe \"der F\u00fchrer\" (\u00abburuzagia\u00bb) esaten zen Alemania Nazian."}
{"id": "145303", "revid": "105290", "url": "https://eu.wikipedia.org/wiki?curid=145303", "title": "Saltoki", "text": "Saltoki (edo saltegi) bat salmentarako prestaturik dagoen eraikin edo espazio fisikoa da, hala nola dendak, supermerkatuak, hipermerkatuak, eta \"outlet\" izenekoak.\nSaltokietan salmenta handizka, beste merkatariei saltzen zaienean, zein txikizka, azken kontsumitzaileei saltzen zaienean, egin daiteke."}
{"id": "145304", "revid": "15795", "url": "https://eu.wikipedia.org/wiki?curid=145304", "title": "Merkataritza establezimendu", "text": ""}
{"id": "145305", "revid": "201", "url": "https://eu.wikipedia.org/wiki?curid=145305", "title": "Denda", "text": "Merkataritzan, denda txikizkako salmentarako saltoki mota bat da, gehienetan espazio itxi txiki bat hartu eta hiri bateko kaleetan zehar kokatzen dena. Gehienetan dendak produktu berezituak saltzen dituzte; horrela arropa-dendak, erremintak eta etxerako tresneria saltzen dituzten burdindegiak, liburu dendak, elikagai-dendak eta abar daude. Denda batzuetan produktuak erosleak berak hartu eta ondoren kutxa erregistratzaile batetik igaroz ordaindu egiten ditu, autozerbitzu izeneko sistemaren bitartez; beste batzuetan (okindegietan esaterako), berriz, ohikoagoa da erosleak produktuak eskatu eta saltzaileak ekartzea."}
{"id": "145306", "revid": "58701", "url": "https://eu.wikipedia.org/wiki?curid=145306", "title": "Autozerbitzu", "text": "Saltokietan, autozerbitzua erosketak egin eta ordainketa egiteko sistema bat da, non bezeroak berak erosi nahi dituen produktu guztiak hartu ondoren, produktuak kutxa erregistratzaile batetik pasa eta ordaindu beharrekoa kalkulatzen den. Horretarako, produktuak apaletan jarrita egoten dira, bezeroaren eskura. Produktu bakoitzaren prezioa ere zehazten da apaletan, bezeroak aurrez jakin dezan zenbat ordaindu behar duen produktu hori erosten badu. Autozerbitzua ohiko erosketa-sistema da supermerkatu eta hipermerkatuetan, baina denda zenbaitetan ere erabiltzen da. Lehenengo autozerbitzuak XX. mendearen hasieran garatu ziren Estatu Batuetan."}
{"id": "145308", "revid": "6327", "url": "https://eu.wikipedia.org/wiki?curid=145308", "title": "Behi piriniar", "text": ""}
{"id": "145309", "revid": "880", "url": "https://eu.wikipedia.org/wiki?curid=145309", "title": "Landetako behia", "text": ""}
{"id": "145311", "revid": "98220", "url": "https://eu.wikipedia.org/wiki?curid=145311", "title": "Fisterrako itsasargia", "text": "Fisterrako itsasargia Galiziako Fisterra udalerrian dagoen Fisterra lurmuturran kokatzen den itsasargia da. 1853an eraikia izan zen. 17 metroko garaiera du, itsas mailatik 143 metroko garaieran dago eta bere argia 23 itsas milatara ikus daiteke."}
{"id": "145312", "revid": "98220", "url": "https://eu.wikipedia.org/wiki?curid=145312", "title": "Prior lurmuturreko itsasargia", "text": "Prior lurmuturreko itsasargia Galiziako Ferrol udalerrian dagoen Prior lurmuturran kokatze den itsasargia da."}
{"id": "145313", "revid": "98220", "url": "https://eu.wikipedia.org/wiki?curid=145313", "title": "Touri\u00f1an lurmuturreko itsasargia", "text": "Touri\u00f1an lurmuturreko itsasargia Galiziako Muxia udalerrian kokatzen den Touri\u00f1an lurmuturran dagoen itsasargia da. Antzinako itsasargia 1898an eraikia izan zen, gaur egungoa berriz 1981an. Itxura zilindrikoa du, 14 metroko garaiera, eta bere argi zuria 14 itsas milatatik ikus liteke."}
{"id": "145317", "revid": "448", "url": "https://eu.wikipedia.org/wiki?curid=145317", "title": "Eusko etxe", "text": ""}
{"id": "145318", "revid": "448", "url": "https://eu.wikipedia.org/wiki?curid=145318", "title": "Eusko etxeak", "text": ""}
{"id": "145322", "revid": "105290", "url": "https://eu.wikipedia.org/wiki?curid=145322", "title": "Pontoiko zubia", "text": "Pontoiko zubia (gazteleraz \"El Pont\u00f3n\" ere deitua) Bolueta eta Abusu auzo bilbotarrak lotzen dituen pasabidea da, barnealdetik hasita Bilboko itsasadarraren gainean dagoen lehenengoa dena. Pontoi Bidetik etorria, Boluetatik, Santa Isabel (Ollargan) inguruan amaitzen da zehazki, bestaldean gaur egungo Abusuko ikastola dagoelarik (Abusu Ikastola), El Pont\u00f3n okindegia zenaren eraikina hain zuzen ere, aurretik El Pont\u00f3n errotaren kokaleku ere izan zena.\nOinezkoentzat eta ibilgailuetarako eraikita dago. Aurretik, Arratiako tranbiaren zubia izan zen inguru hortan. Espainiako estatuan porlan armatuz egindako lehen zubia izan zen hori.\n2014an estalkia gehitu zitzaion oinezkoentzat dituen bi espaloietako bati, itsasotik gertuen dagoen aldean."}
{"id": "145323", "revid": "105290", "url": "https://eu.wikipedia.org/wiki?curid=145323", "title": "Abusuko zubia", "text": "Abusuko zubia izen bereko auzo bilbotarra eta Ubide pasealekua lotzen dituen pasabidea da, barnealdetik hasita Bilboko itsasadarraren gainean dagoen bigarrena dena. Zehazki, Atxuritik etorrita eta pasealekua atzean utzita bestaldean dagoena Ibaieder Parkea da. Ibaiadarreko altuera honetan gutxi gora-behera bestela San Cristobalgo uhartea zegoen garai batean.\nOinezkoentzat bakarrik eraikita dago."}
{"id": "145324", "revid": "201", "url": "https://eu.wikipedia.org/wiki?curid=145324", "title": "Garrulus glandarius", "text": ""}
{"id": "145326", "revid": "12654", "url": "https://eu.wikipedia.org/wiki?curid=145326", "title": "Eskinosoa", "text": ""}
{"id": "145327", "revid": "119347", "url": "https://eu.wikipedia.org/wiki?curid=145327", "title": "Coma", "text": "Coma ([IPA: /\u02a6oma/] ahoskatuta) 1998. urtean Poloniako \u0141\u00f3d\u017a hirian sortutako rock musika taldea da. Euren lehendabiziko lan arrakastatsua Skaczemy / Pasa\u017cer singlea izan zen. 2003. urtearen amaieran BMG Poland diskoetxearekin kontratua sinatu eta \"Pierwsze wyj\u015bcie z mroku\" diskoa grabatu zuen. Euren lehendabiziko disko luzea argitaratu aurretik, talde arrakastatsua bilakatu zen Kazik, T.Love, Sweet Noise eta Acid Drinkers taldeekin jotzen.\n2006ko maiatzaren 29an Coma taldeak bere bigarren diskoa kaleratu zuen, \"Zaprzepaszczone si\u0142y wielkiej armii \u015bwi\u0119tych znak\u00f3w\". Bien bitartean, Przystanek Woodstock musika jaialdiko ikusleen saria irabazi zuen.\n2007ko ekainaren 13an Linkin Park eta Pearl Jam taldeekin jo zuen Chorz\u00f3wen, eta abuztuaren 12an, Tool eta Dir En Grey taldeekin \"Metal Hammer Festival\" musika jaialdian."}
{"id": "145328", "revid": "336", "url": "https://eu.wikipedia.org/wiki?curid=145328", "title": "Eupleridae", "text": "Eupleridae ugaztun karedun familia bat da, Carnivora ordenekoa. Lehenago Euplerinaeren barneko espezie guztiak Viverridae familian sartzen ziren eta Galidiinae azpifamiliako guztiak Herpestidaen. Madagaskarren bizi dira bakarrik eta 10 espezie ezagutzen dira."}
{"id": "145330", "revid": "336", "url": "https://eu.wikipedia.org/wiki?curid=145330", "title": "Xenarthra", "text": "Xenarthra (grezieraz, \"artikulazio arraroak\") edo Edentata (haginik gabea) ugaztun karedun goiorden bat dira. Amerikan bakarrik bizi dira. Pilosa eta Cingulata ordenak biltzen ditu. Nagiak talde honetakoak dira. Euren artikulazioak lunbaretan beste edozein ugaztunen ezberdinak dira"}
{"id": "145332", "revid": "56334", "url": "https://eu.wikipedia.org/wiki?curid=145332", "title": "Afrotheria", "text": "Afrotheria ugaztun karedun superordena bat da. Hiru klado daude barruan: Afroinsectiphilia, Pseudungulata eta Paenungulata. Afrikar jatorriko animaliak dira guztiak."}
{"id": "145333", "revid": "98220", "url": "https://eu.wikipedia.org/wiki?curid=145333", "title": "Vil\u00e1n lurmuturreko itsasargia", "text": "Vil\u00e1n lurmuturreko itsasargia Galiziako Camari\u00f1as udalerrian dagoen itsasargia da, Vil\u00e1n lurmuturrean hain zuzen ere. Costa da Morte kostaldeko zatirik arriskutsuenetako batean kokatzen da. 125 metroko garaiera du eta bere argia itsaso barnean 55 kilometrotatik ikus liteke (28 itsas mila). Itsas mailatik 25 metrotara dago."}
{"id": "145335", "revid": "119347", "url": "https://eu.wikipedia.org/wiki?curid=145335", "title": "F\u00fchrerbunker", "text": "F\u00fchrerbunkerra (alemanez F\u00fchrerbunkerra, \"liderraren gotorlekua\") Alemaniako Berlin hiriburuaren lur azpian kokatzen zen bonbardaketen aurkako bunker edo babeslekua zen. Bere helburua, Bigarren Mundu Gerran zehar, Alemania Naziaren Estatu eta Indar Armatuetako goi agintariei babesa ematea zen, horien artean bereziki Adolf Hitler F\u00fchrerrrari."}
{"id": "145336", "revid": "7162", "url": "https://eu.wikipedia.org/wiki?curid=145336", "title": "Alemania Nazia", "text": ""}
{"id": "145337", "revid": "336", "url": "https://eu.wikipedia.org/wiki?curid=145337", "title": "Erinaceomorpha", "text": ""}
{"id": "145338", "revid": "54185", "url": "https://eu.wikipedia.org/wiki?curid=145338", "title": "Erinaceidae", "text": "Erinaceidae Erinaceomorpha ordeneko ugaztun familia bat da. Ondo ezagunak diren trikuak (Erinaceinae) biltzen ditu Eurasia eta Afrikan eta Galericinae azpifamilia Asiako hegoekialdean. Lehen Insectivora barruan sartzen zen, baina talde hau polifiletikoa denez gaur egun berezko ordena gisa sailkatzen da. 10 genero eta 24 espezie ezagutzen dira."}
{"id": "145339", "revid": "336", "url": "https://eu.wikipedia.org/wiki?curid=145339", "title": "Erinaceinae", "text": ""}
{"id": "145340", "revid": "512", "url": "https://eu.wikipedia.org/wiki?curid=145340", "title": "Triku", "text": "Trikua, kiriki\u00f1oa, kirikolatza edo sagarroia (sailkapen zientifikoa: Erinaceinae) ugaztunen Erinaceidae familiako azpifamiliako kidea da. Gorputzaren gaina eta alboak arantzaz inguraturik du, morkots baten moduan. Hamasei triku espezie ezagutzen dira, bost generotan sailkaturik. Europan, Asian eta Afrikan bizi dira, berez; bai eta Zeelanda Berrian ere, gizakiak sarturik.\nEzaugarriak.\nTriku espezie guztiak oso antzekoak dira, eta bizitzeko era bertsua dute. 25 cm inguru luze izaten dira. Gorputzaren gaineko aldea eta alboak arantzaz estaliak dituzte, eta azpiko aldea, hankak eta atzaparrak, berriz, ile gogor latz samarrez beteak. Belarriak, isatsa eta zangoak laburrak dituzte, eta muturra kono egiturakoa, zorrotza.\nArrisku baten aurrean gorputza bildu eta arantzaz beteriko bola bat bihurtzen da.\nHainbat sagu eta sator espeziek bezala, trikuak ere badu sugearen pozoiarekiko inmunitate txikia, erinazina molekulari esker. Sugearen horzkada handia bada, ordea, hiltzeko arriskua badu.\nElikadura.\nTrikua animalia gauzalea da, iluntzen duenean ateratzen da janari bila. Barakuiluak, bareak, intsektuak eta harrak jaten ditu batik bat, baina baita txorien arrautzak eta suge txikiak ere. Animalia haragijalea bada ere, dieta osatzeko, zizak, fruitu gorriak, belarren sustraiak eta meloiak ere jaten dituzte.\nHibernazioa.\nTrikuak hibernatu egiten du. Egoera normalean, gorputzeko tenperatura 30-35\u00a0\u00b0C artekoa izaten du eta hibernazio garaian, 2\u00a0\u00b0C-taraino jaisten du. Horri esker, bizi funtzioak nabari motelduta, energia gutxiago gastatzen du.\nUgalketa eta bizialdia.\nEspeziearen arabera, epeak desberdinak izaten dira. Haurdunaldiak 35-58 egun artean irauten du eta hiru edo lau kume izaten dituzte. Espezierik txikienek 6 ere izan ditzakete. Kumeak itsu jaiotzen dira eta mintz batek arantzak estaltzen dizkie. Jaio eta lehen orduetan, mintz hori lehortu eta arantzak agertzen dira.\nBeren antzeko animaliekin parekatuta, bizitza luzea izaten dute eta triku basatiak lau edo zazpi urtera irits daitezke. 16 urte hartu zituen triku bat ere izan zen.\nHarrapariak.\nAzkonarra da trikuaren harrapari handiena, eta hontz zuriaren egragopiletan ere trikuaren hezurrak aurkitzen dira.\nTrikua Euskal Herrian.\nMunduko triku espezietarik, Euskal Herrikoa triku arrunt edo europarra da (\"Erinaceus europaeus\"), Europa osoan hedatua.\nEuskaraz, herri hizkeretan, hainbat izen ditu: mendebaldetik ekialdera, \"kirikiolatz, kirikio, triku, sagarroi\" forma ohikoenak dira baina bakoitzak bere aldaerak ditu (\"kirikixo, kiriki\u00f1o, sagarrerroi, xarrobi...\").\nErdialdeko formak (\"kirikio\" eta \"triku\") latinezko \"erinaceus\"-etik eratorriak direla uste da. Mendebaldeko \"kirikiolatz\" izenak baten ondorengoa dirudi, eta \"sagarroi\"k, berriz, erro autoktonoak bide ditu.\nTrikua euskal kulturan.\nEbaristo Bustintza idazle bizkaitarrak \"Kiriki\u00f1o\" literatur ezizena hartu zuen. Ezaguna da halaber Bernardo Atxagaren \"Trikuaren Hiztegi\"a ipuin poetiko laburra.\nBildutako euskal atsotitzen artean trikuaren aipu parea:"}
{"id": "145342", "revid": "512", "url": "https://eu.wikipedia.org/wiki?curid=145342", "title": "Rotes Rathaus", "text": "Rotes Rathaus (euskaraz \"Udaletxe Gorria\") Alemaniako Berlin hiriburuko erdigunean dagoen Mitte barrutiko eraikina da. Rathausstra\u00dfe kalean kokatzen da. Berlingo estatu federatuaren gobernua eta agintean dagoen alkatearen egoitza da. Eraikin honen izena bere adreilu gorrietatik dator. 1861 eta 1869 bitartean eraikia izan zen."}
{"id": "145343", "revid": "512", "url": "https://eu.wikipedia.org/wiki?curid=145343", "title": "Erinaceus", "text": "Erinaceus triku generoetako bat da, Erinaceidae familiaren barruan. Normalki baso zabaletan bizi dira, sastraken artean ezkutuan edo gizakia bizi den lekuetatik gertu. Animalia gautarrak dira eta intsektuak, ornodun txikiak eta arrak jaten dituzte."}
{"id": "145346", "revid": "512", "url": "https://eu.wikipedia.org/wiki?curid=145346", "title": "Triku arrunt", "text": "Triku arrunta (\"Erinaceus europaeus\") triku espezie bat da, ia Europa osoan zehar dena, baita Euskal Herrian ere (izatez, Euskal Herrian bizi den triku espezie bakarra hau da). Beste euskal izenak sagarroi (Ipar Euskal Herrian) eta kirikiolatz, kirikio (Mendebaldean) dira.\nErinaceinae azpifamiliako kidea da, ugaztun karedun bat. Lehen Insectivoran sailkatzen zen, baina gaur egun taldea berrordenatzen ari da. Beste trikuek bezala, arantza gogorrez osaturiko babesa du gorputzaren inguruan. Arantzak eta ilea arre grisaxkak ditu. Baso inguruetan bizi dira, batez ere sastrakak dauden lekuetan. Lur landatuetan eta hareazko dunetan ere bizi daitezke. Itsas mailatik 2.400 metroko altueraraino bizi dira."}
{"id": "145347", "revid": "336", "url": "https://eu.wikipedia.org/wiki?curid=145347", "title": "Erinaceus europaeus", "text": ""}
{"id": "145348", "revid": "105290", "url": "https://eu.wikipedia.org/wiki?curid=145348", "title": "Otarrain arrunt", "text": "Otarrain arrunta (Palinurus elephas) Palinuridae familiako krustazeo espezie bat da, sukaldaritzan oso aintzat hartua. Familia bereko beste espezie batzuk, duten antzagatik \"otarrain\" izena hartzen dute (Karibeko otarraina, \"Panulirus argus\", adibidez).\nMiseraren antz handia du, baina otarrainak ez du haginik.\nEzaugarriak.\nKrustazeo handi honek bost hanka pare ditu. 50 cm izatera irits daiteke eta 4 kg pisatzera.\nGorputza, segmentuduna, kitinazko oskol batek babesten du, arrexka edo gorrixka, abdomen aldean bi orban horirekin. Hankak eta antenak marradunak dira, arre eta horiak.\nBurua arantza sendoz estalia dago eta bi adarrek babesten duten bi begi irten ditu. Gainera, bi antena txiki (\"antenula\"), gorputza baino luzeagoak diren atzerakako bi antena, bi baraila birrintzaile eta lau baraila moztaile ditu.\nBrankiostegitoetan dauden zakatzen bidez egiten du arnas.\nAbdomenak sei pare apendize adarbiko ditu (\"pleopodoak\"). Lehenengo biak dimorfismo sexualaren irizpide dira.\nHedapena eta bizilekua.\nOtarrainaren bizilekua Ozeano Atlantikoaren ipar-ekialdea da, Norvegia hegoaldetik Marokoraino, Euskal Herria barne. Mediterraneoan eta Azoreetan ere bizi da, ekialdeko muturrean izan ezik.\nKosta harritsuetan bizi da, marearteko gunetik behera, batez ere 20 eta 70 metro arteko sakoneran.\nElikadura.\nOtarraina makrofagoa da eta algak, ornogabeak (Anelidoak, Briozooak, Ekinodermoak, Moluskuak, Belakiak eta, batzuetan, Krustazeoak) eta, oso gutxitan, arrainak jaten ditu. Nekrofagoa ere bada.\nAlergia arriskua.\nKarramarroa, otarrainxka eta ganbak bezala, otarrainaren haragiak alergeno bat du, 36 kg.mol-1 masa molekularrekoa."}
{"id": "145349", "revid": "512", "url": "https://eu.wikipedia.org/wiki?curid=145349", "title": "Paris-Roubaix", "text": "Par\u00eds-Roubaix, egun bakarreko txirrindulari lasterketa klasiko profesional bat da, Frantziako iparraldean, Belgikako mugatik hurbil, jokatzen dena. 1896tik 1967 arte Parisen abiatu eta Roubaixen amaitzen zen. 1968tik Compi\u00e8gnen (Parisko erdigunetik 60\u00a0km ipar-ekialdera) hasten da eta Roubaixen bukatu. Oso ibilbide latza du, tarte batzuetan galtzadarrizko zolarekin. Lasterketa honen ibilbidearen gogortasunaren ondorioz hainbat ezizen jaso izan ditu: \"Iparraldeko Infernua\", \"Klasiketan Klasika\", \"Klasiken Erregina\", \"Igandeko Infernua\" edota \"Azken Erokeria\".\nMilan-San Remo, Flandriako Tourra, Lieja-Bastogne-Lieja eta Lonbardiako Giroarekin batera Txirrindularitzako Bost Monumentuetako bat da. Bestalde, Galtzada-harrien klasikoak osatzen duten lau lasterketako bat ere bada.\nGaraipen gehien lortu dituzten txirrindulariak bi izan dira, biak ere belgikarrak eta launa garaipenekin: Roger De Vlaeminck (1972, 1974, 1975 eta 1977) eta Tom Boonen (2005, 2008, 2009 eta 2012)."}
{"id": "145350", "revid": "512", "url": "https://eu.wikipedia.org/wiki?curid=145350", "title": "Ferae", "text": "Ferae animalia klado bat da, Carnivora eta Pholidota ordenak taldekatzeko sortua. Guztira 268 espezie baino gehiago dira. Pholidota (pangolinak) ez dirudi Carnivoraren oso antzekoak direnik eta askotan Xenarthrarekin taldekatzen ziren. Baina ADNan eginiko ikerketa batek dioenez gertuen dauden taldeak haiek dira. Feraen desagertutako Creodonta eta Cimolesta taldeak ere sartzen dira, bakoitza bizirik dagoen talde batekin senidetua. Ostentoria izena ere proposatu dute elkarketa honentzat.\nFeraetik gertuen dagoen animalia taldea Perissodactyla (zaldi, tapir eta errinozeroak) eta Cetartiodactyla (Artiodactyla eta Cetacea biltzen dituen talde handia) lirateke. Baliteke Cetartiodactyla ordez Chiroptera izatea gertuen dagoena, hala ere. Ferae eta Perissodactylak sortzen duten taldeari Zooamata deitzen zaio. Chiropterarekin batzen direnean Pegasoferae izena ematen zaie."}
{"id": "145351", "revid": "336", "url": "https://eu.wikipedia.org/wiki?curid=145351", "title": "Ostentoria", "text": ""}
{"id": "145352", "revid": "201", "url": "https://eu.wikipedia.org/wiki?curid=145352", "title": "Palinurus elephas", "text": ""}
{"id": "145355", "revid": "336", "url": "https://eu.wikipedia.org/wiki?curid=145355", "title": "Equus ferus caballus", "text": ""}
{"id": "145359", "revid": "336", "url": "https://eu.wikipedia.org/wiki?curid=145359", "title": "Equus", "text": "Equus Equidae familiako ugaztun perisodaktilo genero bat da. Zaldiak, astoak, onagroak eta zebrak genero honetakoak dira. Bere familian bizirik dagoen genero bakarra da, baina, historian zehar, beste genero batzuk ere izan dira. Izena latinetik dator, eta \"zaldi\" esan nahi du. Era berean grezierako \"\u1f34\u03ba\u03ba\u03bf\u03c2\" (ikkos) hitzetik dator, hau ere, \"zaldi\".\nAnimalia lirainak dira, hanka luzeekin eta behatz bakar batekin. Hirugarren behatzaren (edo zentrukoaren) luzapen eta garapenetik sortu da, beste guztiak desagertu direlarik edo, gehienez ere, txiki mantentzen direlarik. Behatz horren inguruan azkazal handi bat hazten da.\nEspezieak.\n\"Equus africanus\"\n\"Equus ferus\"\n\"Equus grevyi\"\n\"Equus hemionus\"\n\"Equus quagga\"\n\"Equus zebra\""}
{"id": "145360", "revid": "336", "url": "https://eu.wikipedia.org/wiki?curid=145360", "title": "Equus asinus", "text": ""}
{"id": "145361", "revid": "145351", "url": "https://eu.wikipedia.org/wiki?curid=145361", "title": "Equidae", "text": "Equidae (izen taxonomikoa) edo ekidoak (batzuetan \"zaldien familia\" gisa izendatua) zaldiak, astoak, zebrak eta antzeko animaliak biltzen dituen ugaztun perisodaktilo eta solipedo familia dira. Familia honetan genero bakarra dago, Equus izenekoa. Bere kideak gorputadarraen muturretako behatzetarik bakar baten gainean dabiltza, hirugarrena hain zuzen. Espezie guztiek antzeko hortz kopurua dute: gutxienez 34 hortz eta gehienez 42. Mundu guztian barrena zabaldurik daude.\nFamilia honetako espezie fosil asko ezagutzen dira, genero eta azpifamilia ezberdinetan sailkaturik. Ekido terminoa erabiltzen denean familia honi dagokio, nahiz eta bizirik dagoen Equinae azpifamiliako animalien inguruan hitz egiteko erabiltzen den.\nSorrera.\nZaldiaren sorrera duela 50 milioi urte kokatzen da. Eozenoan bazegoen zaldiaren arbasoa izan zen erbiaren tamainiko animalia, Hyracotherium izenekoa. Basoetan bizi omen zen, hostoak janez. Lau behatz zituen aurreko hanketan eta hiru atzekoetan. Hagin eta haginaurreko tuberkulatuak zituen, zementurik gabeak.\nOligozenoan animali haiek migratzen hasi ziren. Beringeko itsasartea gurutzatu zuen eta Ameriketan barrena zabaldu omen ziren. Europan eta Asian geratutakoak paleoteridoen (hau da, Lophiorteriuma zein Palaotheriuma) aurrekoak izan ziren.\nPaleoterioen laugarren behatza oso xumea zen. Animali hauek Oligozenoan desagertu omen ziren, duela 36 milioi urte.\nBitartean beraien kide amerikarra, Eohippus-a (Ameriketako Hyracotherium-a), Eozenoaren bigarren erdialde osoan zehar bizirik irauteko gai izan zen beste kontinentean. Horretarako basotik Ameriketako larre handietara irteteko gai izan zen.\nOligozenoan Eohippus-a Mesohippus-a bilakatu zen. Mesohippusa txakur baten tamainakoa zen, hiru behatz zeuzkan eta belardietako bizimodura egokitu zen. Abere hori Merychippus-a bilakatu zen Miozenoan. Merychippus hau 120 zentimetro garaiera zuen soingurutzera (poni bat bezalakoa), eta zementodun haginak zituen; haren ondorioz ziurtatu daiteke abere hori bereziki belarrez elikatzen zela.\nMiozeno ertainean Merychippusak Anchiterium-a eboluzionatu zuen. Azken honek Eurasiara migratu zuen. Animali hark soilik hirugarren hirugarren behatzaren gainean zebilen, eta beste biak nahiko atrofiaturik zeuzkan.\nAbere hauekin batera, Hypohippusak eta gero Hipparionak ere Beringeko itsasartea zeharkatu zuten eta Asiako Ekialdeko estepetan finkatu ziren. Hala ere bi espezie hauek Pliozeno ertainean desargetu omen ziren.\nBere aldetik, Pliohippusak, Ameriketan zein Eurasian iraun egin zuen eta espezie hau izan zen eboluzioaren bidez Equus fossilis-a bilakatu zen. Abere hauek benetako zaldiak ziren jada. Zaldi hark behatz bakarra zuen jada, eta bere garaiera 160 zentimetrokoa zen. Belaze handietan trostan ibiltzeko moldaturik zegoen. Espeziea, hala ere, Laugarren aroaren hasieran desagertu zen Ameriketatik.\nEquus generoko lehendabiziko espezie haren bilakaeraren bidez beste espezie guztiak sortuz joan ziren Pleistozenoan zehar: Zebra ezberdinak Afrikan, astoak Ekiade Hurbilean, zein Europan eta hemionak Asian. Bere aldetik aurreneko zaldiak Eurasiako erdialdeko ordeka zabaletan kokatu zen.\nTaxonomia.\nEquus generoko espezieak honakoak dira gaur egun:\nEquidae familian halako espezie eta generoak desagerturik daude:\nAzpifamila Anchitheriinae\u2020\nAzpifamilia Equinae"}
{"id": "145363", "revid": "28807", "url": "https://eu.wikipedia.org/wiki?curid=145363", "title": "Perissodactyla", "text": ""}
{"id": "145364", "revid": "336", "url": "https://eu.wikipedia.org/wiki?curid=145364", "title": "Rhinocerotidae", "text": ""}
{"id": "145366", "revid": "512", "url": "https://eu.wikipedia.org/wiki?curid=145366", "title": "Tapiridae", "text": "Tapiridae ugaztun perisodaktilo familia bat da. Gaur egun genero bakarra dago bizirik, \"Tapirus\" eta lau espezie ezagutzen dira. Gertuen dagoen taldea errinozeroena da. Gaur egun 3 espezie Amerikan bizi dira eta bat Malaysian eta Sumatran. Iraganean beste leku askotan bizi ziren, baina gaur egun fosilen bidez baino ez dira ezagutzen. Espezie amerikarrek kolore arrea dute eta asiarrak marroi iluna eta bizkar txuria.\nBaso eta oihanetan bizi dira, batzuetan landa inguruetan ere. Gauez ibil daitezke eta ez dira inoiz uretatik urruntzen. Beldurra dutenean uretara egiten dute ihes. Igerilari onak dira eta 3 minutu arte sar daitezke ur azpian. Korrikalari onak dira eta abileziaz eskalatzen dute."}
{"id": "145367", "revid": "56334", "url": "https://eu.wikipedia.org/wiki?curid=145367", "title": "Tapirus", "text": "Tapirus ugaztun perisodaktilo genero bat da, Tapiridae familiako genero bakarra gaur egun. Tapir edo danta izena ematen zaie. Bere familian beste 9 genero ziren, baina guztiak desagertu dira. Zaldi eta errinozeroen ordena berekoa da, azken hauengandik gertuago daudelarik.\nLeku batzuetan mborev\u00ed (guarani hitza), anta, danta, anteburro, pinchaque, sachavaca, danto eta mendiko arra bezalako izenak jasotzen ditu. 2013ko abenduan iragarri zen Tapirus kabomani izeneko espezie berri bat aurkitu zela.\nDeskribapena\nTamaina ertaineko animaliak dira, 1,3 m-tik 2,5 m-ra bitarteko luzera dutenak, 5 eta 10 cm arteko buztana dutenak, eta gurutzean 70 eta 1,2 m bitarteko altuera eta 110 eta 300 kg arteko pisua dutenak.\nHala ere, tapirraren ezaugarri nagusia proboszide txiki formako mutur luzea da, batez ere bere elikagaia osatzen duten hostoak, belarrak eta sustraiak erauzteko erabiltzen duena. Tronpa hori bereziki erabilgarria da urtegietan landare urtarrak biltzeko, bertan ematen baitu egunaren zati handi bat. Ura hartzeko ere balio dio, eta, arrak direnean, aurkariei aurre egiteko aparamendu-garaian.\nGorputza trinkoa da, eta burua eta lepoa sendoak, hostotza tropikal trinkoan zehar errazago igaro daitezen. Ilajea oso laburra eta iluna izaten da, baina kumeek ilaje arrea izaten dute, eta orban kriptikoak izaten dituzte, xabato gazteen antzekoak, adinak aurrera egin ahala lausotu egiten baitira.\nNahiko animalia primitiboak dira, familiaren lehen ordezkari fosilak Eurasiako Eozenoan daude jada, duela 55 milioi urte inguru, non antzinako arbasoen (Hyracotherium) egungo ahaideen ezaugarri batzuk ere ikusten diren. Oinek lau hatz dituzte aurreko hanketan eta hiru atzekoetan.\nEkologia\nTapireak oihan hezeetan bizi dira, eta, mendiko tapirraren kasuan, Andeetako zelaietan.\nTapirraren harraparirik ohikoenak felino handiak dira (tigrea Asian eta jaguarra Amerikan), eurengandik libratzen saiatzen da, oihanean zehar uretara edo ziztu bizian abiatuz. Erasotzaileak azken kasu horretan jasotzen dituen adarren kolpeek, biktimari heldu badio, askatzera eraman dezakete. Hala ere, mehatxu nagusia giza ekintza da, gehiegizko ehizaren eta habitataren suntsiketaren bidez adierazten dena. Gaur egun, Tapirus generoko espezie guztiak \"kaltebera\" edo \"mehatxatua\" diren kontserbazio-egoeretan sailkatzen dira."}
{"id": "145368", "revid": "512", "url": "https://eu.wikipedia.org/wiki?curid=145368", "title": "Perisodaktilo", "text": "Perissodatyla (grezieraz \"behatz ugari\") hanketako behatz bakoitiak dituzten ugaztun taldea dira. Zaldiak, errinozeroak eta tapirrak talde honetakoak dira. Artiodactylarekin alderatuta, behatz kopuruaz gain, urdaila askoz sinpleagoa dute eta zelulosa hesteetan digeritzen dute.\nLehen perisodaktiloak Paleozeno aroaren azkenaldean, orain 55 milioi urte inguru agertu zirela uste da. Horietako asko desagertuak dira gaur egun. Bizirik dirautenak hiru familiatan biltzen dira: ekidoak, tapiridoak eta errinozerontidoak. Ezaugarri bertsuak dituzte: behatz kopuru bakoitia \u2014tapirrak izan ezik, aurreko hanketan lau behatz baititu\u2014, erdiko behatza besteak baino sendoagoa, hagin luze sendoak eta digestio aparatua hostoak eta adar gogorrak txikitzeko eta digeritzeko egokitua, elikatzeko eraz belarjaleak baitira.\nElikatzeko erak, eta beren buruak etsaiengandik babestu beharrak gorputzeko zenbait atal eta gorputza bera horretarako hobekien egokitzera eraman ditu: adibidez, hankak eta lepoa luzatu zaizkie, beren burua babesteko mutur gaineko adarra dute, etab. Bizirik geratu diren perisodaktiloak, zaldia kontuan izanez gero, mundu guztian zabalduta daude, baina errinozeroa Asian eta Afrikan soilik bizi da eta tapirrak Hego Ameriketan eta Asiako hego-ekialdean soilik."}
{"id": "145381", "revid": "119347", "url": "https://eu.wikipedia.org/wiki?curid=145381", "title": "Sinagoga Berria (Berlin)", "text": "Sinagoga Berria () Alemaniako Berlin hiriburuan kokatzen den sinagoga bat da. Mitte barrutiko Oranienburger Stra\u00dfe kalean kokatzen da eta Berlingo judutar komunitatearen sinagoga nagusia da.\nJatorrizko eraikinaren diseinua Eduard Knoblauchena da, baina hau gaixorik jartzean, Friedrich August St\u00fcler bere diseinua nahiz barnealdeko apainketaren arduradun egin zen. 1866an orduan kondea zen Otto von Bismarcken presentzian inauguratua izan zen, azken hau gerora Prusiako Ministro-Presidentea bilakatu zen. Gaur egungo eraikina jatorrizkoaren berreraiketa bat da, aurrekoak Bigarren Mundu Gerran kalte ugari izan ondoren eraitsia izan baitzen.\nHistoria.\nSinagoga Berria Berlingo juduen komunitateari zerbitzua emateko eraiki zen, hau hazten baitzihoan, batez ere ekialdetik etorritako emigranteei esker. Bere garaian Alemania osoko sinagogarik handiena izan zen, 3000 pertsona izateko gaitasuna zuelarik. Eraikinak jendaurreko musika kontzertuen lekuko izan zen, baita 1930ko Albert Einsteinen biolin emanaldi batena ere. Organo nahiz abesbatzez lagunduriko erlijio zerbitzuek garai hartako hiriko judutar komunitatearen joera liberala ederki asko islatzen dute.\n\"Neue Synagoge\" eraikina Kristal hautsien gauan zehar erre zen. Halere, barruti hartako poliziaren tenientea zen Otto Bellgardt azaroaren 10eko egunsenti hartan bertaratu eta nazi jendetza taldeei handik alde egin zezaten agindu zien. Honela suhiltzaileak barnera sartu eta sutea itzaltzea lortu zuen, eraikina salbatuz."}
{"id": "145386", "revid": "98220", "url": "https://eu.wikipedia.org/wiki?curid=145386", "title": "Estaca de Baresko itsasargia", "text": "Estaca de Baresko itsasargia Estaca de Bares lurmuturran kokatzen den itsasargia da, Barquero itsasadarran dago, 101 metroko garaieran. A Coru\u00f1ako probintziako Ma\u00f1\u00f3n udalerrian kokatzen da. Dorreak 33 metroko garaiera du, bere argia 25 itsas milatara ikus daitekeelarik. 1850eko irailaren 1etik aurrera martxan dago."}
{"id": "145388", "revid": "98220", "url": "https://eu.wikipedia.org/wiki?curid=145388", "title": "Vil\u00e1n lurmuturra", "text": "Vil\u00e1n lurmuturra, Galiziako Costa da Morte kostaldean kokatzen den lurmuturra da, Camari\u00f1as udalerrian hain zuzen ere. 1933. urtean kokaleku hau harritsua eta amiltsua izateagatik Interes Nazionalekoa izendatu zuten, gaur egun Natura Monumentua da. Dena dela, lurmutur honetatik hurbil parke eoliko bat eta erreboilo haztegi bat ere badaude.\nVil\u00e1n lurmuturreko itsasargiak Costa da Morteko zati arriskutsuetako bi adierazten ditu, baina baita ospetsuena ere. 125 metroko garaieran eta itsasargi zaintzaileen bi eraikinei loturik, 55 kilometrotara ikus daitekeen ahalmen handiko argi kanoi bat du. Espainiako itsasargi elektriko zaharrena omen da.\n1890an Sierra Leona aurrean nabigatzen zihoan \"Serpent\" ingeles ontzia ekaitz baten ondorioz lurmutur honen aurrean hondoratu zen, 173 gizon baino gehiago hil eta lurmutur honetatik gertu dagoen Ingelesen hilerrian lurperatuak izan ziren.\nLurmutur honetara bertaratzeko A Coru\u00f1a hiriburutik Vimianzo udalerrira C-552 errepidez joan behar da, ondoren AC-432 errepidetik desbideratu eta Camari\u00f1as udalerria zuzentzeko. Camari\u00f1asko portutik itsasargira joateko bide estu bat bada. Beste kostaldeko ibilbide bat, Aroutik Camelle parrokiara doana da, honek galiziar kostaldeko leku basati eta ederrenetako batzuk zeharkatzen dituelarik."}
{"id": "145389", "revid": "880", "url": "https://eu.wikipedia.org/wiki?curid=145389", "title": "Zabalburuko Dorreak", "text": ""}
{"id": "145390", "revid": "880", "url": "https://eu.wikipedia.org/wiki?curid=145390", "title": "Aurreranzko Jauzi Handia", "text": ""}
{"id": "145391", "revid": "880", "url": "https://eu.wikipedia.org/wiki?curid=145391", "title": "Aurrerako Jausi Handia", "text": ""}
{"id": "145392", "revid": "105290", "url": "https://eu.wikipedia.org/wiki?curid=145392", "title": "Gipuzkoako Traineru Liga", "text": "Gipuzkoako Traineru Liga Gipuzkoako Arraun Federazioak 2001ean abian jarritako sari bat da. Traineru-liga jakin batean parte hartzen duen Gipuzkoako traineru onena da irabazlea, liga horretan Gipuzkoan jokatzen diren estropadetako puntuazioak eta Gipuzkoako Txapelketa batuta (nahiz eta lehen bi urteetan beste puntuazio-sistema bat erabili zen).\n2002 arte, Euskal Liga bakarrik hartzen zen kontuan. 2003an, berriz, ACT Liga eta Federazio Liga (2006tik aurrera KAE Liga izango zenaren sorburu) sortu ziren, eta Gipuzkoako Ligaren bi irabazle-bandera ematen hasi ziren, bata ACTkoari eta bestea Federazio Ligakoari (2006tik, KAE Ligakoari). 2010etik aurrera, hirugarren garaikur bat ematen zaio KAE-2 Ligako sarituari eta bandera emakumezkoen ligako sarituari."}
{"id": "145393", "revid": "119347", "url": "https://eu.wikipedia.org/wiki?curid=145393", "title": "Lipali", "text": "Lipali 2000. urtean Tomasz Lipnickik sortutako rock musika taldea da. 1999an Illusion taldea desegin ondoren sortu zuen. Hasieran bakarkako proiektua izan zen eta 2000. urtean, Lipnickik \"Li-pa-li\" diskoa grabatu zuen sesioko musikariekin.\n2003an \u0141ukasz Jeleniewski bateria-jolea eta Adrian Kulik baxu-jolea taldean sartu ziren, eta \"Pi\" (2004) eta \"Bloo\" (2007) diskoak grabatu zituzten. 2008an, Lipali, poloniar industri fonografikoak ematen duen Fryderyka Saria irabazteko hautagaia izan zen urteko rock/metal diskorik onenaren kategorian."}
{"id": "145395", "revid": "119347", "url": "https://eu.wikipedia.org/wiki?curid=145395", "title": "T.Love", "text": "T.Love 1982. urtean Poloniako Cz\u0119stochowa hirian sortutako rock musika taldea da. \"Teenage Love Alternative\" izenarekin sortu zuten Zygmunt \"Muniek\" Staszczyk, Janusz Konorowski, Dariusz Zaj\u0105c eta Jacek Wudecki musikariek, guztiak Cz\u0119stochowako ikastetxeko lagunak.\n1987ko abenduan taldeak \"T.Love\" izena hartu zuen."}
{"id": "145396", "revid": "11782", "url": "https://eu.wikipedia.org/wiki?curid=145396", "title": "Tuterako itsua", "text": ""}
{"id": "145397", "revid": "512", "url": "https://eu.wikipedia.org/wiki?curid=145397", "title": "Zooamata", "text": "Zooamata proposaturiko animalia klado bat da, Ferae (Carnivora eta pangolinak) eta Perissodactyla (zaldi, errinozeroak eta antzekoak) eratua. Cetartiodactylarekin eta Chiropterarekin batera Ferungulata sortuko luke, Laurasiatheriaren parteetako bat. Izenak greziera eta latinezko hitzak elkartzen ditu, \"animalia lagunak\" adierazteko; izan ere, talde honetan daude katu, txakur eta zaldiak, guztiak gizakiak bezatuak eta etxe abere bilakatuak.\nBeste proposamen batek, ordea, Perissodactyla eta Cetartiodactyla talde berean batzen ditu, Euungulata izenarekin. Bi proposamenek ebidentzia molekularrak erabiltzen dituzte, baina ez dira guztiz ziurrak. Hala ere Zooamata guztiak Laurasiatheriaren parte direla argi dago."}
{"id": "145398", "revid": "336", "url": "https://eu.wikipedia.org/wiki?curid=145398", "title": "Pegasoferae", "text": "Pegasoferae berriki proposaturiko ugaztun klado bat da, ikerketa genomikoan oinarritua. Autoreek proposatzen dutenez klado bada klado bat saguzarrak (Chiroptera), katu eta txakurrak bezalako haragijaleak (Carnivora ordena), zaldiak, errinozeroak eta beste antzeko animalia batzuk (Perissodactyla) eta pangolinak (Pholidota ordena) biltzen dituena. Honen arabera zaldi eta enparauen ahaiderik gertuenak haragijaleak dira. Lehenago Chiroptera ordena Insectivorarekin taldekatuko litzateke (gaur egun Eulipotyphla ordenan sarturik daude geratzen direnak) eta zaldiak-eta Artiodactylarekin batera. Talde hau ez da ziurra, hala ere.\nIzena Pegaso izaki mitologikotik eratorria da eta saguzarrak eta zaldiak talde berean sartzearen metafora litzateke. Bigarren zatiak Ferae taldeari egiten dio erreferentzia."}
{"id": "145401", "revid": "6950", "url": "https://eu.wikipedia.org/wiki?curid=145401", "title": "Misera", "text": "Misera, kamartza edo abakandoa (\"Homarus gammarus\") Nephropidae familiako krustazeo espezie bat da, sukaldaritzan oso aintzat hartua. Batzuetan, \"europar misera\" izena ematen zaio, genero bereko beste espezie bakarretik bereizteko (\"amerikar misera\", \"Homarus americanus\").\nOtarrainaren antza handia du, baina miseraren aurreko hankek haginak dituzte.\nHedadura.\nOtarrainaren bizilekua Ozeano Atlantikoaren ipar-ekialdea da, Norvegia hegoaldetik Marokoraino, Euskal Herria barne. Mediterraneoa mendebaldean, Kretan, Itsaso Beltzaren iparraldean eta Azoreetan ere bizi da.\nEzaugarriak.\nMiseraren oskola beltz urdinkara da, orban argiekin.\nMiserak bost hanka pare ditu, horietako lau toraxean eta, nahiz eta txikiak izan gorputz osoarekiko, animalia mugitzeko adina indar dute. Aurreko hanka pareak berriz, haginak dituzte, horietako bat ertz zorrotzekoa, ebakitzeko, eta bestea zapalagoa, birrintzeko.\nBuruan bi antena luze eta bi labur ditu.\nBizi zikloa.\nMisera animalia bakartia, gauekoa eta lorraldekoia da, egunean zehar itsas hondoko zulo eta pitzaduretan bizi dena. Udan, miserek migratu egiten dute sexukide bila. Garai hau izaten da aproposena arrantzatzeko. Emeek hamaika hilabetez eramaten dituzte arrautzak, ia urte osoan zehar hortaz. Arrautzetatik larba planktonikoak irteten dira, 2-3 astez ur zutabe baten mantenduz. Ondoren, ur zutabetik kanporatu eta hondoko zulo batean kokatzen dira, bertan 2 urte igaroz. Oskola 15 mm luze denean, hondar-zuloa utzi eta arroketako pitzaduretara joaten dira. Heldutasuna 4-5 urteren buruan lortzen dute."}
{"id": "145402", "revid": "201", "url": "https://eu.wikipedia.org/wiki?curid=145402", "title": "Homarus gammarus", "text": ""}
{"id": "145403", "revid": "201", "url": "https://eu.wikipedia.org/wiki?curid=145403", "title": "Abakando", "text": ""}
{"id": "145404", "revid": "17", "url": "https://eu.wikipedia.org/wiki?curid=145404", "title": "Eraginkortasun (argipena)", "text": "Eraginkortasun termnioak adiera ezberdinak:"}
{"id": "145405", "revid": "336", "url": "https://eu.wikipedia.org/wiki?curid=145405", "title": "Eraginkortasun (ekonomia)", "text": "Ekonomian, eraginkortasuna edo efizientzia lortutako emaitzen eta horretarako erabilitako baliabideen arteko arrazoia da. Prozesu ekonomiko batek emaitza berdina (ekoizpena, irabaziak edo helburuak) beste batek baino baliabide gutxiagorekin lortzen badu, eraginkorragoa dela esaten da."}
{"id": "145406", "revid": "336", "url": "https://eu.wikipedia.org/wiki?curid=145406", "title": "Maoismo", "text": "Maoismoa edo Mao Tse-Tung Pentsamendua (txinera sinplifikatuaz: \u6bdb\u6cfd\u4e1c\u601d\u60f3; txinera tradizionalaz: \u6bdb\u6fa4\u6771\u601d\u60f3; pinyinez: M\u00e1o Z\u00e9d\u014dng S\u012bxi\u01ceng) Mao Zedongek garatutako marxismo-leninismoaren aldaera da. Marxismo-leninismo-maoismoa ere deitzen zaio. \nTxinako Alderdi Komunistaren doktrina ofiziala izan zen, 1978an Deng Xiaopingen buruzagitza pean ildo berria hartu arte. Txinako Alderdi Komunistak ez du \"maoismo\" izandapena erabili, doktrina horri \"Mao Tse-Tung Pentsamendua\" izendapena emanez. Aldi berean, Mao Zedongen planteamenduekin bat egiten duten Txinatik kanpoko hainbat alderdik \"marxista-leninista\" deritzote euren buruari, beraien arabera Maok marxismo-leninismoa Txinako beharretara egokitu baitzuen, ez doktrina berri bat sortu. Beste alderdi komunista batzuek, berriz, \"maoistatzat\" edo \"marxista-leninista-maoistatzat\" dute euren burua, buruzagi txinatarraren ekarpena azpimarratu asmoz.\nHala ere, Maok leninismoa garatu zuten aportazio teoriko eta praktikoak egin zituela kontsideratzen dute beste alderdi maoista batzuek.\nTxinatik kanpo, maoista terminoa 1960ko hamarkadatik aurrera hasi zen erabiltzen, normalean gutxiesgarri gisa, SESBaren komunismo eraren aurka zihoazen pertsona eta alderdiez.\nMao eta nekazariak.\nMaok defendatu zuen Alderdi Komunistak bere jakinduriarekin mobiliza zitzakeen nekazariak indar iraultzaile bat zirelako ideia. Txinan, hasiera batean, semifeudalismoa zegoen, latifundioak zapalduta zeuzkan nekazari kantitate izugarriarekin. Horregatik, Txinako Iraultza landatik hirira izan zen. Txinako Alderdi komunista boterera eraman zuen eredua, nekazarien oinarriak zituen borroka armatua izan zen.\nEstrategia militarra.\nMaoismoak dotrina militar oso bat barneratzen du, ideologia-politikoa estrategia militarrarekin estu lotuz. Bertan, \"boterea fusiletik jaiotzen da\" (Maoren aipua) eta nekazariak borroka armatuaren gerran parte hartzeko mobilizatuak izan daitezke hiru fase dituen gerrillarako: \nMaoismoa bertako industrien mobilizazio masiboan oinarritzen da, horrela Txinari bizitzeko eta gerrarako beharrezko hornidurak emango lizkieke. Masen antolakuntza militarra eta botere ekonomikoa beharrezkoa da herrialdea kanpoko erasoetik babesteko; eta aldi berean, zentralizazioak ustelkeria saihestuko luke.\nMao estratega militar bikaintzat hartzen da; haren ideien kontra daudenek ere onartzen dute hala dela. Bere gerrilla gerrari buruzko idatziak, gerrilla planak egin nahi dituztenentzako oinarrizko irakurgaiak dira.\nMaoisten ideia militarrak XXI. mendearen hasieran hartu zuten garrantzia, Txina kanpoan barnean baino gehiago.\nKlaseen arteko borroka sozialismoan.\nMaoismoa beste ideologia komunista batzuetatik desberdintzen duen kontzeptu bat honako hau da: boterea hartu ondoren, klase sozialak oraindik esistituko lirateke, beraz klaseen arteko borrokak jarraituko luke gobernu sozialistan zehar. Nahiz eta proletarioek botere estatala iraultza sozialista batekin lortu izan, burgesiak kapitalismoa berriz ezartzeko ahalmena edukiko lukete.\nAnalisi maoistaren arabera, esperientzia sobietarrak erakusten zuen nola Estatuan enkistatutako burokrazia mota berri bateko burgesia bihurtu eta kapitalismoa berriz ezar litekeen. Hori saihesteko antolatu zen Iraultza Kulturala: bertan, Maok sozialismoan sakontzera eta alderdi barneko errebisionistak kanporatzera deitu zuen.\nMaoismoa eta SESB.\nMaok SESBean gertatutako aldaketak aztertu zituen, Stalinen heriotzaren ondoren. Maok baieztatu zuen Stalin, Marx eta Leninen banderak alde batera utziak izan zirela, sistema kapitalistaren berrezartzeko prozesuari hasiera emanez. Hark zioenez, SESB herrialde \"sozialfaxista\" bilakatu zen; horrela, Txina eta SESBaren arteko tentsioa hasi zen.\nMaoren ustez, Stalin leninismoaren defendatzailea izan zen, sozialismoaren eraikuntzan aurrerapen asko lortu zituena. Hala ere, akatsak egin zituelakoan zegoen.\nIdazkiak.\nMaoismoaren ildo nagusiak \"Maoren Liburu Gorrian\" biltzen dira nagusiki, zehatz euskaratuta \"Mao Zedong buruzagiaren aipuak\" liburuan. Mao Zedongen hitzaldi eta idazkietako adierazpenak jasotzen dituen liburua da, 1964tik gutxi gorabehera 1976 arte argitaratua. Iraultza sozialistaren gaineko pentsamendu garrantzitsuenen antologia da, kolore gorriko liburutxo batean argitaratua; laster \"Liburu gorria\" izena hartu zuen. Txinako Herri Errepublikako gazteek Kultura Iraultzaren denboran sarri erabili zuten, eta bertako esakune edo aipuak hizkuntza askotara itzuli dira.\nMaoismoa Euskal Herrian.\nEuskal Herrian, Euskadiko Mugimendu Komunista (EMK) bere burua maoistatzat jo zuen alderdi politiko bat izan zen. Haren aurrekaria 1966an sortu zen ETAren zatiketa batetik, \"ETA-berri\" izenarekin. ETAren helburuak eta metodoak baztertu eta langile eta herri mugimendua marxismo-leninismoaren ikuspegi maoista batetik egituratzeko beharra aldarrikatu zuen.\nMaoistak zirelakoan, eguneroko hizkeran euskaraz \"txinoak\" esaten zitzaien EMK alderdikoei (Liga Komunista Iraultzailekoei edo LKIkoei \"troskoak\" esaten zitzaien bezala). Hala ere, EMK-koei \"txino\" eta maoista etiketa jarri arren, haien benetako ildo maoista 1970eko hamarkada hasierako hiruzpalau urtekoa izan zen, gero ez zegoen benetan Maoren aldeko aldarri politiko benetakorik. Mikal Isasi militante ohiak maoismoaz \"Berria\"ri esana: \u00abTxinako egoeraren eta maoismoaren interpretazio oso idealizatua egiten zen orduan, ezkerreko militante europar batek Txinako egoera ezagutzeko aukerak hutsaren hurrengo zirelako. EMK-k ere nozitu zuen hori, eta bolada batez, \"marxista-leninista Mao Zedongen ekarpenekin\" izan zen haren ideologiaren definizio ofiziala. Baina gutxi iraun zuen, bizpahiru urte, eta laster oso kritiko agertu ginen etapa horrekin\u00bb."}
{"id": "145407", "revid": "880", "url": "https://eu.wikipedia.org/wiki?curid=145407", "title": "Maoismoa", "text": ""}
{"id": "145408", "revid": "880", "url": "https://eu.wikipedia.org/wiki?curid=145408", "title": "Mao Tse-Tung Pentsamendua", "text": ""}
{"id": "145409", "revid": "880", "url": "https://eu.wikipedia.org/wiki?curid=145409", "title": "Marxismo-leninismo-maoismo", "text": ""}
{"id": "145410", "revid": "880", "url": "https://eu.wikipedia.org/wiki?curid=145410", "title": "Geto", "text": ""}
{"id": "145411", "revid": "15795", "url": "https://eu.wikipedia.org/wiki?curid=145411", "title": "Stalingradeko bataila", "text": ""}
{"id": "145412", "revid": "105290", "url": "https://eu.wikipedia.org/wiki?curid=145412", "title": "Pragako tranbia", "text": "Pragako tranbia (txekieraz \"Tramvajov\u00e1 doprava v Praze\") Txekiar Errepublikako Praga hiriburuan zerbitzua ematen duen tranbia da. 140 kilometro luze dituen tranbia bidea du, 900 tranbia inguru, 33 linea eta denera 540 kilometrotako ibilbidea du. Bere ardura Dopravn\u00ed podnik hlavn\u00edho m\u011bsta Prahy erakundeak du, Praga Hiriaren jabetzako konpainia delarik. Tranbia sistemak 2008an 356 milioi pertsonei zerbitzua eman zien. Pragako lehenbiziko zaldizko tranbia 1875ean ireki zen, aldiz, aurreneko tranbia elektrikoa 1891an."}
{"id": "145414", "revid": "119347", "url": "https://eu.wikipedia.org/wiki?curid=145414", "title": "Koloniako tranbia", "text": "Koloniako tranbia () Alemaniako Kolonia hirian zerbitzua egiten duen tranbia da. Denera tranbia bideak 194,8 kilometro ditu, 12 linea, 233 geltoki, 382 ibilgailu, eta egunero 574.795 laguni zerbitzu egiten die. K\u00f6lner Verkehrs-Betriebe (KVB) erakundea du arduradun."}
{"id": "145417", "revid": "96586", "url": "https://eu.wikipedia.org/wiki?curid=145417", "title": "Dabid", "text": "Dabid edo Dabi israeldar jatorriko gizonezko berezko izena da.\nIzenaren jai eguna.\nAbenduaren 29a: San Dabid"}
{"id": "145419", "revid": "105290", "url": "https://eu.wikipedia.org/wiki?curid=145419", "title": "Se\u00e1n", "text": "Se\u00e1n (euskarazko ahoskera \"Xon\" litzateke) irlandar gizonezko izena da, bere jatorria irlanderan duelarik. Euskarazko \"Jon\", \"Joanes\" edo \"Joan\" izenen parekidea da. Ingelesez hainbat aldaera ezberdin izan ditu: Shane, Shaine, Shaun edo Shawn. Shane izenaren jatorria Ulster probintzian dago eta Se\u00e1n izenaren Ulstergo ahoskera litzateke. Aldiz, Se\u00e1n, Shaun edo Shawn izenak Munster, Leinster eta Connacht probintzietako ahoskeran oinarrituko lirateke."}
{"id": "145421", "revid": "23317", "url": "https://eu.wikipedia.org/wiki?curid=145421", "title": "Frantziako errugbi txapelketako 1981-1982 denboraldia", "text": "Frantziako txapelketa da Frantzia mailan errugbian egiten den kluben arteko lehiaketa nagusia.\nParte hartzaileak.\nLehen mailan 40 talde daude, tartean 3 Euskal Herrikoak.\nTaldeak 4 multzotan banatuak dira.\nMultzo bakoitzetik lehenbiziko 2 taldeak sailkatuak dira final-zortzietarako.\nHurrengo 4 taldeak sailkatuak dira final-hamaseietarako.\nHots, titulua erabakitzen da 24 talderen artean.\nBaionako urtea.\nBaionako taldeak denboraldi oso ona egiten du.\nSailkatze fasean multzoko lehena gelditzen da.\nEta aspaldiko partez fase finala bikaina osatzen du, finalaraino iritsiz.\nHorrelakorik ez zen gertatu euskal talde batentzat 1944etik (38 urte!).\nZoritxarrez Avironek ez du lortzen bere jokoa egiten finalean eta Agenek titulua eskuratzen du."}
{"id": "145422", "revid": "336", "url": "https://eu.wikipedia.org/wiki?curid=145422", "title": "Amnioto", "text": ""}
{"id": "145423", "revid": "105290", "url": "https://eu.wikipedia.org/wiki?curid=145423", "title": "S\u00e9amus", "text": "S\u00e9amus (ahoskera \"Xeimus\") gaelerar jatorria duen gizonezko izena da. Euskarazko bere parekideak Jakue edo Jagoba lirateke. Aldiz, hebreerazko \u05d7\u05b7\u05d9\u05b4\u05bc\u05d9\u05dd (Chayim) (\"Bizitza\") izenaren parekidea ere bada. Hainbat aldaera ezberdin ere baditu: S\u00e9amas, Seumus, Shaymus, Sheamus edo Shamus. Bere txikigarriak S\u00e9im\u00ed, S\u00e9im\u00edn and S\u00e9amais\u00edn dira. Ingelerazko bere aldaerak James edo Jamie lirateke, eta eskozierakoa Hamish."}
{"id": "145427", "revid": "59723", "url": "https://eu.wikipedia.org/wiki?curid=145427", "title": "Montenegroera", "text": "Montenegroera (\"Crnogorski jezik, \u0426\u0440\u043d\u043e\u0433\u043e\u0440\u0441\u043a\u0438 \u0458\u0435\u0437\u0438\u043a\") serbokroazieraren Xtokaviar dialektoaren forma estandarizatu hasiberria da, Montenegroko hizkuntza ofiziala dena. Xtokaviar dialekto bera kroaziera, serbiera eta bosniera estandarren oinarria da. Mintzaira horiek guztiak hizkuntza beraren aldaeratzat har daitezke, nahiz eta bakoitzak estandar propioa duen.\nMontenegroko Errepublikako biztanleen % 21,86k hitz egiten du eta herrialdeko hizkuntza ofiziala da 2007az geroztik. Hala ere, haren estandarra sortzen ari da oraindik; 2009ko uztailaren 10ean ortografia finkatu zen, esaterako, baina gramatika eta eskola-curriculuma oraindik aprobatzeke daude."}
{"id": "145429", "revid": "880", "url": "https://eu.wikipedia.org/wiki?curid=145429", "title": "Serbo-kroaziera", "text": ""}
{"id": "145433", "revid": "105290", "url": "https://eu.wikipedia.org/wiki?curid=145433", "title": "Ciar\u00e1n", "text": "Ciar\u00e1n (ahoskera \"Kiearan\") gaelerar jatorriko gizonezko izena da. Jatorria Irlandan du eta bere esanahia \"Txiki Beltza\" edota \"Printze Iluna\" litzateke. Ciar\u00e1n izena irlanderazko \"Ciar\" hitzetik eratorria da, honek \"iluna\" edo \"beltza\" esan nahi duelarik. Izen honek hainbat aldaera ditu: Ciar\u00e0n , Ciaran (Eskoziako gaeleraz), Kieran, Kyran, Keiran, Kieren, Kieron, Keiron edo Kiernan."}
{"id": "145434", "revid": "536", "url": "https://eu.wikipedia.org/wiki?curid=145434", "title": "Ruairi", "text": "Ruairi, Ruairidh, Rhuairidh, Ruaridh, Ruar\u00eddh, Ruari edo Ruair\u00ed irlandera eta eskoziako gaelerazko gizonezko izena da. Ingelerara Rory izena gisa iragan zen. Jatorria Ruaidhri izenean du, honek \"Errege Gorria\" esan nahi du, hots, XII. mendean Irlandako Erregea izan zen Ruaidr\u00ed Ua Conchobair."}
{"id": "145435", "revid": "64511", "url": "https://eu.wikipedia.org/wiki?curid=145435", "title": "Iker", "text": "Iker gizonezkoen euskal izena da.\nJatorria Euskal Herrian du, Sabin Aranak eta Koldo Eleizaldek bere \"Deun-ixendegi euzkotarra\" izendegirako sortu baitzuten. Bere emakumezko izenaren aldaera Ikerne da, gaztelaniazko \"Visitaci\u00f3n\" izenaren baliokide femeninotzat dena.\nIker 2010eko hamarkadan Nafarroan eta Araban mutil-izen jarriena izan da. Izenak beste hizkuntzetan baliokiderik ez duenez, ez dago munduan 1.000 izen arruntenen artean"}
{"id": "145436", "revid": "64511", "url": "https://eu.wikipedia.org/wiki?curid=145436", "title": "Josu", "text": "Josu edo Iosu gizonezkoen euskal izena da. Emakumezkoentzat badu aldaera bat: Josune delarik. Jatorria Sabin Aranaren \"Deun-Ixendegi Euzkotarra\" izendegian du. Gazteleraz \"Jesus\" da."}
{"id": "145437", "revid": "7162", "url": "https://eu.wikipedia.org/wiki?curid=145437", "title": "Josune", "text": ""}
{"id": "145438", "revid": "7162", "url": "https://eu.wikipedia.org/wiki?curid=145438", "title": "Iosu", "text": ""}
{"id": "145439", "revid": "11782", "url": "https://eu.wikipedia.org/wiki?curid=145439", "title": "Bernard Larregi", "text": ""}
{"id": "145440", "revid": "7162", "url": "https://eu.wikipedia.org/wiki?curid=145440", "title": "Iosune", "text": ""}
{"id": "145441", "revid": "11782", "url": "https://eu.wikipedia.org/wiki?curid=145441", "title": "Bernard Larr\u00e9guy", "text": ""}
{"id": "145442", "revid": "1519", "url": "https://eu.wikipedia.org/wiki?curid=145442", "title": "Ikerne", "text": "Ikerne euskarazko emakumezkoen izena da, gaztelaniazko Visitaci\u00f3n izenaren baliokide femeninoa, Sabin Aranak eta Koldo Eleizaldek beren \"Deun-ixendegi euzkotarra\" izendegirako sortuan. Izen latino kristauak Ikustaldiaren pasarte biblikoari egiten dio erreferentzia, eta emakumezko izena da ohikoan soilik inguruko erromantzeetan, baina euskaraz baliokide maskulinoan jarri zioten \"Deun-ixendegian\": Iker.\nBisitazio izena ere jasotzen du EODAk parekidetzat.\nIkerne izena dute Wikipediako zenbait artikulutako protagonistek:\nVisitaci\u00f3n izenarekin:"}
{"id": "145443", "revid": "124047", "url": "https://eu.wikipedia.org/wiki?curid=145443", "title": "Pid\u017cama Porno", "text": "Pid\u017cama Porno (/Pid\u0290ama P\u0254rn\u0254/ ahoskatuta) 1987. urtean Pozna\u0144 hirian sortutako punk rock/reggae/ska musika taldea zen. 2007ko abenduaren 9an desegin zen 20 urteko ibilbide musikala eta gero.\nHistoria.\n1987an sortu zuten Pozna\u0144 hirian Adam Mickiewicz Unibertsitateko Krzysztof \"Graba\u017c\" Grabowski eta Andrzej \"Kozak\" Kozakiewicz ikasleek, Pila herrikoak zirenak. Bi urte geroago, euren lehen diskoa grabatu zuten \"Ulice jak stygmaty\" izenekoa. Taldeak Jarocin jaialdian jo zuen eta 1990ean Txekoslovakiatik bira bat egin zuten Poloniako lehen underground musika taldea bezala.\n1990ean bigarren diskoa grabatu zuten \"Futurista\" izenekoa. Nahiz eta 1996an argitaratu zuten, maketa MCeetan kopiatua izan zen eta zaleen artean banatua, arrakasta handia lortuz entzuleen artean. Ondoren taldea desegin zen, baina 1995ean bueltatu ziren. Etenaldiaren ondoren grabatutako lehen diskoa \"Zamiast burzy\" izan zen. Disko honek arrakasta handia lortu zuen eta taldea ezagutarazi zuen. Ondorioz, Pid\u017cama Pornok Polonian eta Europan zehar kontzertu ugari ematen hasi zen.\n1996an Pid\u017cama Pornok S.P. Records diskoetxearenkin kontratua sinatu zuen. Euren lehendabiziko arrakasta 1997an argitaratutako \"Z\u0142odzieje zapalniczek\" izan zen. 1998an beste disko bat kaleratu zuen \"Styropian\" izenekoa. Disko honetan \"Antifa\" izeneko abestia sartu zuten, poloniar gazteriaren artean arrazakeriaren aurkako ereserkia bihurtu dena. 1999an \"Ulice jak stygmaty\" berriz argitaratu zuten, \"Ulice jak stygmaty - absolutne rarytasy\" izenarekin. 2001an \"Marchef w butonierce\" diskoa plazaratu zuten. Gazte askok disko honen singlean agertzen den \"Twoja Generacja\" (\"Zure Belaunaldia\") abestiagatik bakarrik ezagutzen dute taldea. Hori dela eta, Graba\u017cek ez du oso gustuko abesti hau jotzea. Ondorengo bi diskoak \"Koncert\u00f3wka part 1\" eta \"Koncert\u00f3wka 2. Drugi szczyt\" dira. Bien bitartean, Graba\u017cek Strachy na Lachy taldea sortu zuen eta talde honekin ere arrakasta lortu zuen.\nPid\u017cama Pornoren azken estudioko diskoa 2004ko abuztuan argitaratutako \"Bulgarskie Centrum\" izan zen. Zaleen iritziz, taldearen diskorik txarrena izan zen, Graba\u017cen proiektu berrien oso antzekoa. Hori dela eta, taldekideek taldea desegitea pentsatzen hasi ziren, eta azkenik 2007ko uztailaren 13an desegin zuten. Taldeak euren 20. urtebetzearen biran euren zaleei agur esan zien eta \"Finalista\" izeneko kontzertu DVD bat argitaratu zuen omenaldi moduan.\nHala ere, 2010eko uztailaren 17an berriz bildu ziren Jarocin musika jaialdiko 30. urtemugan kontzertu bat emateko."}
{"id": "145444", "revid": "105290", "url": "https://eu.wikipedia.org/wiki?curid=145444", "title": "Ripuariera", "text": "Ripuariera (ripuarieraz: \"Ripoarisch\", alemanez: \"Ripuarisch\"; euskaraz \"Erriberera\" edo \"Ibarrera\" esan nahi duena) Mendebaldeko alemanaren dialektoa da, Mendebalde erdiko alemanaren barnean sailkatzen dena. Alemaniako Ipar Renania-Westfalia (tartean D\u00fcsseldorf, Leverkusen, Kolonia, Akisgran eta Bonn hiriak), Belgikako Liejako probintzian eta Herbehereetako Limburg eskualdean mintzatzen da."}
{"id": "145446", "revid": "119347", "url": "https://eu.wikipedia.org/wiki?curid=145446", "title": "Koloniera", "text": "Koloniera (alemanez \"K\u00f6lsch\" edo \"K\u00f6lnisch\") Alemaniako Kolonia hiria eta bere inguruetan mintzatzen den alemanaren dialektoa da. Ripuariera dialektoaren barnean dagoen azpi-dialektoa da. Kolonia hirian 250.000 pertsonek mintzo dute, hots, hiriaren biztanleriaren laurden bat inguru, hauetako gehienak elebidunak dira. Bestalde, eskualde guztian 2 milioi biztanle koloniera ulertzeko gai ere badira."}
{"id": "145448", "revid": "1491", "url": "https://eu.wikipedia.org/wiki?curid=145448", "title": "Xavier Lorente-Darracq", "text": "Xavier Lorente-Darracq (Biarritz 1962 -) musikari, diseinatzaile eta marrazkilari lapurtarra da.\nBiografia.\nBiarritzen jaio eta egun bertan bizi da.\nBere lehen interes eta ikasketak (Baionako Arte Ederretako eskolan ibili zen) komikien eta ilustrazioaren munduan zegoen baina bizitza osoan zehar arlo grafikoa eta musikarena landu ditu aldi berean.\nTalde amateurretan musikari aritu ondoren, 1985ean era profesional batez kantak idazteari ekin zion. Dagoeneko musikari, musikagile edota ekoizle artistiko gisa 250 bat kanta (hitzak zein musika) eta diskoren egilea da. Estilo asko jorratu ditu, hasierako punk-rockzaletasunetik Elliott Murphyrekin aritzera edo Biarritz Olympique errugbi taldearen \"Aupa BO!\" ereserkia egitera pasatuz.\n1986an jaio zen Tommy Lorente bere seme bakarra ere musika munduan ari da.\nIbilbidea musikan.\n1970eko hamarkadaren amaieran DDT punk taldea sortu zuen Biarritz jaioterrian Aurelio Cuartas-Bosch (\"Kwartz\") ikaskidearekin. Hilabete bakan batzuetako abentura gatazkatsua, taldean gitarra jotzen hasi zen baina berehala baxua astintzera pasatu zen. 1981ean maketa bat grabatu zuten.\n1985ean Les Autres taldea sortu zuen, geroago Les Stores bihurtu zena. \"Surf motels\" demoa argitaratu zuen. 1992an taldea desagertu zen. 1990ean ETB 1ek taldea elkarrizketatu zuen; frantsesez kantatzen zuen elkarrizketatutako lehen taldea izan zen. Aurreko urtean Elliott Murphyren baxujolea ordezkatu zuen Grenoblen zuzenean grabatu zen kontzertu baterako.\n1994an Patrice Dumora \"Watson\" musikariaren bidez Akelarre taldearekin kolaboratzen hasi zen. Bi lapurtarrek hainbeste kanta sortu duten elkarrekin taldearentzat; oro har Lorente-Darracqek musika egiten zuen eta horren ostean Dumorak euskarazko hitzak egiten zituen. \"Torkemada\" diskoak arrakasta handia eskaini zion taldeari, batez ere \"1, 2, 3, 4, Ispilu\" kantak; abesti hau izan da orain arte hedabideetan gehien agertu den Lorenteren lana. Biarriztarra 1999 arte egon zen Akelarrerekin kolaboratzen. Hala ere, hurrengo hilabeteetan biek \"Watson eta Lord X\" izenpean \"Pikabu\" kanta egin zuten Mitch urakanak kaltetutakoen alde Euskal Herriko musikari askok ateratako \"Euskal Artistak Ertamerikaren Alde\" (2000) diskorako. Disko osoa ateratzeko proiektuak ez zuen aurrera egin.\nAldi berean 1996an hiru urtez bere musikagintzan laguntzailea izan zen Mario Gachis gitarra jotzailea ezagutu zuen; elkarrekin Nanette Drake, Michel Etxeberri eta Ontuak taldearentzat kanta ugari egin zuten. Horrez gain Baionako bestetarako egindako zenbait abesti ere egin zuten, haien artean ospe handia lortu zuen \"La 4L de Jacky\" (1997). Musikari batzuek kanta jotzeari uko egin ziotenez, biek Coco Rapido izenpean Agorila diskoetxearekin kanta grabatu zuten.\nLorente-Darracqekin lan egin duen beste talde bat Bardozen jaiotako Killers heavyak dira. 1984an \"Fils De La Haine\" bere lehen diskorako lan grafikoa egin bazuen ere, 15 urte pasatu ziren hurrengo kolaborazioa suertatu arte: 2000n lan grafikoei berriro ekiteaz gain \"Killing Games\" diskoaren ingelesezko bertsioaren hitzak egin zituen. Hurrengo diskoetako lan grafikoak ere egin zituen Lorentek.\nGuztiz bestelako eremu batean, 2001eko udazkenean Biarritz Olympique errugbi taldeak ereserki ofizial bat egiteko deialdia zabaldu zuelarik, Lorente-Darracqek harrezkero fama handikoa den \"Aupa B.O !\" egin zuen: hitzak berarenak dira eta musika Christophe Ithurritzerekin batera sinatua da. Kirol horren barruan Okzitaniako Section paloise (Paue) eta US Dax (Akize) goi mailako taldeen ereserkiak ere egin dituzte.\n2004an Ithurritzerekin ekoizpen lan gehiago egin zuen eta Tommy Lorente semearekin Anne Etxegoien kantariarentzako abestiak egin zituen. Niko Etxartekin urteetan zehar harreman estua izan du eta 2005ean \"Minuette\" (Elkarlanean) diskorako arlo grafikoa sinatu zuen eta \"Lizun Zikin\" kanta bien artean egina da. \"Cajun Jig\" eta \"G\u00fctan D\u00fck Lek\u00fca\" kantetako ahotsetan esku hartu zuen.\nArlo grafikoan eginikoak.\nHamahiru urterekin sinatu zuen bere lehen lan ofiziala: Manex Pagolaren disko \"single\" baten azala izan zen. Urteetan marrazki eta ilustrazio lanak nahiko zokoratuta utzi zituen musikaren alorra jorratzeko eta lan bakan batzuk besterik ez zituen egin. Aldiz, azken urteetan eta bereziki 2000n \"Graphik Designs\" sortu eta gero sorkuntza musikala eta grafikoa nahiko orekatuta egon dira. Hauexek dira azpimarratzeko moduko lanak:\nIrratietan.\n1980ko hamarkadatik Lapurdiko kostaldeko irrati batzuetan esatari aritu da; Alexandre de La Cerdaren Radio Adour Navarre eta Biarritz Radion ibili ostean profesional gisa Baionako Herriko Etxearen menpeko Radio Bayonnen hasi zen. Hiru urtez kantetako \"hit-parade\" edo arrakasten zerrenda eta \"Kommando\" (rock, heavy metala) izeneko saioa animatu zituen; horrekin loturik talde berrientzat antolatzen diren \"Tremplin Rock\" lehiaketa batean Killers taldea ezagutarazi zuen. Irrati horretan bere ibilbidean garrantzi handia izan duten Peter Greenwitch eta Marie-Andr\u00e9 Prat (\"le Capitaine Masqu\u00e9\") kideekin lan egin zuen.\n1985ean Radio France Pays Basquera, egun France Bleu Pays Basque denera pasatu zen baina berehala ikusi zuen hor ez zela sorkuntza lana lehenesten. Aldi berean Biarrizko Biarritz T\u00e9l\u00e9 Cable kable bidezko telebista esperimentalean lan egin zuen; bertan bideo musikalen atalaren ardura zuen. 1987an France Bleu utzi zuen, desadostasunak direla medio.\nIkerketa lan batzuk.\nIgnace Gorostarzu (1897 - 1992) apaizaren lan ezezagun batzuk -batez ere ohitura zaharren gainekoak- ezagutarazteko ikerketa lanean aritu da azken urteetan.\nLouis-Ferdinand C\u00e9line edo C\u00e9line (benetako izenaz Louis-Ferdinand Destouches) idazlearen lana ere ikertu du.\n1996an sortutako \"Club d'\u00c9gyptologie C\u00f4te Basque\" taldeko presidente-ordea da."}
{"id": "145458", "revid": "336", "url": "https://eu.wikipedia.org/wiki?curid=145458", "title": "Afroinsectiphilia", "text": "Afroinsectiphilia (\"intsektuak jaten dituzten afrikarrak\") ADN eta molekulen analisian oinarritutako balizko klado bat da. Lehen ordena hauek Insectivora taldean taldekatzen ziren, baina hau polifiletikoa denez berrantolatzen ari da. Proposaturiko sailkapen hau ADNan baino ez da oinarritzen eta ez dago oinarri morfologikorik.\nTalde honetako kide ziurrenak Afrosoricida dira. Ezagunenak tenrec izeneko animaliak dira. Macroscelidae (\"satitsu elefanteak\") eta Tubulidentata (aardvarkak) ere talde honetakoak lirateke. Afrotheriaren barruan dagoen beste taldea Paenungulata litzateke, tradizionalki ungulatu gisa sailkatu diren animaliekin."}
{"id": "145459", "revid": "512", "url": "https://eu.wikipedia.org/wiki?curid=145459", "title": "Gruibingen", "text": "Gruibingen Alemaniako Baden-W\u00fcrttemberg estatuan dagoen udalerria da. G\u00f6ppingen barrutiaren barnean kokatzen da."}
{"id": "145460", "revid": "336", "url": "https://eu.wikipedia.org/wiki?curid=145460", "title": "Mendebaldea (kultura)", "text": "Mendebaldea edo Sartaldea Lurreko kultura eremu bat da, ondorengo lur hauek barne hartzen dituena: Amerika osoa; Mendebaldeko, Iparraldeko eta Erdialdeko Europa (gehi Grezia eta Zipre); eta Australia eta Zeelanda Berria.\nKontzeptu eurozentriko honen sustraiak greko-erromatar zibilizazioan eta kristautasunaren zabalkundean daude.\nMendebalde edo Sartaldeari kontrajartzen zaio Ekialdea edo Sortaldea."}
{"id": "145461", "revid": "6950", "url": "https://eu.wikipedia.org/wiki?curid=145461", "title": "Ekialdea (kultura)", "text": "Ekialdea edo Sortaldea Lurreko kultura eremu bat da, Asiako lurrak barne hartzen dituena. Kontzeptu eurozentriko honen sustraiak greko-erromatar zibilizazioan eta kristautasunaren zabalkundean daude.\nEkialdearen barruan, Ekialde Hurbila eta Ekialde Urruna bereizi ohi dira. Ekialde edo Sortaldeari kontrajartzen zaio Mendebaldea edo Sartaldea."}
{"id": "145462", "revid": "7162", "url": "https://eu.wikipedia.org/wiki?curid=145462", "title": "Ekialdea", "text": ""}
{"id": "145463", "revid": "336", "url": "https://eu.wikipedia.org/wiki?curid=145463", "title": "P\u00e4ij\u00e4nne Parke Nazionala", "text": "P\u00e4ij\u00e4nne Parke Nazionala (finlandieraz, \"P\u00e4ij\u00e4nteen kansallispuisto\") Finlandiaren hegoaldean dagoen P\u00e4ij\u00e4nne Tavastia eskualdeko parke nazional txiki bat da. Parkea P\u00e4ij\u00e4nne aintziraren hegoaldeko 50 uharte eta irlatxoek osatzen dute eta arraunlarien eta piraguisten parke nazional gogokoenetako bat da. P\u00e4ij\u00e4nne aintzira, Finlandia guztiko bigarren aintzira handiena da, guztira, 1.080,63\u00a0km\u00b2-ko azalera dauka eta ia bi mila uharte. Uharte handiena eta parkearen bihotza Kelvenne izeneko uharte luzanga da .\nParkeak 14\u00a0km\u00b2-ko azalera dauka eta P\u00e4ij\u00e4nne aintziraren bereizgarriak diren natura eta historia babesteko sortua izan zen 1993. urtean.\nHistoria.\nP\u00e4ij\u00e4nne aintzirak aspaldiko garaietatik dauzka bizilagunak. Bertako ur emankorrek arrantzale eta ehiztari asko erakarri zituen Harri Aroan, ondoren, bertako biztanle egonkorrak bilakatu zirenak. Aintziraren gehiegizko ustiapena XX. mendean hasi zen. Inguruko hiri handiak urez hornitzeko lur azpiko tunelak egin zituzten, ertzeetan udako etxeak eraiki zituzten, urazala itsasontzi kutsakorrez bete zuten eta 1910-20 urteen artean ertzetako basoak bota zituzten. P\u00e4ij\u00e4nne inguruko pasaia zeharo aldatu zen. Dena den, azken urteetan, kontzientzia ekologikoari esker, natura berreskuratzeko zenbait ekimen jarri dituzte habian herritarrek; hala nola, 1993. urtean aintziraren hegoaldean sortu zen P\u00e4ij\u00e4nne Parke Nazionala .\nNatura.\nParke nazionala P\u00e4ij\u00e4nne aintziraren hegoaldeko 50 uharte eta irlatxoek osatzen dute. Geologiaren eta paisaiaren arabera, bi zati desberdinetan banatu daiteke uhartea: esker sistemetan dauden hondarrezko uharteak eta P\u00e4ij\u00e4nne Tavastia eskualdeko ohikoak diren uharte arrokatsuak. Uharte ospetsu, handi eta bisitatuena, esker sistemako Kelvenne luzea da. Bertan, parke nazionaleko natura basati eta ohikoa ikus eta ibilbide luzeenak egin daitezke. Bertako basoetan, ezki hostotxikiak, izei gorriak, lertxunak, pinu gorriak eta urkiak bezalako zuhaitzekin aurki daiteke. Lurrean hazten direnen artean aldiz, ohikoenak andere-mahatsak, azeri-mahatsak, atxaparrak, basamarrubiak, ereinoiztxoak, gibel-belarrak, ibarretako lirioak eta Lathyrus, Vicia eta Rosa majalis landareak dira .\nBeste leku ezagun batzuk, Pulkkilanharju amildegia eta Iso Lammassaari eta Haukkasalo irla arrokatsuak dira. Hemengo bazter lasaietan ibiltzen dira batik bat hegaztiak, aliota arktikoak, belatz txikiak eta zuhaitz-belatzak. Parke nazionaleko ikurra kaio iluna da; izan ere, espezie honen banako gehienak Finlandian bizi dira, nahiz eta, azken urteotan hauen kopurua asko jaitsi den.\nIrlen artean hegan edo basoetan ikus daitezkeen hegazti asko dago, hala nola, amilotx mottodunak eta urdinak, arrano arrantzaleak, buztangorri argiak, enara arrunt eta azpizuriak, eskinosoak, euli-txori beltz eta grisak, gailupak, haitz-usoak, kaio hauskara eta mokohoriak, kaskabeltz handiak, landa-txolarreak, lertxun hauskarak, mendi-kaskabeltzak, mokokerrak, murgil lepagorriak, murgilari urrebegiak, okil beltz eta handiak, pitxartxar nabarrak, tarinak, txonta arruntak, uda-txirtak, zapelatz liztorjaleak, zerra handiak eta Finlandiako hegazti ohikoak diren zisne txistulariak .\nIbilbideak eta Irisgarritasuna.\nKelvenne uhartean markatutako 8\u00a0km-ko bide-sarea dago. Oinezkoentzako, txirrindularientzako eta, sasoiaren arabera, eskiatzaileentzako diren bide hauek uharte guztia zeharkatzen dute eta bertako natura aparta ikusteko aukera ematen dute. Bainua onartua dago eta 700 metroko luzera duen Isohieta hondartza da uharteko leku bisitatuena. Uhartean ez dagoen natura bide ezagunena aldiz, 2\u00a0km-ko luzera duen Pulkkilanharju Natura Bidea da, bide hau, P\u00e4ij\u00e4nne aintzira ertzeko paisaia ikusteko modu aparta da. Azkenik, aipatzekoa da arraunlarientzako eta piraguistentzako zenbait ibilbide antolatzen direla uharteen artean, hala ere, hegaztien habitata babesteko asmoarekin nabigazioa mugatua dago.\nValtatie 24 autobidetik parke nazionalaren sarreraraino irits daiteke, hala ere, parkearen bihotza den Kelvenne uhartera iristeko itsasontzia hartu beharra dago. Padasjokiko portutik itsasontziak irtetzen dira egunero ."}
{"id": "145464", "revid": "201", "url": "https://eu.wikipedia.org/wiki?curid=145464", "title": "Albert Durer", "text": ""}
{"id": "145465", "revid": "28807", "url": "https://eu.wikipedia.org/wiki?curid=145465", "title": "Durero", "text": ""}
{"id": "145466", "revid": "512", "url": "https://eu.wikipedia.org/wiki?curid=145466", "title": "Arkada", "text": "Arkada punk-oi! estiloko musika talde bat da, 2002. urtean Bara\u00f1aingo herrian (Nafarroa Garaia) sortua.\nMikel (kitarra), Juanillo (baxua), Aitor (bateria) eta Mikel (ahotsa) dira taldekideak. 2002. urtean proiektua besterik ez zenean zendutako gaztea zen Aritz Lazkoz ere bateria gisa aritu zen. Lehen kontzertua Zizur eta Bara\u00f1ain artean dagoen Ibai Parkean jo zuten Zartako eta Vortex taldeekin, baimenik gabe eta autogestionaturik. 2007ko abenduan, beren lehen maketa argitaratu zuten: \"Bortitzari bortizki\". 2008an Arkadako bi taldekide atxilotuak izan ziren; bat espetxeratu zuten, eta taldearen ibilbidea eten zen.\n2014ko martxoan, taldekide hura ere libre, kaleetara itzuli zen Arkada. Saskarrak taldeak Txantrean duen lokalean entsaiatu ostean bi abesti berri kaleratu zituzten, eta kontzertuak eskaintzen hasi ziren berriro. 2016. urtean disko berri bat argitaratu zuten: \"Mil historias - Mil batallas\"."}
{"id": "145468", "revid": "371", "url": "https://eu.wikipedia.org/wiki?curid=145468", "title": "Ra\u00fal Tamudo Montero", "text": ""}
{"id": "145470", "revid": "119347", "url": "https://eu.wikipedia.org/wiki?curid=145470", "title": "Jose Ignacio Hualde", "text": "Jose Ignacio Hualde (Ciudad Real, 1958-) nafar hizkuntzalaria da, euskararen eta gaztelaniaren fonologian espezializatua. Irakasle da Illinoisko Unibertsitatearen Urbana eta Champaigneko campuseko Gaztelania, Italiera eta Portugalera Sailean eta Hizkuntzalaritza Sailean.\nEuskaltzaindiaren Ahoskera Batzordeko kide da, 1993an batzorde hori sortu zenez geroztik. Izan ere, euskara baturako aukeratu beharreko azentuari buruz egin ziren bi proposamen nagusietako bat izan zen Hualderena (\"Euskal azentu ereduen sailkapenerako\", 1994); bestea Txillardegirena zen (\"Euskal Azentuaz\", 1985, eta \"Ahoskera baturantz\", 1992). Bi proposamen horiek aski antzekoak dira: biak bat zetozen azentu nagusia bigarren silaban jarri behar dela oro har, nahiz eta arau orokor horretarako salbuespen eta xehetasunen batzuetan bat ez zetozen."}
{"id": "145471", "revid": "56334", "url": "https://eu.wikipedia.org/wiki?curid=145471", "title": "Fitohormona", "text": "Fitohormonak edo landare-hormonak seinalizazio molekulak dira. Landare zelula batzuk ekoitziak dira, eta seinalizazio kimikorako balio dute. Hormonek landarearen fisiologia erregulatzen dute, adibidez, landarearen hazkundea, hostoen erorketa, loraketa, fruituen eraketa, erneketa, etab.\nAnimali-hormonen aldean, fitohormonak ez dira guruinetan ekoizten, landareetan ez baitaude halako organo berezirik. Landare-ehunetan jariatzen dira, eta landare-hodiek (xilema, floema) garraiatzen dituzte jarduten duten tokietaraino.\nFitohormonak landare zein algetan aurkitu ditzakegu. Mikroorganismo batzuetan ere agertzen dira hots, onddo unizelularretan eta bakteria batzuetan. Halaber, ez dute funtzio hormonalik, eta metabolito sekundariotzat hartzen dira.\nEzaugarriak.\nLandare hormonak ez dira mantenugaiak, sustantzia kimikoak baizik; kantitate txikitan, zelulen eta ehunen garapen eta bereizketan sustatzen eta eragiten dute. Landare-ehunen barruko landare hormonen biosintesia lausoa izaten da askotan, eta ez beti lokalizatua. Landareek ez dute hormonak ekoitzi eta biltzeko guruinik. Landareek sustantzia kimiko sinpleak erabiltzen dituzte, hala nola hormonak, beren ehunetan zehar errazago mugitzen baitira.\nFitohormona motak.\nHainbat hormona mota daude, egitura kimikoen arabera. Hormona mota bakoitzaren barruan, egitura kimikoak aldatu egin daitezke, baina mota bereko kide guztiek antzeko ondorio fisiologikoak dituzte. Landare-hormonei buruzko hasierako ikerketak bost mota nagusi identifikatu zituen: azido abzisikoa, giberelina, auxina, zitokininak eta etilenoa.\nAuxina.\nLandareen hazkunde emendatzen duten hormonak dira. Hazkunde zelularrean, begizten eraketan eta sustraien sorkuntzan eragiten dute. Gainera, beste hormonen sintesian jarduten dute zitokininekin batera. Bi hormonek, hau da, auxinak eta zitokininak zurtoin, sustrai eta fruituen hazkundea erregulatzen dute. \nGiberelina.\nLandareen hazkundean eragiten dute eta erneketa emateko ezinbestekoak dira. Hazkunde begetatiboaren eta ugalketa-hazkundearen arteko trantsizioa ere sustatzen dute, eta beharrezkoak dira polinizaziorako. Giberelinek hazien loaldia gelditzen eta landareen altuera emendatzen dute. \nZitokinina.\nZitokininek zelulen banaketan eta kimuen eraketan eragiten dute. Horrez gain, ehunen seneszentzia atzeratzen dute eta auxinen garraioan lagundu. Noduluen arteko luzeeran eta hostoen hazkundean eragiten dute. Auxinen eta zitokininen arteko proportzioak landareen bizi-zikloan eragiten dute.\nZitokininek auxinak eragindako dominantzia apikala kontrajartzen dute. Etilenoarekin batera, hostoen absizioak, lore eta fruituen garapenean eragiten dute.\nEtilenoa.\nEtilenoak zelula-hazkundeari eta zelula-formari eragiten die, hazten ari den agerraldi edo sustrai batek oztopo baten kontra talka egiten duenean, etileno-ekoizpena nabarmen handitzen da eta zelulak ez dira luzatzen horren ondorioz zurtoina puzten da. Zurtoin lodiak sendoagoak dira oztopoen aurka eta ez dira hain erraz tolesten.\nIkerketek erakusten dutenez, etilenoak zurtoinen altuera eta diametroari eragiten diete. Estres batek landareari eragiten badio, etileno gehiago ekoiztuko du. Ondorioz, bere zurtoin eta adarrak lodiagoak eta sendoagoak izango dira. Etilenoak fruituen heltzean ere laguntzen du.\nAzido absizikoa.\nAzido absizikoa landareen hazkundearen inhibitzaile bat da. Hasiera batean pentsatzen zen hostoen erorketa sortzen zuela, baina ikerketek hori errefusatu dute. Azido absizikoak hostoen loaldian eta hazien hazkuntzarako inhibitzaile gisa funtzionatzen dute. Azido absizikoaren kontzentrazioa gutxitu ahala, giberelinen kontzentrazioa emendatzen da, eta, orduan, gertatzen da haziera. Azido absizikorik gabe neguko garai epeletan haziak ernetu eta agerraldiak egongo lirateke. Baina, berriz, garai epelak amaitzean agerraldiak hilko ziren. Landareak estres hidrikoa pairatzen dutenean, azido absizikoak estomen itxieran eragiten dute. Horrela, ur eskasiaren aurrean landareak bizirauten du.\nLandare hormona gehiago aurkitu izan dira: Brassinosteroideak, jasmonatoak, azido salizilikoa eta estrigolaktoiak ere landare-hormona nagusitzat hartzen dira. Gainera, hormona nagusien antzeko funtzioak betetzen dituzte, baina haien egoera, fede oneko hormonak diren aldetik, eztabaidan dago oraindik.\nErabilerak.\nGiza erabilerak.\nAzken urte hauetan zehar, landare hormonak giza erabileretarako baliatu dira. \nAzido salizilikoa.\nSahatsaren azala analgesiko gisa erabili izan da mendeetan. Ondorio analgesikoa eragiten dituen sahats-azalaren printzipio aktiboa azido salizilikoaren hormona da (SA). 1899an, Bayer farmazia-konpainia azido salizilikoaren deribatu bat merkaturatzen hasi zen, aspirina sendagaia, esaterako. Analgesiko gisa erabiltzeaz gain, larruazaleko hainbat baldintzatako tratamendu topikoetan ere erabiltzen da: aknea, garatxoak eta psoriasia. Azido salizilikotik eratorritako beste bat sodio salizilatoa da, eta leuzemia linfoblastiko, prostata, bular eta melanomako giza minbizi-zelulak gutxitzeko erabili da.\nAzido jasmonikoa.\nAzido jasmonikoak (JA) heriotza eragin dezake leuzemia linfoblastikoko zeluletan. Metil jasmonatoak (landareetan ere aurkitu den azido jasmonikotik eratorria dena) minbizi-lerro zelularretan ugaltzea inhibitzen du, nahiz eta oraindik ere eztabaida dagoen minbiziaren aurkako sendagai gisa erabili daitekeen. Zelula osasuntsuetan ondorio negatiboak eduki ditzake. \nNekazaritzarako erabilerak.\nLandare-hormonak hainbat teknikatan erabiltzen dira, besteak beste, aldaxketan, txertaketetan, mikrohedapenetan eta landareak hedatzeko ehun-hazkuntzatan. \nLandareak hostoen, zurtoinen edo sustrai guztiz garatuen izkinetatik heda daitezen, lorezainek auxinak aplikatzen dituzte. Sustraitze-konposatu gisa erabiltzen dute auxina; ebaketa-azalerari aplikatuta sustraiaren haziera sustatzen dute. Txertaketan, auxinak ehunen eraketa sortzen du, eta txertoaren gainazalak lotzen ditu. Mikrohedapenean, landare hormonak oro har erabiltzen dira, landare berrien hazkuntza eta sustraitzea sustatzeko. "}
{"id": "145472", "revid": "646", "url": "https://eu.wikipedia.org/wiki?curid=145472", "title": "Landare-hormona", "text": ""}
{"id": "145474", "revid": "1340", "url": "https://eu.wikipedia.org/wiki?curid=145474", "title": "Bigarren Golkoko Gerra", "text": ""}
{"id": "145476", "revid": "1340", "url": "https://eu.wikipedia.org/wiki?curid=145476", "title": "Lehen Golkoko Gerra", "text": ""}
{"id": "145479", "revid": "512", "url": "https://eu.wikipedia.org/wiki?curid=145479", "title": "Ibn Gharsiya", "text": "Abu Amir Ahmad Ibn Gharsiya al-Bashqunsi (arabieraz: \u0623\u0628\u0648 \u0639\u0627\u0645\u0631 \u0623\u062d\u0645\u062f \u0628\u0646 \u063a\u0631\u0633\u064a\u0629\n\u0627\u0644\u0628\u0634\u0643\u0646\u0633\u064a) (d?- 1084) euskal herritar muladia izan zen, Deniako taifan poeta eta \"katib\" (idazle) izan zena. Egungo historialari eta adituek poeta Ibn Gharsiya deituraz ezagutzen dute gehienetan, Kordoban izen bereko \"faq\u012bh\" (legelari) bat zegoen arren.\nBiografia.\nIbn Gharsiya euskal herritar familia kristau batean jaio zen (\"Ibn Gharsiya\" horrek \u00abGartziaren semea\u00bb esan nahi du). Hala ere, haurtzaroan preso hartu eta islamera bilakatu zen, eta hala arabiera klasikoa nola andalustar arabiera ikasi ere. Ibn Gharsiya harro zegoen bere euskal jatorriaz (abizentzat hartu zuen \"al-Bashqunsi\" horrek \u00abeuskalduna\u00bb esan nahi du arabieraz) eta bere bizitza osoan musulman fededun amorratua izan zen.\nDeniako eslaviar emirra zen Mujahid al-Amiri-ri eta Ali ibn Mujahid bere semeari zerbitzatu zion. Hauek, Ibn Gharsiya bezala, \"muladi\" ziren eta 1009ko \"fitna\" edo gerra zibila zela eta Kordobako kaliferritik askatu ziren. Beste \"taifa\"-ek egin zute moduan, omeiar tradiziotik aldendu eta Ibn Gharsiya Deniako gortearen \"katib\" bilakatu zen.\nIdeologia.\nIbn Gharsiya Al-Andalusen sortutako \"Shu'ubiyya\" mugimenduaren ideologo eta bultzatzailea izan zen. \"Shu'ubiyyah\" mugimenduak arabiarrak ez ziren berberentzat eta muladientzat arabiarrek zituzten botere, aberastasuna eta estatusekin parekatzea eskatzen zuen. Era berean arabiarrek bere kultura eta hizkuntza bultzatzen zituzten musulman berrien artean.\nEskutitza.\n1051 eta 1056 artean, Ibn Gharsiyak Al-Andalusen arabiarrek zuten ospearen aurkako eskutitza idatzi zuen, ez-arabiarrezko islam gorespen zuena. Bere aurkariek gogor salatu zituzten eskutitzean agertzen ziren arabiarren aurkako eraso bortitzak, mailan eta leinuan azpikotzat jotak. Aldi berean ez-arabiarrezko musulmanak, tartean berbereak eta bisigodo, eslaviar eta erromatar konbertituak, gorespen zituen.\nHorretarako, Ibn Gharsiyak Denian zegoen ez-arabiarrezko agintea gorestu zuen, beste \"taifa\"tan baino hobea zela adieraziz. Horrela, Deniako leinuaren boterearen legezkotasuna finkatu zuen, arabiar eta ez-arabiar (gehienetan pertsiar eta bizantziar) ohiturak erabiltzen zituena. Euskaldunak Almeriako emirra zen Ibn Sumadihen gortean zegoen Abu Ja'far Ahmad ibn al-Jazzar adituaren ideologia borrokatu zuen. Adituen ustetan, El Escorial monasterioan dagoen eskuizkribua, Abu Abd'allah Muhammad ibn Ahmad ibn al-Haddad al-Quaisi izeneko ezezagun bati bidalia badagoen ere, Ibn Sumadihen gortera bidalia zela argia da.\nIbn Gharsiyaren eskutitzak orduko Al-Andaluseko musulmanen kezka nagusiak azaltzen du, tartean \"muladi\" eta islamdartutako arabiar eta berberen arteko harremanak. Ibn Gharsiyak ez-arabiar musulmanentzat exegesis edo interpretatze kritikoa aldarrikatzen du. Horrela, andalustar musulmanen artean \"Ekialdeko Shu'ubi\" izeneko mugimenduaren jarraitzaileak bazeudela egiaztatzen da, arabiar etnozentrismoaren aurka eta persiar edo bizantziar ohituren alde egiten zuen mugimendua hain zuzen ere.\nIbn Gharsiyaren eskutitzak arabierazko gorteko prosa erabiltzen du. Hau ez da arabierazko literaturaren aurkako jarrera baizik eta arabiar kulturaren aurkakoa. \"Encyclopedia of Arabic Literature\" izeneko entziklopediaren arabera, eskutitza ez da oso inportantea baizik eta Ekialdeko Islamiar goiztiar mugimenduaren beste adibide bat. Eskutitzari buruzko idatzitako zazpi eragozpenetik bost besterik ez ailegatu dira XXI. mendera, eskutitza beraren moduan ekialdeko tradizioaren ereduak jarraitzen dituztenak. Horietatik bat bakarrik Ibn Gharsiyaren aurka idatzia izan zen.\nOndarea.\nEskutitzetik aparte, Ibn Gharsiyari buruzko lerro bakarrak XII. mendeko andalustar geografo, historialari eta idazlea zen Ibn Said al-Maghribik idatzi zituen. Ibn Gharsiyaren jaunaren Ali ibn Mujahiden goresteko idatzitako lan batean euskaldunari buruz horrela idatzi zuen:"}
{"id": "145481", "revid": "336", "url": "https://eu.wikipedia.org/wiki?curid=145481", "title": "Oulankako Parke Nazionala", "text": "Oulanka Parke Nazionala (finlandieraz, \"Oulangan kansallispuisto\") Ipar Ostrobotnia eta Lappi eskualde finlandiarren artean dagoen parke nazional bat da. Errusiar Paanaj\u00e4rvi Parke Nazionalaren mugan dago eta muino eta baso zabalengatik da ezaguna; hala nola, Finlandia ekialdeko, iparraldeko eta hegoaldeko espezieak aurki daitezke bertan. Herrialdeko parke bisitatuena da Pallas-Yll\u00e4stunturi ondoren eta 2002. urtean PAN Parks ziurtagiri bat jaso zuen; ziurtagiri hau duen Finlandiako bi parkeetako bat da .\n1956. urtean sortu zuten Ipar Ostrobotnia eta Lappiko gune berezi hau babesteko asmoz eta 1982an eta 1989an zabaldu egin zuten; gaur egun, guztira, 270\u00a0km\u00b2-ko azalera dauka .\nHistoria.\nFinlandian sortutako lehenbiziko zazpi parke nazionaletako bat da; hain zuzen, 1956. urtean sortu zen\nNatura.\nFauna eta Landaredia.\nUgaztunen taldea, hala nola, altzeek, elur-oreinek, ipar-katamotzek, jatunek, otsoek eta ugaztun txikiek osatzen dute.\nIbai zakarren ertzeetan aurki daitezkeen hegaztiak asko dira, esaterako,\narrano arrantzale eta beltzak\nkuliska txikiak\nurtero Savilampi urmaelean ikus daitezkeen euli-txori papargorriak\nbertan habiaratzen duten hegoaldeko espezieak: txepetxak, txio txistulariak, zozoak\nlagun gehien dituzten hegazti taldeak, buztangorri argiena, negu-txontena eta txio horiena dira.\nOulanka Bisitarien Gunetik gertu dagoen Kiutak\u00f6ng\u00e4s bideko izeidietan aldiz, buztanikara horiak eta ur-zozoak aurki daitezke."}
{"id": "145482", "revid": "3276", "url": "https://eu.wikipedia.org/wiki?curid=145482", "title": "Anjel Mari Pe\u00f1agarikano", "text": "Anjel Mari Pe\u00f1agarikano Labaka \"Pe\u00f1a\" (Albiztur, Gipuzkoa, 1957ko urriaren 17a) bertsolari gipuzkoarra da. Gaur egun Anoetan bizi da.\n1980ko hamarkadaren hasieran hasi zuen bertsolari ibilbidea. 1991n Gipuzkoako Bertsolari Txapelketa irabazi zuen. Azken hamarkadan txapelketatik kanpo dabil. Hala ere, plazaz plaza bertsotan gehien aritu denetakoa dugu. Bertso-antzerkian ere aritu izan da \"Pe\u00f1a\"."}
{"id": "145483", "revid": "56334", "url": "https://eu.wikipedia.org/wiki?curid=145483", "title": "Errentagarritasun", "text": "Ekonomian, errentagarritasuna eskuraturiko mozkinaren eta horretarako inbertitutako baliabideen edo kapitalaren arteko erlazioa da, bien arteko zatiketaz kalkulatuta, gehienetan urtebeteko epe bati buruz. Adibidez, 2000 euroko inbertsio batean, urtean 100 euroko mozkinak eskuratu badira, errentagarritasuna (100/2000)=%5 da, hau da, inbertitutako 100 euroko 5 euroko mozkinak eskuratu direla esan nahi du. Jarduera ekonomiko baten eraginkortasuna baloratzeko funtsezko adierazlea da, errentagarritasun handiko jarduerak hobetsi eta errentagarritasun txikikoak baztertu egiten batira. Inbertitutako baliabideak nola ulertzen diren, errentagarritasunaren kontzeptu bi bereizten dira: alde batetik, errentagarritasun ekonomikoa, mozkinaren eta inbertituako baliabide guztien arteko erlazioa, baliabide hauetan jarduera ekonomikoan erabilitako kapital propioak nahiz besterenak (pasibo galdagarria) sartuz; eta bestetik, errentagarritasun finantzarioa, mozkinaren eta kapital propioaren arteko erlazioa. Beste irizpide baten arabera, errentagarritasuna bi eratara azter daiteke: era retrospektiboan, jadanik gauzatutako mozkinak hartuta; eta era prebisionalean, etorkizunean ustez izango diren mozkinak harturik, inbertsio-proiektuak aztertu eta ebaluatzeko, besteak beste barne errendimenduaren tasa (BET) kalkulatuz.\nLoturiko kontzeptuak.\nInteres tasa banku gordailu eta titulu finantzarioek ematen duten errendimenduari buruz erabiltzen den kontzeptua da, bereziki finkoa denean; horietan inbertitutako kapitalaren balioaren gorabeherak kontuan hartuz sortzen da errentagarritasunaren kontzeptua.\nBeste alde batetik, produktibitateak erabilitako baliabideek eragindako balio erantsiari egiten dio erreferentzia; balio erantsi horretatik eskuratutako mozkinak kontuan hartuta kalkulatzen da errentagarritasuna.\nMozkin-tartea, berriz, merkataritzan erabiltzen da bereziki. Produktu baten salmenta-prezioa ken kostua lizateke, era absolutuan; mozkin-tarte absolutua kostuarekin zatitzen bada, mozkin-tasa eskuratzen da. Mozkin-tartearen kalkuluan enpresako kostu finkoak ere kontuan hartzen badira, mozkin-tarte garbia eskuratzen da. Azken hau litzateke errentagarritasunaren kontzeptutik gertuen legokeen adierazlea."}
{"id": "145485", "revid": "336", "url": "https://eu.wikipedia.org/wiki?curid=145485", "title": "Joseph Schumpeter", "text": "Joseph Alois Schumpeter (Triesch, Moravia, Austria-Hungariako Inperioa, 1883ko otsailaren 8a \u2013 Salisbury, Connecticut, AEB, 1950eko urtarrilaren 8a) austriar ekonomialaria izan zen.\nEzaguna izan zen kapitalismoaren bilakaerari buruz egin zuen azterketagatik, zeinetan enpresak eta enpresaburuek duten eragina eta berrikuntzaren indarra baieztatu baitzuen. Ekonomialari liberaltzat jo izan bada ere, haren pentsamendu heterodoxoa nabaria da. Bere lanik ezagunena \"History of Economic Analysis\" da .\nBiografia.\nVienako unibertsitatean egin zituen ikasketak eta Czernowitz, Graz, Bonn, Harvard, Cambridge eta Massachusettseko unibertsitateetako irakasle izan zen.\n1919-1925 bitartean, Austriako Finantza ministro izan zen.\n1932. urtetik hil arte Estatu Batuetan bizi izan zen.\nEkonomiaren estatikaren eta dinamikaren arteko bereizketa ezarri zuen, hots, ekonomia geldoa eta bilakatuz doana bereizi zituen; hala, \"berrikuntza \"eta \"enpresari berritzailearen \"kontzeptuak sortu zituen, kapitalismoaren interpretazio berri bat emateko erabili izan direnak. Ekonomiaren garapena jarri zuen ekonomia politikaren eta azterketaren oinarri eta ardatz. Kapitalismoaren garapena ez dela homogeneoa eta uniformea adierazi zuen, eta ekonomiaren prozesua zikloka garatuz joaten dela, berrikuntzak direla eta, aurreko oreka galdu egiten delako. Bestalde, Schumpeterren ustez kapitalismoa ez da desagertuko eraginkorra ez delako, bere arrakasta ekonomikoen ondorioz sortuko diren arazoengatik baizik (berrikuntzak sartzeko kemenaren galeragatik eta estatuaren kontrol gero eta handiagoagatik).\nObra nagusiak: \"Theorie der wirtschaftlichen Entwicklung\" (1912, \"Ekonomia\" \"egokieraren teoria\"), \"Capitalism, Socialism and Democracy\" (1942, \"Kapitalismoa, sozialismoa eta demokrazia\") eta \"History of Economic Analysis\" (1954, \"Ekonomia azterketaren historia\")."}
{"id": "145486", "revid": "336", "url": "https://eu.wikipedia.org/wiki?curid=145486", "title": "Pseudoungulata", "text": "Pseudoungulata edo \"ungulatu faltsuak\" balizko klado bat da, Tubulidentata (aardvarkak) eta Paenungulatak (elefante eta Sirenidaek sortua) biltzen dituena. Talde hau proposatu aurretik aardvarkak Xenarthratik gertu zeudela uste zen. Hala ere, ugaztu guzti hauek gaur egun Afrotherian sailkatzen dira, Afrosoricidarekin batera. Talde osoaren arteko harremanak oraindik guztiz zehaztu gabe daude."}
{"id": "145487", "revid": "1310", "url": "https://eu.wikipedia.org/wiki?curid=145487", "title": "Pe\u00f1agarikano", "text": "Pe\u00f1agarikano hurrengo pertsonen abizena izan daiteke:"}
{"id": "145488", "revid": "336", "url": "https://eu.wikipedia.org/wiki?curid=145488", "title": "Tubulidentata", "text": ""}
{"id": "145489", "revid": "512", "url": "https://eu.wikipedia.org/wiki?curid=145489", "title": "Orycteropodidae", "text": "Orycteropodidae Afrotheriaren barruko ugaztun familia bat da. Espezie fosil ugari badaude ere, gaur egun espezie bakarra existitzen da, \"Orycteropus afer\" edo urde inurrijale. Tubulidentataren barruko familia bakarra da, beraz sinonimotzat har daitezke.\nFamilia Afrikan sortu zen, Miozenoan eta geroago Eurasian zehar heatu zen. Familiaren dibertsitaterik handiena Pliozenoan galdu zen.\nSailkapena.\nHona hemen Lehmannek 2009an proposaturiko sailkapena."}
{"id": "145490", "revid": "1310", "url": "https://eu.wikipedia.org/wiki?curid=145490", "title": "Herri Kontuen Euskal Epaitegia", "text": ""}
{"id": "145493", "revid": "880", "url": "https://eu.wikipedia.org/wiki?curid=145493", "title": "Leif Ericsson", "text": ""}
{"id": "145494", "revid": "6327", "url": "https://eu.wikipedia.org/wiki?curid=145494", "title": "Golko pertsikoa", "text": ""}
{"id": "145495", "revid": "6327", "url": "https://eu.wikipedia.org/wiki?curid=145495", "title": "Pertsiar Golkoa", "text": ""}
{"id": "145496", "revid": "880", "url": "https://eu.wikipedia.org/wiki?curid=145496", "title": "Rigako Golkoa", "text": ""}
{"id": "145497", "revid": "336", "url": "https://eu.wikipedia.org/wiki?curid=145497", "title": "Paenungulata", "text": "Paenungulata (grezieraz \"ia ungulatuak\") ugaztun karedun klado bat da. Gaur egungo Proboscidea (elefanteak), Sirenia (manatiak) eta Hyracoidea (damanak) biltzen ditu. Sinonimo gisa erabili da Mesaxonia hitza.\nIkerketa molekularrek ugaztunen eboluzioaren inguruko ikuspuntua guztiz aldatu dute. Paenungulatuak jada ez dira Perissodactyla, Artiodactyla eta Cetacearen ahaide gertuko gisa ikusten eta, beraz, euren oin mota bi aldiz garatu da, gutxienez, eboluzioan zehar."}
{"id": "145498", "revid": "336", "url": "https://eu.wikipedia.org/wiki?curid=145498", "title": "Proboscidea", "text": "Proboscidea ugaztun karedun familia bat da, Paenungulata kladoaren barruan. Familia bakarra existitzen da gaur egun, Elephantidae, eta hiru espezie baino ez. Orain dela 30 milioi urte sortu zen taldea eta hainbat familia desagertu dira garai horretatik. Orain dela 10.000 urte, azken glazioazioan zehar, bi mastodonte espezie baziren oraindik Eurasia eta Ipar Amerikan, mamuta barne, eta Palaeoloxodon eta Stegodon proboszideoak uharte batzuetan."}
{"id": "145500", "revid": "880", "url": "https://eu.wikipedia.org/wiki?curid=145500", "title": "Hizkuntza hila", "text": ""}
{"id": "145502", "revid": "1519", "url": "https://eu.wikipedia.org/wiki?curid=145502", "title": "Rothenburg", "text": "Rothenburg alemanezko leku-izena da eta honako adierak ditu:"}
{"id": "145503", "revid": "512", "url": "https://eu.wikipedia.org/wiki?curid=145503", "title": "Rothenburg ob der Tauber", "text": "Rothenburg Alemaniako Bavariako autonomia estatuko udalerria da. Oso ezaguna da Erdi Aroko herrigune historikoa, munduko turista askok urtero-urtero bisitatzen dutena. Erdi Aroan herriak \"Hiri Inperial Aske\" maila izan zuen."}
{"id": "145504", "revid": "336", "url": "https://eu.wikipedia.org/wiki?curid=145504", "title": "Edgar Davids", "text": "Edgar Steven Davids (Paramaribo, 1973ko martxoaren 13a-) jokalari herbeheretarra da, inoizko hoberenen artean dagoena.\nUEFAko Txapeldunen Liga behin, UEFA Kopa beste behin, Herbehereetako futbol txapelketa 3 aldiz eta kopa birritan irabazi ditu.\nBestela, Herbehereetako futbol selekzio nazionalarekin jokatu zuen 1994tik 2005 arte."}
{"id": "145505", "revid": "219", "url": "https://eu.wikipedia.org/wiki?curid=145505", "title": "Galatasaray SK", "text": ""}
{"id": "145506", "revid": "1340", "url": "https://eu.wikipedia.org/wiki?curid=145506", "title": "Fenerbahce \u00dclker", "text": ""}
{"id": "145507", "revid": "119919", "url": "https://eu.wikipedia.org/wiki?curid=145507", "title": "Fenerbah\u00e7e \u00dclker", "text": "Fenerbah\u00e7e Gizonezkoen Saskibaloi Taldea (), normalean Fenerbah\u00e7e \u00dclker, T\u00fcrkiye Basketbol Ligi eta Euroliga jokatzen dituen talde Istanbulgo saskibaloi talde profesionala da. Turkiako talderik arrakastatsuenen artean dago.\nIzan ere, 2017-18 denboraldia arte 8 liga eta 5 kopa irabazi ditu Turkian, eta Euroliga 1."}
{"id": "145508", "revid": "336", "url": "https://eu.wikipedia.org/wiki?curid=145508", "title": "Sirenia", "text": "Sirenia (grezieratik, \"sirena\") ugaztun karedun ordena bat da. Gaur egun, taldeak lau espezie ditu. Afrotheria goiordenaren barruan daude eta Paenungulataren ordenetako bat izan liteke. Ziurrenik euren ahaiderik gertukoenak elefanteak dira. Itsas ugaztun belarjale bakarrak dira eta, Cetacearekin batera, uretan bizitzeko guztiz ohituta dauden ugaztun bakarrak dira. Itxuraz Pinnipedaren antzekoak dira, baina ez dira talde berberekoak. Pinnipedoak haragijaleak dira, baina sirenidoak, belarjaleak. Sirenidoak, gainera, guztiz urtarrak dira eta ez dira ezta kumeak izateko bertatik irteten.\nAnimalia handi eta astunak dira, geldoak mugitzean. Ur tropikaletan bizi dira, kostaldeetan, estuario eta ibaietan. Euren haragi eta larrutarako, ehizagai izan dira, ia desagertzeraino. Gaur egun, espezie guztiak babesturik daude. \nEzaugarriak.\nKanpoko anatomia.\nSirenidoak tamaina handiko animaliak dira, eta gorputz zilindrikoa dute. Gaur egungo espezieek 2,5 eta 4 metro arteko luzera dute. Steller-ren itsas behia (\"Hydrodamalis gigas\") 8 metroko luzera izan ahal zuen. Zoritxarrez, gaur egun ez da banakakorik geratzen, XVIII. mendean desagertu zirelako. Espezie modernoen pisua 250 eta 1.500 kg artekoa da. Animalia horien aurreko hankak hegats bihurtu dira, eta atzeko hankak oso murriztuta geratu dira. Zetazeo gehienek ez bezala, ez dute bizkar-hegatsik, eta buztana hegats horizontal bihurtu da. Muskulu kutaneo eraldatuak, \"musculus panniculus carnosus\", hegats emariaren propultsio-muskulu nagusia osatzen du. Hegats emariaren forma aldatu egiten da, eta bi familia modernoen artean bereizgarri garrantzitsuena da. Dugongoek ilargi erdi formako hegala dute, eta manatiek, berriz, zirkulu edo pala formakoa.\nMuturra burutik irteten da, eta kamutsa da. Bibrisa gogorrez dago estalita. Sudurra muturraren goiko aldean dago. Enborrarekin alderatuta, burua nahiko handia da, baina garuna ugaztun guztien artean txikienetakoa da, gorputzen proportzioan. izan ere, 250-300 gramoko pisua dauka sirinioen garunak. Azala oso lodia eta zimurtsua da, baina gaur egun bizirik dauden espezieetan, ur tropikaletan bizi direnez gero, epidermisa oso mehea da. Stellerren itsas behia, poloetako uretan bizi zelako 7,5 zentimetroko lodierainoko epidermis batekin egokitu zen, eta horrek \"animalia-azala\" ezizena eman zion. Sirenidoen ileak ahoaren ondoko ile batzuetara mugatuta daude, baita enborreko ile batzuetara ere. Aitzitik, enbrioiek ilaje osoa dute, eta sirenido jaioberriek helduek baino ile gehiago dute.\nEgungo espezieak.\nLau espezie bakarrik bizi dira bi familiatan:\nBanaketa eta habitata.\nSirenido espezie bizidunek okupatzen dituzten eskualdeak ez dira gainjartzen, eta, gainera, elkarrengandik nahiko urrun daude. Horrela, bada, gaur egungo dugonguido espezie bakarra, dugongoa (\"Dugon dugon\"), Indiako ozeanoko kostaldeko uretan bakarrik dago, Itsaso Gorrian barne.\nBestalde, \"Trichechus\"-eko hiru espezieak Mexikoko golfoko eskualde batean banatzen dira. Karibeko manatia Floridako kostaldearen eta Estatu Batuetako hego-ekialdearen aurrean topatzen da, baita Hego Amerikako iparraldeko kostaldean ere. Halaber, Amazoniako manatia Hego Amerikako Amazonas ibaiaren inguruan bizi da. Bestalde,\u00a0 Afrikako manatia, Niger ibaiaren inguruan eta Afrika mendebaldeko ibai batzuen ibai-sistemetan, Senegal eta Angolako iparraldearen artean aurkitzen da.\nAzkenik, gaur egun bizirik dauden espezie guztiak ur tropikaletan bizi diren bitartean, desagertutako Steller-ren itsas behiaren habitata Bering itsasoko ur polarretan zegoen.\nPortaera.\nOraindik oso gutxi ezagutzen da sirenidoen bizimoduaz eta portaera sozialaz. Bakarrik edo familia-talde txikietan bizi ohi dira. Dena den, gutxitan talde handiagoak ehunka animaliarekin sortzen dira. Beraz, ia ez dago elkarreragin sozialik haien artean, ama-haurren arteko lotura izan ezik, eta egia esan, harreman horrek urte pare bat besterik ez du irauten. Bestetik, ezin izan zaio gaueko edo eguneko bizimodurik definitu, animalia horiek aktiboak izan baitaitezke egunez zein gauez. Euren artean komunikatzen direnean, baliabide akustikoen eta ukimenen bidez egiten da. Amen eta kumeen artean \"ama- eta kume-duetoak\" entzun daitezke, 600 eta 6.000 hertzio artean neurtzen direnak. \nBestalde, sirenidoak flotatzen eta igerian mugitzen dira. Helduak azalera ateratzen dira bostpahiru minuto pasa eta gero arnasa hartzeko, baina urperatze luzeenek hogei minutu inguru iraun dezakete.\nGizakiez gain, sirenidoek oso harrapari natural gutxi dituzte; itsas inguru habitatetan marrazoak eta orkak; ibai-habitatetan batez ere krokodiloak, eta Hego Amerikan jaguarrak.\nElikadura.\nSirenidoak nagusiki landare-materiaz elikatzen dira; haien dieta itsas belarrek, algek eta uretako beste landare batzuek osatzen dute. Eskura dituzten zuhaitz-hostoak ere jaten dituzte, mangladien kasuan bezala. Manatiek 45-78 kilogramo landare-elikagai behar dituzte egunero, eta, beraz, egunero 6 eta 8 ordu bitartean ematen dituzte batez beste jaten. Manatiak, batez ere, ur azaletik hurbil elikatzen dira.\u00a0 Dugongoak, ordea, bakarrik itsas hondoan elikatzen dira. Era berean, ur gezako espezieek landare flotagarriak eta lurreko beste landare batzuk hartzen dituzte. Stellerren itsas behiak makroalgaz elikatzen ziren batez ere.\nEz dago argi sirenidoek zein neurritan osatzen duten dieta animalien harrapakinekin. Seguraski, konturatu gabe, ornogabe txikiak jaten dituzte landare-elikagaiarekin batera, eta horiek proteina-iturri dira. Gatibutasunean arrainak jaten zituzten aleen kasuak izan dira. Karibeko manatien kasuan, sareetatik arrainak atera eta jaten zituzten animaliak ikusi dira Jamaikan.\nUgalketa eta garapena.\nSirenidoen kasuan, ez dago estaltze garai mugaturik, ezta estaltze-portaera espezifikorik ere. Emeak urtean behin baino gehiagotan obulatzen du, eta uretan kopula egiten du hainbat arrekin, haien artean borrokarik egon gabe. Zigotoa umetokiaren erdian geratzen da. Fetuak edo enbrioiak amaren aldetik behar duena jasotzen du gerriko formako plazenta baten bidez\u00a0 (plazenta zonala). Kumeak hamabi eta hamalau hilabete arteko haurdunaldiaren ondoren jaiotzen dira uretan, eta jaio ondoren berehala igeri egiten dute ur azalera arnasa hartzeko. Une horretan hamar eta hogeita hamar kilogramo artean pisatzen dute. Hurrengo hemezortzi hilabeteetan, amak bere ama-esnearekin elikatzen du kumea, eta epe horren ondoren, oraindik hilabete batzuk ematen ditu amarengandik hurbil. Sirenidoek sei eta hamar urte bitartean lortzen dute beraien sexu-heldutasuna. Guztira, manatiak berrogei urte inguru bizi dira, eta dugongoak hirurogei urte inguru.\nMehatxuak eta babesa.\nSirenido espezie guztiak beren haragiaz harrapatzen dituzte bizi diren kostaldeetako biztanleek. Ipar Amerikako eta Erdialdeko Amerikako indigenen kasu bereziak ezagutzen dira. Bere haragiak elikagai gisa balio du, eta larruazalak eta gorputzeko beste atal batzuek erabilera ezberdinak dituzte. William Dampierrek, britainiar kortsario eta bidaiari ospetsuak, Mexikoko golfoko eta Panama ibaiko manatiak deskribatu zituen 1681. urtean bere bidaia-egunkarian. Han ere animalia horien ehiza deskribatu zuen, baita haragia elikagai gisa kontsumitzea eta azal latza arraunentzako estalki edo zaldientzako janari gisa erabiltzea ere. Era berean, ez zegoen ehiza gehiegirik, eta behar-beharrezkoak ziren animaliak baino ez ziren hiltzen. Aitzitik, aurkikuntzaz geroztik, Steller-ren itsas behia jazarri zuten foka-ehiztariek, eta ale kontaezinak hil zituzten. Azken animaliak 1768an desagertu ziren, Georg Wilhelm Stellerrek espeziea aurkitu eta hogeita zazpi urtera. \u00a0\n1768an, Georg Wilhelm Stellerrek espeziea aurkitu eta hogeita zazpi urtez gero, Azken animaliak desagertu ziren.\nGaur egun, bizirik dauden lau espezieak kaltebera gisa sailkatuta daude IUCNan. Haientzat mehatxurik handiena ez da ehiza, baizik eta, batez ere Karibeko manatientzat, kirol-ontziak; izan ere, helizeekin zauri larriak eragin diezazkiekete ur-azalerara hurbiltzean. Mexikoko golfoko AEBetako kostaldean, batez ere, babes-eremuak ezarri dira, ondo ikusteko moduko kartelen bidez mugatuta. Gaur egun debekatuta dago motordun ontziekin igarotzea.\nGizakiok eragindako habitataren degradazioa beste mehatxu bat da sirenidoentzat. Beren energia-beharrak asetzeko, sirenodoek uretako landare ugari behar dituztenez, uraren kalitate oso altua behar dute. Kutsadurak Sirenidoen habitatetako uraren kalitatea gutxitzen du. Bereziki Hego Amerikan eta Afrikan, ibaiak gero eta kutsatuago eta substantzia toxikoz beteta daude, eta, beraz, uretako landareetan aberatsak diren lekuak gero eta arraroagoak dira.\nFilogenia.\nSirenidoek, proboszidarrekin partekatzen dituzte lehorreko arbasoak. Izan ere, sirenidoak\u00a0 proboszidarren talde anai dira. Bi talde horiek (eta desagertutako beste bi talde) biltzen dituen taxona tetiteriarren klana da, Tetiseko ozeanoaren inguruan eboluzionatu zutelako horrela deituak. Tetiterioen monofiletismoak ezaugarri morfologiko batzuen euskarria du, hala nola izerdi guruinen falta, elefante eta sirenido primitiboenen arbaso urtarretan falta zirenak.\nTetiterietatik hurbilen dauden ahaideak hirakoideoak direla iradoki da, baina eztabaida hori ez dago erabat itxita. Taxon horrekin eta desagertutako beste batekin batera, tetiteriek penungulatuen klatua osatzen dute. Bestalde, datu genetiko molekularren arabera, penungulatuek, afroterioen gainordenaren barruan sailkatuta geratzen da. Hauek dira ugaztun-talde horren barruko harremanak:"}
{"id": "145509", "revid": "336", "url": "https://eu.wikipedia.org/wiki?curid=145509", "title": "Frank de Boer", "text": "Frank de Boer (Hoorn, Ipar Holanda, 1970eko maiatzaren 15a-) jokalari ohi herbeheretarra da, inoizko hoberenen artean dagoena. Ronald de Boerren anai bikia da.\nUEFAko Txapeldunen Liga behin, UEFA Kopa beste behin, Espainiako futbol liga txapelketa beste behin, Herbehereetako futbol txapelketa 5 aldiz eta kopa birritan irabazi ditu.\nBestela, Herbehereetako futbol selekzio nazionalarekin jokatu zuen 1990etik 2004 arte, selekzio horrekin historia osoan partida gehien aritutako bigarren jokalaria izanda."}
{"id": "145510", "revid": "512", "url": "https://eu.wikipedia.org/wiki?curid=145510", "title": "Hyracoidea", "text": "Hirakoideo (Hyracoidea) ugaztunen klaseko izen bereko ordenako animaliez esaten da. Tamainaz txikiak eta itxuraz muxarraren antzekoak dira. Hankak zapalak eta lau edo hiru behatzekoak dituzte, azkazal-zabalak. 34 hortz dituzte. Arabiako penintsulan eta Afrikan, Saharaz beheko lurraldeetan bizi dira. Hirakoideoen ordenak familia bakarra du bere baitan, prokabidoena."}
{"id": "145511", "revid": "336", "url": "https://eu.wikipedia.org/wiki?curid=145511", "title": "Procaviidae", "text": "Procaviidae, hyraxak edo damanak Hyracoidea ordenako gaur egungo familia bakarra da. 5 espezie ezagutzen dira, 3 genero ezberdinetan. Orain dela 50 milioi urte inguru sortu ziren Afrikan, Oligozenoan. \nLarru sendoa duten animalia sendoak dira, isatsa motzarekin. Normalki 30 eta 70 zentimetro artean neurtzen dute luzeran, eta 2 eta 5 kilogramo artean pisatzen dute. Itxuraz piken edo marmoten antza badute ere, gertuago daude elefanteengandik edo Sireniatik.\n9 eta 14 urte artean bizi daitezke. Gaur egun bost espezie ezagutzen dira: \"Procavia capensis\" eta \"Heterohyrax brucei\", biak arroka eremuetan bizi zirenak, Etiopiako hegietan eta Hego Afrikan koppie deitzen duten granito isolatuetan. Beste hiru espezieak genero berberekoak dira: \"Dendrohyrax dorsalis\", \"D. arboreus\" eta \"D. validus\". Espezie guztiak Afrikan bizi dira, \"P. capensis\" izan ezik, Ekialde Hurbilean ere aurki daitezkeenak."}
{"id": "145512", "revid": "336", "url": "https://eu.wikipedia.org/wiki?curid=145512", "title": "Ronald de Boer", "text": "Ronald de Boer (Hoorn, Ipar Holanda, 1970eko maiatzaren 15a-) jokalari ohi herbeheretarra da, Ronald de Boerren anai bikia dena.\nUEFAko Txapeldunen Liga behin, Espainiako futbol liga txapelketa beste behin, Herbehereetako futbol txapelketa 5 aldiz eta kopa behin irabazi ditu.\nBestela, Herbehereetako futbol selekzio nazionalarekin jokatu zuen 1993tik 2003 arte."}
{"id": "145513", "revid": "12788", "url": "https://eu.wikipedia.org/wiki?curid=145513", "title": "Manati", "text": ""}
{"id": "145514", "revid": "336", "url": "https://eu.wikipedia.org/wiki?curid=145514", "title": "Daman", "text": ""}
{"id": "145516", "revid": "336", "url": "https://eu.wikipedia.org/wiki?curid=145516", "title": "Megachiroptera", "text": ""}
{"id": "145517", "revid": "512", "url": "https://eu.wikipedia.org/wiki?curid=145517", "title": "Pteropodidae", "text": "Pteropodidae Megachiroptera ugaztun hegalari azpiordenaren barruko familia bakarra da. Saguzar handiez osaturik dago, azeri muturra duten espezieekin. Mikrosaguzarrak mundu osoan zehar banaturik badaude ere megasaguzarrak Afrika, Asia eta Ozeanian baino ez dira bizi. Askotan filmeetan agertzen dira, baina gizakientzat ez dira arriskutsuak.\nBegi handiak ditu eta fruituak, loreak edo lore hautsa jaten ditu. \"Rousettus\" izenekoa izan ezik, gainerako pteropodidoek ikusmen ona dute, eta ez dute hots-uhin sistema erabiltzen oztopoak saihesteko. Zuhaitzetan bizi dira gehienak, eta batzuk leize-zuloetan, harkaitzetan edo hirietako eraikuntzetan. Pteropodido handiena \"Pteropus\" izenekoa da, 40 cm inguru neurtzen dituena."}
{"id": "145524", "revid": "119347", "url": "https://eu.wikipedia.org/wiki?curid=145524", "title": "Telefonica XI. Bandera", "text": "Telefonica XI. Bandera uztailaren 4ean, Bilbon ospatu zen 2009ko TKE Ligako lehenengo estropada izan zen. Castrok irabazi zuen estropada eta 2009ko TKE Ligako lehen txapelduna bihurtu zen ."}
{"id": "145526", "revid": "336", "url": "https://eu.wikipedia.org/wiki?curid=145526", "title": "Josep Guardiola", "text": "Josep Guardiola Sala edo Pep Guardiola (Santpedor, Bages, Katalunia, 1971ko urtarrilaren 18a) futboleko jokalari ohia eta entrenatzailea da. Gaur egun, Manchester City taldearen entrenatzailea da.\nJokalari lanetan, 1992an UEFAko Txapeldunen Liga irabazi zuen FC Barcelonarekin, eta era berean talde horrekin Espainiako Liga 6 aldiz eta Kopa birritan eskuratu zuen.\nEntrenatzaile lanetan, birritan irabazi du UEFAko Txapeldunen Liga, behin Kluben Munduko Txapelketa, birritan Espainiako Liga, behin Espainiako Errege Kopa, hirutan Alemaniako Liga, bitan Alemaniako Kopa, eta behin Ingalaterrako Ligako Kopa.\nAssemblea Nacional Catalana eta \u00d2mnium Culturaleko kidea da, eta behin baino gehiagotan Kataluniaren independentziari babesa erakutsi dio. 2015eko uztailean, Kataluniako hauteskundeetarako Junts pel S\u00ed zerrenda independentista bateratua itxiko zuela eman zen aditzera, era sinbolikoan soilik."}
{"id": "145528", "revid": "336", "url": "https://eu.wikipedia.org/wiki?curid=145528", "title": "Giovanni van Bronckhorst", "text": "Giovanni Christiaan van Bronckhorst (Rotterdam, 1975eko otsailaren 5a-), edo Gio, herbeheretar futbolari ohia da, inoizko hoberenen artean dagoena.\n2006an UEFAko Txapeldunen Liga eskuratu zuen FC Barcelonarekin, eta talde honekin Espainiako futbol liga txapelketa ere birritan irabazi zuen. Bestela, Premier Leagueren txapelduna izan zen Arsenalekin.\nAzkenik, Herbehereetako futbol selekzio nazionalarekin jokatu zuen 1996tik 2010 arte, selekzio horrekin historia osoan partida gehien aritutako hirugarren jokalaria izanda. Halaber, selekzioaren kapitaina bi urtez izan zen, 2008tik 2010 arte, eta azken urte honetan munduko txapeldunorde bilakatu zen.\nJokalariaren ibilbidea.\nGuztira: 456 p (54 g)"}
{"id": "145529", "revid": "13352", "url": "https://eu.wikipedia.org/wiki?curid=145529", "title": "Linz", "text": "Linz Austriako hirugarren hiri nagusia eta Austria Garaiko hiriburua da. Austrian iparraldean kokatuta dago, Txekiar Errepublikaren mugatik 30 kilometrora, gutxi gorabehera. Ia 205.000 biztanle zituen 2018an.\nDanubio ibaiak hiria zeharkatzen du.\n2009an, Europako kultura-hiriburua izan zen.\nBarrutiak.\nLinz 9 barruti eta auzotan banatuta dago. Honako hauek dira:"}
{"id": "145530", "revid": "336", "url": "https://eu.wikipedia.org/wiki?curid=145530", "title": "Phillip Cocu", "text": "Phillip John William Cocu (Eindhoven, 1970eko urriaren 29a-) jokalari ohi herbeheretarra da, inoizko hoberenen artean dagoena.\n1999an Espainiako futbol liga txapelketa eskuratu zuen FC Barcelonarekin, eta PSV Eindhovenekin bestela Herbehereetako futbol txapelketa 4 aldiz eta kopa birritan irabazi zituen.\nAzkenik, Herbehereetako futbol selekzio nazionalarekin jokatu zuen 1996tik 2006 arte, selekzio horrekin historia osoan partida gehien aritutako laugarren jokalaria izanda.\nJokalariaren ibilbidea.\nGuztira: 594 p (121 g)"}
{"id": "145531", "revid": "336", "url": "https://eu.wikipedia.org/wiki?curid=145531", "title": "Arjen Robben", "text": "Arjen Robben (Bedum, Groningen, 1984ko urtarrilaren 23a) herbeheretar futbolari ohia da.\nPremier League birritan Chelsea Football Clubekin, Espainiako futbol liga txapelketa behin Real Madridekin eta Bundesliga behin FC Bayern M\u00fcnchenekin irabazi ditu orain arte* besteak beste.\nBestela Herbehereetako futbol selekzio nazionalarekin jokatzen du 2003tik aurrera, eta 2010eko Munduko Futbol Txapelketan zilarrezko domina lortu zuen."}
{"id": "145532", "revid": "336", "url": "https://eu.wikipedia.org/wiki?curid=145532", "title": "Wesley Sneijder", "text": "Wesley Benjamin Sneijder (Utrecht, 1984ko ekainaren 9a-) jokalari ohia herbeheretarra da.\n2010ean UEFAko Txapeldunen Liga irabazi zuen Milango Interrekin, eta talde berarekin eta urte berean Serie A ere irabazi zuen. Bestela, Espainiako futbol liga txapelketa behin Real Madridekin eta Herbehereetako futbol txapelketa behin Ajaxekin irabazi ditu orain arte* besteak beste.\nBestela Herbehereetako futbol selekzio nazionalarekin jokatzen du 2003tik aurrera, eta 2010eko Munduko Futbol Txapelketan zilarrezko domina lortu zuen."}
{"id": "145534", "revid": "336", "url": "https://eu.wikipedia.org/wiki?curid=145534", "title": "Herbehereetako futbol liga", "text": "Herbehereetako futbol txapelketa edo Eredivisie herrialde horretako barne futbol lehiaketa nagusia da gizonezkoen mailan. Bigarren mailak \"Eerste Divisie\" izena dauka.\nGaur egungo txapelketa 1956an jarri zen abian, profesionalismoa hasi eta bi urtetara, eta gaur egun 18 taldek jokatzen dute bertan.\nCOVID-19.\n2019-20 denboraldia martxoan bertan behera gelditu zen COVID-19 pandemiaren erruz. Txapeldunik ez izendatzea erabaki zen eta une horrtako sailkapenaren arabera aukeratu ziren Europako txapelketarako postuak. Era berean igoerarik eta jeistierarik ez egotea erabaki zen.\nGolegile nagusiak.\nDenboraldi batean gol gehien sartu dituen jokalaria Coen Dillen (PSV) izan zen 1957an, 43 golekin."}
{"id": "145535", "revid": "6327", "url": "https://eu.wikipedia.org/wiki?curid=145535", "title": "Eredivisie", "text": ""}
{"id": "145538", "revid": "336", "url": "https://eu.wikipedia.org/wiki?curid=145538", "title": "Serie A", "text": "Serie A Italiako gizonezkoen futbol liga nagusia da, gaur egungo formatuarekin 1929an sortua. Lehen Maila honetan 20 talde lehiatzen dira elkarren aurka, Serie B delakoan (Bigarren Maila) 22 dagoelarik. Juventus, Inter eta AC Milan aldi gehienez txapeldun gelditutako klubak dira, Europa mailan ere hoberenen artean daudenak.\nUEFAren azken sailkapenaren arabera*, laugarren ligarik onena da Premier League, La Liga eta Bundesligaren ostean.\nPalmaresa.\nLehen maila (1898-1929).\nEskualdeetan multzoak osatzen ziren eta ondoren eremu bakoitzeko txapeldunen artean jokatzen zen txapelketaren titulua, hainbat formaturekin.\nSerie A (1930- ).\nLiga formatuan jokatzen da.\nJokalari nabarmenak.\nFIFAko munduko futbolaririk onenak:"}
{"id": "145539", "revid": "1340", "url": "https://eu.wikipedia.org/wiki?curid=145539", "title": "La Union (garraio enpresa)", "text": ""}
{"id": "145540", "revid": "512", "url": "https://eu.wikipedia.org/wiki?curid=145540", "title": "Bochum", "text": "Bochum Alemaniako Ipar Renania-Westfalia estatu federaleko hiria da. Ruhr eremuan kokatzen da eta Essen, Gelsenkirchen, Herne, Castrop-Rauxel, Dortmund, Witten eta Hattingen hiriek inguratzen dute. Bochumek 2010eko abenduaren 31an 374.737 biztanle zituen. Ruhr ibaiak hiria zeharkatzen du.\nHistoria.\nKarlomagnok IX mendean bi merkatu-bidek bat egiten zuten eremuan sortu omen zuen herria. Dena den, bere lehen aipamena Koloniako artzapezpikuak egin zuen \"Cofbuokheim\" izenarekin 1041ean. 1321ean herri eskubideak jaso zituen, baina herri txikia izaten jarraitu zuen XIX. mendera arte.\nIkatz eta altzairuaren industria sortu zenean Bochumen biztanleria 4.500etik (1850) 100.000raino igo zen (1914). Populazio hazkuntza hori inguruko herriak bereganatzeagatik eta Poloniatik etorritako immigrante andanagatik izan zen.\n1938an juduen aurkako erasoak izan ziren, tartean sinagoga erre zuten naziek, eta judu asko kontzentrazio-esparruetara bidali zituzten. Holokaustoan Bochumgo 500 judu hil zirela gauza jakina da. Else Hirsch irakasle juduak haur ugari Ingalaterrara eta Herbeheretara bidaltzea lortu zuen.\nRuhr eremuan armagintza industria ugari zegoenez, Bigarren Mundu Gerran bereziki eraso zioten 1943 eta 1944an. Hiriaren %38 \"bakarrik\" deuseztu zen, baina industria eremu ia guztia suntsitu zuten.\nGerraren ondoren, britainiarrek okupaturiko Alemanian etxerik gabe gelditutako jendearentzat bi errefuxiatu eremu ezarri behar izan zituzten. Oraindik ere eztanda egin gabeko bonbak topatzen dira aldian aldian.\nKirolak.\nHiriko futbol taldea den VfL Bochum gaur egun bigarren mailan ari bada ere, garai hobeak ezagutu ditu. 1997an eta 2004ean bosgarren egin zuen Bundesligan eta birritan izan da Kopako finalista, 1968an eta 1988an. Europan ere jokatu du, UEFA Kopan hain zuzen ere.\nHiri senidetuak.\nBochum honako hiri hauekin senidetuta dago:"}
{"id": "145541", "revid": "512", "url": "https://eu.wikipedia.org/wiki?curid=145541", "title": "Wuppertal", "text": "Wuppertal Alemaniako Ipar Renania-Westfalia estatu federaleko hiria da. 2010. urte amaieran 349.721 biztanle zituen hiriak. Hirian Wuppertal Institutua dago, Europar Batasuneko klima, ingurumen eta energiaren ikerketa zentrorik handiena.\nGeografia.\nRuhr eremuaren hegoaldean kokaturik dago, D\u00fcsseldorfen ekialdean, konkretuki Wupper ibar osoa hartzen du, hortik bere izena, \"Wuppertal\" (Wupper ibarra).\nHistoria.\nWuppertal hiri nahiko berria da, 1929an Wupper ibarrean zeuden hainbat herri elkartuz sortu zena. Hala ere k.a. 1000 urterako ingurua populatua izan zenaren aztarnak aurkitu dira.\nIbarreko herrien lehenengo dokumentazio idatziak XI eta XIV mende artekoak dira. Cronenberg (1050), Barmen (1070), Elberfeld (1161), Sch\u00f6ller (1182), Ronsdorf (1246), Beyenburg (1298), Langerfeld (1304), D\u00f6nberg (1355) eta azkenik Vohwinkel (1356). Herri hauek guztiak Bergeko dukeari zegozkion.\nBigarren Mundu Gerran aliatuek bonbakatu ondoren %40a suntsiturik geratu zen arren, \"\u00d6lberg\" langile auzo historikoa eta \"Briller Viertel\" burgesa ez ziren kaltetuak izan. Gerraren ondoren britainiarren okupazio eremuan gelditu zen.\nOndasun nabarmenak.\nWuppertaleko 4.500 eraikin \"monumentu nazional\" izendatuak izan dira.\nHiri senidetuak.\nWuppertal ondorengo hiriekin senidetuta dago:"}
{"id": "145542", "revid": "119347", "url": "https://eu.wikipedia.org/wiki?curid=145542", "title": "Sh\u014dya Tomizawa", "text": " (Asahi, Japonia, 1990eko abenduaren 10a - Riccione, Italia, 2010eko irailaren 5a), motoziklista japoniarra zen.\n2010eko irailaren 5ean hil zen San Marinoko Sari Nagusian erorikoa izan ondoren. Ospitalera bidean hil zen."}
{"id": "145549", "revid": "4380", "url": "https://eu.wikipedia.org/wiki?curid=145549", "title": "Shoya Tomizawa", "text": ""}
{"id": "145550", "revid": "72340", "url": "https://eu.wikipedia.org/wiki?curid=145550", "title": "Pilsen", "text": "Pilsen (, ahoskatua; ) Txekiar Errepublikako hego-mendebaldeko hiria eta Bohemia eskualde historikoko Pilsen eskualdeko hiriburua da. Pragatik 90\u00a0km mendebaldera dago, Berunka ibaia osatzen duten lau ibaien (Uslava, Uhlava, Radbuza eta Mze) bilgunean, eta hiru barrutitan banatuta dago. 2012an 167.472 biztanle zituen. Plzenen San Bartolome katedrala gotikoa dago.\nIndustrian (armagintza, burdinbide gaiak, makineria, larrugintza, zurgintza) oinarritzen da ekonomia jarduera nagusia, garagardogintzan bereziki. Munduan oso ezaguna da Pilsner garagardoaren (txekieraz: \"pivo plze\u0148sk\u00e9ho typu\") sorlekua izateagatik. Ondo gorde dira antzinako monumentuak. Aipagarriak dira, besteak beste, San Bartolome eliza (1444), XVI. mendeko udaletxea, Errenazimentuko jauregia eta hainbat museo. Kalte larriak izan zituen Bigarren Mundu Gerran.\n2015ean Europako kultura-hiriburua izan zen, Belgikako hiri batekin batera, Mons izenekoa."}
{"id": "145552", "revid": "23317", "url": "https://eu.wikipedia.org/wiki?curid=145552", "title": "Frantziako futbol kopa", "text": "Frantziako Futbol Kopa Txapelketa () kanporaketa sistemaren araberako lehiaketa nagusia da herrialde horretan.\n1917-18 denboraldian antolatu zuten lehenengo aldiz."}
{"id": "145553", "revid": "96586", "url": "https://eu.wikipedia.org/wiki?curid=145553", "title": "Bettie Page", "text": "Betty Mae Page (1923ko apirilaren 22a, Nashville, Tennessee - 2008ko abenduaren 11a, Los Angeles, Kalifornia) estatubatuar modeloa izan zen, munduko moda eta erotismoa irauli zituena. \"Rockabilly kulturaren aurpegi ezagunena izan zen, bere kopeta-ileak eta estetikak 1950eko hamarkadako ikono bihurtu zuten, eta pop kulturan presente jarraitzen du\". Bere fetitxe argazkiengatik ezaguna eta \"pin-uparen erregina\" bezala ezaguna, bere itxurak hainbat artistengan eragina izan du gaur egun arte.\n\"Playboy\" aldizkarirako urteko \"playmate\"etako bat izan zen. \u00abUste dut emakume bikaina izan zela, pop kulturaren ikono bat, sexualitatean eta modaren joeretan eragina izan zuena, gure gizartean izugarrizko eragina izan zuena\u00bb, esan zion \"Playboy\"ren sortzaile Hugh Hefnerrek Associated Pressi.\nBere bizitzako azken urteak depresioak eta umore aldaketa bortitzek markatu zituzten, eta urte batzuk eman zituen erakunde psikiatriko batean. 1960ko hamarkadan kristautasunera bihurtu zen eta Angolako misio batean bataiatzailea izaten saiatu zen. Hainbat urtez ahaztuta egon ondoren, bere ospeak berpiztu egin zen 1980ko hamarkadan, jarraitzaile kopuru handi bati eutsiz."}
{"id": "145555", "revid": "12654", "url": "https://eu.wikipedia.org/wiki?curid=145555", "title": "Finlandiako Historiaurrea", "text": ""}
{"id": "145556", "revid": "15795", "url": "https://eu.wikipedia.org/wiki?curid=145556", "title": "Neanderthaleko gizaki", "text": ""}
{"id": "145559", "revid": "119347", "url": "https://eu.wikipedia.org/wiki?curid=145559", "title": "Jon Bon Jovi", "text": "John Francis Bongiovi, Jon Bon Jovi bezala ezagunagoa, (Sayreville, New Jersey, 1962ko martxoaren 2a) musikari, abeslari, kantagile eta aktore estatubatuarra da, Bon Jovi musika taldearen abeslari eta sortzaile bezala ospetsu egin zena. Bere karrera guztian zehar bakarkako bi album eta Bon Jovi taldearekin estudioko hamaika album argitaratu ditu, horietatik mundu guztian 130 milioi ale baino gehiago salduz.\nBakarlari bezala hainbat sari eta ezagutza jaso ditu, hala nola, urrezko globo bat eta Oscarretarako izendapen bat bere bakarkako arrakasta Blaze of Gloryrengatik. 2000, 2004 eta 2008. urteetan Al Gore, John Kerry, eta Barack Obamaren aldeko kanpainan parte hartu zuen hurrenez hurren, hauek Estatu Batuetako hauteskundeetan presidentegai zirenean.\nMusikaria izateaz gain, aktore lanak ere egin ditu hainbat pelikula eta telesailetan parte hartuz. Denetan ezagunena Ally McBeal telesaileko azken denboraldian izan zuen papera da, iturgin eta protagonistaren mutil lagunarena."}
{"id": "145560", "revid": "90204", "url": "https://eu.wikipedia.org/wiki?curid=145560", "title": "Richie Sambora", "text": "Richard Stephen Sambora (Perth Amboy, New Jersey, Estatu Batuak, 1959ko uztailaren 11) Bon Jovi musika taldeko gitarrista estatubatuarra eta Jon Bon Jovirekin batera taldearen abestien konposatzaile nagusia da. Gainera, bakarkako hiru disko ere baditu, Stranger in This Town (1991), Undiscovered Soul (1998) eta Aftermath of the Lowdown (2012)."}
{"id": "145561", "revid": "119347", "url": "https://eu.wikipedia.org/wiki?curid=145561", "title": "Tico Torres", "text": "Hector Samuel Juan \"Tico\" Torres (1953ko urriak 7, New York, Estatu Batuak) Bon Jovi musika taldeko kubatar jatorria duen bateria-jole estatubatuarra da. Taldearen zenbait abestitan koruak ere egiten ditu gainera.\nMusikaria izateaz gain, Tico margolaria ere bada eta 1994az geroztik bere margolanekin erakustaldiak egiten ditu. Hauek eguneroko bizitzako gertaerak azaltzen dituzte eta baita, taldearekin eramandako bizitza ere. Rock Star Baby izeneko marka bat ere badauka, haurren arropa, jostailuak, haurren aulkiak\u2026 saltzen dituena."}
{"id": "145562", "revid": "90204", "url": "https://eu.wikipedia.org/wiki?curid=145562", "title": "David Bryan", "text": "David Bryan Rashbaum (Perth Amboy, New Jersey, AEB, 1962ko otsailaren 7a) Bon Jovi musika taldeko piano-jolea estatubatuarra da. Hainbat bakarkako album ere baditu eta zenbait musikalen konposatzailea da."}
{"id": "145563", "revid": "56334", "url": "https://eu.wikipedia.org/wiki?curid=145563", "title": "Ko\u0142obrzeg", "text": "Ko\u0142obrzeg ; ; kaxubieraz: \"K\u00f2\u0142obrzeg\"; ) Polonia ipar-mendebaldeko hiria da, Mendebaldeko Pomeraniako voivoderrian. Ko\u0142obrzeg Pars\u0119ta ibaiaren arroan eta Itsaso Baltikoaren hegoaldeko kostaldean kokatua dago."}
{"id": "145564", "revid": "1691571", "url": "https://eu.wikipedia.org/wiki?curid=145564", "title": "Kolobrzeg", "text": ""}
{"id": "145565", "revid": "23317", "url": "https://eu.wikipedia.org/wiki?curid=145565", "title": "Sion", "text": "Sion izenak hainbat adiera eduki ditzake:"}
{"id": "145566", "revid": "1310", "url": "https://eu.wikipedia.org/wiki?curid=145566", "title": "Sion (argipena)", "text": ""}
{"id": "145567", "revid": "6430", "url": "https://eu.wikipedia.org/wiki?curid=145567", "title": "Myslovitz", "text": "Myslovitz 1992. urtean Poloniako Mys\u0142owice hirian sortutako rock alternatibo musika taldea da. Shoegazing, college rock eta britpop estiloak uztartzen ditu.\nTaldearen izena Silesian dagoen Mys\u0142owice hiri industrialetik dator."}
{"id": "145568", "revid": "119347", "url": "https://eu.wikipedia.org/wiki?curid=145568", "title": "Bielefeld", "text": "Bielefeld Alemaniako Ipar Renania-Westfalia estatu federaleko hiria da. Hiria Iparraldeko eta Hegoaldeko Teutoburg basoa banatzen duen tartean kokatzen da. Bielefeldeko hirigunea basoaren ekialdean dago, baina hiriaren gune modernoa beste aldean kokatzen da malda gainean. Hiriak 2010. urtearen bukaeran 323.270 biztanle zituen.\nHistoria.\n\"Biliuelde\" izeneko herrixka babestu eta merkataritza-gune bihurtzeko asmoz Hermann von Ravensberg kondeak eta Marienfeld monasterioak adostu zuten 1214an hiri eskubideak ematea nekazarien herriari. Teutoburg basoa zeharkatzen zuen bidea bertatik pasatzen zenez, berehala bihurtu zen Ravensberg Konderriko hiriburu. XV. mendean Hansa Ligan sartu zen eta hurrengo mendean lihoaren industria bertan ezartzeak garapen ekonomiko handia ekarri zion.\nXVII. mendean Hogeita Hamar Urteko Gerraren ondoren, Brandenburgo hasieran eta Prusia ondoren jabetu ziren hiriaz. XVIII. mendean, berriz, lihoaren krisia iritsi zen, baina trenbidea eraikitzeak bestelako industria ekarri zuen Bielefeldera, esate baterako, elikagaien industria. Gaur egun bertako Dr. Oetker marka Europako elikagai enpresa handienetakoa da.\nBigarren Mundu Gerra hastean armagintza industria handia zuen eta horregatik,aliatuek 1940 eta 1944 artean sarri bonbakatu zuten. 1945ean, Estatu Batuetako Armadak erresistentziarik gabe hartu zuen Bielefeld.\nHiri senidetuak.\nBielefeld honako hiriekin senidetuta dago:"}
{"id": "145570", "revid": "1545", "url": "https://eu.wikipedia.org/wiki?curid=145570", "title": "Mannheim", "text": "Mannheim Alemaniako Baden-W\u00fcrttemberg estatu federaleko hiria da. Baden-W\u00fcrttembergeko bigarren hiririk handiena da Stuttgart hiriburuaren ondoren. 2009 urtean hiriak 311.969 biztanle zituen.\nGeografia.\nRhin eta Neckar ibaiak bat egiten duten tokian dago Mannheim. Baden-W\u00fcrttemberg estatuaren iparraldean dago, Renania-Palatinatuarekin eta Hessenekin mugan. Izan ere Rhin ibaiaren ezkerreko ertzean Renania-Palatinatuari dagokion Ludwigshafen am Rhein hiria du.\nOso hiri berezia da kaleek xake taularen itxura baitute, eta hizki eta zenbakiek identifikatzen dituzte. Erdian \"Breite Strasse\" (kale zabala) dago hiria bitan banatzen duelarik.\nHistoria.\nSorrera.\nLorscheko Monasterioan \"Codex Laureshamensis\"en aipatzen da lehenengo aldiz Mannheim, zeinak \"Mannoren etxea\" esan nahi duen. Ziurrenik \"Manno\" Hermann izenaren laburdura izango zen. Mendeetan zehar garrantzi handirik ez zuen izan, 1284ean Wittelsbach etxeko kondek eskuratu eta 1349an Rhin ibaia zeharkatzeko zergak gordetzeko gotorlekua eraiki zuten arte.\nUrrezko Aroa.\n1606an Federiko IV, Palatinatukoak Friedrichsburg gotorlekuaren eraikuntza abiarazi zuen. Gotorlekuari berari loturiko hiria ere xake taularen itxurara planifikatua izan zen. Hau hartzen da hiriaren fundazio data gisa. Mannheimek orduan 700 biztanle eskas bazituen ere, hiri eskubideak eskuratu zituen. XVI mendean hainbat gerraren erdian sarturik egon zen; Hogeita Hamar Urteko Gerra alde batetik eta Palatinatuaren tronurako oinordekotzaren gerra ondoren, zeinetan frantsesek hiria suntsitu zuten.\n1720an Karlos Felipe Palatinatukoak Heidelbergetik Mannheimera etorri eta gortearentzako jauregia eraiki zuen. Gortean artea, zientziak, merkataritza eta batez ere musika landuko ziren. Esate baterako lehenengo orkestra modernoa Mannheimeko jauregian sortu zen. Bertan izan ziren besteak beste Goethe eta Schiller idazleak eta Mozart konpositorea. Ordurako Mannheim 25.000 biztanletako hiria zen. Mannheimen urrezko aroa 1778an bukatu zen, gortea Munichera joaterakoan.\nXIX mendea.\nNapoleonen gerren ondoren Mannheim Badenen barnean gelditu zen. 1828an Mannheimgo kaia ireki zen, eta Rhin ibaiko ontzi handien azken geltokia izatean hiriak hazkunde ekonomiko berria ezagutu zuen, oraingoan industriaren aldetik sortua.\nLehen Mundu Gerraren ondoren frantsesek Palatinatua okupatzean Mannheim muga-hiria bihurtu zen. Bigarren Mundu Gerran estatubatuarrek hartu zuten ia erabat suntsiturik gelditu zen hiria.\nGaur egun hiri unibertsitarioa da.\nKirolak.\nMannheimgo kirolari arrakastatsuena eta ezagunena Steffi Graf tenislaria da dudarik gabe, Grand Slameko txapelketak sarritan irabazi zituena 80 eta 90 hamarkadetan.\nFutbol talde bi ere badaude, SV Waldhof Mannheim 07 eta VfR Mannheim. Gaur egun laugarren eta bosgarren mailan ari dira, baina VfR Mannheim Alemaniako txapelduna izan zen 1949an.\nBeste kirol talde batzuk aipatzekotan, \"Mannheim Tornados\" saskibaloi taldea (11 liga), \"Adler Mannheim\" izotz hockey taldea (6 liga) eta \"Rhein-Neckar-Loewen\" eskubaloi taldea daude.\nHiri senidetuak.\nMannheim ondorengo hiriekin senidetuta dago:"}
{"id": "145572", "revid": "6327", "url": "https://eu.wikipedia.org/wiki?curid=145572", "title": "Sion Mendia", "text": ""}
{"id": "145573", "revid": "90204", "url": "https://eu.wikipedia.org/wiki?curid=145573", "title": "Ikus-entzunezko komunikazio", "text": "Ikus-entzunezko komunikazioa ikus-entzunezko sistema teknologiko baten bitartez ematen den pertsonen arteko edozein mezu trukaketa da. Bitartekari teknologikoa ezinbesteko elementua da komunikazio mota honetan. Ikus-entzunezko komunikazio sistema tradizionalak irratia, zinema eta telebista dira; haatik gaur egun sistema berriak agertu edo indartu direla esan daiteke, Internet edo bideo-jokoak bezala. Azken hauek ikus-entzunezko komunikazio sistema bezala ikertzen hasi dira gaur egunean.\nIkasleak ikus-entzunezko produktuen sortze-lanean, produkzioan, idazkeran eta errealizazioan formatzen dituen lizentziatura ere bada, Boloniako prozesuarekin gradu bat izatera pasa dena."}
{"id": "145574", "revid": "56334", "url": "https://eu.wikipedia.org/wiki?curid=145574", "title": "Enpresaren ekonomia", "text": "Enpresaren ekonomia enpresa aztertzeko ekonomia zientziaren tresnak; kudeaketa, soziologia, etika eta psikologiaren beste tresna zenbaitekin batera, erabiltzen dituen diziplina da, enpresak bere helburuak eraginkortasunez eta ingurunerarekiko orekaz betetzeko helburuarekin.\nIkuspuntu ekonomiko batetik ikusita, enpresa produkzio eta banaketa unitate ekonomikoa da. Definizio honetan oinarrituz, enpresa ekoizpen hutsera zuzendutako faktoreen multzo ordenatua da.\nEkoizpenean soilik zentratutako ikuspuntuak alde batera utzita, ikuspegi zabalagoa barne hartzen duen pentsamoldeak sortu dira, besteak beste ikuspegi administratiboa. Honek antolaketa eta administrazio zientzietan du jatorria eta izaera kooperatibodun erakunde mota zehaztzat hartzen du enpresa. \nBeraz, pentsamendu lerro zehatzetan barneratu gabe, esan daiteke baliabide urrien esleipen eraginkorra aztertzen duen zientzia dela ekonomia, eta enpresa, berriz, faktore ekonomiakoak eraginkorki antolatzen dituen erakundea, merkatuaren premiak asetzeko produktu eta zerbitzuak produzitu eta finkatutako helburuak lortzeko helburua duena. Horretarako, erabaki unitate moduan eratzen da, hau da, zentro koordinatu sistema edo zuzendaritza eta plangintza unitate gisa.\nEnpresaren ekonomia elementuak.\nEnpresa sistema bat da eta elementu multzo batez osatuta dago, helburu orokor bat lortu nahian; bere artean elkar lotuta dauden azpisistemek osatzen dutena:\nEnpresaren politika ekonomikoa.\nEnpresaren politika ekonomikoa enpresaren ekonomia aztertzeko adar edo azpi-diziplina bat da. Enpresa aztertzen du eta enpresaren barne-politika eratzeaz arduratzen da; helburuak eta erabakiak finkatzeari dagokionez, eta kanpo-politika finkatzeaz, zentzu zabalean hartutako merkatuarekiko helburuei eta erabakiei dagokienez. \nHau da, Enpresaren politika ekonomikoak produkzio-unitatearen prozesu ekonomikoaren konfigurazioaz eta zuzendaritzaz arduratzen da, eta honako hauek finkatzen ditu:\nBeraz, enpresa politikak erabaki egoeren inguruko planteamenduak bilatu behar ditu. Abstrakzio-maila guztietan, erabakitze prozesuak, osagaiak, interdependentziak eta konbinazio optimoa deskribatzera eta argitzera bideratu behar du bere jarduera. Espero izatekoa da, beraz, erabaki egoera bakoitza behar bezala jorratzeko oinarri izango diren planteamendu teorikoak egitea.\nEnpresa ekonomiaren historia.\nHistoria Ekonomiko orokorrarentzat urte askotan zehar eskuratutako nortasun-zeinu bat dena, Enpresaren Historia Ekonomikoarentzat diziplina independente gisa agertzearen arrazoia bera izan zen. Duela 65 urte, enpresa-zuzendaritzako teknikentzako \u00abesperimentazio\u00bb eremu bat eskaini beharrak Wallace B. Donham, Harvardeko Unibertsitateko Merkataritza Eskola Graduatuko dekanoa, 1927an enpresaren Historia Ekonomikoko Straus katedra ezartzera eraman zuen, bere hitzetan figura akademiko bikain bat izateko ideiarekin Harvardeko klaustroarekin bat egin zezan, ea bere Merkataritza Eskola Graduatuan ikerketa eta irakaskuntza programa bat abian jar litzatekeen Historia Ekonomiko orokorraren eta enpresa-gizonaren benetako arazoekin hain lotura estua zuen enpresaren arloan, benetako gizarte-ekarpena izan zedin.\nEnpresaren Historia Ekonomikoaren ibilbide akademikoa diziplina independente gisa 1920ko hamarkadan hasi bazen ere, bere sustraiak eta aurrekariak XIX. mendekoak dira. Enpresa baten lehen monografia historikoa 1825ean argitaratu zen, Saxoniako Lauchhammer Siderurgiaren mendeurrena ospatzeko. Hala ere, ekoizpen-unitateekiko interesa, protagonista historiko gisa, XIX. mendearen amaierako eta XX. mendearen hasierako bi eskolekin lotuta dago. Bata Ingalaterrako (Toynbee, Hobson edo Webb ondarea) eta Estatu Batuetako (Thorstein Veblen bezala) ekonomi historialarien \u00abenpresaren aurkako\u00bb tradizioa da, zeinaren Theory of Business Enterprise-k (1904) enpresariaren irudia \u00abbere helburuetarako teknologia industrialaren zirrikitu guztiak ustiatzeko prest dagoen zeken gaizto\u00bb batekin identifikatzen baitu.\n1960ko hamarkadatik aurrera, diziplinak bere enfasia eta ikuspegia aldatu zituen \u00abenpresen historiaren\u00bb ikuspegi batetik \u00abenpresak historian\u00bb izenera. Chandlerren hitzetan, enpresaren historia ekonomikoak \u00abkasu espezifikoen historia deskribatzailea idazteari utzi zion eta historia instituzional konparatua idazten hasi zen, kontzeptu eta orokortze ez-historikoak sortzeko gaitasunarekin\u00bb. Hala ere, trantsizio hau ez zen erraza izan. Enpresen sistemarekin pozik ez egotearen ondorioz, enpresako historialari ekonomikoek laguntza bilatu zuten beste gizarte-zientzia batzuetan.\nChandlerren arabera, berrogeita hamarreko hamarkadan boladan zegoen teoria ekonomikoa gehiegi bideratuta zegoen Keynesianismora eta teknika ekonometrikoetara, enpresaren arazo historikoei arreta jartzeko. Ekonomisten eta enpresako historialarien arteko lotura emankorragoa izan zen Lehen Mundu Gerraren ondoren, Wesley Mitchell, F. W. Taussig edo John Commons berak enpresaren historialari ekonomikoari trenbideei, muga-zergei, sindikatuei, bankuei edo finantza-tresnei buruzko lanak eskaini zizkionean. Hala ere, Bigarren Mundu Gerraren ondoren, analisi ekonomiko instituzionalaren eta enpresaren historia ekonomikoaren arteko birkonexioak ekonomialari belaunaldi bat gehiago espero behar zuen.\nHistorialari guztiek bezala, enpresako historialari ekonomiko \u201cberriek\u201d interesa zuten denboran zehar aldatzeko. Hala ere, aldaketaren azterketara egindako hurbilketa eta kasuen metodoa funtsean desberdinak ziren. Aldaketa noiz eta non gertatu zen ez ezik, aldaketa nola eta zergatik gertatu zen ere aurkitzea zuen helburu. Azken batean, enpresaren Historia Ekonomikoaren esparruari orain arte izan duena baino sintesi eta analisi gehiago ematea zen kontua. Horrek, ordea, metodoaren bi aldaketa estrategiko zekartzan: alde batetik hurbilketa konparatua zen, eta beste alde batetik teoria ekonomikoaren aplikazio esplizitua.\nAzkenik, Chandlerren aspaldiko asmoa, analisi ekonomiko instituzionala enpresaren historia ekonomikoarekin biltzea posible izan da Ekonomia Instituzional Berriaren aurrerapen teorikoak aintzat hartzea. Ekonomialari historiko askok ahaleginak egin dituzte enpresa birbanaketa-prozesuen azalpenetan sartzeko, eta, horren ondorioz, monopolioen, enpresa publikoen, enpresa-lobby-en prestakuntzaren, errenten bilaketaren eta estatu-erregulazioaren azterketa historikoa egin dute. Jonathan Pincusek hasitako tradizioari Forrest Capiek, Bennet D. Backek, Edward John Rayk, Stephen B. Webbek, Thomas Owenek eta Frank J. Coppak jarraitu diote, beste askoren artean, Historia ekonomikoa eta antolaketa industriala eta ekonomia politikoa uztartzeko ahaleginean, eta eskura jartzen du enpresak industrializazioan eta hazkundean duen papera aztertzeko esparru egokia. Ikuspegi berri horrekin, enpresaren historia ekonomikoa berriro ere lotuta geratu da gizartearen eta politikaren bilakaeraren esparru orokorrarekin. \u00a0\nHorrela, enpresen azterketa historikoak, enpresaren barne-antolamenduan izandako aldaketez gain, alderdi orokorragoetan duen eraginaz ere arduratzen dira orain, hala nola estatuak ekonomian duen presentziaz edo industrializazio nazionaleko prozesuez. Horrela, Enpresaren Historia ekonomiko berria Herm\u00e1n Kroosek adierazitako aspaldiko asmoari lotuta dago, hiru hamarkadatan."}
{"id": "145575", "revid": "17", "url": "https://eu.wikipedia.org/wiki?curid=145575", "title": "Enpresa-ekonomia", "text": ""}
{"id": "145576", "revid": "17", "url": "https://eu.wikipedia.org/wiki?curid=145576", "title": "Enpresa ekonomia", "text": ""}
{"id": "145577", "revid": "11782", "url": "https://eu.wikipedia.org/wiki?curid=145577", "title": "Thomas Etcheverry", "text": ""}
{"id": "145578", "revid": "90204", "url": "https://eu.wikipedia.org/wiki?curid=145578", "title": "Billy Ray Cyrus", "text": "William Ray Cyrus (1961eko abuztuaren 25a, Flatwoods, Kentucky) estatubatuar country abeslaria da, horretaz gain musikaria, konposatzailea eta aktorea ere bada, country musika mundu mailako fenomeno gisa hedatzen lagundu duelarik. Leticia \"Tish\" Finleyrekin ezkonduta dago eta Cristopher Cody, Trace Cyrus, Brandi Cyrus, Miley Cyrus, Braison Cyrus eta Noah Cyrusen aita da.\n2001 eta 2004 bitartean \"Doc\" telesaileko aktore nagusia izan zen. Gerora, 2006an, bere alaba Miley Cyrusekin batera Disney Channel kateko Hannah Montana telesaila antzeztu dute."}
{"id": "145581", "revid": "1491", "url": "https://eu.wikipedia.org/wiki?curid=145581", "title": "Mixel Etxeberri", "text": "Mixel Etxeberri (Heleta, Nafarroa Beherea, 1948ko apirilaren 1a) esku huskako pilotari ohia eta kantaria da.\nBizitza.\nHeletan jaio zen; lau anaietarik gazteena da. Lucien Etxeberri eta Marie Hegi gurasoek Aguerria jatetxea eta ospe handiko behi ustiategi bat zituzten. Etxeko hizkuntza bakarra euskara izan zuen eta frantsesa eskolan baino ez zuen ikasi. Herriko eskola 10 urterekin utzi eta Jean-Pierre anaiarekin Uztaritzeko Saint-Fran\u00e7ois-Xavier apaizgaitegira joan zen. Han bi ikasturte egin ostean, Hazparneko nekazaritza lizeotik atera zen lehen promoziokoa izateko aukera izan zuen.\nBiarrizko banku batean lan egin zuen eta 1975ean ezkondu zen Angelun; Lapurdiko herri horretan bizi da eta Anne-Marierekin seme bat izan zuen, Patxi; semea Otsoak musika taldeko kantaria da.\nBi arlok eman diote ospe publikoa: lehen pilotak eta geroago, kantari izateak.\nPilotan.\nEsku huskako pilotaria izan zen. Lau aldiz izan zen Frantziako txapelduna eta birritan (1970ean Donostian eta 1974an Montevideon) munduko txapeldunordea ezker paretan.\n1975ean, beste inork egin ez duen marka lortu zuen: Robert Dufourcq egun Milafrangako auzapeza denarekin batera Ipar Euskal Herriko eta Frantziako txapelketak irabazi zituen hiru arloetan, hau da, plaza librean, ezker paretan eta trinketean.\nPilotako ibilbidea 1982an bukatu zitzaion, infekzio bat zela kausa.\nKantuan.\nKantua txikitatik gustukoa izan du eta 1960ko hamarkadan Maite Barnetxek Radio C\u00f4te Basquen zeukan irratsaio batean 10 urte zituela Etxahun-Iruriren \"Pilotarien Biltzarra\" abestu zuen. Haren lehen orkestra amateurrarekin, gero eta leku urrunagoetatik konbidatu zuten kantatzera, Amerikatik barne.\n1986tik kantari profesionala da; urte hartan bere lehen musika talde profesionala sortzearekin bankuan zuen lana utzi zuen. Euskal kanta tradizionalak eta errugbiarekin lotutakoak (Frantziako errugbi selekzioaren hainbeste partidatan kantari aritu da) abesten ditu gehienbat. 2007an Baionako Agorila bere diskoetxea utzi eta Bordeleko V Musicekin izenpetu zuen kontratua. 2007an Luis Marianoren omenezko diskoa atera zuen; horren harira, 2009ko irailaren 14an \"Michel Etcheverry chante Luis Mariano et le Pays Basque\" izeneko kontzertua burutu zuen Parisko Olympian.\n2018an \"Ezinago maitaturik\" diskoa atera du.\nElkar argitaletxearen sortzaileetako bat 1972an.\nEuskal Liburu eta Kantuen Argitaldaria S.L. (ELKAR S.A.R.L.) 1972an sortu zen Baionan. Helburu zehatz batekin sortu zuten: garaiko euskal kultur egoeraren norabidea aldatzea. Euskarazko sorkuntza txikia zen orduan, argitaratzeko zailtasunak handiak eta behar kulturala ere handia. Hutsune hori betetzeko sortu zuten argitaletxea.\nSortzaileak Ipar Euskal Herriko 20 gazte izan ziren, 9 emakumezkoak eta 11 gizonezkoak, Manex Pagola izan zen ideiaren bultzatzaile nagusia Gexan Alfaroren laguntzarekin. Bazkide bakoitzak orduko 1.000 franko jarri zituen, garai hartako hilabete bateko soldata. Elkar argitaletxearen sortzaileak, 1972an, hauek izan ziren:\nDiskografia.\nBere lehen diskoetan euskaraz soilik kantatu bazuen ere, ospea handitu ahala, gero eta kanta gehiago sartu ditu frantsesez. Oro har, bere disko andanarekin Ipar Euskal Herria eta frantses estatuko \"Sud-Ouest\" delakoaren irudi folklorikoa eman eta lantzen du; eremu horretan, heletarra erreferentzia saihestezina da.\nHoriez gain, CD single batzuk ere atera ditu eta zenbait bildumatan esku hartu."}
{"id": "145582", "revid": "6327", "url": "https://eu.wikipedia.org/wiki?curid=145582", "title": "Michel Etcheverry (kantaria)", "text": ""}
{"id": "145586", "revid": "56334", "url": "https://eu.wikipedia.org/wiki?curid=145586", "title": "Jose Mari Murga", "text": ""}
{"id": "145588", "revid": "58701", "url": "https://eu.wikipedia.org/wiki?curid=145588", "title": "William Anthony Douglass", "text": "William Anthony Douglass \u2014batzuetan abizena Douglas idazten dioten arren, bukaeran bi \"s\" ditu haren abizenak\u2014 (Reno, Nevada, 1939ko abenduaren 24a), Ameriketako Estatu Batuetako antropologoa da, Nevadako Unibertsitateko Euskal Gaien Zentroko irakasle emeritua. 1963az geroztik, Euskal Herrian hainbat landa lan egin ditu, batez ere Etxalarren (Nafarroa) eta Aulestian (Bizkaia). Amerikan eta Australian ere ikertu du euskaldunen presentzia.\nGiza antropologiaz arduratu da Nevadako, Madrilgo eta Chicagoko unibertsitateetan. 1963. urtetik 1970era bitartean Aulesti (Bizkaia) eta Etxalar (Nafarroa) herrietan bilketalanak egin zituen, eta Amerika mendebaldeko euskal artzainen komunitateak aztertu zituen. Nevadako Renoko Unibertsitatean Basque Studies Program zelakoa, egun Center for Basque Studies, sortu eta horren arduradun izan zen hogeita hamar urtez (1967-1997); zentro horren koordinatzaile emeritua da. Besteak beste, Euskal Herriari eta euskal diasporari buruzko ikerketa ugari egin eta argitaratu ditu.\n1984ko urriaren 2an, Euskal Herriko Unibertsitateak honoris causa doktore izendatu zuen. 1998ko apirilaren 24an, Euskaltzaindiak euskaltzain ohorezko izendatu zuen, merezimendu hauek aipatuta: Douglassek sortu zuen Basque Studies Program delakoa, Renon, Nevadako Unibertsitatearen barruan; eta ezin konta ahala liburu eta artikulu idatzi ditu (besteak beste, \"Death in Murelaga\" eta \"Amerikanuak\"). 1999ko urriaren 19an, Eusko Jaurlaritzako lehendakariak Lagun Onari goraipamena eman zion, arrazoi hau azalduta: \u00abnabarmen lagundu du euskal kulturaren historia ikertzen eta euskal kultura nazioartean ezagutarazten\u00bb.\n2005ean, bere liburutegia dohaintzan eman zion Nafarroako Unibertsitate Publikoari (NUP). Antropologiari buruzko euskarazko, gaztelaniazko eta ingelesezko 6.000 argitalpen jaso zituen NUPek.\n2006ko bake-prozesuan bitartekari gisa ibili zen, isilpean.\n2013ko Durangoko Azokan Argizaiola Saria jaso zuen."}
{"id": "145591", "revid": "6327", "url": "https://eu.wikipedia.org/wiki?curid=145591", "title": "Jose mari murga", "text": ""}
{"id": "145592", "revid": "512", "url": "https://eu.wikipedia.org/wiki?curid=145592", "title": "Mamut", "text": "Mamuta (antzinako errusieratik \"\u043c\u0430\u043c\u043e\u043d\u0442\") \"Elephantidae\" familiaren barnean iraungitako \"Mammuthus\" generoko edozein espezie izendatzeko erabiltzen da. Ezagunena mamut iletsua (\"Mammuthus primigenius\") bada ere, dagoeneko hamar espezie deskribatu dira. \nPliozeno garaian sortu ziren duela 4,8 milioi urte eta planetako ipar hemisferioan hedatu, fosilak Ipar Amerikan, Eurasian eta Afrika iparraldean aurkitu baitira. Duela gutxi desagertu ziren: arrazoia oraindik ezezaguna da. Egungo elefante espezieen antzekoak ziren itxuran, baina hainbat espeziek tamaina erraldoia ere hartu izan zuten: estepako mamuta, esaterako, gaurko elefanteak baino hiru aldiz astunagoa zen. Hainbat ale izotzetan oso egoera onean aurkitu direnez, zientzilarien artean mamuta klonatu eta biziberritzeko itxaropena piztu da.\nEtimologia.\nMamut izena aurrenekoz 1608an erabili zen Siberia erdialdean aurkituriko letagin bat izendatzeko, Richard Jamesen \"Dictionariolum Russico-Anglicum\" hiztegian. Errusierazko \"\u043c\u0430\u043c\u043e\u043d\u0442\" hitza khantierazko \"mang ont\" hitzetik dator eta \"lur barneko adarra\" esan nahi du. Siberia erdialdean Obi ibaiaren ibarretan bizi diren khantiek uste zuten lurrean tunelak egiten zituzten sator antzekoak zirela eta eguzki argiak joz gero, hil egiten zirela.\nTxinatarrek ere lur azpiko animaliak zirela uste zuten, siberiarrei mamuten letaginak erosterakoan jasotako kondaira izanik, eta \"y\u01d0n sh\u01d4\" (\u9690\u9f20, hots, \"karraskari ezkutua\") izena eman zioten.\nAurkikuntzen historia.\nLehenengo aurkikuntzak eta izendapena.\nSiberian aurkitzen ziren hezur erraldoiak ikertzeko lehen espedizioa Hans Sloane britainiarrak egin zuen 1728an. Haginak eta letaginak aztertu ondoren, elefante espezie batenak zirela esan zuen. Tropikoen aldeko animalia bat hain iparraldera aurkitu izana justifikatzeko,klima aldaketa handia eta Uholde Handia aipatu zituen. Handik hamar urtera, Johann Breyne alemaniarrak \"Philosophical Magazine\" liburua argitaratu zuen eta bertan Sloanen hezurrak, Daniel Messerschmidt-en ilustrazioetan ikusita, proboszideo handi bati zegozkiola baieztatu zuen.\n1796an Georges Cuvier paleontologoak Messerschmidten ilustrazioak aztertu eta mamuta eta gaur egungo elefantea desberdinak zirela ondorioztatu zuen. Johann Friedrich Blumenbach naturalista alemaniarrak \"Elephas primigenius\" izena (\"jatorrizko elefantea\") eman zion 1799an.\nIpar Amerikan ere egin ziren mamuten aurkikuntzak. 1743an, esklabo beltzek elefanteenak ziruditen haginak aurkitu zituzten, esate baterako. 1786an David Rittenhousek American Philosophical Society elkartera aurkituriko hagin bat bidali zuen eta hark txosten bat egin zuen haginaren inguruan. \nThomas Jefferson Estatu Batuetako hirugarren presidente eta paleontologoa elefante itxurako fosil bati \"mammoth\" izena esleitu zion aurrenekoa izan zen, 1802an. 1806an, Michael Adams eskoziarrak mamut baten gorpua aurkitu zuen Siberian. Hezurdura osoa, azala eta ile pixka bat oraindik zituen eta San Petersburgeko zoologikoan ezarri zuten, \"Adamsen mamuta\" izenarekin. 1807an, Jefferson eta Clark-ek mamutaren haginak zirela ondorioztatu zuten.\n1900. urtean, Frantzia hego-mendebaldeko Font-de-Gaume leizean aurrehistoriako gizakiek marrazturiko mamut baten irudia aurkitu zen. Aurkikuntza garrantziatsua izan zen, alde batetik mamutaren benetako itxura azaltzen duelako eta, bestetik, Pirinio inguruotan gizakiak eta mamutak batera bizi zirela frogatu zuelako aurrenekoz.\nMamut kumeen momiak.\nXX. mendean zehar, Siberian mamuten hezur eta letagin kopuru izugarriez gain, izotzetan oso ongi kontserbatu diren ale ugari ere aurkitu dira, azala, ilea eta barne likidoak ere egoera onean mantentzen direnak. 2016an 41 gorpu ziren dagoeneko aurkitutakoak eta haien artean aipagarrienak hiru mamut kume; \"Dima\" (1977), \"Lyuba\" (2007), \"Khroma\" (2009) eta \"Yuka\" (2010). Agian zingiretan edo haeratan harrapatuta gelditu eta gosez edo izoztuta hilko ziren. \"Lyuba\" eta \"Yuka\" bereziki ongi kontserbaturik mantendu dira. \"Lyuba\" 30-35 egun bide zituen mamut kumea da eta duela 41.800 urte bizi izan zen. \"Yuka\" duela 39.000 urte bizi izan zen eta bost tonako pisua zuen. 2019ko martxoan, japoniarrez eta errusiarrez osaturiko ikertzaile talde batek \"Yuka\"ren ehunetako zelulak hartu eta nukleoa estimulatuz hainbat prozesu biologiko eragitea lortu zuten, ez ordea mitosi bidezko ugalketa. Aurrerapausu handia izan zen, hala ere, duela 39.000 urte izozturiko zelula batzuek hainbat funtzio betetzeko gaitasuna gordetzen zutela frogatu baitzuten.\nDeskribapena.\nTamaina.\nGaur egun ikusten ditugun \"Elephantidae\" familiako gainerako espezieak bezala, mamutak ere animalia handiak ziren. Espezie gehienak Asiar elefanteen antzekoak ziren tamainaz, hau da, 2,5 - 3 metro altueran eta gehienez ere 5 tonako pisua: handienek 5 metrotik gorako altuera zuten eta 8 tonako pisua; 12 tonako arrak ere aurkitu dira, salbuespena baino ez diren arren.\nBurua.\nBurua gorantz luzatua zuten, proboszide (tronpa) gihartsua eta letagin luzeak. Proboszideak bi lobulu zituen eta arrena sendoagoa eta handiagoa zen emeena baino. Dirudienez arrek elkarren kontra borroka egiteko erabiltzen zuten.\nSexu bietako aleek letaginak zituzten. Hasierako letaginak sei hilabete zituztela ateratzen zitzaizkien eta 18 hilabeterekin behin betikoek hartzen zuten aurrekoen tokia. Urtero 2,5-15,2 cm hazten ziren, espeziearen arabera. Letaginek 2,5 metroko luzera zuten batazbeste eta 50 kilogramoko pisua. Aurkitu den letagin handienak 5 metro luze zen eta mamut iletsu batena zen.\nGorputza.\nGorputzik handienak 9'1 metrotako luzera hartzen zuen (\"Mammuthus trogontherii\"). Leizeetako irudietan bizkarra kurbaturik zutela ikusten da, baina fosilek erakutsi dute bizkarra laua zela. Dirudienez gantzez, giharrez eta ilez osaturiko konkor handi bat zuten. Iparraldeko espezieek gorputza ilez estalita zuten, izotzak estaltzen zituen lurretan bizi baitziren. Hotzari aurre egiteko beste moldaera bat belarri txikiak izatea zen, elefante arrun baten belarrien bosten bat ingurukoa zen mamut iletsuaren belarria. Habitat beroetako mamutek ordea ilerik ez zuten eta belarri handiak zituzten. \nMamutaren aurreko hankek bost hatz zituzten eta atzekoek lau. Mamutaren isatsa elefanteena baino laburragoa zen.\nTaxonomia.\nSailkapena.\nAurreneko proboszideoak duela 55 milioi urte bizi izan ziren Tetis ozeanoaren inguruan. Elephantidae familia duela 6 milioi urte inguru agertu zen afrikan eta gaur egungo elefanteak eta mamutak hartzen ditu bere baitan.\nHioide hezurrak aztertuta honako sailkapen taxonomiko hau osatu zen 2007an:\nMamuten eboluzioa.\nAgertu ziren lehen mamutak Afrika hegoaldekoa (\"Mammuthus subplanifrons\") Pliozeno garaian eta Afrika iparraldekoa (\"Mammuthus africanavus\") Pleistozeno garaian izan ziren. Badirudi bigarrena lehenaren eboluzioz agertu zela. Duela hiru milioi urte inguru, \"Mammuthus rumanus\" sortu zen eta Ekialde Hurbiletik Europara eta Txinara igaro. Ordurako, \"Mammuthus meridionalis\" ere bazen, Europa hegoaldean zabaldu zena.\nDuela milioi bat urte estepako mamuta (\"Mammuthus\" \"trogontherii\") sortu zen eta honek \"Mammuthus meridionalis\" ordezkatu zuen. Eurasia guztian zabaldu zen eta Bering itsasartearen bidez Ipar Amerikara iritsi zen. Amerikako populazioek \"M. columbi\" espeziera eboluzionatu zuten eta Europakoak mamut iletsu (\"Mammuthus\" \"primigenius\") bihurtu ziren, Eurasia osoan zabaldu eta estepako mamuta ordezkatu zutenak duela 200.000 urte inguru. Hainbat mamut multzo uharteetan isolaturik geratu ziren (Kretan, Sardinian, Kaliforniako Santa Rosan...) eta nanismo prozesu bat jasan zuten. Hortik espezie berriak sortu ziren.\nHorrela, beraz, Europa aldean hiru kronoespezie agertu ziren. Pentsatzekoa da klima aldaketek habitata eraldatu zutela eta horrek espezieen eboluzioa ekarri zuela:\nEspezieak.\nMamuten artean hamar espezie identifikatu dira:\nPaleobiologia.\nElikadura.\nTronpa erabiliz egunero 180 kg landare jaten zituzten, batez ere belarkarak. Espezie bakoitzak bere habitatean aurkitzen zituen landareak jaten zituen, batzuek belarra, beste batzuek forbia itxurako landareak, Artiko aldean tundrako landareak... Iparraldeko espezieek urtaroaren araberako dieta zeukaten. Horrela, neguan elurrak dena estaltzen zuenean landareen beste atal batzuk jan behar izaten zituzten, hostoak eta enborren azala batez ere. \nBelarrak silizio asko duenez haginak gastatu egiten dira eta mamutek, elefanteek bezala, esmaltezko gandor txikiak zituzten haginetan janaria murtxikatu ahal izateko. Haginak gastatu ahala atzerago zituztenek hartzen zuten aurrekoen lekua. Helduak zirenean lau hagin baino ez zituzten izaten. Mamutek 60-70 urte zituztenerako hagin gabe gelditzen ziren eta elikatu ezin izanagatik animalia gosez hiltzen zen.\n2007an \"Lyuba\" mamut kumea aurkitu zen Siberia mendebaldeko Yamal penintsulan. Gaur egungo elefantekumeek egiten duten bezala helduen gorotzak jaten zituela ikusi da, arrazoia kumeek oraindik hortzeria garatu gabe izatean datza. Gorotz horietan onddo koprofiloen espora ugari zeuden. Dirudienez onddo horiek kumearen urdaila populatzen zuten horrela beharrekoa izango zuen mikrobiota abiarazteko.\nUgalketa.\nMamutek Asiar elefanteen antzerako jokaera izango zutela pentsatzen da. Matriarka bat buru zuen eme taldeak osatzen ziren eta arrak sexu heldutasunera iritsi ondoren taldetik atera eta bakarrik edo multzo txikitan ibiltzen ziren. Arrak beste mamut talde batzuetako emeen bila aritzen ziren ugaldu nahian eta beraien artean borroka latzak izaten zituzten. Orokorrean letaginen tamainan desoreka handia zegoenean ez da borrokarik izaten baina ezagutzen da antzerako letaginak zituzten bi mamut iletsuren kasua, borrokan hasi, letaginak trabatu eta banandu ezinik gosez hil zirenekoa.\nMamutaren haurdunaldiak 22 hileko luzera zuen, gaurko elefanteen antzera, eta kume bakarra jaiotzen zen. Berehala gizentzeko joera izaten zuen elikagaiak pilatzen baitzituen. Gihar masa ere handitu egiten zen eta etsaiei aurre egiteko baliogarria izaten zitzaien. Mamut iletsuaren kasuan, -50\u00baC-ko tenperaturei aurre egiteko, ezinbestekoa zuten gantz geruza sendoa sortzea.\nIraungipena.\nHainbat hipotesia plazaratu dira haien iraungipena azaltzeko, baina batek ere ez du arrazoia erabat azaltzen.\nGlaziazio aldien amaiera.\nAzken glaziazio garaia amaitu zenean iraungi ziren mamutak, duela 12.000-10.000 urte inguru. Ordurako bi espezie nagusi geratzen ziren Lurrean: mamut iletsua Eurasian eta \"Mammuthus columbi\" Ipar Amerikan. Uharte batzuetan luzaroago iraun zuten, Alaskako St Paul uhartean K.a. 3750 urtera arte eta Siberiako Wrangel uhartean K.a. 2000. urtera arte.\nKlima aldaketak glaziazio aldiaren amaiera ekarri zuenez, tenperaturak epeldu ziren, itsasoaren maila igo zen eta glaziarrek atzera egin. Artean, basoek estepa eta zelai zabalak estalita, mamuten habitata eraldatu zen. Dena dela aurrez ere izan ziren klima epelagoko garairik glaziazio arteko aroetan eta ez zen mamuta desagertu.\nGehiegizko ehiza.\nPlazaratu den beste arrazoi bat gizakiaren hedapena izan da. Glaziazioek atzera egin ahala gizakiek iparraldera jo zuten, hala Eurasian nola Amerikan, eta gehiegizko ehizak eragin zezakeen mamuten iraungipena. Jakina da duela 1,8 milioi urte, \"Homo erectus\"ak dagoeneko kontsumitzen zutela mamut okela. Dena dela, gizakien ehizak populazioak gutxituko bazituen ere iraungipenaren arrazoi nagusia izatea zalantzan jartzen da gaur egun.\nGizakiak mamutak ehizatu izanaren ebidentzia ugari aurkitu izan dira egin diren indusketatan. Mamuta hain handia izanik estretagiak animalia izutzean zetzan ondoren egindako zulo batera eta labar batean behera eror zedin. Siberia aldean mamut ugari ehizatu zituzten gizakien, baina logistikoki arazoak ekartzen zituen, bai ehizatu ondoren garraiatzea nekosoa zelako eta baita eraman ezin zitekeen zatia usteldu egiten zelako ere. Duela 15.000 urteko elurtegietan haragia gorde izanaren aztarnak aurkitu dira.\nIzurrite handia.\n1997an MacFee eta Marx paleontologoek hipotesi berria proposatu zuten, Pleistozenoko ugaztun handiek jasandako izurritea, gizakiek edo haiekin batera iritsi ziren animaliek ekarritako birusen kutsaduraren ondorioz. Animalia handiak zaurgarriagoak izaten dira, ziklo luzeagoak izaten baitituzte (haurdunaldi luzeak, kume gutxi...). Nilo mendebaldeko birusaren antzeko gaixotasun bat ez ote zen planteatu izan da. Ez dirudi, ordea, izurrite batek hainbeste espezieren desagerpena ekar zezakeenik.\nKlonazioa.\n2021. urteko otsailean duela milioi bat urte hil zen mamut baten hondarretatik ateratako DNA sekuentziatzea lortu zuten zientzilariek. Horrek mamuta biziberritzeko asmoa ekarri du, klonazio prozesuaren bidez. Baina teknikoki klonazioa burutzea hain erraza ez dela konturatu dira, hainbat arazo eta oztopo agertu direlako saiakeratan. Alde batetik DNA kopuru nahikoa ez da aurkitu oraindik, ez behintzat DNA hari osorik. Bigarrenez, geneetatik abiaturiko klonaziorik ere ez da oraindik egin, Dolly ardiaren kasuan esate baterako zelula heldu bat erabili zen. Elefantearen klonazioa ere oraindik egiteke dago: mamuta biziberritzea baino errazagoa izango litzateke. Hirugarrenez, balitele mamuten haurdunaldiaren iraupena elefantearena bezalakoa ez izatea: hori dela eta, ama elefanteak mamut kumeari gehiegizko presioa egin liezaioke denbora laburtzearen ondorioz edota metabolismo desberdina izatearen ondorioz. Bestalde, mamut kumea elefante kumea baino handiagoa eta astunagoa bide zen eta amaren osasuna ere arriskuan jarriko litzateke. Azkenik, mamut kumea ongi jaiota ere posible da elefante amak kumea baztertzea edota amaren esnea ondo ez hartzea.\nArazo haien aurrean, beste bide baten aldeko apustua egiten ari dira. Ikusi da elefantearen eta mamutaren genomen artean % 99ko antzekotasuna dagoela eta mamut iletsuaren eta Asiar elefantearen arteko hibridoa sortzeko proiektua proposatu izan da. 2021ean, enpresa batek adierazi zuen mamutaren 60 gene txertatuko zituztela asiar elefantearen genoman hotzera hobeto egokituko den hibridoa sortzeko. Gene horiei esker, elefanteei ilea luzatuko zaie, sebo guruinak garatuko, gorputza biribiltsuagoa izango eta buruan ganga agertuko. Hemoglobina ere O2-a eraginkorrako transferitzeko moldatuko da. Etorkizun batean, garai hartan zegoen tundra ekosistema biziberritzea dute helburu.\nMamuta Euskal Herrian.\nMamut iletsuaren aztarnak aurkitu dira Euskal Herriko hainbat leizetan. \nGlaziazioaren garai hotzenean, duela 45.000 urte, mamutek hegoalderantz jo zuten eta Pirinioetako alde bietara iritsi ziren, bai eta Kantauri itsasertzera ere. Garai hartan itsasertza gaur egun baino 18 kilometro aurrerago zegoen eta eremu guztia estepa lau zabala zen. Egun eremu horrek itsas plataforma osatzen du ur azpian.\nArrasateko Labeko koban 1983an egindako indusketetan animalia erraldoien hezurrak aurkitu ziren, tartean mamutarena ere bai. Nafarroa Garaian, Larraungo Uitzi kontzejuko Mainea leizean orduko faunaren aztarnak aurkitu ziren 1996an: mamut baten hezurra, hainbat adinetako bost errinozero iletsuren 200 hezur eta orein hezur bat. Dirudienez, tranpa natural batean erorita iritsi ziren irteerarik gabeko zulo hartara.\nNafarroa Behereko Izturitzeko harpean 1998an Christian Normand eta Alain Turq arkeologoek ustez mamut gazte baten omoplatoa dena aurkitu zuten. 2020an datazio egokia egin eta duela 29.000 urtekoa dela ikusi zen. 2021ean indusketa gehiago egin zituzten harpean eta agian izterrezurra edo besahezurra dena eta bi hagin ere aurkitu zituzten. Uste denez, leizetik kanpora ehizatu zen mamut gaztea eta hanka bat leizera eraman zuten, talde osoak jateko.\nMamuta egungo kulturan.\nAurrehistorian girotutako hainbat filmetan agertzen da. Aipagarrienak \"Suaren bila\" (1981) eta \"10,000 BC\" (2008) dira. Animaziozkoen artean, \"Ice Age\" film guztietan protagonista taldeko mamutak Manny du izena.\n\"A Song of Ice and Fire\" eleberri sailean (gerora \"Game of Thrones\" izenarekin telesail bihurtu zena) harresiko iparraldean eta Westeros iparraldean mamut etxekotuen taldeak agertzen dira, gerrarako erabiltzen direnak.\nBBC katearen \"Walking with Beasts\" dokumental sailean atal oso bat eskaintzen zaio. Mamuten migrazioa ikusten da, eta urtaroen zikloa egiten du dokumentalak. Ibilbidean zehar, garaiko fauna aurkitzen dute, bai eta neandertalak ere. Horiek segada egiten diete gauez eta sua erabiltzen dutenez, mamut batzuk izutu eta amildegian behera erortzen dira. Kate bereko \"Walking with Cavemen\" dokumentalean ere neandertalen eta mamuten arteko pasadizoa kontatzen da."}
{"id": "145594", "revid": "119347", "url": "https://eu.wikipedia.org/wiki?curid=145594", "title": "Urdulizko Alfredo Espinosa Ospitalea", "text": "Urdulizko Alfredo Espinosa Ospitalea Osakidetzaren sareko ospitale bat da, Urduliz udalerrian kokatuta dagoena eta Uribe eta Mungialdea eskualdeei zerbitzu ematen diona. Ospitalea \"Uribe Erakunde Sanitario Integratua\"ren parte da, artatzen dituen udalerrien Osasun Zentro eta Kontsultategiekin batera.\n2016ko uztailaren 7an ireki zituen ateak eta gaur egun 180 ohe ditu.\nOspitalea eraiki eta martxan jartzeko 59,6 milioi euroko inbertsioa egin zuen Eusko Jaurlaritzak, eta urtero beste 45 milioi euroko kostua du. Bere irekierarekin Gurutzetako Unibertsitate Ospitaleko lan-karga %20ean jaistea espero da, Urdulizko ekipamendua ireki aurretik Gurutzetakoak betetzen baitzituen Uribe Kosta eta Mungialdea eskualdeetako ospitale-beharren %92a.\nIzena Agirre lehendakariaren Eusko Jaurlaritzako Osasun sailburua izandako Alfredo Espinosaren ohorez du jarrita.\nArtatutako populazioa.\nOspitaleak Bizkaiko Uribe eta Mungialdea eskualdeen osasun beharrizanak asetzen ditu, Arrieta, Bakio, Barrika, Berango, Fruiz, Gamiz-Fika, Gatika, Getxo, Gorliz, Laukiz, Leioa, Lemoiz, Maruri-Jatabe, Me\u00f1aka, Mungia, Plentzia, Sopela eta Urduliz udalerriak bere gain hartuz.\nHistoria.\n2009ko otsailean Ospitalearen lehen egitasmoa aurkeztu zen, eta 116 ohe eta 40 milioi euroko inbertsioa aurreikusi zen orduan.\n2010eko maiatzaren 17an egin zen ospitaleko lehen harria jartzearen ekitaldi instituzionala, hainbat agintariren presentziarekin: Patxi L\u00f3pez lehendakaria eta Rafael Bengoa osasun sailburua besteak beste, zenbait herritar ospitalearen kokapenaren harira protestan zebiltzalarik.\n2012ko azaroaren 15ean egin zen ospitalea izendatzeko ekitaldia, oraindik amaitu gabeko eraikinean Alfredo Espinosaren izena zeraman plaka bat jarrita.\n2016ko uztailaren 7an ospitaleak ateak ireki zituen, kanpo-kontsulten kardiologia, erreumatologia, oftalmologia, neurologia, ginekologia, otorrinolaringologia eta urologia espezialitateak eta erradiologia zerbitzuak martxan jarrita."}
{"id": "145595", "revid": "336", "url": "https://eu.wikipedia.org/wiki?curid=145595", "title": "Karlsruhe", "text": "Karlsruhe Alemaniako Baden-W\u00fcrttemberg estatuan dagoen hiria da, Alemania eta Frantziaren arteko mugan dago. Karlsruhe eskualdeko hiriburua da. 2009. urtean 291.959 biztanle zituen.\nGeografia.\nKarlsruhe Rhin ibaiaren ekialdeko ertzean kokaturik dago, 100 metrotako garaieran. 49\u00ba paraleloak zeharkatzen du hiria. Frantziarekiko mugatik 15 kilometro eskasera dago.\nKarlsruheko jauregia erdian dago eta 32 kale ateratzen dira bertatik, gurpil baten erradioen gisa. Gaur egun alde zaharrak antzinako planoari darraio, baina auzo berriek patroi praktikoagoari darraizkio.\nHistoria.\nKarlsruhe izenak \"Karlosen atsedena\" esan nahi du alemanez, Karlos Gilen Baden-Durlacheko Mangraveak amets egin baitzuen bere burua alegiazko hiri hau fundatzen. Karlos bera izan zen Durlachko biztanleekin arazoak izan ondoren 1715ean Karlsruhe sortu zuena. Eraikitako jauregiaren inguruan sortu zen hiria Baden-Durlacheko hiriburu bihurtu zen 1771ean eta Badengo estatuaren hiriburu izaten jarraitu zuen 1945 arte.\nZuzenbidea.\nHiri honetan Alemaniako Konstituzio Auzitegiaren egoitza kokatzen da.\nKirolak.\nBi futbol talde ditu, biak ere Alemaniako txapeldunak izanak. Karlsruher SC-k 1909ko txapelketa eta bi kopa irabaziak ditu eta Karlsruher FV-k 1910ko txapelketa. Gaur egun bietatik inor ez dabil Ligako lehen mailan.\nHiri senidetuak.\nKarlsruhe ondorengo hiriekin senidetuta dago:"}
{"id": "145596", "revid": "75106", "url": "https://eu.wikipedia.org/wiki?curid=145596", "title": "Baden-Baden", "text": "Baden-Baden Alemaniako Baden-W\u00fcrttemberg estatuan dagoen hiria da, Alemania eta Frantziaren arteko mugan kokatzen delarik. 2009. urtean 54.494 biztanle zituen.\nEtimologia.\nHiriaren izena alemanezko \"Baden\" hitza da, zeinak \"bainua\" esan nahi duen.\nGeografia.\nOihan Beltzaren ipar-mendebaldeko muinoetan kokaturik dagoen bainu-etxe hiria da Baden-Baden. \"Oosbach\" ibaiak zeharkatzen du Rhin ibaiarekin bat egin aurretik.\nHistoria.\nErromatarrek jadanik ezagutu zituzten hemengo urak eta diotenez Hadriano erroamatar enperadoreak fundatu zuen hiria, aurkitu den idatzia dudazkoa bada ere. Karakala eta Alexandro Severo enperadoreak ere egon ziren bertan. Garai hartan termek ezagun egin zuten Baden, 1847an eginiko indusketetan Gaztelu Berriaren azpian aurkituriko terma erromatarrak erakusten duen bezala.\nMendeetako utzikeriaren ondoren 1112 urtean Badengo Mangraverriaren hiriburu izendatu eta berriztatze lanak hasi ziren. Mangraveek gaztelua eraiki zuten hiriaren goialdean eta 1479an herritik gertuago zegoen Gaztelu berrira pasa ziren. Hogeita Hamar Urteko Gerran eta Bederatzi Urteko Gerran frantsesek sarritan erasotu eta harpilatu zuten eta 1705ean Luis Gilen Badengo Mangraveak 20 kilometro iparraldera dagoen Rastattera alde egin behar izan zuen.\nEskualdearen hiriburutza galtzean XIX mendearen hasieran spa-hiri bihurtu zen berriz ere. Noblezia eta beranduago burgesia atseden hartzera joaten hasi zen eta hiriak azpiegiturak eta ekonomia berri bat garatu zituen honen inguruan, hala nola, kasinoa, luxuzko hotelak, zaldi lasterketak, lorategi ederrak... Bertan egoten omen ziren Gilen I.a Alemaniakoa, Napoleon III.a eta Viktoria I.a Erresuma Batukoa, eta berauekin Berlioz eta Brahms musikariak eta Dostojevski idazlea, besteak beste.\n1931ean hiriari izena aldatu eta Baden-Baden izena jarri zioten, zeinak Baden estatuko Baden esan nahi duen, izan ere garai hartan ezagunak baitziren Suitzako Baden eta Austriako Baden ere. Mundu gerretan ez zuen kalte handirik izan eta 1945ean Frantziarrek bertan ezarri zuten beren okupazio eremuaren egoitza.\nHiri senidetuak.\nBaden-Baden ondorengo hiriekin senidetuta dago:"}
{"id": "145599", "revid": "46380", "url": "https://eu.wikipedia.org/wiki?curid=145599", "title": "\u00c9lisabeth Jacquet de La Guerre", "text": "Elisabeth Jacquet de la Guerre (Paris, 1665ko martxoaren 17a - 1729ko ekainaren 27a) frantziar musikagile eta klabezin jole handia izan zen.\nBiografia.\nElisabeth Jacquet de la Guerre 1665ean jaio zen. Parisko Ile-Saint Louis elizako organo-jole zen Claude Jacqueten alaba zen. Hiru anaia-arreba zituen: Nicolas, Anne eta Pierre, guztiak musikariak. Elisabeth oso txikia zela hasi zen tekladun musika tresnak jotzen eta aitak Luis XIV.a Frantziakoari aurkeztea lortu zuen bost urterekin eta haren gortean jo zuen, errege hura hil arte.\n1684an Marin de la Guerre organo-jolearekin ezkondu zen eta Parisera joan zen. Bertan kontzertuak ematen jarraitu zuen eta partikularrei irakasten. Parisko musikari handi guztiak joaten ziren klabea nola jotzen zuen entzutera.\n1700ean senarrarengandik banatu zen eta hamar urteko seme bakarra ere galdu zuen (klabea jotzen ere oso trebea zena)."}
{"id": "145600", "revid": "10891", "url": "https://eu.wikipedia.org/wiki?curid=145600", "title": "Ray Winstone", "text": "Ray Winstone (1957ko otsailaren 19a, Hackney, Londres) ingeles aktorea da.\nEuskal Herrian gehienbat ETB kateak euskara nahiz gaztelaniaz 1980 eta 1990eko hamarkadan zehar emititutako \"Robin of Sherwood\" telesailan Will Scarlet antzezteagatik ezaguna izan zen. Gerora beste hainbat telesaila eta filmetan ere agertu izan delarik, esate baterako \"Quadrophenia\", \"Nil by Mouth\", \"Sexy Beast\", \"Cold Mountain\", \"King Arthur\", \"The Proposition\", \"The Departed\", \"Beowulf\", \"Indiana Jones and the Kingdom of the Crystal Skull\" edota \"Edge of Darkness\"."}
{"id": "145601", "revid": "6327", "url": "https://eu.wikipedia.org/wiki?curid=145601", "title": "Oresund itsasartea", "text": ""}
{"id": "145602", "revid": "12654", "url": "https://eu.wikipedia.org/wiki?curid=145602", "title": "\u00d8resund itsasartea", "text": ""}
{"id": "145603", "revid": "512", "url": "https://eu.wikipedia.org/wiki?curid=145603", "title": "Hrafninn fl\u00fdgur", "text": "Hrafninn fl\u00fdgur (, euskaraz \"Beleak hegan egitean\") 1984an Hrafn Gunnlaugsson zuzendariak zuzendutako islandiar filma bat da. Bikingoen aroko Islandian girotuta dago.\nSinopsia.\nFilma Irlandan hasten da. Bertan, bikingoen erasoaldi baten ondoren mutiko batek bere gurasoak galtzen ditu, baina nahiz eta bikingoen taldeko Thord izeneko buruzagiak mutikoa ere hiltzeko agindua eman, azken unean bikingoetako bat mutikoaz gupidatu eta bizirik uzten du. Aldiz, bikingoek mutikoaren arreba bahitu eta eurekin batera Islandiara eramango dute.\nHogei urte iragan ondoren, aurreko mutikoa jada gizon gaztea bilakatu da. Bere gurasoak erail zituzten bikingoen aurkako mendeku gosez eta arreba aurkitzeko asmoz Islandiara joango da. Behin Islandian lehorreratu ondoren bere arrebaren bila hasiko da. Mutikoaren benetako izena filma osoan ez dela azaltzen ere aipatzekoa da, aldiz, filmeko pertsonaia islandiar guztiei arrotza egiten zaienez soilik \"Gestur\" izenez deitzen dute, hots, \"Gonbidatua\".\nGesturrek Irlandako erasoaldia burutu zutenak, gaur egun Norvegiatik Islandiara atzerriratuak izan ziren bi bikingo talde izan zirela jakiten du: Thorden taldea eta Eriken taldea. Hortaz bere mendekua lortzeko hoztasunez jokatzen du, bi taldeak elkarren aurka borrokan jartzeko plana gauzatuko du. Gestur haien bistatik at mantentzen da, modu arinean erailketak burutzeko besterik ez da argitara ateratzen, Thorden hainbat gizon hil eta bere etsaia den Eriken erailketak izan direlako itxura ematen die. Honela Thordek bere gizonak Eriken taldeak hil dituela uste du, baita Erikek bere kargua bereganatzeko asmoz bere aurkako azpijokoan ari dela eta Gesturren izaeraz ere gezurretan ari dela. Thord Eriken aurkako erasoaldi bat burutzera bultzatu arazia da, azkenik Erik bera eta bere gizon guztiak hilko dituelarik.\nZorritxarrez Gestur gaztea Thord jada emakumea den bere arrebarekin ezkonduta dagoela ohartzen da, baita biak mutiko txiki baten gurasoak direla erew. Gesturrek bere burua eta benetako nortasuna orain dela urte asko galdutzat zuen bere arrebari agertu araziko dio, baina arreba bere gurasoek irakatsi zieten gisa kristau izaten jarraitzen du, eta ez du anaiak Thord bere senarra erailtzeko planetan laguntzeko inongo asmorik erakusten.\nThord norvegiar paganoa da. Hortaz, Gesturrek Thorden aldarea trukatu eta Jainko Eskandinaviarrek Thordi bere semearen sakrifizioa eskatzen diotela sinistarazten dio. Bere etsipenean, Gesturren arrebak Thordi bere anaiak aldarea trukatu duela azaltzen dio, honela Thord eta bere gizon taldeari bere anaia Gesturren bilaketan laguntzen die, azkenik Gestur atzematea lortzen duten arte. Bikingoek Gestur nor den jakiteko asmoz modu basatian torturatuko dute, baina honek txintik ere ez du esango. Arrebak bere anaia saldu izanaren damuz ezkutuan askatu egingo du, honela Gestur zauriturik dagoela Eriken hilobira ihes egingo du.\nHalere, Thordek ez du atzera egin eta bere semearen sakrifizioari ekingo dio. Bere semeak bikingoen benetako kemena erakutsi eta bere \"heriotza\" gizon gisa onartzen baldin badu, Jainkoak gustora geldituko direla uste baitu. Une batez bere aiztoa semearen zintzurretik zentimetro gutxira duela geldituko da. Thorden anai gazteak bera ordezkatuko du, eta haurra hil behar duen unean Gestur jende artean eta mozorroturik azalduko da, zurrunbilo guzti honen erdian haurra azken segundoan bultzatua eta salbatua izango delarik. Honela, Thorden anai gazteak haren semea eta oinordekoa hiltzeko zuen plan ezkutua argitara emango da. Bat-batean borroka bat piztuko da, ondorioz Gesturrek Thord buruzagia eta haren anai gaztea hilko dituelarik.\nAzkenik Gesturrek bere armak lurperatu eta bere arreba eta seme txikiari berarekin bat Irlandara itzul daitezen eskatzen die. Handik aurrera bortizkeria zokoratu eta kristau bizitza bati hasiera emango diola baieztatuko du. Bere arrebak ezekoa emango dio, eta bere semeak gehiegi \"ikusteko nahiko adina baduela\" erantzuten dio, honela orain dela hogei urte Thordek bere anaia Gesturren erailketa agintzeko asmoz erabili zituen hitz berdinak erabiltzen dituelarik. Filmaren amaierako eszenan, Thorden semeak amorruaren amorruz Gesturren lekua hartuko du, bai eta Gesturren armak lurpetik atera ere, ustez bere aitaren erailketa mendekatu eta bortizkeria ziklo osoa jarraitzeko asmoz."}
{"id": "145605", "revid": "105290", "url": "https://eu.wikipedia.org/wiki?curid=145605", "title": "Leverkusen", "text": "Leverkusen Alemaniako Ipar Renania-Westfalia estatuan dagoen hiria da. 2009. urtean 160.593 biztanle zituen. D\u00fcsseldorf eta Koloniaren arteko errepidean kokaturik dago, Rhin ibaiaren ekialdean. Bayer farmakologia enpresaren egoitza izateagatik eta Bayer 04 Leverkusen futbol taldeagatik da bereziki ezaguna.\nHistoria.\nGaur egungo Leverkusen hiriak aurreragoko herrixka batzuk hartzen ditu bere baitan. XII mendean dagoeneko aipatzen da Wiesdorf herrixka. XIX mendean ordurarte nekazal eremua zena Rhur ibarraren industrializazioak bereganatu zuen. Wiersdorfen Carl Leverkus botikariak tindatze lantegi bat ezarri zuen 1860an, eta 1891n Bayer enpresak erosi zuen bertan bere egoitza ezarri eta Alemaniako jarduera kimikoaren zentru nagusi bihurtzeko.\nLeverkusen hiria 1930ean sortu zen Wiesdorf, Schlebusch, Steinb\u00fcchel eta Rheindorf herriak elkartuz. Izena industrializazioaren bultzatzailea izan zen Carl Leverkus botikariaren omenez ezarri zuten. 1975ean Opladen, L\u00fctzenkirchen, Hitdorf eta Bergisch Neukirchen elkartu zitzaizkion.\nKirolak.\nHiriko talde ezagunena Bayer 04 Leverkusen kirol taldea da, BayArena estadioan etxeko partiduak jokatzen dituelarik. Hainbat kirol ezberdin hartzen ditu bere baitan, nagusiak futbola eta saskibaloia direlarik.\nFutbol taldeak 1993an Alemaniako Kopa irabazi zuen eta Ligarik irabazi ez badu ere 5 aldiz izan da bigarrena. Europan UEFA Kopa irabazia du eta 2002an UEFAko Txapeldunen Ligako finala jokatu zuen.\nSasklibaloi taldeak Alemaniako 14 Liga eta 10 Kopa irabazi ditu.\nHiri senidetuak.\nLeverkusen ondorengo hiriekin senidetuta dago:"}
{"id": "145611", "revid": "119347", "url": "https://eu.wikipedia.org/wiki?curid=145611", "title": "Otsoaren leizea", "text": "Otsoaren leizea (finlandieraz, \"Susiluola\"; suedieraz, \"Varggrottan\") Kristinestad hirian dagoen leize eta Finlandiako aztarnategi arkeologiko garrantzitsuenetako bat da. Paleolito garaiko tresneria aurkitu da barruan eta Neanderthalgo gizakiak Ipar Europan utzitako arrasto bakarrak direla uste dute adituek; zehazki, berrehun tresna eta Erdi Paleolitoko tekniken bidez moldatutako seiehun objektu aurkitu dira. Ondorioz, Ostrobotnia eskualdean dagoen aztarnategi hau, herrialdeko historiaurrearen berri izateko leku aproposena bilakatu da.\nGaur egun, nahiz eta arkeologia-indusketan aritzen den talde bat dagoen, bisitarientzat irekita dago eta bertan aurkitutako tresneria guztia ikus daiteke.\nArkeologia-indusketak.\n1996. urtean, leizeko lurzorua garbitzen hasi ziren koba bisitarientzat irekitzeko. Orduan, garbitze-lanetan zeudela, gizakiek sortuak izan zitezkeen harrizko zenbait tresna aurkitu zituzten. Hurrengo urtean, Antzinako Gauzen Finlandiar Batzorde Nazionalak, Finlandiako Geologia Estudioak, Helsinkiko Unibertsitateko Geologia Sailak eta Finlandiako Natura-Historia Museoak antolatutako talde bat leizean arkeologia-indusketak egiten hasi zen .\nIndusketa honek 2000. urtera arte iraun zuen eta emaitzak, 2002ko txosten batean argitaratu ziren. Koban zortzi geruza zeudela azaldu zuten eta, geologikoki eta arkeologikoki interesgarrienak, laugarrena eta bosgarrena zirela. Guztira, berrehun tresna eta seiehun objektu aurkitu zituzten; haien artean, harri harraskagailuak eta suak berotutako harriak. Objektu hauek material desberdinez egindakoak dira, hala nola, hareharrizkoak, harrinabarrezkoak, harri bolkanikozkoak, kuartzozkoak, kuartzitazkoak eta limolitazkoak dira. Kuartzita eta limolita ez dira leizean berez aurki daitezkeen arrokak, beraz, pentsatzekoa da gizakien eskutik iritsi zirela bertara. Tresnak Erdi Paleolitoko tekniken bidez moldatuak izan zirela ikus daiteke, zehazki, Mousteriar kulturaren modura. Azkenik, aipatzekoa da ere ugaztunen hezur asko aurkitu dituztela, nahiz eta arkeologoek ez duten hezur hauen adin zehatzik aipatu .\nEztabaida.\nAurkeztutako txosten honetan, 'Otsoaren leizean Neanderthalgo gizakiak bizi izan zirela esaten da eta, ustez, hauek egindako tresnen eta objektuen erakusketa bat antolatu zen. Honela, duela 130.000-120.000 urteko aztarna hauek, Ipar Europan Neanderthalgo gizakiaren aztarna bakarrak direla proposatu zuten.\nJoakim Donner Finlandiako geologo eta paleontologo ezagunak, Tieteess\u00e4 tapahtuu aldizkarian artikulu bat idatzi zuen eta aurkitutako tresneria ez zela gizakiek eginikoa esan zuen. Donnerrek zioen, tresna hauek ez zirela Frantzian aurkitu ziren Neanderthalgo gizakien tresnen antzekoak, ezin zela sua leizean sortu zela frogatu eta garai horretan, koba ur-azpian zegoela .\nAntzinako Gauzen Finlandiar Batzorde Nazionaleko Hans-Peter Schulzek kontra egin zion. Nahiz eta garai horretan Finlandia mendebaldea ur-azpian egon, leizea altuera txiki batean dagoenez, azalean egon zitekeela erantzun zion. Gainera, suaren arrastoak koban sortuak izan behar zirela azaldu zion eta honen barruan arrokak baino ez daudenez, gizakiek sortua izan behar zela. Nahiz eta aitortu zuen Neanderthalgo gizakiek Frantzian utzitako arrastoen eta Susiluolan aurkitutakoen artean antzekotasun gutxi dauden, Erdialdeko Europan agertu diren aztarnen antz handia dute.\n2007. urtean zehar, Fennoscandia archaeologica aldizkarian, Izotz Aroa baino lehenago Finlandian neanderthalak zeuden eztabaida puri-purian egon zen. Dena den, ez zutenez adostasunik lortu, gaur egun, aurka dauden paleontologoak kontrakoa frogatu ezean, Neanderthalgo gizakien presentzia onartu egiten da."}
{"id": "145612", "revid": "12654", "url": "https://eu.wikipedia.org/wiki?curid=145612", "title": "Susiluola", "text": ""}
{"id": "145613", "revid": "12654", "url": "https://eu.wikipedia.org/wiki?curid=145613", "title": "Varggrottan", "text": ""}
{"id": "145614", "revid": "119347", "url": "https://eu.wikipedia.org/wiki?curid=145614", "title": "Gozo-gozo", "text": "Gozo-gozo Andoaingo zazpi musikari gaztek sortutako erromeria taldea da. 2010eko otsailean sortua, euren burua hasieran Andoaingo herrian bertan ezagutarazi bazuten ere, Euskal Herriko hainbat herritako erromeria eta jaietan ere jo zuten hurrengo hilabetetan beste musika-taldeen abestien bertsioak eskainiz."}
{"id": "145615", "revid": "9213463", "url": "https://eu.wikipedia.org/wiki?curid=145615", "title": "Jaliscoko bandera", "text": "Jaliscoko bandera 2008eko otsailaren 22ean erabaki zen. Hiru errenkadak osatzen dute, bi urdin eta hori batek, azken hau beste bien neurri bikoitzekoa delarik."}
{"id": "145616", "revid": "9213471", "url": "https://eu.wikipedia.org/wiki?curid=145616", "title": "Yucat\u00e1ngo bandera", "text": "Yucat\u00e1ngo bandera hiru errenkadak osatzen dute, bi berde, bi gorri eta zuri batek, azken hau beste bien neurri bikoitzekoa delarik."}
{"id": "145617", "revid": "9213468", "url": "https://eu.wikipedia.org/wiki?curid=145617", "title": "Tlaxcalako bandera", "text": "Tlaxcalako bandera hiru errenkadak osatzen dute, bi gorri eta zuri batek, azken hau beste bien neurri bikoitzekoa delarik."}
{"id": "145620", "revid": "448", "url": "https://eu.wikipedia.org/wiki?curid=145620", "title": "William A. Douglass", "text": ""}
{"id": "145621", "revid": "10891", "url": "https://eu.wikipedia.org/wiki?curid=145621", "title": "Keith Richards", "text": "Keith Richards (1943ko abenduaren 18, Dartford, Kent, Ingalaterra - ) Rolling Stones musika taldeko gitarrista, abeslari eta kantagilea da. Gainera, bakarlari moduan ere zenbait lan egin ditu.\nBizitza.\nGaztetan eskolatik bota zuten behin baino gehiagotan, Mick Jaggerekin batera. Droga zaletasunak harrapatuta egon zen bi hamarraldiz. 1962ko bukaeran, Mick Jagger, Brian Jones, Ian Stewart, Dick Taylor eta Charlie Wattsekin batera jo zuen, Londresko Club Picadillyn. Hurrengo urtearen hasieran, Bill Wymanek Dick Tayloren lekua hartu ondoren baxua jotzen, ezarri zioten taldeari Rolling Stones izena, Muddy Waters estatubatuarraren abesti batetik hartua. Ekainean lehen diskoa argitaratu zuten, \"Come on\" eta \"Want to be loved\" abestiekin. Urte hartako irailean jira bat egin zuten Ingalaterratik, eta 1964an lehen disko luzea argitaratu zuten: \"The Rolling Stones\". The Beatles talde ospetsuaren aurrean, bihurri eta hezigaitz itxura eman zuten. 1986ko martxoan Jagger-Richards bikotea behin betiko bereizi zela pentsatu zen. 1988ko urrian Richardsek bakarkako lehen lana argitaratu zuen, \"Talk is cheap.\" Richardsek berak idatzi eta ekoitzi zituen abestiak, Steve Jordan bateria jotzailearen laguntzarekin. Urte horretan bertan taldeko bost kideak berriro elkarrekin lan egiteko asmoz elkartu ziren, bi urteko etenaren ondoren, eta 1989an disko berria argitaratu zuten: \"Steel Wheels\". Arrakasta handiko jira egin zuten Estatu Batuetan, Filadelfiatik hasita. Jiraren eta diskoaren arrakastak bultzaturik, 1990ean beste jira bat egin zuten Europan."}
{"id": "145622", "revid": "65203", "url": "https://eu.wikipedia.org/wiki?curid=145622", "title": "Antonio Gala", "text": "Antonio Gala Velasco (Brazatortas, Ciudad Real, Espainia, 1930eko urriaren 2a - Kordoba, 2023ko maiatzaren 28a) idazle espainiarra izan zen.\nBizitza.\nZuzenbidean lizentziatu zen Sevillako Unibertsitatean, bai eta Zientzia Politiko eta Ekonomikoetan ere, Madrilgoan.\nObra.\nHasierako urteetan antzerkian eta poesian aritu izan zen batez ere, baina gero eleberriak eta egunkarietako artikuluak idazteari ere ekin zion.\nHauek dira haren antzerki-lan nagusiak: \"Noviembre y un poco de hierba\" (1967, \"Azaroa eta belar pixka bat\"); \"Anillos para una dama\" (1973, \"Eraztunak dama batentzat\"), Galaren lanik gogoangarriena; \"Las c\u00edtaras colgadas de los \u00e1rboles\" (1974); \"Petra Regalada \"(1980); \"El cementerio de los p\u00e1jaros\" (1982, \"Txorien hilerria\"), \"La truhana\" (1992) eta \"Los bellos durmientes\" (1994, \"Loti ederrak\").\nLehen eleberria, \"El manuscrito carmes\u00ed (Idatzi karmesia\"), 1990ean argitaratu zuen, eta Planeta saria irabazi zuen harekin\". \"Hurrengo eleberriak ere, \"La pasi\u00f3n turca\" (1993, \"Turkiar grina\") ere arrakasta handia izan zuen, eta areago Vicente Aranda zuzendariak zinemara eraman zuenean. Aipagarriak dira, orobat, \"M\u00e1s all\u00e1 del jard\u00edn\" (1995, \"Lorategiaz haraindi\") eta \"La regla de tres\" (1996, \"Hiruko erregela\").\n1997an \"Poes\u00edas de amor\" \"(Maitasunezko olerkiak) \"olerki-bilduma argitaratu zuen, eta hurrengo urtean \"El coraz\u00f3n tard\u00edo (Bihotz beranta)\" ipuin-bilduma."}
{"id": "145623", "revid": "17", "url": "https://eu.wikipedia.org/wiki?curid=145623", "title": "Gozo-Gozo", "text": ""}
{"id": "145625", "revid": "1545", "url": "https://eu.wikipedia.org/wiki?curid=145625", "title": "Birika-arteria", "text": "Birika-arteriak arnas aparatua eta bihotza lotzen dituen bidea da, hain zuzen odola bi aldeen artean elkar trukatzen duena. Arteria bana dago birika bakoitzeko, eskuin eta ezkerrekoa, eta giza gorputzean kasu bakarra dira oxigenorik gabeko odola eramaten duten arteriak izanda.\nBirika bakoitzean adarrak ditu eskuineko hiru lobuluetan eta ezkerreko bi lobuluetan segmentu bakoitzera joateko, guztira hogei segmentu dagoelarik.\nHipertentsioa.\nBirikako Hipertentsioak arteria hauetako presio altua islatzen du, eta bakarrik agertu daiteke edota bestelako gaixotasun batzuekin lotuta, hurrenez hurren primarioa edo sekundarioa izan daitekeenez. Lotutako eritasunen artean sortzetiko kardiopatiak, Biriketako Tronboenbolismoa eta gaixotasun autoimmune batzuk. Ariketa fisikoaren tolerantzia eza eta arnasestua sintoma nagusiak dira, eta mota larriek pronostiko oso txarra daukate."}
{"id": "145626", "revid": "512", "url": "https://eu.wikipedia.org/wiki?curid=145626", "title": "Balingen", "text": "Balingen Alemaniako Baden-W\u00fcrttemberg estatuan dagoen udalerria da. T\u00fcbingen barrutian kokatzen da eta 33.933 biztanle ditu."}
{"id": "145627", "revid": "119347", "url": "https://eu.wikipedia.org/wiki?curid=145627", "title": "Sortzetiko kardiopatia", "text": "Sortzetiko bihotz malformazioak garapen enbriologikoan bihotzaren egituran ematen diren akatsak dira. Mundu mailan ematen diren mila jaiotzen artean gaixotasun hau duten 8-10 kasu ematen dira. XXI.mendeko teknologiak jaio aurretiko diagnostikoa ahalbidetzen du, kasu gehienetan. Hala ere, oraindik ere arlo honetan medikuntza mugatua da.\nBihotzaren garapen enbriologikoa.\nBihotzaren sorrera.\nZirkulazio sistema osoa, hau da, bihotza, odol-hodiak eta odol zelulak mesodermoko errai orritik sortzen dira. Hasieran bi hodi endokardiko dauden arren, 22. egunean bi hauek fusionatu egiten dira, hodi endokardiko bakarra sortuz. Hau pixka bat kurbatuta dago aurrealderantz; barruko hodi endokardikoaz eta orri epimiokardikoaz inguratuta dago. Laugarren astetik aurrera, bihotza lau barrunbe ezberdinetan banatuko da.\nBihotz anatomia.\nBihotza zirkulazio aparatuan zehar doan odola ponpatzen duen organoa da. Bertan hainbat atal desberdindu daitezke:\nJaio osteko zirkulazioa.\nGorputzeko zainetan zehar doan odol guztia bihotzeko eskuineko aurikulara goiko eta beheko kaba benen bidez sartzen da. Eskuineko aurikula honetako odola eskuineko bentrikulura pasako da, balbula trikuspidea zeharkatu ondoren.\nEskuineko bentrikulutik odola biriketara abiatuko da, bentrikulu honetatik irteten den birika enborretik sortzen diren eskuineko eta ezkerreko adarren bidez. Horrela, odola biriketan oxigenatu egingo da.\nBehin oxigenatuta, odola birika zainen bidez ezkerreko aurikulara abiatuko da eta balbula mitrala pasatu eta gero, ezkerreko bentrikulura helduko da.\nEzkerreko bentrikulutik aorta arteria irteten da eta hemendik sortuko diren adarkaduren laguntzaz, odol oxigenatu hau gorputz osoan zehar banatuko da.\nEtiologia: kausak eta jatorria.\nSortzetiko bihotz malformazioak, bihotzaren eraketa prozesuan gertatzen diren akatsen ondorioz agertzen dira.\nHaurdunaldiaren 6. asterako fetuak guztiz garatuta du bihotza eta bihotz malformazio batzuk dagoeneko nabariak dira. Beste malformazio batzuk ordea, jaio eta gero azaltzen dira nahiz eta akatsa sortzetikoa izan, hau da, jaio baino lehen aldez aurreko joera zegoen kardiopatia hori pairatzeko.\nMota askotako malformazioak daude baina orokorrean prozesu hauetan sortutako akatsengatik sortzen dira:\nEz dago kausa zehatzik sortzetiko bihotz malformazioak sortzen dituenik baina hala ere, zenbait faktorek areagotu dezakete malformazio hauek garatzeko joera:\nFaktore genetikoak.\nFaktore genetikoek eragina izan dezakete bihotzaren malformazioa izateko aukera handituz baina ez dute erlazio zuzenik. Hala ere, malformazio hauek sindrome genetiko batzuekin asoziatuta daude, hala nola, Down sindromea, Turner sindromea, 13 trisomia... Beraz, gaixotasun genetiko hauek dituzten umeek bihotzaren malformazioa izatejo joera handiagoa izango dute.\nAmaren egoera fisiko ezegokia.\nGehiegizko pisua, diabetesa, A bitamina gehiegi izatea edota iodo gutxiegi izatea.\nKlinika.\nSintomak.\nSortzetiko bihotzaren malformazioek eragindako sintomak gaixotasunaren araberakoak izango dira. Sintoma batzuk jaiotzeko momentuan agertzen diren arren, beste batzuk, aldiz, erditzearen ondorengo hilabeteetan ematen dira. Gerta daiteke, malformazio batzuk arazoak ez sortzea urte asko pasa arte.\nBihotzaren malformazio latzek bihotzak odola ponpatzeko eta odola gorputz osoko ehunetara garraiatzeko duen gaitasuna murrizten dutenez, jaioberrietan hurrengo sintomak ergin ditzakete:\nBihotzaren malformazioaren mota askok bihotzak gogorrago lan egitea eragiten dutenez, bihotzak ezin dezake odol nahikorik ponpatu mekanismoaren behar guztiak betetzeko, batzuetan heriotza ekarriz.\nOndorioak.\nBihotzaren gaixotasunek lotura estuak dituzte nerbio sistemaren funtzionamenduaren akatsekin eta manifestazio neurologiko kaltegarriekin. Honek esan nahi du, eta frogatuta dago, gaixotasun mota hauek, kronikoak direnak, sufritzen dituzten umeek zenbait ondorio lazgarriak izan ditzaketela haien garapenean.\nKardiopatiak dituzten umeek izan ditzaketen arazoen artean, hauek daude:\nOndorio nabarmenenak garapenaren hurrengo sailetan izaten dira.\nDiagnostikoa.\nSortzetiko bihotz malformazioa detektatzeko lehen pausoa esplorazio fisiko orokorra egitea da. Fonendoskopioaren bidez bihotz taupadak entzuten dira, funtzionamendu okerren bat detektatzeko. Ondoren, behin bihotzaren funtzionamendu ezhoikoa detektatuta, hainbat teknika erabiltzen dira malformazio mota determinatzeko. Ohikoenak hauek dira: \nElektrokardiograma.\nElektrokardiogramaren bitartez, bihotzaren aktibitate elektrikoa aztertu ahal da grafiko baten bidez eta bihotzari eta haren funtzionamenduari buruz informazio asko eman ahal digu. Izan ere, pazientearen gorputzean sentsore batzuk jarrita aurikula eta bentrikuluetako estimulu elektrikoen uhinak aztertu daitezke monitore batean. Erritmo kardiakoa, bihotzaren tamaina, eta bihotz barrunbeen funtzionamendua azter daiteke tresna honekin.\nKateterismoa.\nKateterismoaren bidez tutu bat sartzen da (kateter bat) gorputzeko arteria edo zain batetik eta bihotzeraino heltzen da. Honen bidez bihotzaren eta arteria koronarioen anatomia, bihotzak ponpatutako odol kopurua, bihotz barrunbeen presioa edota balbulen egoera ikus daiteke. Hortaz, sortzetiko bihotz malformazioen berri ere ematen du kateterismoak, izan ere, komunikazio aurikulobentrikular okerrak ikusteo baliagarria da, eta baita oxigeno kontzentrazioa neurtzeko ere. Gainera bihotzaren biopsia egin daiteke: bihotz ehunaren lagin bat hartu gaixotasunak detektatzeko.\nEkokardiografia.\nSoinu uhinak erabiliz, bihotzaren zuzeneko irudia ikus daiteke eta haren funtzionamendua momentuan bertan ikusi. Ekokardiografia motaren arabera bihotzaren forma, tamaina eta muskulu kardiakoaren (miokardioa) mugimendua aztertu daiteke. Honen bitartez ere, bihotzeko balbulen funtzionamendua aztertu dezakegu eta bihotz zirkulazioa ere.\nTomografia konputerizatua (TC).\nPazientea tutu moduko makina batean sartzen da eta X izpien bitartez pazientearen bihotzaren zeharkako mozketaren irudiak lortzen dira, maila guztietan. Ondoren, argazki guzti hauek batzen dira ordenagailu baten bitartez eta bihotzaren irudi tridimentsional zehatza lor daiteke zeharkako mozketaren argazkiak erabiliz. Modu honetan, bihotzaren egiturak identifikatu daitezke eta irregulartasunak detektatu.\nErresonantzia magnetikoa.\nProzesu honen bidez, kateterismoa eta X izpiak erabili gabe bihotzaren irudi zehatza lor daiteke haren balbulak eta barrunbeak ikusteko. Erresonantzia magnetikoa egiteko makina tutu luze eta estua da, eremu magnetikoa duena barruan. Barruan umea sartzen da eta bere gorputzeko elementuek eremu magnetiko horrekin erreakzionatzen dute ordenagailu batera seinaleak bidaliz. Seinale hauek ordenagailuan erreproduzitzen dira eta pantailan ikus daitezke anomaliak detektatzeko.\nAngio Power 3D.\nTeknika berri honi esker, haurdunaldia bitartean fetuan sortutako bihotz malformazioak detekta daitezke. Aurrerapauso handia da 2D teknikarekin alderatuz: 2D teknikarekin malformazioen %35-40 detekta daitezke eta 3D teknologiarekin malformazioen %90-95 detekta daitezke.\nTratamendua.\nBehin kardiopatia diagnostikatuta izan dela, medikuak tratamendu desberdinen artean kasu bakoitzean egokiena aukeratu behar du. Gaur egun, kardiopatia gehienentzako tratamenduak aurki ditzakegu. \nFarmakoak.\nKirurgia egiteko momentua ailegatzen denera arte, hauek dira medikuak erabili ditzakeen lehendabiziko errekurtsoak. Medikamentu bakoitzak funtzio espezifiko bat izango du. Adibidez, hauek dira ohikoenak jaioberri eta umeentzako tratamenduetan:\nKateterismo terapeutikoa.\nBihotzan eta bere odol-hodietan jardutea baimentzen du, bere barnealdera ailegatuz hodi luze eta fin bat hanketako edo besoetako arteria edo zain batean sartuz. Nahiz eta kirurgia bat baino arrisku eta efektu sekundario gutxiago izan, batzuetan ezin du kirurgia ordezkatu.\nTaupada-markagailua.\nBihotz gaixo bati bere frekuentzia kardiakoa normalizatzen laguntzen dion gailua da, estimulu elektriko txikien bidezko estimulazioarekin.Teknologiaren garapenari esker, gaur egun, bere tamainu txikia dela eta, larruazalaren azpian inplantatzen da, gainera, inplantea jaso duen pertsonaren aktibitateari doitzen da.\nKirurgia.\nKirurgia fetala.\nJaio aurretik bihotzaren malformazioen diagnostikoak gaixotasun hauen garapen naturala aldatzeko gaitasuna eskaini digu. Umetoki barneko kirurgia fetalek oso arrisku txikia suposatzen dute amaren bizitzan. Bihotzan gertatzen diren hasierako malformazio batzuk ebolutiboak dira, eta azkenean, arazo sekundario lazgarriak eragin ditzakete bihotzan, adibidez, hipoplasia bentrikularrak, hau da, bentrikuluaren garapen eza; birikietan, birikietako hipertentsioa; nerbio sisteman, lesio neuronala; edo bihotzaren funtzionamenduan, fetuaren heriotza eragin dezakeena. Hala ere, kirurgia fetalaren helburua azaldutako garapena gelditzea da, ondorioz, umearen bizi-itxaropena luzatuz. Normalean, mota honetako kirurgiak haurdunaldiaren 20. astean egiten dira.\nJaio osteko kirurgia.\nMota desberdinak bereizten dira. Alde batetik, gorputzetik kanpoko zirkulazioaren beharra duten ebakuntzak (irekiak), gailu baten bidez birikien eta bihotzaren funtzioak ordezkatuz; eta beste alde batetik, gailu horren beharra ez dutenak (itxiak). Gainera, ebakuntza zuzentzaileek arazoa guztiz konpontzen dute bihotzaren funtzioa guztiz normalizatzen; eta, aldiz, aringarriek pazientearen egoera hobetzen dute, arazoa behin betiko konpondu gabe.\nBihotzeko transplantea.\nGainerako tratamenduak funtzionatzen ez dutenean, azken irtenbidea bihotzeko transplantea da, malformazioak dituen bihotzaren ordezkapen osoan datza, bihotz osasuntsu batengatik.\nHala ere, arazo batzuk ditu konpobide honek. Alde batetik, transplantea egiteko eskuragarri dauden organoen kopurua txikia da. Beste aldetik, ebakuntza honen zailtasuna kontuan hartu behar da, mediku eta ordu askoren beharra duena. Gainera, errefusak egon daitezke, hau da, umearen gorputzak inplantatu berria duen bihotzaren aurka doanean gorputz arrotzat hartzen duelako.\nAmaitzeko, transplantea eta gero, umeak bizitza normal bat eduki dezakeen arren, betirako immunodepresoreak hartu beharko ditu errefusa saihesteko."}
{"id": "145628", "revid": "23317", "url": "https://eu.wikipedia.org/wiki?curid=145628", "title": "Club Deportivo Mirand\u00e9s", "text": "Club Deportivo Mirand\u00e9s Miranda Ebroko futbol taldea da. 1927an sortua, egun Bigarren Mailan dabil.\nHistoria.\n\"Club Deportivo Mirand\u00e9s\" 1927an sortu zen. 1977an lehendabizikoz igo zen Bigarren B Mailara. 2005an maila galdu arren, 2009an berriro igo zen.\n2011-12 denboraldia bikaina egin zuen eta Errege Kopan final aurrekoetara iritsi zen. Bilboko Athletic Klubak kanporatu zuen. Maila onaren erakusgarri, urte berean Bigarren mailara igotzea lortu zuen. Carlos Pouso zen entrenatzailea eta euskal herritar jokalari ugari zituen plantillan.\n2012-13 denboraldian debuta egin zuen beraz bigarren mailan eta 15. postua eskuratuz erraz samar lortu zuen salbazioa. Hurrengo urtean bikain hasi zen, liderra ere izan zen hasierako jardunaldietan, baina azken partidan Alav\u00e9sek aurrea hartu eta maila galdu zuen. Hala ere Real Murciak beharrezko abala aurkeztu ez eta 2014-15 denboraldian bigarren mailan aritu zen, aurreko urtean baino hobeto, 8. postua eskuratu baitzuen, inoizko posturik onena. 2016-17an ordea azken postuan gelditu eta maila galdu zuen.\nAndoni Iraola usurbildarra entrenatzaile duela 2019an Bigarren mailara itzuli da eta Errege Kopan finalerdietara iritsi da bidean lehen mailako hiru talde kanporatuz, Celta, Sevilla eta Villarreal. Finalaurrekoetan Errealak kanporatu du, Anoetan zein Anduvan 1-0 emaitza lortuz.\nFutbol Zelaia.\nMirandako Anduva futbol zelaiak 6.500 ikusleentzako lekua du.\nDatuak.\n2023-24 denboraldia barne."}
{"id": "145629", "revid": "1693190", "url": "https://eu.wikipedia.org/wiki?curid=145629", "title": "Mirand\u00e9s", "text": ""}
{"id": "145630", "revid": "1693197", "url": "https://eu.wikipedia.org/wiki?curid=145630", "title": "CD Mirand\u00e9s", "text": ""}
{"id": "145631", "revid": "119347", "url": "https://eu.wikipedia.org/wiki?curid=145631", "title": "Mirandes", "text": "Mirandesa (\"lh\u00e9ngua mirandesa\") hizkuntza iberiar-erromantze bat da, astur-leonesaren aldaera.\n15.000 bat lagunek hitz egiten dute. Hizkuntzalaritzaren ikuspuntutik, leonesaren dialektoa da.\nHiztunen geografia.\nPortugalgo Miranda do Douro eta Vimiosoko kontzejuetan (Bragan\u00e7ako barrutia) hitz egiten dute.\nHiru azpi-dialekto ditu: erdialdekoa (\"normal\"), iparraldekoa (\"raiano\") eta hegoaldekoa (\"sendin\u00eas\").\nHistoria.\nJos\u00e9 Leite de Vasconcelosek 1882tik idazten eta ikertzen jardun zuen.\n1999an, Miranda do Douroko Udalak eta Lisboako Unibertsitateak, portugesean oinarrituz, mirandesaren ortografia arauak zehaztu zituzten. Handik gutxira, Portugalgo Gobernuak mirandesa hizkuntza ofizial izendatu zuen, hizkuntzaren eragin eremuan.\nMirandesaren normalizazio prozesua eta babesa \"Anstituto de la Lh\u00e9ngua Mirandesa\"k garatzen du. Erakunde hori 2003ko urtarrilaren 1ean sortu zen."}
{"id": "145633", "revid": "11782", "url": "https://eu.wikipedia.org/wiki?curid=145633", "title": "Xabier Lorente-Darracq", "text": ""}
{"id": "145634", "revid": "880", "url": "https://eu.wikipedia.org/wiki?curid=145634", "title": "Etxebarria Parkea", "text": ""}
{"id": "145636", "revid": "11782", "url": "https://eu.wikipedia.org/wiki?curid=145636", "title": "Etcheverry", "text": ""}
{"id": "145638", "revid": "11782", "url": "https://eu.wikipedia.org/wiki?curid=145638", "title": "Michel Etxeberri (kantaria)", "text": ""}
{"id": "145639", "revid": "512", "url": "https://eu.wikipedia.org/wiki?curid=145639", "title": "Bruchsal", "text": "Bruchsal Alemaniako Baden-W\u00fcrttemberg estatuan dagoen hiria da.\nHiri senidetuak.\nBruchsal ondorengo hiriekin senidetuta dago:"}
{"id": "145640", "revid": "7162", "url": "https://eu.wikipedia.org/wiki?curid=145640", "title": "British Academy Film Awards", "text": ""}
{"id": "145643", "revid": "6327", "url": "https://eu.wikipedia.org/wiki?curid=145643", "title": "BAFTA sariak", "text": ""}
{"id": "145644", "revid": "6327", "url": "https://eu.wikipedia.org/wiki?curid=145644", "title": "BAFTA Sariak", "text": ""}
{"id": "145645", "revid": "6327", "url": "https://eu.wikipedia.org/wiki?curid=145645", "title": "BAFTA", "text": ""}
{"id": "145646", "revid": "512", "url": "https://eu.wikipedia.org/wiki?curid=145646", "title": "British Academy of Film and Television Arts", "text": "British Academy of Film and Television Arts (euskaraz \"Britainiar Zinemagintza eta Telebistako Akademia\") edo BAFTA Erresuma Batuko Zinemagintza eta Telebistaren munduko jendea biltzen duen erakundea da.\nErakunde hau gutxi gorabehera 6500 kideek osatzen dute, eta hauen helburua \"zinema, telebista edota bideo-jokoen munduan lan egiten dutenei bultzada ematea da, euren lan bikaina ezagutzera eman eta sarituz, eta mugimenduzko arte bisual mota hauetako edozeinetako erabiltzaileak hezitzea\".\nSari emateak.\nBAFTAk sari emate ekitaldi ezberdinak ospatzen ditu urtez urte:"}
{"id": "145647", "revid": "119347", "url": "https://eu.wikipedia.org/wiki?curid=145647", "title": "Euskal derbia", "text": "Euskal derbia Bizkaiko Bilbo hiriko Athletic Club eta Gipuzkoako Donostia hiriko Real Sociedad de F\u00fatbol gizon-taldeen arteko futbol partidari eta lehiari (derbiari) deitzen zaio. Bi taldeak Euskal Herriko futbol talde esanguratsuenak dira. Urtean birritan jokatu ohi da, eta bien zaleek norgehiagoka hau ilusio bereziz bizi ohi dute.\nBi taldeak elkarren aurkariak izan dira Erreala sortu zenetik, 1909. urtetik hain zuzen. Zaleen arteko harremanak orokorrean baketsuak izan dira, baina ez taldeen zuzendarien artekoak. Behin baino gehiagotan harremanak hautsi dituzte beraien interes propioen erruz talde desberdinekin erabakiak hartzerakoan, jokalari berberak erosterakoan edota talde batetik bestera jokalari bat eramaterakoan.\nAthletic-en eta Errealaren arteko lehen derbi ofiziala 1913ko abenduaren 6ean jokatu zen. Hala ere, ez zen haien arteko lehen partidua izan: hau lau urte aurretik gertatu zen, 1909ko azaroaren 7an.\nAipatzekoa da derbi honen partehartzaileak Espainiako txapeldunak izan diren bost talde euskaldunetako bi direla, eta horretaz gainera, Ligako txapelketa nazionala irabazi duten bakarrak direla. Europa mailan, Txapeldunen Ligan parte hartu duten euskal talde bakarrak izan dira. Athletic kluba, Real Madrilekin eta Bartzelona Futbol Klubarekin uneoro Espainiako goi-mailan mantendu da.\nBeste talde euskaldunen arteko norgehiagokei ere euskal derbia deitzen zaie. Talde hauek Deportivo Alav\u00e9s, Eibar, Osasuna, Real Uni\u00f3n, Barakaldo, Sestao River eta beste batzuk dira. Hala ere, partidu hauek ez daukate Athletic-en eta Errealaren arteko lehiak duen ospea.\nHistoria.\n1909ko apirilaren 4ean bi taldeen arteko lehenbiziko partidua Club Ciclista eta Athletic Club arteko Kopa kanporaketa izan zen, gipuzkoarrek 4-2 irabazi eta gainera azkenean urte hartako Kopa beregenatu zuten, izan ere urte hartan bertan Club Ciclista taldea Erreala taldean bilakatu zen.\n1913ko urriaren 4ean Atotxa estadioaren inaugurazio partiduan ere, Erreala eta Athletic Cluba euskal derbian elkarren artean lehiatu ziren.\nLigan jokatutako lehenbiziko Athletic Kluba eta Errealaren arteko euskal derbi edo norgehiagoka 1929eko otsailaren 10ean jazo zen, orduan banako berdinketa eman zelarik: Errealarentzat gola Bienzobasek sartu zuen, aldiz Athleticentzat Bergaretxek.\nHurrengo urtean, hots, 1930an, bizkaitarrek euskal derbi batean aurkariaren zelaian lorturiko gol sorta handiena lortu zuten, Donostian aldeko 1-7 batekin irabaziz. Txolinen gol batek txuri urdinak 1-0 aurreratu zituen, baina Guillermo Gorostiza eta Iraragorrik bakoitzak hiruna gol sartu eta azkenik Unamunok azken gola sartuz, zuri gorriek garaile izan ziren.\nErrealaren estatistiketan 1976-77 eta 1994-95 denboraldietan birritan Athletici sartutako bost gol sortak nabarmentzen dira.\nErreala - Eibar.\nGipuzkoar derbia ere deitzen zaio.\nHistorikoak.\n1929-1936 artean Lehen Mailako Ligan honako euskal derbiak ere jokatu ziren."}
{"id": "145649", "revid": "880", "url": "https://eu.wikipedia.org/wiki?curid=145649", "title": "Sajalin", "text": ""}
{"id": "145650", "revid": "880", "url": "https://eu.wikipedia.org/wiki?curid=145650", "title": "Sakhalin uhartea", "text": ""}
{"id": "145651", "revid": "6327", "url": "https://eu.wikipedia.org/wiki?curid=145651", "title": "Kuril uharteak", "text": ""}
{"id": "145652", "revid": "448", "url": "https://eu.wikipedia.org/wiki?curid=145652", "title": "Zazpi Eskale", "text": ""}
{"id": "145653", "revid": "1659", "url": "https://eu.wikipedia.org/wiki?curid=145653", "title": "Patin-hockey", "text": "Patin hockeya bost jokalariz osaturiko bi talderen (zelaiko lau jokalari eta atezain bat) arteko lehian datzan kirola da. Zelaiak hesiz inguratuta egon behar du, izkinak biribilduak eta zelai bakoitzean ate banak egon behar du. Jokalariak lau gurpil paraleloz osaturiko irristailuen bidez mugitu behar dira eta sticka edo zurezko makila baten bidez kautxuzko pilota bat gidatu behar dute, hau aurkako taldearen porterian sartzen saiatuz.\nHistoria.\nPatin hockeya Ingalaterran asmatu zen XIX. mendearen amaieran. Edward Crawford izan zen asmatzailea eta izotzezko hockey-aren egokitzapen bat izan zen berak sortutakoa.\n1924an, patinaje modalitate guztien federazioa sortu zen (patinaia artistikoa, abiadurazko patinaia eta hockeya). Herrialde sortzaileak Ingalaterra, Suitza, Alemania eta Frantzia izan ziren. Bi urte geroago munduko lehenengo txapelketa antolatu zen.\nPixkanaka munduan zehar hedatuz joan zen, batez ere Europan, XIX. mendean, eta Hego Amerikan hurrengo mendean.\nEspainian, lehenengo taldea 1936an sortu zen eta Kataluniar federazioa sartu zen lehenegoa ere. Cerdanyola HC taldea izan zen, Cerdanyola del Vall\u00e9s herri bartzelonarraean.\nJokalekua.\nZelaiak forma laukizuzena izan bahar du (izkin biribilduekin) eta aldeek dimentsio proportzional batzuk erakutsi behar dituzte, non luzerek zabaleraren bikoitza izan behar duten. Hona hemen neurrien artean egon daitezkeen bariazioak:\nAzkenik, zelaiak metro bateko altueradun hesi batez inguratuta egon behar du."}
{"id": "145654", "revid": "1310", "url": "https://eu.wikipedia.org/wiki?curid=145654", "title": "Patin hockey", "text": ""}
{"id": "145655", "revid": "1545", "url": "https://eu.wikipedia.org/wiki?curid=145655", "title": "Ama", "text": "Ama seme-alaba bat edo gehiago eduki edo guraso bezala hezi duen emakumezkoari deritzo. Gizonezko baliokidea aita da.\nUrtero, amaren eguna ospatzen da munduko herrialde askotan. Kristauek Andre Mariari Ama Birjina deitzen diote Jainkoaren Amatzat dutelako.\n\"Amatxo\" amari deitzeko era familiarra da."}
{"id": "145656", "revid": "6327", "url": "https://eu.wikipedia.org/wiki?curid=145656", "title": "Itsas-txakur", "text": ""}
{"id": "145659", "revid": "11782", "url": "https://eu.wikipedia.org/wiki?curid=145659", "title": "Caors", "text": ""}
{"id": "145660", "revid": "1687", "url": "https://eu.wikipedia.org/wiki?curid=145660", "title": "Kristiane Etxaluz", "text": "Kristiane Etxaluz (Domintxaine, Zuberoa, 1941 -) ezker abertzaleko militante historikoa da. Alfonso Etxegarai urte luzeetan deportatuta egon zen bikotekidea. Zuberoa eta S\u00e3o Tom\u00e9ren artean bizi da.\nBiografia.\nDomintxainen jaio zen; gaur egun ere, Euskal Herrian denean, herri hartako Sorhabilia etxaldean bizi da.\nMedikuntza, Biologia eta Kazetaritza ikasketak egin ditu eta Espainierazko Filologian lizentziatua da. Hazparneko Lanbide eskolan irakasle aritu zen gaztetan.\nAbertzaletasunarekiko lehen loturak 1961-1962an Bordelen ikasle zebilela izan zituen. 1963an Enbata mugimenduaren sorreran esku hartu zuen. 1965ean Dantxarinean atxilotu eta Iru\u00f1ean kartzelaratu zuten, ETAren aldeko postari lanak egin zituelako. Taldeko kidea izanik 1967an Enbatako hautagaia izan zen; kanpaina arrakastatsua izan bazen ere, espektatibak ez ziren bete eta ez zen % 5era heldu.\nPolitika arloan egin duenaz gain antzerki eta kultura munduak ere jorratu ditu aspalditik. 1968an Matalas antzezlanean eta 1969an Piarres Larzabalek idatzitako \"Iba\u00f1eta\" izenekoan parte hartu zuen; 2008an obra beraren berrantzezpenean ere parte hartu zuen. Geroago tobera herri antzerkiaren berreskurapena ekarri zuen \"Lurra gurea da\" lanean aritu zen; Iholdin egin nahi zuten urtegi baten gaineko problematikari buruzkoa izan zen. Bigarren tobera Baigorrin egindako \"Etxe sartzea\" izan zen.\n1985an Frantziako gobernuak Alfonso Etxegarai senarra Baionan atxilotu eta Ekuadorrera deportatu zuen; han bahitu eta torturatu egin zuten, eta argitu gabeko gertaera batzuen ondoren, S\u00e3o Tom\u00e9n azaldu zen. Politikaren eremuan zenbait urtetan Herri Batasunaren ekitaldietan esku hartu zuen. AB eta Batasunaren arteko hausturaren aurrean, ezker abertzalearen batasunaren alde atera zen.\n1990eko hamarkadan nekazaritzan aritu zen Domintxaine jaioterrian eta, horretaz gain, Ekin aldizkarian ere idazten zuen."}
{"id": "145661", "revid": "11782", "url": "https://eu.wikipedia.org/wiki?curid=145661", "title": "Marie-Andree Alberbide", "text": ""}
{"id": "145662", "revid": "11782", "url": "https://eu.wikipedia.org/wiki?curid=145662", "title": "Christiane Etchaluz", "text": ""}
{"id": "145663", "revid": "11782", "url": "https://eu.wikipedia.org/wiki?curid=145663", "title": "Christiane Etxaluz", "text": ""}
{"id": "145664", "revid": "11782", "url": "https://eu.wikipedia.org/wiki?curid=145664", "title": "Kristiana Etxaluz", "text": ""}
{"id": "145666", "revid": "1340", "url": "https://eu.wikipedia.org/wiki?curid=145666", "title": "Gdansk", "text": ""}
{"id": "145668", "revid": "58701", "url": "https://eu.wikipedia.org/wiki?curid=145668", "title": "Ciudad Victoria", "text": "Ciudad Victoria Mexiko ipar-ekialdeko hiria da, Tamaulipas estatuko hiriburua da. 2010ean 305.155 biztanle zituen."}
{"id": "145669", "revid": "134774", "url": "https://eu.wikipedia.org/wiki?curid=145669", "title": "Nuevo Laredo", "text": "Nuevo Laredo Mexiko ipar-ekialdeko hiria da. Tamaulipas estatuaren iparraldean dago, Rio Bravoren hegoaldeko bazterrean, Mexiko eta AEBen arteko mugan. Ibaiaren beste aldean Texasko Laredo dago. 2010ean 373.725 biztanle zituen hiriak, eta 648.824 biztanle Laredo-Nuevo Laredo metropoli eremuak."}
{"id": "145671", "revid": "105290", "url": "https://eu.wikipedia.org/wiki?curid=145671", "title": "Reynosa", "text": "Reynosa Mexiko ipar-ekialdeko hiria da, Tamaulipas estatuaren ipar-erdialdean dagoena, AEBetako Texas estatutik hurbil, Rio Bravo ibaiaren hegoaldeko ertzean. Ibaiaren beste aldean Texasko McAllen hiria dago. 2010ean Tamaulipas estatuko hiririk handiena zen, 589.466 biztanlerekin. Burdinbide eta errepidegune garrantzitsua da. Aireportua dago.\nGeografia.\nKlima.\nReynosak estepako klima beroa dauka, \"BSh\" K\u00f6ppen klima sailkapenaren arabera.\nEkonomia.\nNekazaritza (kotoia, azukre kanabera, artoa, behi azienda), industria (petrolio findegiak, kimika industria, ehungintza, janari industria, destilategiak) eta zerbitzuak (han dago aduana) dira ekonomia jarduera nagusiak."}
{"id": "145672", "revid": "58701", "url": "https://eu.wikipedia.org/wiki?curid=145672", "title": "Erretiro", "text": "Erretiroa (Ipar Euskal Herrian, \"erretreta\") pertsona batek adin-arrazoiak direla medio behin betiko ordaindutako lan egiteari utzi egiten deneko egoerari deritzo. Erretiroa hartu duen pertsonari jubilatuta dagoela esaten da. Salbuespenak salbuespen, jubilatzeko adina 60-70 urte bitartekoa da herrialde gehienetan. Jubilatuak gehienetan pentsioa edo errenta jasotzen du aldiro bizimodua atera ahal izateko, lan egindako urteetan zehar egindako ekarpenei esker, pentsio-sistema publikoak edo, horrelakorik ez duten herrialdeetan, berak aurreztutako dirutik. Beste alde batetik, erretiroak mugarri garrantzitsua izaten da pertsona baten bizitzan, lan-egoeratik askotan egoera pasibora iragaten baita, batzuetan depresio edo bestelako arazo larriekin batera."}
{"id": "145674", "revid": "448", "url": "https://eu.wikipedia.org/wiki?curid=145674", "title": "Jubilatu", "text": ""}
{"id": "145675", "revid": "512", "url": "https://eu.wikipedia.org/wiki?curid=145675", "title": "Totentanz (musika taldea)", "text": "Totentanz Erik Bobella baxu-joleak, Dariusz Pawlowski bateria-joleak eta Dariusz Dura\u0142 gitarra-jotzaileak 2005. urtean Poloniako Tarn\u00f3w hirian sortutako rock musika taldea da.\nHistoria.\n2005ean sortu zuen taldea 1992tik Polonian bizi den Erik Bobella baxu-jole estatubatuarrak. Horrez gain, 2005 eta 2007 bitartean KSUko musikaria izan zen. Hasiera batean taldeak ez zuen izenik. Dariusz Paw\u0142owski bateria-jolearekin eta Dariusz Dura\u0142 gitarra-jotzailearekin osatu zen. 2005eko ekainean, Rafa\u0142 Huszno abeslari eta gitarrista, Ottwieler taldeko musikari ohia, taldean sartu zen. 2005eko irailean, Dariusz Dura\u0142ek taldea utzi ondoren, Adrian Bogacz sartu zen bere ordez.\n2006ko udaberrian taldeak Totentanz izena hartu zuen Franz Liszten \"Heriotzaren dantza\" konposiziotik. Jaros\u0142awa Kidawyren laguntzaz, \"Nieb\u00f3l\" aurkezpen lana grabatu zuten. Urte berean, Sebastian Mnich KSU taldeko musikari ohiak, taldearekin bat egin zuen bateria-jole bezala. 2007ko irailean Mystic Production diskoetxearekin kontratua sinatu zuten. 2008an \"Zimny dom\" izeneko diskoa argitaratu zuten, taldearen bigarren estudioko diskoa. 2009ko ekainaren 5ean Tarn\u00f3wen emandako kontzertu bat grabatu zuten eta abenduaren 5ean \"Live\" zuzeneko lana kaleratu zuten CD eta DVD formatuan."}
{"id": "145676", "revid": "42539", "url": "https://eu.wikipedia.org/wiki?curid=145676", "title": "Totentanz", "text": "Totentanz hurrengo gauzak izan daiteke:"}
{"id": "145677", "revid": "23317", "url": "https://eu.wikipedia.org/wiki?curid=145677", "title": "Zebra", "text": "Zebrak Afrikako ugaztunak dira, Equidae familiakoak. Euren larru txuri-beltzagatik ezagunak dira. Marra hauek ezberdinak dira espezieko kide bakoitzean. Animalia sozialak dira, talde handietan bizi daitezkenak edo haren txikietan. Zaldi eta astoak ez bezala, zebrak ez dira inoiz bezatuak izan.\nAfrika ekialdean eta hegoaldean bizi dira, sabana eta lautada zabaletan. Espezie ugariena zebra arrunta da.\nEtimologia.\nIberiako penintsulan bizi zen zaldi berezi baten izena \"enzebra\" edo \"zebro\" zen eta handik omen dator zebra izena. Euskal Herrian ere bizi izan zen, Zestoako Ekain leizeko margoek erakusten duten bezala. Dena dela zaldi horren inguruan misterio handia dago oraindik.\nGreziarrek zebrak ikusi zituztenean \"hippotigris\" izena eman zioten, \"zaldi tigrea\" esan nahi du.\nTaxonomia.\nHiru zebra espezie daude: \"Equus zebra\", \"Equus quagga\" eta \"Equus grevyi\". Bi azpigenerotan banatuak izan dira: Hippotigris eta Dolichohippus. Lehenengo biak zaldi baten itxurakoak dira eta azkena asto baten antzekoa. Hala ere ADNarekin eginiko analisien arabera talde monofiletikoa dira."}
{"id": "145689", "revid": "90204", "url": "https://eu.wikipedia.org/wiki?curid=145689", "title": "Dambisa Moyo", "text": "Dambisa Moyo (Lusaka, 1969-) ekonomialari zambiarra da. Oxfordeko Unibertsitatean eta Harvarden ikasi ondoren Munduko Bankuan eta Goldman Sachsen lan egin izan du, besteak beste.\n2009an argitaratutako \"Dead Aid: Why Aid is Not Working and How There is a Better Way For Africa\" (\"Hildako laguntza: Zergatik laguntzak ez dabiltza ondo eta nola dagoen bide hobea Afrikarako\") liburuarekin oihartzun handia lortu du mundu osoan, izan ere Afrikako herrialdeek orain arte jaso izan dituzten nazioarteko diru-laguntzak ezbaian ipini ditu eta horri buruzko hausnarketa abiatu du, polemika piztu izan duena. Bere ustez diru-laguntza hauek menpekotasuna eta ustelkeria sustatzen ditu, afrikarren ekimen eta gaitasunak murriztuz. Moyok garapenerako bide alternatiboen alde egin du bere liburuan, mikrokredituen sistemaren alde, merkataritza bidezkoa eta Txinarekiko harremanak sendotzearen alde.\nLan hau dela-eta, \"Time\" aldizkariak 2009ko eta mundu osoko 100 pertsona eraginkorrenen artean sartu zuen.\n2011an bigarren liburua argitaratzeko asmoa dauka, ildo beretik joanda: \"How the West Was Lost: Fifty Years of Economic Folly - And the Stark Choices that Lie Ahead\" (\"Nola Mendebaldea galduta zegoen: Erokeria ekonomikoko berrogeita hamar urte eta aurrean ditugun aukera latzak\") ."}
{"id": "145692", "revid": "336", "url": "https://eu.wikipedia.org/wiki?curid=145692", "title": "Masia", "text": "Masia Kataluniako landetxe tradizionala da, nekazari edo artzainen esparru sakabanatuko eraikin tipikoa eta herriguneetatik aldenduta. Etxea \"mas\" izeneko multzoaren eraikin nagusia da.\nBalear Uharteetan eta Valentziako Erkidegoan ere masiak badaude, eta historiari dagokionez Erdi Arotik aurrera agertzen joan ziren eta, munduko beste toki batzuetan bezala, gaur egun landa-turismoarekin lotuta daude hein handi batean.\nKultura.\nNaturarekin oso lotuta alde batetik eta bestetik giza jarduera eta ohitura tradizionalekin eta hizkuntzarekin, Renaixen\u00e7aren garaian izaera goratua hartu zuen, bizitoki arruntetik haratago eta nekeak eta bestelako ajeak bazter batean sarritan utziz eta leku sakratutzat joz.\n1923tik 1936 arte \"Estudi de la Masia Catalana\" izeneko talde humanista eta zientzialaria Katalunian eta Balear Uharteetan zehar ibili zen dokumentazio lanak eginez, masiak ez ezik hizkuntza bera ikertuz tokian tokiko dialektoak jasoz eta arte erromanikoaren tenpluei ere arreta berezia eskainiz.\nHiria eta herriaren arteko dikotomiaren adibidea da azken finean, liberalismo eta karlismoaren artekoa, nazionalismo kataluniarrak erabilitako ikur kulturala. Euskal Herrian gertatzen den fenomenoa da azken finean."}
{"id": "145693", "revid": "880", "url": "https://eu.wikipedia.org/wiki?curid=145693", "title": "Ametzola Parkea", "text": ""}
{"id": "145694", "revid": "880", "url": "https://eu.wikipedia.org/wiki?curid=145694", "title": "Casilda Iturrizar Parkea", "text": ""}
{"id": "145695", "revid": "880", "url": "https://eu.wikipedia.org/wiki?curid=145695", "title": "Eskurtze Parkea", "text": ""}
{"id": "145696", "revid": "880", "url": "https://eu.wikipedia.org/wiki?curid=145696", "title": "Europa Parkea (Bilbo)", "text": ""}
{"id": "145698", "revid": "880", "url": "https://eu.wikipedia.org/wiki?curid=145698", "title": "Ibaieder Parkea", "text": ""}
{"id": "145699", "revid": "880", "url": "https://eu.wikipedia.org/wiki?curid=145699", "title": "Miribilla Parkea", "text": ""}
{"id": "145700", "revid": "880", "url": "https://eu.wikipedia.org/wiki?curid=145700", "title": "Gorki Parkea", "text": ""}
{"id": "145701", "revid": "880", "url": "https://eu.wikipedia.org/wiki?curid=145701", "title": "Sarriko Parkea", "text": ""}
{"id": "145702", "revid": "880", "url": "https://eu.wikipedia.org/wiki?curid=145702", "title": "Alvarez Quintero Anaiak Glorieta (Sevilla)", "text": ""}
{"id": "145703", "revid": "880", "url": "https://eu.wikipedia.org/wiki?curid=145703", "title": "Anibal Gonzalezen Glorieta", "text": ""}
{"id": "145704", "revid": "880", "url": "https://eu.wikipedia.org/wiki?curid=145704", "title": "Cervantesen Glorieta (Sevilla)", "text": ""}
{"id": "145705", "revid": "880", "url": "https://eu.wikipedia.org/wiki?curid=145705", "title": "Concha Piquerren Glorieta (Sevilla)", "text": ""}
{"id": "145706", "revid": "880", "url": "https://eu.wikipedia.org/wiki?curid=145706", "title": "Conchako Glorieta (Sevilla)", "text": ""}
{"id": "145707", "revid": "880", "url": "https://eu.wikipedia.org/wiki?curid=145707", "title": "Dante Alighieriren Glorieta (Sevilla)", "text": ""}
{"id": "145708", "revid": "880", "url": "https://eu.wikipedia.org/wiki?curid=145708", "title": "Do\u00f1a Solen Glorieta (Sevilla)", "text": ""}
{"id": "145709", "revid": "880", "url": "https://eu.wikipedia.org/wiki?curid=145709", "title": "Erlojuaren Glorieta (Sevilla)", "text": ""}
{"id": "145710", "revid": "880", "url": "https://eu.wikipedia.org/wiki?curid=145710", "title": "Gabriela Ortega Gomez Glorieta (Sevilla)", "text": ""}
{"id": "145711", "revid": "880", "url": "https://eu.wikipedia.org/wiki?curid=145711", "title": "Goyaren Glorieta (Sevilla)", "text": ""}
{"id": "145712", "revid": "880", "url": "https://eu.wikipedia.org/wiki?curid=145712", "title": "Gurugu Mendia (Sevilla)", "text": ""}
{"id": "145713", "revid": "880", "url": "https://eu.wikipedia.org/wiki?curid=145713", "title": "Haitiko Glorieta (Sevilla)", "text": ""}
{"id": "145714", "revid": "880", "url": "https://eu.wikipedia.org/wiki?curid=145714", "title": "Jos\u00e9 Mar\u00eda Izquierdo Glorieta (Sevilla)", "text": ""}
{"id": "145715", "revid": "880", "url": "https://eu.wikipedia.org/wiki?curid=145715", "title": "Juanita Reinaren Glorieta (Sevilla)", "text": ""}
{"id": "145716", "revid": "880", "url": "https://eu.wikipedia.org/wiki?curid=145716", "title": "Luca de Tenaren Glorieta (Sevilla)", "text": ""}
{"id": "145717", "revid": "880", "url": "https://eu.wikipedia.org/wiki?curid=145717", "title": "Luis Montotoren Glorieta (Sevilla)", "text": ""}
{"id": "145718", "revid": "880", "url": "https://eu.wikipedia.org/wiki?curid=145718", "title": "Phoenix Parkea", "text": ""}
{"id": "145719", "revid": "880", "url": "https://eu.wikipedia.org/wiki?curid=145719", "title": "Eling Parkea", "text": ""}
{"id": "145721", "revid": "12654", "url": "https://eu.wikipedia.org/wiki?curid=145721", "title": "Vanajavesi lakua", "text": ""}
{"id": "145723", "revid": "336", "url": "https://eu.wikipedia.org/wiki?curid=145723", "title": "Coccinelidae", "text": ""}
{"id": "145727", "revid": "119347", "url": "https://eu.wikipedia.org/wiki?curid=145727", "title": "Kharkiv", "text": "Kharkiv (, ahoskatua) \u2014lehen Kharkov (, ahoskatua)\u2014 Ukrainako ipar-ekialdeko hiria eta Kharkiveko oblastaren hiriburua da. Kieven ondoren, Ukrainako bigarren hiririk handiena da. 2005ean 1.464.740 biztanle zituen. Kharkiv Handian (hiria eta aldiriak) oblasteko biztanleen 2/3 bizi dira. Hiria gaur egun Errusiar Federazioaren eskuetan dago, Ukrainako inbasioaren ondorioz. \nKharkiv 1654an sortu zen, Kharkiveko gotorlekua bezala. Hasieran oso herri txikia bazen ere, industria, merkataritza eta ukrainar kulturaren zentro izateraino hazi zen Errusiar Inperioaren pean. XX. mendearen hasiera batez ere etnikoki errusiarrak zirenak bizi ziren hirian, baina Sobietar Batasunaren hiriaren ukrainizazio prozesuaren ostean, herri honek gehiengoa eskuratu zuen. Kharkiv izan zen Ukrainako Sobietar Errepublika Sozialistaren lehen hiriburua, 1919ko abendutik 1934ko urtarrilera, Kievera hiriburua mugitu aurretik. \nGaur egun Ukrainako industria, merkataritza, garraio, zientzia eta kultura gune garrantzitsuenetako bat da. Hainbat museo, antzoki eta liburutegi daude, Deikundearen eta Jasokundearen katedralak daude, Derzhprom eraikina dago Askatasunaren Plazan, eta Kharkiveko Unibertsitate Nazionalak bertan du egoitza. UEFA Euro 2012aren egoitzetako bat izan zen. \nIndustriak paper garrantzitsua du Kharkiveko ekonomian, batez ere makinerian eta elektronikan zentratuta. Ehunka fabrika daude hirian zehar, tartean Morozov Diseinu Bulegoa eta Malyshev Tanke Fabrika, 1930etik 1980ko hamarkadara munduko tanke enpresarik handiena. Khartron enpresak industria aeroespaziala eta nuklearra laguntzen du eta Turboatomek energia ekoiztetxeetarako turbinak egiten ditu. Antonov hegazkin enpresa ere Kharkiven dago. \nGeografia.\nKharkiv Ukrainako ipar-ekialdean dago, Severski Donets ibaiaren arroko Kharkiv, Lopan eta Uda ibaien elkargunean. Ibaiak ez dira nabigagarriak, sakontasun txikia dutelako. Lurralde zelaia da, muino batzuekin, eta erdia baino gehiago 100 mko garaieran dago. Hiriak 25 kmko luzera, iparraldetik hegoaldera, eta 24 kmko zabalera, ekialdetik mendebaldera, eta 306\u00a0km\u00b2ko azalera ditu. Gaur egun 9 administrazio-barrutitan banaturik dago: Dzerzhinski, Octyaberski, Kievski, Kominternovski, Leninski, Moscowski, Ordzhonikidzeski, Frunzeski eta Txervonozavodski.\nKlima.\nKlima kontinental hezea du, \"Dfb\" K\u00f6ppen klima sailkapenean. Negu hotz eta elurtsuak eta uda beroak izaten dira. Urtarrila da hilabeterik hotzena (batez besteko tenperatura: \u22124,6\u00a0\u00b0C) eta uztaila beroena (batez besteko tenperatura: 21.3\u00a0\u00b0C). Tenperatura minimo absolutua, -35.6\u00a0\u00b0C, 1940ko urtarrilean neurtu zen eta maximo absolutua, 39.8\u00a0\u00b0C, 2010eko uztailean. Urteko batezbesteko plubiometria 519 mmkoa da.\nHistoria.\n1654 eta 1659 artean ukrainiar kosakoek gotorleku bat eraiki zuten Kharkiv eta Lopan ibaien elkargunetik gertu. Hori izan zen hiriaren hasiera. 1655ean 2.000 lagun, 600 kosako barne, bizi ziren bertan. 1659 eta 1765 artean Kharkiveko erregimentuaren hiriburua izan zen. 1765ean, Katalina II.a Errusiakoak Sloboda Ukrainako errejimentu kosakoak ezeztatu ondoren, probintziako gobernuaren egoitza bilakatu zen.\nXIX. mende hasieratik Ukrainar pizkunde kulturalaren zentro garrantzitsua izan zen. 1869an burdinbideak Donbasseko ikatz hobiarekin lotu zuen eta handik aurrera garapen industrial handia izan zuen. Biztanleria ere asko hazi zen: 50.300 biztanle 1861ean, 174.000 1897an eta 244.700 1914an. 1917ko abenduan Kharkiv izan zen Ukrainako Errepublika Sozialista Sobietarra aldarrikatu zen lehen hiria. Ukrainako ESSren hiriburua izan zen 1934an Kievera aldatu zen arte. Bigarren Mundu Gerran borroka latzak izan ziren bertan eta suntsiturik gelditu zen. 1940 apirila eta maiatzean NKVDren egoitzan 3.800 poloniar preso inguru hil zituzten (Katingo sarraskiaren barnean). Alemaniarrak hirian sartu baino lehen, 400.000 biztanle Asiako Errusiara ebakuatu zituzten. 22 hilabete iraun zuen alemanen okupazio garaian milaka biztanle, tartean judu asko, erailak izan ziren. Beste asko gosez, hotzaz eta gaixotasunen ondorioz hil ziren.\nGaur egun, Kharkiveko raionaren eta Kharkiveko oblastaren hiriburua da.\nDemografia.\nOsaketa etnikoari dagokionez 1926an ukrainarrak %38 ziren, errusiarrak %37 eta juduak %19,5. 1959an ukrainarrak %48 ziren, errusiarrak %40 eta juduak %9. Azkenik, 2001eko erroldaren arabera, ukrainarrak %70,7 ziren, errusiarrak %25,6, juduak %0.4% eta bielorrusiarrak %0.5.\nEkonomia.\nKharkiv Ukrainako makinagintza zentrorik garrantzitsuena da. Produktu sorta zabala ekoizten da: diesel tren-makinak, makina-erremintak, meatzaritzako makineria, traktoreak eta laborantzako makineria, bizikletak, sorgailuak, lurrun-turbinak eta elementu elektriko ugari. Besteak beste, aipagarriak dira \"Turboatom\" (\u0422\u0443\u0440\u0431\u043e\u0430\u0442\u043e\u043c), munduko turbina ekoizle handienetakoa, \"Electrotyazhmash\" (\u0415\u043b\u0435\u043a\u0442\u0440\u043e\u0432\u0430\u0436\u043c\u0430\u0448), sorgailu eta motor elektrikoen fabrika erraldoia, \"Kharkov State Aircraft Manufacturing Company\", Antonov hegazkinak egiten dituena eta \"Malyshev Factory\" (\u0417\u0430\u0432\u043e\u0434 \u0456\u043c\u0435\u043d\u0456 \u0412.\u041e. \u041c\u0430\u043b\u0438\u0448\u0435\u0432\u0430), ekipamendu astunen fabrikatzailea. Azken hau Sobiet Batasuneko tanke ekoizle garrantzitsuenetako bat zen. Industria arinak ere daude, elikagaiak eta kontsumoko artikuluak produzitzen dituztenak.\nGarraioa.\nKharkiv Ukrainako garraio zentro nagusietako bat da.\nHiri garraioa.\nKharkiveko metroa 1975eko abuztuan zabaldu zen. Gaur egun metro sareak 35,5 kmko luzera du, hiru linea eta 26 geltokirekin. 2007an 278,3 milioi bidaiari izan zituen. Autobus, trolebus, tranbia eta minibusek (\"marxrutne taksiek\") osatzen dute hiri garraio sarea.\nBurdinbidea.\nLehenbiziko trenbidea 1869an zabaldu zen. Aurreneko trena 1869ko maiatzaren 22an iritsi zen eta ekainaren 6an Kursk\u2013Kharkiv\u2013Azov linea jarri zen martxan. Gaur egun Kharkiv Ukrainako tren lotune garrantzitsuena da.\nErrepideak.\nGarrantzi handiko errepide gunea da. Bertan elkartzen dira Mosku, Kiev eta mendebaldeko Ukraina, Zaporizhia eta Krimea eta Rostov Don eta Kaukasoko errepideak.\nAireportua.\nKharkiveko Nazioarteko Aireportua hiriaren hego-ekialdean dago. 1950eko hamarkadan eraiki zen, baina, UEFA Euro 2012 dela eta, 2008 eta 2011 artean modernizazio lan handiak egin dira.\nKultura.\nKharkivek erakargarritasun turistiko eta kultural ugari ditu: sei antzoki handi eta antzerki talde asko, museoak, kontzertu aretoak, liburutegiak (Estatuaren \"Korolenko\" zientzia liburutegiak 6,5 milioi ale ditu), zirkoa eta zoologikoa. Kirolari dagokionez, 19 estadio, 850 kirol zelai, 363 gimnasio, 19 igerileku, 40 tenis zelai eta golf klub bat daude.\nMonumentuak.\nHiriko monumentu aipagarrienetako batzuk hauek dira:\nHiri senidetuak.\nKharkiv ondorengo hiriekin senidetuta dago:"}
{"id": "145734", "revid": "105290", "url": "https://eu.wikipedia.org/wiki?curid=145734", "title": "Karlovy Varyko Nazioarteko Zinemaldia", "text": "Karlovy Varyko Nazioarteko Zinemaldia (txekieraz \"Mezin\u00e1rodn\u00ed filmov\u00fd festival Karlovy Vary\" eta ingelesaz \"Karlovy Vary International Film Festival\") urtero Txekiar Errepublikako Karlovy Vary hirian ospatu ohi den zinemaldia da. 1946an sortu zen."}
{"id": "145735", "revid": "105290", "url": "https://eu.wikipedia.org/wiki?curid=145735", "title": "Matamoros", "text": "Matamoros, izen ofizialez Heroica Matamoros, Mexiko ipar-ekialdeko hiri bat da. Tamaulipas estatuaren iparraldean dago, Rio Bravoren hegoaldeko bazterrean, Mexikoren eta AEBren arteko mugan. Ibaiaz bestaldean, Texasko Brownsville hiria dago. 2010ean 449.815 biztanle zituen.\nGeografia.\nKlima.\nKlima subtropikal hezea dauka, \"Cfa\" K\u00f6ppen klima sailkapenaren arabera."}
{"id": "145736", "revid": "58701", "url": "https://eu.wikipedia.org/wiki?curid=145736", "title": "Tampico", "text": "Tampico Mexiko ekialdeko hiri eta portua da, Tamaulipas estatuan dagoena. 2010ean 297.284 biztanle zituen. Tampico, Altamira eta Ciudad Madero hiriek osatutako metropoli eremua estatuko jendetsuena zen, 859.419 biztanlerekin 2010ean.\nEkonomia.\nPortua Mexikoko golkoko bigarren garrantzitsuena da, Veracruzekoaren ondotik. Esportazio-produktu nagusia petrolioa bada ere, zilar, kobre, egur, artile, kalamu eta beste nekazal produktu batzuen esportazioa ere garrantzi handikoa da."}
{"id": "145738", "revid": "58701", "url": "https://eu.wikipedia.org/wiki?curid=145738", "title": "Cuernavaca", "text": "Cuernavaca Mexiko erdialdeko hiria da, Morelos estatuko hiriburua eta hiri handiena. Mexiko Hiritik 85 kilometro hegoaldera dago eta Acapulcotik 290 kilometro iparraldera. 2010ean hiriak 338.650 biztanle zituen, eta udalerri osoak 365.168 biztanle. XIX. mendean Alexander von Humboldtek \"Udaberri Amaigabearen Hiria\" ezizena eman zion.\nGeografia.\nKlima.\nSabanako klima dauka, \"Aw\" K\u00f6ppen klima sailkapenaren arabera.\nEkonomia.\nMerkataritza, industria eta nekazaritza hiri garrantzitsua da: artoa, garia, fruitu arbolak, irina, ehungintza, findegiak, destilategiak eta porlana. Turismoa ere aipagarria da.\nOndarea.\nAipagarri dira Hern\u00e1n Cort\u00e9sen jauregia (1532), Nuestra Se\u00f1ora de la Asunci\u00f3n katedrala (1533), Teopanzolcoren piramide azteka eta Borda izeneko lorategiak (XVIII. mendea).\nHerri senidetuak.\nCuernavaca ondorengo herriekin senidetuta dago:"}
{"id": "145740", "revid": "58701", "url": "https://eu.wikipedia.org/wiki?curid=145740", "title": "Tepic", "text": "Tepic Mexikoko mendebaleko hiria da, Nayarit estatuko hiriburua eta hiririk handiena. Estatuaren erdialdean dago, Guadalajaratik 225 kilometro ipar-mendebaldera, Mololoa eta Tepic ibaien bazterretan hedaturik. 2010ean 332.863 biztanle zituen hiriak, eta 380.249 biztanle udalerri osoak.\nHistoria.\n1532. urtean sortu zuten hiria.\nEkonomia.\nNekazaritza (azukre kanabera, tabakoa, bananak, kafea, laboreak) eta industria (janari industria, ehungintza, kimika industria) dira ekonomia jarduera nagusiak. Merkataritza eta zerbitzu gune garrantzitsua da. Apezpikutegia eta aireportua baditu."}
{"id": "145741", "revid": "58701", "url": "https://eu.wikipedia.org/wiki?curid=145741", "title": "Santiago de Quer\u00e9taro", "text": "Santiago de Quer\u00e9taro Mexikoko erdialdeko hiri eta udalerria da, Quer\u00e9taro Arteaga estatuko hiriburua eta hiri handiena. 2010ean hiriak 626.495 biztanle zituen eta udalerriak 801.940 biztanle. Oso hiri industrializatua da, eta 2009an Mexikoko metropoli eremu aberatsena zen Barne Produktu Gordina per capita kontuan hartua.\nGeografia.\nKokapena.\nHiria Quer\u00e9taro estatuaren mendebaldean dago, Mexiko Hiritik 213 kilometro ipar-mendebaldera eta San Luis Potos\u00edtik 200 kilometro hegoaldera, itsasoaren mailatik 1820 metrora.\nKlima.\nEstepako klima beroa du, \"BSh\" K\u00f6ppen klima sailkapenaren arabera.\nOndarea.\nAipagarriak dira Espainiaren kolonia izan zen garaiko eraikuntzak: gobernuaren jauregia, katedrala, eta abar. 1996an UNESCOk Quer\u00e9taroko hirigune historikoa Gizateriaren ondare izendatu zuen."}
{"id": "145742", "revid": "59723", "url": "https://eu.wikipedia.org/wiki?curid=145742", "title": "Abere", "text": "Abereak edo azienda \u2014zenbait euskalkitan \"abrea\", \"kabala\" edo \"ganadu\"\u2014 janaria, zuntzak eta lana bezalako ondasunak ekoizteko gizakiak nekazaritza inguruneetan etxekotuta hazten dituen animaliak dira. Normalean, abereak irabaziak izateko hazten dira, abeltzaintzaren bidez, eta egun, lehen sektoreko jarduera nagusietako bat dira.\nEtimologia eta esanahia.\n\"Abere\" hitzak latinezko \"habere\" (\"ukan\") forman du jatorria. Esanahi modernoan erromantze garaian agertu zen.\nHala ere, \"abere\" eta \"azienda\" hitzak lausoak dira eta oso esanahi hertsia edo zabalagoa eman dakieke. Ikuspuntu zabalagoaren arabera, gizakiak erabilera jakin bat emateko hazten duen animalia oro aberea da: ikuspuntu horretatik, animalia etxekotuak erdi-etxekotuak edo harrapatutako animalia basatiak dira. Adiera hertsiagoan, etxeko animaliak soilik dira, haragitarako hazten diren etxeko animaliak soilik edo, halaber, haragi gorria ekoizteko hazten diren etxeko animaliak soilik. Zenbait lekutan, \"abere\" hitza soilik zaldi aziendari dagokio.\nAbereen sailkapena.\nOro har, behiei \"abelgorri\" edo \"azienda gorri\" esaten zaie (bertako arraza gorriei, behintzat); ardiei, \"abelxuri\" edo \"azienda zuri\"; eta zaldi-behorrei (batzuetan, ahuntzei eta urdeei ere bai), \"abelbeltz\" edo \"azienda beltz\", agian garai batean Euskal Herriko zaldi azienda nagusia pottokak zirelako.\nErronkarieraz zaldi-behorrei \"abregende\" esaten zitzaien; ardiei, \"ilagende\"; ahuntzei, \"bilagende\"; eta txerriei, \"txerrigende\".\nBehiei, astoei, zaldiei eta neurri bereko animaliei, \"abere larri\" esaten zaie, eta ardiei, ahuntzei eta urdeei, \"abere xehe\" (zenbait euskalkitan \"abeltxe\" edo \"giberri\"). Antzeko sailkapenak \"abere nagusiak\" eta \"abere txikiak\" bereizten ditu.\nAbeltzaintza.\nAbereen hazkuntzatik, gizakiak halako irabaziak eskuratze ditu:"}
{"id": "145743", "revid": "6327", "url": "https://eu.wikipedia.org/wiki?curid=145743", "title": "Euskadi Buru Batzar", "text": ""}
{"id": "145746", "revid": "9136144", "url": "https://eu.wikipedia.org/wiki?curid=145746", "title": "Xabier Andonegi Mendizabal", "text": "Xabier Andonegi Mendizabal (Mutriku, 1955eko urtarrilaren 4a - ) euskal apaiz bat da, Gipuzkoako Pio XII Donostiako Goi Zientzietarako Goi Ikastegiko zuzendaria eta Hemen aldizkari erlijiosoko zuzendari-taldearen kide ere badena. 2009 urtearen bukaeran Jose Ignacio Munilla Donostiako elizbarrutiko apezpiku izendatu zutenean nabarmendu zen, izendapenaren aurka Gipuzkoako apaizen adierazpen kolektibo bat bultzatzeagatik. Egun, Lasarteko parrokoa da."}
{"id": "145747", "revid": "2241", "url": "https://eu.wikipedia.org/wiki?curid=145747", "title": "Xabier Andonegi (argipena)", "text": "Xabier Andonegi pertsonaia ezberdinen izen eta abizena da:"}
{"id": "145748", "revid": "17", "url": "https://eu.wikipedia.org/wiki?curid=145748", "title": "Xabier Andonegi", "text": ""}
{"id": "145749", "revid": "134325", "url": "https://eu.wikipedia.org/wiki?curid=145749", "title": "Ziklo ekonomiko", "text": "Ziklo ekonomikoak ekonomia sistema batean txandaka izaten diren hazkunde eta atzerakada garaien zikloak dira. Ziklo ekonomikoaren hazkunde garaian, BPG edo ekoizpena handitzen da, langabezia gutxitzen, eta inflazioa sortzen; ziklo ekonomikoa atzerakada garaian dagoenean, ekoizpena gutxitzen da, eta langabezia handitzen. Ziklo ekonomikoek ekonomia osoari edota ekonomia arlo jakin bati eragin diezaiokete. Ziklo ekonomikoaren gainbehera eta hazkundea bapatekoak eta intentsitate handikoak izan daitezke: gorakada handia denean, \"boom\" bat dela esan ohi da; bat-bateko atzerakada nabarmena denean, aldiz, krak bat dela esaten da.\nZikloen iraupena aldakorra eta ziurgabea da beti, eta horrek eragotzi egiten du ziklo horien azterketa sistematikoa: stock mailen gorabeherek eragindako hiru urteko zikloak hauteman dira (Kitchin zikloak izenekoak, alegia); inbertsioetan, berriz, zazpi urteko zikloak (Juglar zikloak izenekoak). Hamarkada batzuetako iraupena duten zikloak ere aztertu dira, adibidez: gutxi gorabehera 50 urtekoak diren Kondratiev zikloak, eta eraikuntza sektoreko Kuznet zikloa, 20 bat urtekoa.\nHainbat teoria dago ziklo ekonomikoak sorrarazten dituzten faktoreei buruz. Teoria monetarista batek dioenez, inflazioa kontrolatzeko moneta politikak sortzen ditu ziklo horiek; beste teoria zenbaitek, berriz, aldaketa teknologikoek eta ekonomiari buruzko aurreikuspen subjektiboek eragiten dituztela diote. "}
{"id": "145751", "revid": "6327", "url": "https://eu.wikipedia.org/wiki?curid=145751", "title": "Iru\u00f1eko Andra Maria Errealaren katedrala", "text": ""}
{"id": "145755", "revid": "6327", "url": "https://eu.wikipedia.org/wiki?curid=145755", "title": "Baionako Andra Mariaren katedrala", "text": ""}
{"id": "145756", "revid": "448", "url": "https://eu.wikipedia.org/wiki?curid=145756", "title": "Haitzeko Andra Mariaren eliza", "text": ""}
{"id": "145759", "revid": "336", "url": "https://eu.wikipedia.org/wiki?curid=145759", "title": "Historia Augusta", "text": "Historia Augusta Antzinako Erromako Behe Inperio garaiko biografia bilduma dugu; II. eta III. mendeetako enperadoreak aipatzen ditu, Hadrianoren garaitik hasi (117-138) eta Numerianoren garaira arte (283-284). Tradizioak Diokleziano (284-305) eta Konstantinoren (306-337) garaiko autore talde baten lantzat dauka. Aspaldidanik, ordea, faltsifikazio handi bat dela uste da: autore faltsifikazioa, kronologia... Galdera nagusia liburuak erabilitako iturriak da. Izan ere, garai horren testigantza bakarrenetarikoa da eta horregatik historiagileek ez dute horrelako aukerarik erabat ezabatu nahi.\nKanpo estekak.\n Testu partziala."}
{"id": "145760", "revid": "105290", "url": "https://eu.wikipedia.org/wiki?curid=145760", "title": "Koiuntura (ekonomia)", "text": "Koiuntura ekonomikoa eskualde, herrialde edo sektore bateko uneko egoera ekonomikoa da, inflazio-tasa, BPGaren igoera, langabezia eta epe laburreko egoera zertzen duten bestelako adierazle ekonomikoen bitartez irudikaturik. Aldiz, epe luzerako joera ezartzen duten faktore ekonomikoen multzoa egitura ekonomikoa da."}
{"id": "145761", "revid": "1519", "url": "https://eu.wikipedia.org/wiki?curid=145761", "title": "Koiuntura", "text": ""}
{"id": "145768", "revid": "6327", "url": "https://eu.wikipedia.org/wiki?curid=145768", "title": "Abertzaletasunaren historia", "text": ""}
{"id": "145770", "revid": "56334", "url": "https://eu.wikipedia.org/wiki?curid=145770", "title": "Behe-aleman", "text": "Behe-saxoiera edo behe-alemaniera (\"Plattd\u00fc\u00fctsch, Nedderd\u00fc\u00fctsch\", alemaniera standarrean: \"Plattdeutsch, Niederdeutsch\"; nederlanderaz: Nedersaksisch) Mendebaldeko germaniar hizkuntzen multzoaren barnean kokatzen den azpi-multzoa da."}
{"id": "145771", "revid": "646", "url": "https://eu.wikipedia.org/wiki?curid=145771", "title": "Flagelo", "text": "Flageloak hainbat organismo zelulabakarrek eta organismo zelulanitzen zelula batzuek dituzten luzakin mugikorrak dira. Zilioen antzera, haien funtzio nagusia zelularen higiduraz arduratzea da; beste kasu batzuetan, hala ere, zelularen inguruan ur-korrenteak sortzen dituzte, zelulak elikagaiak har ditzan.\nEukariotoengan ez ezik, flageloak bizidunen beste bi domeinuetan ere (bakterioengan eta arkeobakterioengan) agertzen dira. Eukariotoengan, adibidez, ohikoak dira protozoo askorengan eta metazoo batzuen zeluletan (espermatozoideetan, kasu).\nZilioen aldean, flageloak ez dira hain ugariak zelula batean. Halaber, zilioak baino askoz luzeagoak dira.\nEukariotoen flageloak mugimendu helikoidala dute. Bakterioen flageloak, aldiz, helize batek sortuko lukeen errotazio-mugimendua erakusten dute.\nEukariotoen flageloa.\nOrganismo eukariotoengan zelula flagelodunek flagelo bakarra edo bi flagelo, asko jota, izan ohi dute.\nFlageloaren bizkarrezurra axonema izeneko egitura da, diametro uniformea eta itxura zilindrikoa duena, eta zelularen mintz plasmatikoaz bilduta dagoena (\"ikus irudia\"). Zehar-ebaki batean axonemak 9 mikrotubulu-pare eta beste pare bat erdian duela ikusten da.\nFlageloaren oinarrian korpuskulu basala dago, egituraren aldetik zentrioloen antzekoa izaten dena (9 mikrotubulu hirukotek osatua, zehar-ebaki batean antzematen denez).\nAxonemaren mikrotubuluetan dineina izeneko proteina uzkurkorra dago, ATParen hidrolisiarekin (ATP \u2192 ADP + Pi + Energia) flageloa mugiarazten duena.\nBakterioen flageloa.\nSalbuespenak salbuespen (espiroketak, mixobakterioak...) mugikorrak diren bakterio gehienak flageloen bidez mugitzen dira.\nFlageloen kokapena zelula bakteriarrean garrantzi handikoa da, berezkoa baita espezie bakoitzean eta balio taxonomikoa baitu. Kokapen-mota desberdinak daude:\nBakterioen flageloek ez dute axonemarik. Zelularen higiduran parte hartzen duen proteina flagelina da, eukariotoen dineinaren bestelakoa.\nFlageloaren oinarrian lau eraztun daude. Beheko bi eraztunek \"motor\" baten ondoan daude, \"mot\" izeneko proteinaz osatua; protoi-bonba batek martxan jartzen du mopor hori, eta honek eraztunak eta flageloa errotarazi egiten ditu.\nIzan ere, bakterioen flageloen mugimendua errotazio-mugimendua da: errotazioa bi norabideetan buru daiteke eta, ondorioz, bakterioa aurrerantz ala atzerantz mugi daiteke.\n\"Vibrio cholerae\", koleraren eragilea, flageloen bidez azkarren mugitzen den bakterioa da: segundo batean bere luzera halako 100 korri dezake (abiadura hori 500\u00a0km/ordukoa duen kotxe baten baliokidea da).\nKanpo estekak.\n flagella and cilia, bideoa"}
{"id": "145772", "revid": "105290", "url": "https://eu.wikipedia.org/wiki?curid=145772", "title": "Otarrainxka", "text": "Otarrainxkak \"Penaeus\" eta beste zenbait generotako krustazeoen izen arrunta da. Sukaldaritzan oso aintzat hartuak dira. Ohikoena \"Penaeus kerathurus\" (edo \"Melicertus kerathurus\") da, Mediterraneoan bizi dena.\nBizkaian langustino ere diete."}
{"id": "145774", "revid": "512", "url": "https://eu.wikipedia.org/wiki?curid=145774", "title": "Otarrainxka arrunt", "text": "Otarrainxka arrunta (\"Melicertus kerathurus\") krustazeo espezie bat da, izkirak baino handiagoa dena. Sukaldaritzat oso aintzat hartua da.\nIzena otarrainaren txikigarritik datorkio, espezie honen antza baitu.\nAntzeko espezie ugari otarrainxka izena hartzen dute, gehienak \"Penaeus\" generokoak eta jateko onak.\nEzaugarriak.\nOtarrainxka arrunta Mediterraneoa bizi da. Beste krustazeoak bezala, gorputz osoa oskol batek babesten du. Gorputzaren aurrealdea, \"zefalotaraxa\", buruaren eta toraxaren bategitea da eta organo garrantzitsuenak ditu: nerbio sistema, zakatzak, bihotza eta urdaila. Oskoletik antenak ateratzen dira, bibrazioak sumatzeko gai direnak. Oskoletik antenatxoak ere ateratzen dira, usaintzeko eta oreka mantentzeko erabiliak.\nJateko ona den gorputz atala abdomena da, sei ataletan banatua dagoena.\n20cm luze izatera eta 100g pisatzera irits daiteke."}
{"id": "145775", "revid": "201", "url": "https://eu.wikipedia.org/wiki?curid=145775", "title": "Penaeus kerathurus", "text": ""}
{"id": "145776", "revid": "201", "url": "https://eu.wikipedia.org/wiki?curid=145776", "title": "Melicertus kerathurus", "text": ""}
{"id": "145777", "revid": "201", "url": "https://eu.wikipedia.org/wiki?curid=145777", "title": "Dekapodo", "text": ""}
{"id": "145778", "revid": "119347", "url": "https://eu.wikipedia.org/wiki?curid=145778", "title": "Caridea", "text": "Caridea dekapodo igerilariak dira, izkira izenarekin ezagutzen direnak. Hala ere, \"Dendrobranchiata\" azpiordenakoak ere \"izkira\" izena har dezakete ere.\nIzkirak elikagai garrantzitsuak dira animalia handiagoentzako, arrain eta baleentzako. Espezie ugari sukaldaritzan oso estimatuak dira.\nEzaugarriak.\nDecapoda ordenako talde ugariena da. Hirugarren pereiopodo pareak (oinak) ez du haginik, Stenopodidea infraordenako espezieetatik desberdinduz.\nMundu osoan bizi dira, ur gazi eta gezatan. Izkira helduak ura iragaziz bizi dira, itsas edo ibai hondotik hurbil. Sardatan bizi daitezke eta atzeraka laster igeri egiteko ahalmena dute.\nKontsumoa.\nBeste itsaskiek bezala, izkirek kaltzio, iodo eta proteina ugari dute, baino balio energetiko urria. Izkirez osatutako otordu bat kolesterol iturri garrantzitsua da, 122\u00a0mg - 251\u00a0mg artean 100\u00a0gramoko, prestaketa motaren arabera.\nHala ere, izkirak eta beste itsaski ugari alergia eragile ohikoenak dira. Gainera, ez dira \"kosher\" eta, horregatik, judutar sukaldaritzan debekatuak daude. Hala ere, \"halal\" izan daitezke eta, hortaz, musulman sukaldaritzan baimenduak.\nArrantza.\nOndoko taulak munduko izkira arrantza azaltzen du, milioi tonatan:\nEspezieak.\nHauek dira sukaldaritzan erabilitako ohiko espezieak:"}
{"id": "145780", "revid": "201", "url": "https://eu.wikipedia.org/wiki?curid=145780", "title": "Ganba", "text": ""}
{"id": "145782", "revid": "115922", "url": "https://eu.wikipedia.org/wiki?curid=145782", "title": "Mendebaldeko germaniar hizkuntzak", "text": "Mendebaldeko germaniar hizkuntzak germaniar hizkuntzen multzoko adarrik handiena da, eta bere barnean alemana, ingelesa, nederlandera, frisiera, afrikaansa edota yiddish hizkuntzak sailkatzen dira, besteak beste. Germaniar hizkuntzen taldeko beste bi adarrak iparraldeko eta ekialdeko germaniar hizkuntzek osatzen dute."}
{"id": "145783", "revid": "987", "url": "https://eu.wikipedia.org/wiki?curid=145783", "title": "Mendebaldeko Germaniar hizkuntzak", "text": ""}
{"id": "145790", "revid": "119347", "url": "https://eu.wikipedia.org/wiki?curid=145790", "title": "Astuvansalmiko labar-pinturak", "text": "Astuvansalmiko labar-pinturak (finlandieraz, \"Astuvansalmen kalliomaalaukset\") Hego Savoniako Ristiina udalerrian dauden Paleolitoko labar-pintura multzoa da. Hauek, Saimaa osatzen duten aintzira bateko, Y\u00f6vesiko hondartza batean dagoen labarrean margotuak daude. Finlandia eta Ipar Europa osoko labar-pintura multzo handiena da, guztira 65-70 bat pintura baitaude, eta k.a. 3000 eta 2000 urte artekoak dira. Nahiz eta ristiinarrek margolan hauek ezagutzen zituzten, ofizialki, Pekka Sarvas finlandiar arkeologoak aurkitu zituen 1968. urtean.\nUNESCOren Gizateriaren Ondare izateko hautagaia da 1990. urtetik eta higaduratik onik irten den munduko labar-pintura ezagunena da .\nAurkikuntza.\nNahiz eta, ristiinarrek margolan hauek ezagutzen zituzten, ofizialki, Pekka Sarvas finlandiar arkeologoak aurkitu zituen 1968. urtean. Guztira, 65-70 bat pintura daude eta denak okre gorriz margoturik daude; hain zuzen, 18-20 bat altze, 20 bat gizaki irudi, animalien oinatz eta esku ugari, 8-9 txalupa, irudi geometrikoak eta arraina eta txakurra diruditen bi irudi daude .\nLabar-pintura hauek, hain zuzen, giza buru bat dirudien eta pinturak higaduratik babestu dituen labar batean daude margotuak. Gaur egun, Y\u00f6vesi (Saimaa) aintzirako urazaletik 7,7 eta 11,8 metroko altueren artean daude, nahiz eta aspaldian urertzetik hurbilago zeuden; ondorioz, adituek uste dute margolanen egileak txalupetatik margotu zituztela. Honela, pintura zaharrenak (k.a. 3000 eta 2000 urte artekoak) goian daude eta berrienak aldiz, behean.\nObjektu arkeologiko gehiago aurkitu dira ere bertan, hala nola, Akka eta Ukko jainkoen estatua txikiak, k.a. 2200. urteko gezi puntak eta animalia bitxi batzuk, hartz baten burua esaterako. Objektu hauek, bertan egiten zituzten errituetan erabiltzen zituzten objektuak ziren .\nIrudien interpretazioa.\nIrudiek, Ipar Europa eta Siberiako xamanismo ohiturekin lotura estua dutela uste dute adituek. Sinesmen hau zuten gizakiek, eguzkia (bizitzaren ikurra), zerutik korrika zebilen altze edo orein bat zela uste zuten. Egunero, \"Altze Handia\", espiritu onen eta jainkoen lekua zen ekialdetik atera eta heriotzaren lurraldea zen mendebaldera joaten zen; bizitzaren irudikapena. Altzeak gainera, iparraldeko gizakien harrapakin nagusienetako bat izan direnez betidanik, herri honen unibertsoaren erdigunea izaten ziren. Horregatik, Astuvansalmiko pinturetan ageri diren altze gehienek, bihotza irudikatzen duten puntuak dauzkate eta guztiak, bat izan ezik, mendebaldera begira daude.\nPinturak, tribuko xamanek margotu zituztela uste dute adituek. Labar honetan egiten zituzten errituetako kanta eta dantzen bidez, hauek trantzean sartu eta espirituen munduarekin harremanetan jartzen ziren. Finn etniako xamanek, altzeen buruaren itxura zuen maskara bat erabili ohi zuten eta horregatik, pinturetan agertzen diren gizaki gehienak finn xamanak zirela uste dute. Harritzekoa da bestalde, emakume arkudunen irudia. Emakumeek, ez zuten ehiztari-biltzaile gizarte horretako ehizetan parte hartzen eta horregatik, adituek emakume arkudunak, Kalevala mitologiako Tellervo jainkoaren irudikapenak direla uste dute. Hauek, ehiza ona iragarri ohi zuten. Ebatzi gabeko irudi bakarra, eskuak aldakan dituen gizona da, Astuvansalmi gizona deiturikoa .\nAipatzekoak dira bestalde, labar-pinturetan agertzen diren txalupak. Finnen sinesmenen arabera, hildakoak, mendebaldera, altzeen burua zuten itsasontzietan bertaratzen ziren; eta horregatik, txalupen irudiak leku berezia izaten zuen erritu honetan. Txalupa hauek, Iparramerikako amerindiarrek erabiltzen zituztenen antzekoak dira irudien arabera, luzeak eta estuak, eta larruz eta egurrez eginikoak. Honek, bikingo herria iritsi baino lehen, itsasontzia dagoeneko lurraldeko garraiobide nagusietako bat zela erakusten du .\nEskandinavia, Siberia eta Kareliako labar-pinturekin, sinesmenekin eta antzinako mitoekin alderatuz gero, Astuvansalmiko pinturak konplexuak direla aitortu dute adituek, baina guzti hauekin erlazio estua dutela. Samien antzinako kulturak ere zeresan handia dauka; izan ere, finnen eguzkiaren irudi berean sinesten eta erritu xamaniko antzekoak egiten zituzten."}
{"id": "145791", "revid": "12654", "url": "https://eu.wikipedia.org/wiki?curid=145791", "title": "Astuvansalmi", "text": ""}
{"id": "145792", "revid": "12654", "url": "https://eu.wikipedia.org/wiki?curid=145792", "title": "Astuvansalmen kalliomaalaukset", "text": ""}
{"id": "145793", "revid": "880", "url": "https://eu.wikipedia.org/wiki?curid=145793", "title": "Behe-alemana", "text": ""}
{"id": "145794", "revid": "880", "url": "https://eu.wikipedia.org/wiki?curid=145794", "title": "Mendebaldeko Germaniar Hizkuntzak", "text": ""}
{"id": "145795", "revid": "119347", "url": "https://eu.wikipedia.org/wiki?curid=145795", "title": "Txartel bakar", "text": "Txartel bakarra hiri edo eskualde bateko garraiobideetan tarifa eta ordainketarako sistema komuna da.\nTxartel bakarra Euskal Herrian.\nGipuzkoa.\nGipuzkoako Foru Aldundiak lurralde osoko garraio publikoko zerbitzuak bateratzeko Lurraldebus sistema sortu zuen 2007an. Tarifa-sistema bateratua ez zen guztiz lortu. Lurraldebus sistemaren euskarria Lurraldebus txartela da, zeinak %40ko deskontuak egiten dituen garraioaren paper-txartelaren prezioaren gainean, eta deskontu hori %90 izatera iris daiteke hilabete naturalean metatutako bidaien arabera. Txartel arrunta, turista txartela eta talde berezientzako txartelak (haurrak, gazteak, adinekoak, ezinduak eta soziala) daude.\n2013an Lurraldebus sisteman oinarrituta Mugi Sistema jaio zen. Aurreko sistemaren hobekuntza da, eta tarifa-sistema bateratua lortu du. Bere baitan hartzen du Lurraldebus txartela, eta sistemaren barruan dauden eragileak Lurraldebus, Donostibus, Errenteriako, Irungo, Hernaniko eta Arrasateko Udaletako hiri autobusak, eta Euskotren Trenaren Lasarte-Oria - Hendaia eta Donostia-Amara - Elgoibar lineak dira. Gainera, Oiartzungo Udaleko hiri autobusetan eta Renfe Aldirietan ere sistema erabil daiteke, nahiz eta deskonturik ezartzen ez den. Mugi sistema 2013ko martxoaren 3an jarri zen martxan.\nAraba.\nGasteizko tranbia irekitzearekin batera, Eusko Trenbideak sozietateak BAT txartela jaulki zuen, Gasteizko tranbian zein TUVISA hiri autobusetan erabiltzekoa. Tarifa-sistema ez dago bateratua, eta eragileen arteko linea aldaketetan, bigarren linearen prezioaren %45a besterik ez da ordaindu behar.\nBizkaia.\nBizkaiko Garraio Partzuergoak 1990eko hamarkada bukaeran martxan jarri zuen Creditrans txartela, lurralde osoko garraio publikoan txartel bakarra erabili ahal izateko. Tarifa-sistema bateratua ez zen ezarri, eta gaur egun eragile bakoitzak tarifa-sistema eta gune propioak ditu.\n2012an Barik txartela jaulki zuen, zeinetan Creditrans titulua karga daitekeen, bestelako tituluen artean. Etorkizunean Barik sistema erabiliz tarifa-sistema bateratua lortzea espero da. Sistemaren barruan dauden eragileak Bilboko metroa, Euskotren Trenaren Txorierriko eta Funikular lineak, Euskotren Tranbia, Bilboko Renfe Aldiriak, Feveren Bilbo - Balmaseda eta Bilbo - Karrantza lineak, Bizkaibus, Bilbobus, EtxebarriBus, Erandioko Herri Autobusa, Artxandako funikularra, Bizkaia Zubia eta Ereagako igogailua dira."}
{"id": "145796", "revid": "2241", "url": "https://eu.wikipedia.org/wiki?curid=145796", "title": "Buia (argipena)", "text": "Buia hitzak adiera zenbait ditu:"}
{"id": "145797", "revid": "90204", "url": "https://eu.wikipedia.org/wiki?curid=145797", "title": "Ezmel Ablitaskoa", "text": "Samuel edo Ezmel Ablitaskoa (Ablitas, ? - ?, 1342), \"Ablitasko judu aberatsa\" ezizenaz ezaguna, mailegu-emaile nafarra izan zen, Nafarroa eta Aragoiko erregeak finantzatu zituena.\nBiografia.\nEzmelek Ablitasko juduen artean ezaguna zen On Joseph aita zuen. Aragoiko erregeari eta Nafarroako jauntxoei hain diru-kopuru handiak maileguz eman zizkion (itzuli ez zizkiotenak) ezen Samuelek ezin baitzituen zergak ordaindu. Bere heriotza eta gero, bere iloba zen Samuel II.a Ablitaskoa eta Tuterako kristau bat bere ondarearen administratzaile bilakatu eta zinpean jabetzak saltzera behartu zituzten, tartean altzariak, dirua, urrezko eta zilarrezko ontziak, loreontziak edo tailuak.\nBeste azalpen bat ere badago: 1340 inguruan, mailegu asko eman zizkion nafar jauntxoei, hasieran interesik gabe, baina San Joan egunerako ordaintzen ez bazuten, % 20ko interesean. Hil zenean, erret-ondasunaren zordun zelako, erreginak bereganatu zituen Ezmel Ablitaskoaren diru-kontuak. Petri IV.a Aragoikoak, ordea, dirua zor zion Ablitasi: 60.000 soldata edo 3.000 bartzelonar libera hain zuzen ere; Nafarroako erregeak, halaber, bere alaba Mariaren dotea zor zion aragoiarrari. Aragoiko erregeak emaztearen doteaz kitatu zuen Ezmel Ablitasen jaraunsleekin zuen zorraren truke.\nDena dela, 1343an Joana II.a Nafarroakoak bere ondarea konfiskatu zuenean, erret-ogasunak dirutza handia lortu zuen, tartean, erregeak berak zuen 53.000 liberako zorra.\nSemeak.\nSamuelen seme bi ezagutzen ditugu, Funes eta Judah izenekoak hain zuzen ere, azkena Iru\u00f1ean aurkitutako agiri batean agertzen delarik."}
{"id": "145801", "revid": "1545", "url": "https://eu.wikipedia.org/wiki?curid=145801", "title": "Samuel Ablitaskoa", "text": ""}
{"id": "145803", "revid": "1340", "url": "https://eu.wikipedia.org/wiki?curid=145803", "title": "2007ko Eskoziar Parlamenturako hauteskundeak", "text": ""}
{"id": "145804", "revid": "119347", "url": "https://eu.wikipedia.org/wiki?curid=145804", "title": "Ben Xaprut", "text": "Shem-Tob ben Isaak Xaprut (; Tutera, XIV. mendeko erdia - ?) filosofo, mediko eta polemista euskal-judua izan zen. Batzuetan bera baino lehen jaiotako Shem-\u1e6cob ben Isaac Tortosakoarekin edo bere izenkidea eta X. mendean khazariarren erregea zen Hasdai Ibn Shaprutekin nahasten dute.\nBiografia.\nBere gaztaroan jatorrizko bekatu eta eroskundeari buruzko jendaurreko eztabaida famatua izan zuen Pedro Mart\u00ednez de Lunarekin, gero Benedikto XIII.a Avignongoa antipapa bilakatuko zena. Eztabaida hau Iru\u00f1ean 1375eko abenduaren 26an apezpikuak eta teologoen aurrean izan zen.\n1370eko hamarkadan Nafarroan izandako gatazkak zirela eta, Ibn Xaprut, beste askok egin zuten moduan, erbesteratu eta Tarazonara joan zen, non juduen eta kristauen medikua izan zen. Ordurako jadanik eruditu talmudiko garrantzitsuenetarikoen artean zegoen zen eta Sheshetek eta berak elkarri bidali zizkioten eskutitzak."}
{"id": "145806", "revid": "1545", "url": "https://eu.wikipedia.org/wiki?curid=145806", "title": "Mezin\u00e1rodn\u00ed filmov\u00fd festival Karlovy Vary", "text": ""}
{"id": "145807", "revid": "1310", "url": "https://eu.wikipedia.org/wiki?curid=145807", "title": "Lasa (argipena)", "text": "Lasa izenak hainbat adiera eduki ditzake:"}
{"id": "145808", "revid": "512", "url": "https://eu.wikipedia.org/wiki?curid=145808", "title": "Autile", "text": "Autile (frantsesez eta ofizialki \"Autevielle-Saint-Martin-Bideren\"; okzitanieraz \"Autivi\u00e8la-Sent-Martin-Bid\u00e8ren\") Pirinio Atlantikoak departamenduko udalerria da, Bearnon dagoena."}
{"id": "145810", "revid": "512", "url": "https://eu.wikipedia.org/wiki?curid=145810", "title": "M\u00f6nchengladbach", "text": "M\u00f6nchengladbach Alemaniako Ipar Renania-Westfalia estatuan dagoen hiria da. D\u00fcsseldorf barrutian kokatzen da eta 2010an 257.993 biztanle zituen.\nEtimologia.\nGaur egun lur azpitik doan \"Gladbach\" errekak ematen dio izena hiriari. Beste Gladbach bat ere badagoenez (Bergisch Gladbach), honengandik bereizteko 1888an \"M\u00fcnchen-Gladbach\" izena eman zitzaion. Ondoren gertatu zena izan zen jendeak Munich (M\u00fcnchen) hiriko auzoa zela pentsatzen zuela eta nahasmena ekiditeko \"M\u00f6nchengladbach\" izena ezarri zioten 1960an. Dena dela, bertakoek Gladbach izena erabiltzen jarraitzen dute.\nGeografia.\nRhin ibaitik 16 kilometro mendebaldera dago, Niers errekak sortzen duen lautadan hain zuzen ere. Hiriaren zatirik handiena beraz erabat laua da. Parke eta baso ugari daude hirian.\nHistoria.\nLehenengo asentamenduak duela 300 edo 400.000 urtetakoak dira, bertan Homo erectus eta Neanderthalgo gizakiaren aztarnak aurkitu baitira. Neolito eta Brontze Aroko harri pilak ere aurkitu dira.\nM\u00f6nchengaldbachen sorrera 974an fundaturiko Gladbach Monasterioari lotuta dago. XII mendean monjeek merkatua eratu zuten monasterioaren iparraldean eta bertan artisauak kokatuz joan ziren. 1364-66 urte inguruan Gladbach herri bihurtu zen. oraindik harrizko harresiaren aztarnaren bat gelditzen da. Julichko Dukerriaren barruan gelditu zen Gladbach.\n1794ean Napoleonen tropek herria hartu zuten eta erlijioaren aurkako legeak aplikatuz 1802ean Monasterioa itxi arazi zuten. Monasterioko liburutegi erraldoia suntsitua gelditu zen gainera. 1815ean Prusiaren esku gelditu zen eta honek Landkreis Gladbach barrutiaren buru izendatu zuen. Bigarren Mundu Gerraren ondoren Ipar Renania-Westfalia estatuan sarturik gelditu zen.\nKirola.\nBorussia M\u00f6nchengladbach da hiriko futbol taldea. Bundesliga bost aldiz irabazteaz gain UEFA Kopa bi ere baditu.\n1 Formulako bi gidari ere bertan jaioak dira, Heinz-Harald Frentzen eta Nick Heidfeld.\nHiri senidetuak.\nM\u00f6nchengladbach ondorengo hiriekin senidetuta dago:"}
{"id": "145813", "revid": "512", "url": "https://eu.wikipedia.org/wiki?curid=145813", "title": "Buia (animalia)", "text": "Buia (\"Cancer pagurus\") \"Brachyura\" infraordenako krustazeo dekapodoa da. Neurri handiko karramarroa hau Ipar Itsasoan, Ipar Atlantikoan eta Mediterraneoan bizi da.\nTxangurruaren antza du, baina buiaren oskola leuna da guztiz, txangurrua ez bezala. Kolore arre-gorrixkako oskol arrauzkara du, 25cm zabal izatera irits daitekeena heldua denean. 3kg izatera irits daiteke. Hanketako hagin puntak beltzak ditu.\nEzaugarriak.\nBuia helduen oskola arre-gorrixka da, gazteena ordea arre-gorrindola da. Batzuetan orban zuriak dituzte eta aurrealdeko ertzean bederatzi gingil, tarta batel azala bezala. Arren oskola 60 mm luze izan ohi da eta emeek 98 mm, nahiz eta 150mm eta 250mm izatera irits daitezkeen kasu batzuetan. Oskolaren toles bat sabelaldean luzatzen da, ganbera brankiala osatzeko, zakatzak dauden lekua.\nLehenengo pereiopodoa eraldatua dago, hagindun hanka indartsuak izateko, punta beltzekoak. Beste pereiopodoak \"seta\" zurruneko zerrendaz estaliak daude.\nAurreakaldean, antenak eta antenulak ikusgai dira. Hauen atzean begizuloak daude, non begi elkartuak kokatzen diren. Ahoaldean hiru pare maxilipedo ditu, hauen atzean maxila pare bat eta maxilula pare bat, eta, azkenean, barailak.\nBeste karramarroen antzera, abdomena toraxaren azpian tolestua du eta dimorfismo sexuala adierazten du: arrek estua dute eta emeek zabala.\nJokaera.\nGaueko harraparia da. Bere zulotik atera eta 50 metrotara urrundu daiteke ehizan. Krustazeo eta molusku ugari harrapatzen ditu. Buiaren harrapariak arrainak eta zefalopodoak dira. Beste karramarro batzuk baino geldoago ibiltzen da baina konpentsatzeko hagin handiak ditu."}
{"id": "145814", "revid": "201", "url": "https://eu.wikipedia.org/wiki?curid=145814", "title": "Cancer pagurus", "text": ""}
{"id": "145818", "revid": "1712", "url": "https://eu.wikipedia.org/wiki?curid=145818", "title": "Harri Aro", "text": ""}
{"id": "145819", "revid": "512", "url": "https://eu.wikipedia.org/wiki?curid=145819", "title": "Ganibet", "text": "Ganibeta, aiztoa edo labana mozteko erabiltzen den ertz edo xafla da, eskuz edo beste modu batez eusten dena eta heldulekua duena edo ez. Aiztoak gutxienez Harri Arotik erabiltzen dira, duela bi milioi eta erdi urteko Olduvai aldikoak aurkitu baitira. Hasieran harriz, silexez edo obsidianaz egiten ziren; ondoren, teknologiak aurrera egin ahala, beste material batzuk erabili izan dira, hala nola brontzea, kobrea, burdina, altzairua, zeramika edo titanioa.\nHitzak.\n\"Aizto\" hitza haitz terminotik eratorria da, antzinako jatorria frogatuz, nahiz eta askok zalantzan ipini.\n\"Labana\", \"ganibeta\" eta \"aizto\" hitzen sinonimoa izan daiteke, nahiz eta bereziki ahoa kirtenaren barnean toles daitekeena adierazi."}
{"id": "145823", "revid": "42829", "url": "https://eu.wikipedia.org/wiki?curid=145823", "title": "Janis Joplin", "text": "Janis Joplin (jaiotzez Janis Lyn Joplin, Port Arthur, Texas, Ameriketako Estatu Batuak, 1943ko urtarrilaren 19a - Los Angeles, Kalifornia, Ameriketako Estatu Batuak, 1970eko urriaren 4a) Ameriketako Estatu Batuetako rock and roll eta blues abeslaria izan zen. Emakumearen eta 1960ko hamarkadako kontrakulturaren sinboloetako bat da eta rockaren historian izartzat hartzen den lehenengo emakumea. 2008an Rolling Stone aldizkariak historia osoko 100 kantari hoberenen zerrendan 28. postuan jarri zuen. Heriotzak 27koen kluba deritzonean sartu zuen. Bere diskoak musikaren industrian gehien saltzen direnetakoak dira.\nProfil artistikoa.\nJanis Joplin ezaguna izan zen bere ahots indartsuagatik eta abestiak interpretatzeko zuen intentsitate handiagatik (Bira batean, hau esan zuen: \u00abGauero 25.000 pertsonarekin egiten dut maitasuna agertokian, eta gero bakarrik itzultzen naiz etxera\u00bb). Lau album argitaratu ondoren, hogeita zazpi urterekin heroina-gaindosi batetik hil zen. Laugarren albuma, \"Pearl\", 1971ko urtarrilean argitaratu zen, hil eta gutxira. Oraindik prestatzen ari zen arren, album hori arrakastatsua izan zen, eta Billboardeko zerrendetan lehena izatera iritsi zen.\n1967an, Joplin ospetsu egin zen \"Monterey Pop Festivaleko\" aurkeztu zenean. Garai hartan oso ezaguna ez zen Big Brother and The Holding Company San Frantziskoko rock-talde psikodelikoko abeslari nagusia izan zen. Bandarekin bi album kaleratu ondoren, Big Brother utzi eta bere talde propioekin bakarlari gisa jarraitu zuen, lehenik Kozmic Blues Band eta gero Full Tilt Boogie Band taldeekin.\nWoodstockeko jaialdian egon zen eta \"Festival Express\" trenaren ibilbidean parte hartu zuen. Joplinen bost single Billboard Hot 100-en sartu ziren, \"Me and Bobby McGee\" abestiaren bertsio bat barne, 1971ko martxoan 1. postura iritsi zena. Abesti ezagunenak honakoak dira: \"Piece of My Heart\", \"Cry Baby\", \"Down on Me\", \"Ball 'n' Chain\", \"Summertime\" eta bere jatorrizko kanta, \"Mercedes Benz\", egin zuen azken grabazioa izan zena.\n1995ean, Rock and Rollaren Ospearen Aretoan (\"Rock and Roll Hall of Fame\" delakoan) sartu zen, eta, 2004an, \"Rolling Stone\" aldizkariak 46. lekuan jarri zuen garai guztietako 100 artista onenetatik; 2008an, berriz, 28. postuan kokatu zuen, garai guztietako abeslari onenetakoenetan. 2013an izar bat jaso zuen Hollywoodeko Ospearen Pasealekuan. 1999an, VH1 (\"Video Hits One\") telebista-kanal estatubatuarrak egindako \"100 Greatest Women in Rock\" zerrendan, hirugarren emakumezko rock-artista onena izendatu zuen. Eszenan egoteko modu desberdina nabarmendu zuten, \"elektriko\" edo \"askatasun basatiaren zentzu berri\" gisa katalogatuz.\nJanis Joplin Estatu Batuetan gehien saltzen duen musikarietako bat da oraindik ere, herrialde horretan bakarrik 15,5 milioi album salduta dituelarik, \"Amerikako Grabazio Industriaren Elkartearen\" arabera.\nBiografia.\nLehen urteak (1943-1961).\n1943ko urtarrilaren 19an jaio zen Port Arthurren, Texasko herri industrialean. Bere gurasoek, Sethek (1910-1987), findegi batean lan egiten zuenak, eta Dorothyk (1913-1998), bere institutuan kantatzen nabarmendu zenak, Janis maistra izatea nahi zuten. Bi anaia txiki zituen, Laura (1949) eta Michael (1953).\nBere familia \"Kristoren Eliza\" izeneko erlijio-mugimenduko partaide zen. Kronika guztiek azpimarratzen dute Joplin artista oinazetua eta segurtasun gutxikoa zela. \u00abNeska ez zen zoriontsua eta ez zegoen gustura. Harremana ez zen egokiena\u00bb, zioen amak gainerako anai-arrebekin ondo konpontzen ez zen eta arreta gehiegi eskatzen zuen alabari buruz.\nNerabezaroan, marjinatu-talde baten lagun egin zen, eta, haren bidez, Bessie Smith, Ma Rainey edo Lead Belly bezalako blues afroamerikarreko artisten diskoak ezagutu zituen. Geroago, Joplinek kantari izateko erabakian eragina izan zuela aitortu zuen. Abesbatza batean parte hartzen hasi zenean, beste blues-kantari batzuk ezagutu zituen, hala nola Odetta, Billie Holiday eta Big Mama Thornton. Hamasei urterekin hasi zen musikarekiko maitasuna adierazten, eta Luisianako tabernetara joaten hasi zen, non musika afroamerikarra, blues-musika eta jazz-musika entzuten zuen.\nJoplin 1960an graduatu zen. Beaumont-eko (Texas) Lamar State College of Technology-n egon zen udan, eta geroago, Texasko Unibertsitatean, Austinen, baina ez zituen ikasketak amaitu. \"The Daily Texan\" unibertsitate-egunkariak bere profila argitaratu zuen 1962ko uztailaren 27ko edizioan, \u00abBera desberdina izatera ausartzen da\u00bb izenburupean. Artikulua honela hasten zen: \u00abNahi duenean, oinutsik ibiltzen da, Levi's galtzak eramaten ditu klasera, erosoagoak direlako, eta berekin eramaten du autoharpa alde guztietara; horrela, kantatzen hasteko bulkada sentitzen badu, oso baliagarria izango zaio. Janis Joplin du izena\u00bb.\nArte Ederrak ikasten ari zela Texasko Unibertsitatean (Austin), tabernetan hasi zen kantatzen. Maiz Waller Creek Boys folk taldearekin hartzen zuen parte. Unibertsitatean bizi izandakoak ere ez zuten nortasun lasaia sortzen lagundu: ez zen hain gizarte kontserbadorean eroso sentitzen, ezta kirolari ospetsuena edo neska ederrena saritzen zuen unibertsitate batean ere. Izan ere, 1962an, campuseko ikaskideek \u201cgizon itsusienaren\u201d sarirako izendatu zuten. Myra Friedmanek, Janis Joplinen biografiaren egileak, elkarrizketa batean esan zuen abeslariak gutun bat idatzi zuela bere unibertsitatera, larrituta, lehiaketa horrek nola eragin zion azaltzeko.\nHandik astebetera, Janis Joplinek eskola utzi, maletak egin eta San Frantziskora joan zen, \u00abTexasetik urrun egoteko bakarrik, nire burua oso leku desberdinetan baitzegoen\u00bb, esango zuen geroago. Handik hilabetera, Janisek \"It\u2019s Sad To Be Alone\" abestia idatzi eta lagun baten etxean grabatu zuen. Abestiak honela zioen: \u00abTristea da, tristea bakarrik egotea / Lagunik gabe, familiarik gabe, etxerik gabe / Beste pertsona batzuei begira, malkoen bidez / Haiek ez dakite deus penaz, tristuraz edo beldurraz / Gela ilunetan eseri eta abestuko duzu / Zure abestiek hazten ari den malenkonia batekin betetzen dute airea\u00bb\n1962-1965: lehen grabazioak.\nBere lehen kanta, \"What Good Can Drinkin' Do\", 1962ko abenduan grabatu zuten zintan, Texasko Unibertsitateko ikasle baten etxean.\n1963ko urtarrilean atera zen Texastik auto-stop eginez Chet Helms lagunarekin, San Frantzisko hiriko North Beacherantz. Han, beste leku batzuen artean, Haight-Ashburyko komunitate hippyan bizi izan zen.\n1964an, Joplinek eta geroago Jefferson Airplane taldeko gitarra-jolea izango zen Jorma Kaukonenek blues-estandarreko zazpi abesti grabatu zituzten, Kaukonenen emazte Margaretak idazmakina bat perkusio modura erabiltzen zuela. Grabazio hauek disko pirata moduan 2008an argitaratuko ziren \"The Typewriter Tape\" izenburupean.\nGarai hartan hasi zen drogak kontsumitzen. 1965eko maiatzean, Joplinen lagunek metanfetamina erregularki injektatzearen ondorio kaltegarriak sumatu zituztenean (\u00abeskeletiko\u00bb eta \u00abzargaldu\u00bb gisa deskribatu zen), Port Arthurrera itzultzeko konbentzitu zuten. Handik bost urtera, Joplinek hauxe esan zion Rolling Stone aldizkariko David Dalton kazetariari San Franciscoko lehen egonaldiari buruz: \u00abEz nuen lagun askorik eta nituenak ez zitzaizkidan gustatzen\u00bb.\n1965eko udaberrian itzuli zen Port Arthurrera eta han bizimodua aldatu zuen. Drogak eta alkohola saihestu zituen eta antropologian matrikulatu zen Lamar Unibertsitatean, Beaumont inguruan, Texasen. Lamar Unibertsitatean zegoela, Austin-era joan zen kantatzera, bera bakarrik gitarra akustikoren laguntzarekin.\n1965ean, Peter LeBlancekin ezkonduko zela esan zion familiari, San Frantziskon ezagutu baitzuen lehen egonaldiaren amaieran. Hala ere, bikoteak ez zuen funtzionatu, eta Peter LeBlancek utzi egin zuen; horrek are gehiago markatuko zituen bere segurtasun afektiborik eza eta bakardade sentimendua.\n1965ean eta 1966an, Joplin Beaumontera (Texas) joaten ibili zen, Bernard Giarritano izeneko gizarte-langile psikiatriko batekin saio erregularrak egiteko.\nBig Brother and the Holding Companyrekin elkartu baino urtebete lehenago, gutxi gorabehera, zazpi estudioko pista grabatu zituen bere gitarra akustikoarekin. Grabatu zituen abestien artean daude \"Turtle Blues\" abestirako bere jatorrizko konposizioa eta Buffy Sainte-Marieren \"Cod'ine\"-ren bertsioa. James Gurleyk argitaratu zituen 1995ean, This is Janis Joplin 1965 izeneko album berri gisa.\n1966-1969: Hainbat banda.\n1966an, Joplinen blues-ahots estiloak erakarri egin zuen San Franciscoko Big Brother and the Holding Company banda psikodelikoaren arreta eta urte horretako uztailaren 4an, bandaren partaide bilakatu zen. San Franciscoko Avalon Ballroom aretoan egin zuen lehen emanaldi publikoa.\nAbenduaren 12a eta 14a bitartean grabatu zuten lehen albuma, \"Big Brother and the Holding Company\" izenekoa, eta 1967ko abuztuan kaleratu zen, taldea ekainean Monterey Pop Festivalen agertu eta gutxira.\nTaldearen 1967ko lehen emanaldi garrantzitsuetako bat \"Mantra-Rock Dance\" izan zen, urtarrilaren 29an San Frantziskoko Hare Krishna tenpluko Ballroom elizan egin zen musika-ekitaldia. Hare Krishnaren fundatzaile Bhaktivedanta Swami, Allen Ginsberg, Moby Grape eta Grateful Dead taldearekin batera aritu ziren, eta irabaziak Krishnako tenpluari eman zizkioten. Joplin eta Big Brother hainbat hiritako aretotan hasi ziren jotzen: San Frantzisko, Los Angeles, Seattle, Washington, Vancouver, eta abar. 1967ko hasieran, Joplinek Country Joe McDonald ezagutu zuen, Country Joe and the Fish taldekoa; bikotea elkarrekin bizi izan zen hilabete batzuetan.\nBere taldearekin batera, 1967ko ekainaren 17an eta 18an, \"Monterey Pop Festival\" jaialdian parte hartu zuen, uneko artista handi batzuekin batera, hala nola Jimi Hendrix, The Mamas and The Papas, Jefferson Airplane, Otis Redding eta The Who. Big Brother taldearen lehen emanaldia filmatu gabe geratu zenez, hurrengo egunean berriro jotzeko eskatu zieten. Janisek aho zabalik utzi zituen ikus-entzuleak Big Mama Thorntonen \"Ball and Chain\" blues ezagunaren bertsio batekin. Handik denbora gutxira, Bob Dylanen ekoizleak, Albert Grossmanek, kontratatu zituen.\n1968ko otsailaren 16an, taldeak Ekialdeko Kostako lehen birari hasiera eman zion Filadelfian, eta hurrengo egunean lehen emanaldia eman zuen New Yorken, Anderson Theatren. 1968ko apirilaren 7an, Martin Luther King hil eta hiru egunera eta Ekialdeko Kostan egiten ari ziren biraren azken egunean, Joplin eta Big Brother Jimi Hendrix, Buddy Guy, Joni Mitchell, Richie Havens, Paul Butterfield eta Elvin Bishop artistekin batera abestu zuten, New Yorkeko \"Wake for Martin Luther King Jr.\" kontzertuan.\n1968ko uztailaren 31n, Joplin lehen aldiz agertu zen telebistan, Dick Cavettek aurkezten zuen ABC kateko \"This Morning\" programan.\nLehen estudio-grabazio garrantzitsurako, Joplinek paper garrantzitsua jokatu zuen Big Brother and the Holding Company-ren bigarren albuma, \"Cheap Thrills\", osatuko zuten abestien moldaketa eta ekoizpenean. Albumak Robert Crumb kontrakultura-marrazkilariaren azaleko diseinua izan zuen. Diskoa 1968ko abuztuan kaleratu zen.\n\"Cheap Thrills\"ek abesti arrakastatsuak zituen, hala nola \"Piece of My Heart\" eta \"Summertime\". Albuma atera eta zortzi astera \"Bilboard 200\" albumen zerrendan lehen postura iritsi zen eta lehena izan zen zortzi astez (ez elkarren segidan). Joplin arrakastara eramanez, hiru egunera urrezko diskoa egin zen eta lehen hilabetean milioi bat kopia baino gehiago saldu ziren. Single nagusia, \"Piece of My Heart\", 12. postura iritsi zen 1968ko udazkenean, Billboard Hot 100-en.\nJoplinekiko kritikak oso onak izan ziren; horietako askoren arabera, onegia zen taldearentzat. Prentsa, taldean baino gehiago, bere figuran hasi zen zentratzen. Berak, gainera, blues eta souletik gertuagoko estilo bat egin nahi zuen, beneratzen zituen kantariak bezala -Bessie Smith, Billie Holiday edo Aretha Franklin-. Taldeak beste bira bat egin zuen Ekialdeko Kostan 1968ko uztail-abuztuan, besteak beste, Newporteko Folk Jaialdian parte hartuz. Abuztuaren 31n eta irailaren 1ean Arte Ederren Jauregiko Jaialdian, bi ikuskizunetarako San Frantziskora itzuli ondoren, Joplinek Big Brother utziko zuela iragarri zuen.\nTaldeak Fillmore Westen elkarrekin hiru gau egiteko konpromisoa zuen eta Bill Graham musika promotoreak aditzera eman zuen 1968ko irailaren 14koa izango zela elkarrekin egingo zuten azkena, Chicago (artean Chicago Transit Authority) eta Santana taldeekin batera. Halere, taldeak \u2014oraindik Joplin kantari nagusi zela\u2014 bira bat egin zuen Estatu Batuetan udazken horretan. Geroago, 1968ko urrian, banda Massachusetts Amhersteko Unibertsitatean eta Worcesterreko Institutu Politeknikoan aritu zen. 1970ean egin zituzten bi elkartzeak alde batera utzita, Joplinek Big Brotherrekin egindako azken emanaldia 1968ko abenduaren 1ean San Frantziskon, Chet Helmsen aldeko kontzertua izan zen.\nBakarkako ibilbidea: 1969.\nBig Brother and The Holding Companytik banandu ondoren, Joplin eta Albert Grossman managerra musikari bila hasi ziren talde berria sortzeko. 1969aren hasieran eratuta zegoen, baina kideak aldatu egingo ziren urtean zehar. Big Brother and the Holding Companyko Sam Andrew gitarra-jolea berarekin eraman zuen talde berrira.\nBere talde berriarekin, Kozmic Blues Band, 1969ko irailean bigarren diskoa atera zuen: \"I Got Dem Ol' Kozmic Blues Again Mama!\". Albuma urrezko diskoa izatera iritsi zen urtearen amaieran, baina ez zuen \"Cheap Thrills\" diskoaren arrakasta lortu. Columbia Recordsek \"Kozmic Blues\" abestia atera zuen single gisa, eta 41. postua lortu zuen Billboard Hot 100en. Beste arrakasta batzuei esker, hala nola \"Try (Just a Little Bit Harder)\", \"To Love Someone\" eta \"Little Girl Blue\", \"I Got Dem Ol 'Kozmic Blues Again Mama!\" Bilboard 200en bosgarren postura iritsi zen diskoa kaleratu eta gutxira.\nApirilean, Janis eta Kozmic Blues Band bira egin zuten Europan zehar, Frankfurt, Stockholm, Paris, Londres, eta beste hainbat lekutan kontzertuak emanez. Harrera oso beroa izan zuten jendearen aldetik, eta AEBra itzuli zenean, bere bizitzan eman zuen kontzerturik onena Londresekoa izan zela esan zuen.\nBizitzen ari zen presioa zela eta, heroinaren eta alkoholaren mendera erori zen. Elkarrizketa asko ematen hasi zen, zeinetan bere bizitzaz eta sentimenduez hitz egiten bukatzen zuen. Hauetako batean esan zuen ospetsu bihurtu den esaldia: \u00abGauero 25.000 pertsonarekin egiten dut maitasuna agertokian, eta gero bakarrik itzultzen naiz etxera\u00bb Bere garaiko emakume askoren indarraren eta matxinadaren sinbolo bihurtu zen.\n1969ko abuztuaren 17an Woodstockeko jaialdian jo zuten eta sekulako arrakasta izan zuten, nahiz eta Joplin bera ez zegoen oso gustura geratu egin zuen emanaldiarekin.\nKozmic Blues Band taldeko musikariak profesionalak baino ez ziren, eta Joplinek bere taldea familia bat bezalakoa izatea nahi zuen, Big Brotherren bezala. 1969. urtearen amaieran, Janis lur jota zegoen, heroinaren eta alkoholaren mende; hortaz, atseden hartu eta taldea uztea erabaki zuen. Eman zuten azken kontzertua New Yorkeko Madison Square Gardenen izan zen, 1969ko abenduaren 20ko gauean.\nBakarkako ibilbidea: 1970.\n1970eko otsailean, Rio de Janeirora joan zen lagun batekin gutxienez heroinatik desintoxikatzeko asmoz. Han ezagutu zuen David Niehouse eta maitemindu egin ziren. Hilabete batzuk egon ziren Brasilgo oihanean, errepidean bi beatnik zahar bezala bidaiatzen, eta San Frantziskora itzuli zirenean, biak Janisen etxean bizitzen jarri zen.\nHarremana laster amaitu zen, Janisek heroina kontsumitzen hasi baitzen berriro eta, bestetik, denbora librea hartu eta Niehausekin munduan zehar bidaiatzeari uko egiteagatik.\nAlbert Grossmanek banda berri bat osatzea proposatu zion Janisi, Full Tilt Boogie Band, eta honek onartu egin zuen. Gehienbat Kanadako musikari gazteek osatzen zuten. Joplin pozik zegoen bere talde berriarekin, azkenean iruzkin positiboak jaso baitzituen bai jarraitzaileengandik, bai kritikoengandik.\nFull Tilt Boogierekin udako birari ekin aurretik, bi emanaldi egin zituen Big Brother bere lehengo taldearekin: 1970eko apirilaren 4an eta 12an. Era berean, bere banda berriarekin, oraingo honetan Main Squeeze izenpean, Hells Angelsentzako festa batean aritu zen, San Rafaelen, Kalifornian, 1970eko maiatzaren 21ean. Bitxia bada ere, festa horretan Big Brother taldeak ere parte hartzen zuen.\nEkainaren amaieran eta uztailaren hasieran, Janisek eta bere taldeak \"Festival Express\" jaialdian parte hartu zuten, garai hartako beste artista garrantzitsu batzuekin batera, hala nola The Grateful Dead, Buddy Guy eta The Band, besteak beste. Trenez egin zen bira bat izan zen, geldialdiak (eta kontzertuak) Kanadako hiru hiritan eman zirelarik: Toronto, Winnipeg eta Calgary.\nJoplinen azken agerraldi publikoen artean bi emanaldi daude \"The Dick Cavett Show\" telebista-programan. 1970eko abuztuaren 8an, Joplin Capitol Theatre-n aritu zen (Port Chester, New York). Hantxe interpretatu zuen lehen aldiz \"Mercedes Benz\" abestia. Bere azken kontzertua Full Tilt Boogie Band-ekin, 1970eko abuztuaren 12an izan zen, Bostongo Harvard Stadium-en.\n1970eko irailean, Los Angelesera joan zen bere laugarren albuma izango zena, \"Pearl\", grabatzera. Joplinek egindako azken grabazioa 1970eko urriaren 1ean izan zen: \"Mercedes Benz\". Urriaren 3an, larunbatean, Joplin Sunset Sound Recorders grabazio-estudioan izan zen taldeak egun horretan grabatu zuen \"Buried Alive in the Blues\" abestiaren pista instrumentala entzuten.\nBerak eta Paul Rothchild ekoizleak hurrengo egunean ahotsa grabatuko zutela adostu zuten. Egun ona izan zen estudioan, pozik zegoen, eta ospatzeko, bere lagunekin kopa batzuk hartzera atera zen. Forenseen arabera, heroina-gaindosiagatik hil zen urriaren 4ko 13:45 inguruan. Joplinek antzeko esperientziak izan zituen, eta bizirik atera zen, baina oraingoan ez zegoen inor laguntzeko. Haren gorpua 18 ordu geroago aurkitu zuten.\nDiskoaren abesti guztiak erabat bukatu baino lehen hil zen Joplin, baina nahikoa material zegoen LP bat osatzeko. \"Pearl\" 1971ko urtarrilaren 11n kaleratu zen.\nBere ibilbideko album salduena izan zen. Salmentetako lehen postuan 14 astez egon zen. Omenaldi gisa, \"Mercedes Benz\" abestia \"a capella\" utzi zen, Janisek grabatu zuen azkena izan baitzen; \"Buried Alive in the Blues\", berriz, abesti instrumental gisa sartu zen, Joplinek hil zen egunean bere ahotsa eranstea programatuta baitzegoen.\nKris Kristoffersonek eta Fred Fosterrek konposatutako \"Me and Bobby McGee\" singleak izan zuen arrakastarik handiena, Janis Joplinen kanta bakarra izan baitzen \"Billboard Hot 100\"ean 1. postua lortzen, astebetez, 1971ko martxoan.\nDiskografia.\nEstudioko diskoak.\nBig Brother and the Holding Company taldearekin\nKozmic Blues Band taldearekin\nFull Tilt Boogie taldearekin"}
{"id": "145824", "revid": "201", "url": "https://eu.wikipedia.org/wiki?curid=145824", "title": "Woodstockeko Festibala", "text": ""}
{"id": "145825", "revid": "56334", "url": "https://eu.wikipedia.org/wiki?curid=145825", "title": "Selena", "text": "Selena Quintanilla-Per\u00e9z \u2014Selena izenaz ezaguna\u2014 (Lake Jackson, Texas, Ameriketako Estatu Batuak, \u2013 Corpus Christi, Texas, Ameriketako Estatu Batuak, ) mexikar jatorriko estatubatuar abeslari bat izan zen, \"Tejano musikako erregina\" deitua. \"Billboard\" aldizkariak \u00ab1990eko hamarkadako artista latino gorena\u00bb eta \u00abhamarkadan gehien saldu duen artista latinoa\u00bb izendatu zuen. Selena hil eta bi astera, 1995eko apirilaren 12an, Texasko orduko gobernadore George W. Bushek haren urtebetetzea \u00abSelenaren eguna\u00bb izendatu zuen Texasen."}
{"id": "145826", "revid": "1545", "url": "https://eu.wikipedia.org/wiki?curid=145826", "title": "Espainiako Sustapen Ministerioa", "text": "Espainiako Sustapen Ministerioa () ondorengo arlo hauek bere ardurapean dituen Espainiako Gobernuko ministerioa da: itsas, lehor eta aireko garraio-azpiegiturak; garraio horien kontrola, antolaketa eta kudeaketa administratiboa; posta-zerbitzuen antolaketa eta zuzendaritza; astronomia, geodesia, geofisika eta kartografiari lotutako zerbitzuen zuzendaritza eta sustapena. Egun, Sustapeneko ministroa Jos\u00e9 Luis \u00c1balos da, PSOEko kidea.\nAurreko izenak.\nMinisterioak aurretik izandako izenak:"}
{"id": "145828", "revid": "336", "url": "https://eu.wikipedia.org/wiki?curid=145828", "title": "Vicente Zaragueta", "text": "Vicente Zaragueta Laffitte (Hernani, 1926 - Donostia, ) donostiar enpresaburua izan zen, El Diario Vascoko kontseilukidea, besteak beste, baina Donostiako Aquariuma kudeatzen duen Gipuzkoako Ozeanografia Elkartearen presidentea izateagatik ezagunagoa. Zaragueta donostiar familia aberatsaren kidea, Maria Teresa Zulaikarekin ezkonduta zegoen eta Eusko Ikaskuntza eta Euskalerriaren Adiskideen Elkartearen kidea izan zen. 2013an Joxe Mari Korta Saria lortu zuen.\nBakegintzan ere aritutakoa zen. Aieteko Bake Konferentziaren sustatzaileetako bat izan zen eta 2013ko urriaren 10ean eta 11n Donostian egin zuten munduko alkateen bake konferentziako ohorezko patronatukide izendatu zuten."}
{"id": "145832", "revid": "201", "url": "https://eu.wikipedia.org/wiki?curid=145832", "title": "Txamar", "text": ""}
{"id": "145833", "revid": "512", "url": "https://eu.wikipedia.org/wiki?curid=145833", "title": "Nekora", "text": "Nekora edo txamarra (\"Necora puber\") krustazeo dekapodo espezie bat da, sukaldaritzan oso aintzat hartzen den karramarroa. Necora generoko espezie bakarra da, hau da, monotipikoa. Bizkaian parte txarreko karramarro ere diote.\nNekora Norvegia hegoaldetik Mendebaldeko Sahara arte bizi da, eta Mediterraneoaren eskualde batzuetan ere bai. Itsas hondo harritsuetan bizi da, itsasertzetik 65 metroko sakonera arte.\nEzaugarriak.\nGorputza ile fin-finez estalia du, belus itsura emanez. Oskola arrexka edo beltzaxka du, tarte urdinekin, 7\u201315\u00a0cm zabalekoa. Lehengo pereiopodo (hanka) parea besteak baino handiagoa da eta haginak ditu. Azken pereiopodo parea zabala da, igeri egiten errazteko.\nNegu azkenetan, arrak emea ernaltzen du, hazia hazi-putzu baten ipintzen du eta handik pasatzen dira arrautzak errun momentuan, martxo inguruan.\nSukaldaritza.\nNekorak merkatuko karramarro espezietan haragirik finena eta estimatuena du. Prestatzeko ohiko era egostea da. Ohiko platera da Europa Mendebaldean Atlantikoaren kostaldean, Euskal Herria barne."}
{"id": "145834", "revid": "201", "url": "https://eu.wikipedia.org/wiki?curid=145834", "title": "Necora", "text": ""}
{"id": "145835", "revid": "201", "url": "https://eu.wikipedia.org/wiki?curid=145835", "title": "Necora puber", "text": ""}
{"id": "145836", "revid": "201", "url": "https://eu.wikipedia.org/wiki?curid=145836", "title": "Liocarcinus puber", "text": ""}
{"id": "145837", "revid": "201", "url": "https://eu.wikipedia.org/wiki?curid=145837", "title": "Macropipus puber", "text": ""}
{"id": "145838", "revid": "201", "url": "https://eu.wikipedia.org/wiki?curid=145838", "title": "Portunus puber", "text": ""}
{"id": "145839", "revid": "201", "url": "https://eu.wikipedia.org/wiki?curid=145839", "title": "Cancer velutinus", "text": ""}
{"id": "145840", "revid": "201", "url": "https://eu.wikipedia.org/wiki?curid=145840", "title": "Cancer puber", "text": ""}
{"id": "145841", "revid": "201", "url": "https://eu.wikipedia.org/wiki?curid=145841", "title": "Polybius puber", "text": ""}
{"id": "145843", "revid": "105290", "url": "https://eu.wikipedia.org/wiki?curid=145843", "title": "Datil (moluskua)", "text": "Datilak (Solenidae) ur gaziko molusku kuskubiko familia bat dira.\nEzaugarriak.\nDatilen oskolak luzekarak, simetrikoak eta leunak dira, bien artean luzera osoan josiak. Maskorraren mutur batean buru atrofiatua dago eta bestean aizkora itxurako oina.\nHabitat hondartsu eta lohitsutan bizi dira. Mehatxuren baten sumatuz gero, laster-laster lurperatzeko ahalmena dute.\nGeneroak eta espezieak.\nSolenidae familia bi generotan banatzen da:\nBatzuetan, Pharidae familiako eta \"Ensis\" generoko espezie batzuek datil ere dute izen arrunta. Hauek dira Euskal Herrian ezagunen diren espezieak, sukaldaritzan duten balioagatik:"}
{"id": "145845", "revid": "201", "url": "https://eu.wikipedia.org/wiki?curid=145845", "title": "Solenidae", "text": ""}
{"id": "145848", "revid": "512", "url": "https://eu.wikipedia.org/wiki?curid=145848", "title": "Hebrear Biblia", "text": "Hebrear Biblia jatorriz hebreeraz eta aramera zaharrez idatzitako Bibliako liburuak dira.\nBiblia mota hau juduen \"tanakh\" eta kristauen \"Itun Zaharra\"rekin (batez ere protestante bertsioarekin, katolikoen zati deuterokanonikoak eta ortodoxoen \"anagignoskomena\" ez dituena) bat etortzen da."}
{"id": "145849", "revid": "6327", "url": "https://eu.wikipedia.org/wiki?curid=145849", "title": "Biblia hebrearra", "text": ""}
{"id": "145850", "revid": "105290", "url": "https://eu.wikipedia.org/wiki?curid=145850", "title": "Shinar", "text": "Shinar (hebreeraz \u05e9\u05b4\u05c1\u05e0\u05b0\u05e2\u05b8\u05e8 \"\u0160in`ar\", Septuagint \u03a3\u03b5\u03bd\u03bd\u03b1\u03b1\u03c1 \"Sennaar\") Mesopotamia lurraldeari deitzeko izena da. Biblia hebrearrean zortzi aldiz aipatzen da. Semitikoz proposatutako adiera eratorri batzuk \"Shene nahar\" \"bi ibai\" eta \"Shene or\" \"bi hiri\" lirateke, baina ez da ziurra."}
{"id": "145851", "revid": "6327", "url": "https://eu.wikipedia.org/wiki?curid=145851", "title": "Biblia hebrear", "text": ""}
{"id": "145852", "revid": "105290", "url": "https://eu.wikipedia.org/wiki?curid=145852", "title": "Ons", "text": "Ons uhartea (galizieraz \"Illa de Ons\" eta gaztelaniaz \"Isla de Ons\") Galiziako Pontevedrako probintzian dagoen uhartea da. Ozeano Atlantikoan, Pontevedrako itsasadarraren hasieran kokatzen da."}
{"id": "145853", "revid": "6327", "url": "https://eu.wikipedia.org/wiki?curid=145853", "title": "Semitiko", "text": ""}
{"id": "145856", "revid": "119347", "url": "https://eu.wikipedia.org/wiki?curid=145856", "title": "C\u00edes uharteak", "text": "C\u00edes uharteak (galizieraz \"Illas C\u00edes\" eta gaztelaniaz \"Islas C\u00edes\") Galiziako Pontevedrako probintzia dauden uharte multzo edo uhartedia da. Ozeano Atlantikoan, Pontevedrako itsasadarran kokatzen dira."}
{"id": "145857", "revid": "880", "url": "https://eu.wikipedia.org/wiki?curid=145857", "title": "Garai (eraikuntza)", "text": ""}
{"id": "145858", "revid": "336", "url": "https://eu.wikipedia.org/wiki?curid=145858", "title": "Kanbriarraurre", "text": "Kanbriarraurrea Lurraren historiako lehen garaia informala da, guztietan luzeena. Hadear, Arkear eta Proterozoiko eonak biltzen ditu bere barnean. Hasiera Lurraren sorrerarekin batera jartzen da, orain dela 4.600 milioi urte, eta bukaera orain dela 570 milioi urtetan jartzen da, Kanbriar garaiaren hasierarekin. Guztira 4.030 milioi urteko iraupena izan zuen, Lurraren historiaren %87a. Hain luzea izan arren geologoek ia ez dute daturik garai honi buruz, oso harri gutxik biziraun dutelako gaur egun arte. Garai honetan sortu zen bizitza.\nNormalki garai honetako arrokak igneoak edo metamorfikoak dira. Afrikan eta Groenlandian beste leku batzuetan baino maizago aurki daitezke.\nLaburpena.\nGutxi samar ezagutzen da Kanbriarraurreari buruz, nahiz eta Lurraren historiaren zazpi zortziren inguru osatzen duen. Ezagutzen dena, neurri handi batean, 1960ko hamarkadatik aurrera aurkitu da. Kanbriarraurreko erregistro fosila hurrengo Fanerozoikokoa baino pobreagoa da, eta fosilek (estromatolitoak, adibidez) erabilgarritasun bioestratigrafiko mugatua dute. Honen arrazoia da Kanbriarraurreko arroka asko oso metamorfizatuak izan direla, beren jatorria ezkutatuz, beste batzuk higadurak suntsituak izan diren edo Fanerozoikoaren geruzen azpian sakonki lurperatuak egon diren bitartean.\nUste denez, Lurra Eguzkiaren inguruko orbitako materialetik sortu zen duela 4.543 Ma inguru, eta Tea izeneko beste planeta batek kolpatu zuen sortu eta gutxira, Ilargia sortu zuen materiala bereiziz. Dirudienez, azal egonkorra 4.433 Ma inguru sortu zen, Mendebaldeko Australian 4.404 \u00b1 8 M-ko zirkoi kristalak aurkitu baitira.\nKanbriarraurre terminoa geologoek eta paleontologoek erabiltzen dute eon izen zehatzagorik behar ez duten eztabaida orokorretarako. Hala ere, Nazioarteko Estratigrafia Batzordeak uste du terminoa informala dela. Kanbriaurrearen azpian dagoen denbora-tarteak hiru eon dituenez (Hadearra, Arkearra eta Proterozoikoa), batzuetan supereon gisa deskribatzen da, baina hau ere termino informal bat da, ICSk bere gida kronoestratigrafikoan definitu ez duena. Testu batzuetan \"Eozoiko\" izena ere erabili da, baina hau Arkearraren sinonimoa ere bada.\nBizi-formak.\nEz da zehaztu biziaren jatorrirako data zehatzik. Groenlandiako mendebaldeko uharteetako 3.800 milioi urteko arroketan (Arkearra) aurkitutako karbonoa jatorri organikokoa izan daiteke. Mendebaldeko Australian ondo kontserbatutako 3.460 milioi urtetik gorako bakterioen fosil mikroskopikoak aurkitu dira. Inguru berean 100 milioi urte zaharragoak izan daitezkeen fosilak aurkitu dira. Hala ere, frogatuta dago biziak duela 4.280 milioi urte baino gehiago eboluzionatu zuela. Kanbriarraurrearen gainerakoan (Proterozoikoa), bakterio-biziaren erregistro nahiko sendoa dago.\nZelula-anitzeko organismo konplexuak 2100 Ma-tik aurrera ager zitezkeen. Hala ere, antzinako fosilen interpretazioa problematikoa da, eta \"... zelula anitzeko definizio batzuek bakteria-kolonia soiletatik hasi eta azkonarretaraino hartzen dute\". Beste organismo multizelular goiztiar batzuek Kola Penintsulako 2450 Mako alga gorri posible bat, Txinako iparraldean 1650 Mako biosinadura karbonosoak, 1600 Ma-ko \"Rafatazmia\" eta 1047 Ma-ko \"Bangiomorpha\" alga gorri posible bat dituzte. Organismo multizelular konplexu gisa oso onartuta dauden lehen fosilak Ediacarar garaikoak dira. Gorputz biguneko formen bilduma anitza munduko hainbat lekutan dago eta 635 eta 542 Ma artekoa da. Ediacarar biota deitzen zaio multzo osoari. Oskol gogorreko izakiak garai horren amaiera aldera agertu ziren, Fanerozoikoaren hasiera markatuz. Hurrengo kanbriar aldiaren erdialdean, Burgess Shaleko fauna oso desberdina erregistratzen da, baita taxon modernoen ama taldeak irudika ditzaketen batzuk ere. Kanbriar goiztiarrean bizi-formen aniztasuna handitzeari bizitzaren kanbriarreko leherketa deitzen zaio.\nLurra landarerik eta animaliarik gabe egon dela dirudien bitartean, zianobakterioek eta beste mikrobio batzuek alfonbra prokariotoak sortu zituzten, lehorreko eremuak estaltzen zituztenak. Duela 551 milioi urte lokatza izan zen horretan, hanka-itxurako luzakinak dituen animalia baten aztarnak aurkitu dira.\nIngurunea eta oxigenazioaren katastrofea.\nKanbriarraurreko plaken mugimenduen eta bestelako jarduera tektonikoen xehetasunen probak gaizki kontserbatu dira. Oro har, uste da 4280 Ma baino lehen protokontinente txikiak egon zirela, eta Lurreko lur-masa gehienak superkontinente bakar batean bildu zirela, 1130 Ma inguruan. Superkontinentea, Rodinia bezala ezaguna, 750 Ma inguruan hautsi zen. Huroniar garaiko glaziar aldi batzuk identifikatu dira, gutxi gorabehera 2400 eta 2100 Ma artekoak. Gehien aztertu denetako bat glaziazio Cryogeniar garaikoa da, 850 eta 635 Ma artekoa, eta baliteke baldintza glaziarrak ekuatoreraino eraman izana, \"elur-bola lurra\" sortuz.\nJatorrizko Lurraren atmosfera ez da ongi ezagutzen. Geologo gehienek uste dute batez ere nitrogenoz, karbono dioxidoz eta beste gas geldo batzuez osatuta zegoela, eta oxigeno librerik ez zuela. Hala ere, Arkearraren hasieratik oxigeno ugariko atmosfera zegoela frogatzen duten elementuak daude.\nGaur egun, oraindik ere uste da oxigeno molekularra ez zela lurreko atmosferaren zati esanguratsu bat, harik eta bizimodu fotosintetikoak eboluzionatu eta kopuru handietan ekoizten hasi ziren arte, metabolismoaren azpiproduktu gisa. Atmosfera kimikoki geldo bat oxidatzaile batera aldatzeak krisi ekologikoa eragin zuen, batzuetan oxigenoaren hondamendia deitua. Hasieran, oxigenoa berehala konbinatuko zen lurrazaleko beste elementu batzuekin, batez ere burdinarekin, atmosferatik ezabatuz. Gainazal oxidagarrien hornidura agortu ondoren, oxigenoa atmosferan pilatzen hasi zen, eta oxigeno eduki handiko atmosfera modernoa garatu zen. Horren froga dira burdin oxido gisa utzi ziren bandeatutako burdinazko formazio masiboak dituzten arroka zaharrenak."}
{"id": "145859", "revid": "1545", "url": "https://eu.wikipedia.org/wiki?curid=145859", "title": "Neogeno", "text": "Neogenoa Zenozoikoaren barruko hiru garai geologikoetako bat da. Paleogenoaren bukaeran hasi zen, eta Kuaternarioarekin bukatu. Miozeno eta Pliozenoa garai honen barruan daude, nahiz eta azken aldian proposatu den Pleistozenoa eta Holozenoa hemen sartzea, gaur eguneraino helduz.\nGaraiak guztira 23 milioi urte iraun zituen. Ugaztun eta hegaztiak asko garatu ziren, eta beste forma batzuk eraltiboki egonkor mantendu ziren. Kontinenteen mugimendu batzuk gertatu ziren; adierazgarriena, Ipar Amerikaren eta Hego Amerikaren arteko lotura sortu zuena. Klima ere hoztu zen, eta Kuaternarioko glaziazioekin amaitu zen. Hominidae familia agertu zen."}
{"id": "145861", "revid": "119347", "url": "https://eu.wikipedia.org/wiki?curid=145861", "title": "Paleogeno", "text": "Paleogenoa Zenozoikoko lehenengo garai geologikoa izan zen. Orain dela 65,5 \u00b1 0,3 milioi urte hasi zen eta orain dela 23,03 milioi urte bukatu. 43 milioi urteko iraupena izan zuen. Ugaztunak eta belarra garai honetan hedatu ziren mundu osoan zehar. Paleozeno, Eozeno eta Oligozeno garaiak daude barnean.\nPaleogenoa, Lurraren historian, trantsizio garaia izan zen. Lurra hoztu zen, batez ere lurburuen inguruetan. Sierra Nevada eta Mendi Harritsuak, Alpeak, Pirinioak eta Himalaia garai hartan sortu ziren."}
{"id": "145862", "revid": "145050", "url": "https://eu.wikipedia.org/wiki?curid=145862", "title": "Hominidae", "text": "Hominidae edo Hominidoak Primateen barruko familia bat da. Bere barruan gaur egun bizirik dauden zortzi espezie sartzen dira: \"Pongo\" (orangutanak), \"Gorilla\", \"Pan\" (txinpanzea eta bonoboa) eta \"Homo\" (gizakia) generoetan banatuta, eta hainbat espezie fosil, \"Sivapithecus\", \"Australopithecus\" edo \"Homo erectus\" kasu. Sailkapen ezberdinak egin izan dira denboran zehar, eta oraindik ere eztabaida handia dago gai honen inguruan, bereziki anatomia eta ADNaren araberako sailkapenak ez datozelako guztiz bat.\nHominidaeren sailkapenean egindako aldaketek taldearen definizioa denboran zehar aldatzea ekarri du. Bere hasierako esanahian bakarrik gizakiak eta bere desagertutako ahaiderik gertukoenak sartzen ziren. Gaur egun, esanahi hori Hominina taldeari ematen zaio, definizioz txinpantzeengandik bereiztu osteko giza kladoan dauden espezie guztiak sartzen direlarik. Beste sailkapen batzuen arabera gizakiaren ahaiderik gertukoena gorila-txinpantze taldea izango litzateke edo orangutana. Gaur egungo Hominidae taldearen deskribapenean tximino handi guztiak sartzen dira, gizakia barne. Liburu askotan, ordea, jatorrizko esanahiarekin erabiltzen da terminoa, oraindik.\nSailkapenak aldakorrak badira ere, gaur egun erabiliena denak bi talde bereizten ditu Hominidae barruan. Alde batetik Homininae azpifamilia legoke, gizaki, txinpantze eta gorilekin, zein euren arbaso fosilak, eta, bestetik, Ponginae, gaur egun onartzen diren hiru orangutan espezieekin eta euren arbaso fosilak. Edonola ere, Hominidae guztien azken arbaso komuna orain 14 milioi urte bizi izan zen. Gehien erabiltzen den sailkapenaren arabera, garai hartan bereiztu ziren orangutanaren arbasoak beste hiru generoen arbasoetatik. Hominidae guztien ahaiderik gertuena Hylobatidae familia da, orain dela 15 eta 20 milioi urte artean bereiztu zena.\nDeskribapena.\nAnatomia.\nHominidae familiako animalia guztiak isatsik gabeko primate handiak dira. Txikienak bonoboak dira, 30-40 kilogramo arteko pisuarekin, eta handienak \"Gorilla beringei\" espeziekoak, 140-180 kilogram oartekoak. Espezie guztietan arrak, batezbeste, emeak baino handiagoak eta indartsuagoak dira, nahiz eta dimorfismo sexualaren maila aldakorra den espezieen artean. Dimorfismorik handiena gorilen artean ematen da eta txikiena gizakien artean. Espezie gehienak kuadrupedoak dira, baina euren eskuak janaria bildu, habiak egin edo tresneria egiteko erabiltzeko gaitasuna dute. Gizakia, ordea, bipedoa den primate bakarra da, eta bere arbasoen artean bipedalismoa eman da, agian \"Sahelanthropus\"en agerpenetik.\nHominoidea guztiak bezala (hau da, Hominidoak eta Hylobatidae familiako primateak), Hominidaeren barruko primate guztiek brakiazioa erabiltzeko gaitasuna dute. Mugimendu honetan animalia zuhaitzetik eskegitzen da, gorputz osoa besoen azpitik geratzen delarik, eta eskuak erabiltzen ditu aurrera edo atzera mugitzeko. Hezurduran ezaugarri bereziak dituen taldea da. Sakroan fusionatutako bost edo sei orno dituzte, aldaka asko igo delako orno lunbarren aldera, eremu gehiago babestuz bizitza eskegi baterako moldatzeagatik. Aldi berean orno lunbar gutxiago dituzte beste primate batzuek baino, gehienez ere bost. Lehen esan bezala, Hominidoek ez dute isatsik, eta orno kaudaletatik geratzen den gauza bakarra kokzixa da.\nAnimalia askotan bezala, osifikazioa edo hezurren bukaerako formazioa gaztarora arte hedatzen da. Hala ere Hominidoen artean osifikazio hori ez da jaio berritan hasi humeroaren epifisi proximaleko tuberkulu batean, gutxienez. Orangutan eta gizakietan bi segmentuetan hasi gabe dago. Ulnaren (kubitoaren) epifisi distala ere ez da osifikatzen, ezta eurekin lotzen diren eskumuturreko karpoak ere.\nIlionari erreparatuz gero Hominidoek pala handiak dituzte, Hylobatidae baino handiagoak eta, oro har, beste primate guztiek baino handiagoak. Aldi berean eskapula ere beste Hominidoekiko ezberdina da, erlatiboki txikiagoa baita humeroaren artikulaziotik ornoetara doan dimentsioan. Hominidoen eskapula pala sakon eta lodiagoa da.\nHortzeria berezia dute ere Hominidoek. Molarren gailurrak ez daude puztuak, giboietan dauden bezala. Izan daitezke altuak, gorilatan diren bezala, edo nahiko baxuak, orangutan eta gizakietan diren bezala, baina lauak dira goiko aldetik, ez biribildu eta puztuak. Hominidoen molarretako gailurrak ere oinarriarekin bateratuak agrtzen dira, giboietan ez bezala, bereiztuak egongo balira bezala agertzen direla. Hortzeriaren analisiak antzekotasun gehiago eskaintzen ditu gizakien eta orangutanen artean gizakien eta gorila edo txinpanzeen artean baino. Gizakia kenduta, beste Hominido guztiek Catarrhiniren eskema jarraitzen dute letaginen kasuan: goiko letaginak luzeagoak dira behekoak baino eta, gainera, handiagoak dira arren kasuan emeen kasuan baino. Txinpantze, gorila eta orangutanek letagin zorrotzak dituzte, eta goikoak behekoak baino luzeagoak dituzte, baina ez dira ezten itxurakoak, gertuko Cercopithecoidean ematen den gisa. Letagin hauek ere motzagoak eta biribilduagoak dira, eta oinarrian zabalagoak dira. Hominido guztien arbaso komunak horrelako letaginak zituela pentsa daiteke.\nCatarrhini guztiek bezala sudurzuloak beherantz orientaturik dituzte. Baina Hominido guztietan sudurraren hezurraren irekierak trapezoide itxura du, beste Catarrhini guztietan obala den bitartean. Sudurraren sarrera ere berezia da Hominidoen artean, beste primateetan baino txikiagoa baita oinarrian dagoen hezurra eta, beraz, sarreran oso jaitsiera txikia baitago. Jaitsierarik ere ez dago orangutanetan.\nAho zapaia ere ezberdina dute Hominidoek. Ugaztun gehienek sudurra eta ahoaren artean lotura egiten duten ahosabai-leihoak dituzte. Bertatik igarotzen dira nerbio nasopalatinoa eta organu bomeronasalaren hainbat nerbio. Hominidoetan, ordea, bi leiho hauek estuak dituzte, ia elkartuak. Gizakiek eta orangutanek bi zulo beharrean bakarra dute, hain elkarturik agertzeagatik. Konfigurazio hori ematen da ere \"Sivapithecus\" eta \"Australopithecus\"en.\nBurmuinari dagokionez, gizakiak du burmuin erlatiborik handiena, baina Hominidoen artean ohikoa da burmuin handia izatea, baita oso asimetrikoa ere. Gizakiak Silvioren arteka nabarmena dute, baina hau ohikoa da ere orangutanen artean. Gizakia ez diren hominidoek burmuin handia dute, nahiz eta euren tamainarekiko harremanean beste primateen antzekoak diren.\nFisiologia.\nHaurdunaldi luzea dute Hominidoek, gutxienez 8 hilabetekoak. Hominido emeetan estrogenorik ohikoena estriol da, eta ez androsterona, beste primate guztietan gertatzen den bezala. Estriola lotuta dago umekiaren garunaren garapenarekin haurdunaldian.\nPortaera.\nHominidoen dietan landareek paper garrantzitsua dute, nahiz eta denak diren orojalean neurriren batean. Orangutanen artean fruituak dira elikagai nagusia, nahiz eta hostoak, eztia, onddoak edo intsektuak ere jaten dituzten. Dokumentatutako kasu batean \"Nycticebus coucang\" primateak jaten ikusi dituzte. Gorilek dieta belarjale zabala dute, fruitu eta belar ugari janez. Analisi batean aurkitu da beste tximino eta belarjale batzuen ADNa zutela euren gorotzetan, baina ez da portaera hau behin ere ikusi. Txinpantze eta bonoboen artean fruituen eta hostoen kontsumoa tartekako ehizaldiekin tartekatzen dituzte. Txinpantzeen kasuan tresnak egiten dituzte termitak eta beste intsektu batzuk jateko, eta ehizaldiak egiten dituzte beste ugaztun batzuk zein tximinoak jateko. Janari hori, gainera, era sozialean partekatzen dute. Gizakia guztietan dietarik zabalena duena da. Bere dietaren elementu nagusia lekaleak dira (arroza, garia, artoa...) eta haragi zein arrainak jaten dituzte ere, onddoekin batera.\nSexualitatearen aldetik ere, portaera ezberdinak daude Hominidoen artean. Orangutan eta gizaki emeen genitalak ez dira puzten euren ziklo menstrualean obulazioan ari direnean, txinpantze, bonobo eta goriletan bai, ordea. Gertakari hau bereziki nabarmena da txinpantzeen artean, obulazioa pasa eta gero ere irauten baitu eta altan daudela adierazteko erabiltzen dute. Txinpantze eta gorilek bakarrik dute alta garai hau, oranguntan eta gizaki emeek ez baitute momentu zehatzik euren ziklo menstrualean sexu-harremanak izateko.\nOrangutanak oso izaki bakartiak dira, eta banakoen artean distantzia handiak egon ohi dira. Zazpi urte pasa daitezke kumaldi batetik hurrengora eta, prest daudenean, emeek bilatzen dituzte arrak. Hainbat astez elkartzen dira, ondoren, eta sexu-harremanak luzeak eta maiz izaten dituzte. Ematen duenez, hurrengo kumaldian ere ar bera bilatzen saiatzen dira emeak.\nTxinpanze, bonobo eta gorilek haremak eraikitzen dituzte, ar dominante bat hainbat emerekin. Hala ere, talde hauetan ar bat baino gehiago egon daiteke, eta ar horiek eme gazteenak estaltzeko joera egoten da. Ar dominanteak erlazio gehienak egiten baditu ere, ez da bakarra izaten. Txinpanzeen artean ere eme batzuek harremanak izaten dituzte taldeko ar guztiekin, beste batzuetan ar bat eta eme bat taldetik aparte joan eta bikote bat osatzen dutelarik. Txinpantze dominanteek nahiago izaten dituzte eme nagusiak gazteak baino. Bonoboen artean sexualitatea gatazkak konpontzeko erabiltzen da, eta ohikoak dira ar-ar eta eme-eme harremanak. Guztietan portaera aldakorrena erakusten duena, hala ere, giza sexualitatea da.\nHominidoak izaki sozialak dira, nahiz eta orangutanek bizitza bakartia eraman ohi duten. Gizakiek ez dute antolaketa zehatz bat euren bizimoduan. Ohikoena familia monogamoak dira eta, ondoren, emakume talde bat gidatzen duen gizon bakarreko taldeak. Gizakiak, hala ere, kultura konplexua garatu du eta, beraz, erlijio zein legeek moldatu dute bere bizimodu naturala. Gizon eta emakumeen artean dagoen dimorfismo sexual txikiak adierazten du monogamia edo gizon dominante bat emakume talde txikiekin egotea zela kulturaren aurreko bizimodurik ohikoena.\nGarbiketa soziala ohikoa da primateen artean, baita Hominidoen artean ere. Gizakien ohitura konplexuak alde batera utzita, bonoboetan ohikoa da eme-ar garbiketa zein eme-eme garbiketa; txinpantxeetan ar-ar garbiketa da ohikoena eta goriletan ar-eme da ohikoena, baina eme-eme ez da inoiz ere gertatzen. Orangutanen artean garbiketa soziala emeek egin ohi dute, eta arrek ez dute kontaktu fisikorik mantentzen heldutasunera iritsi ostean.\nHominidaeren barruko portaera komunak aztertzeko saiakerak egon dira, tartean Duda eta Zrzav\u00fdk 2013an egindako arbaso komunaren berreraikuntza teorikoa. Ikerketa horren arabera Hominidae guztien arbaso komuna 6-10 urte artean helduko zen nerabezarora eta 10-15 urte artean izango litzateke emeen lehen kumaldia. Kumaldi baten eta hurrengoaren arteko tartea 5 urtekoa izango litzateke, gehienez ere, harremanak urte osoan zehar ematen zituelarik. Ohikoena emeen filopatria izango litzateke, arren dispertsioarekin talde berriak bilatzera. Arrek, aldi berean, harreman posesiboak izaten saiatuko lirateke, baina oportunismoa ere emango litzateke. Arrek nahiago izango zituzten estatus ona zuten emeak kopulaziorako. Emeek egingo zituzten lehen sexu-hurbilketak, eta bortxaketa ez-ohikoa litzateke. Sexu-harremanak izateko postura oso aldakorra litzateke.\nEboluzioa.\nPrimateen eboluzio-historiak 65 milioi urte hartzen ditu, gutxienez. Ezagutzen diren primate zaharrenen antzeko ugaztun espezieetako bat, \"Plesiadapis\", Ipar Amerikatik zetorren; beste bat, \"Archicebus\", Txinatik. Antzeko beste primate basal batzuk Eurasian eta Afrikan zehar hedatu ziren Paleozenoaren eta Eozenoaren baldintza tropikaletan.\nDavid R. Begunek ondorioztatu zuen primate primitiboak Eurasian loratu zirela eta tximino eta gizaki afrikarrak sortu zituen leinu batek, \"Dryopithecus\" barne, hegoalderantz emigratu zuela Europatik edo Asia mendebaldetik Afrikaraino. Biziraun zuten primateen populazio tropikalak, Kairoko hego-mendebaldean dagoen Faiyum sakonuneko Goi Eozenoko eta Behe Oligozenoko aztarnategi fosiletan ikusten direnak, gaur egungo primate espezie guztiak sortu zituen, Madagaskarko lemurrak, Asiako hego-ekialdeko loriak, Afrikako galagoak eta antropoideak barne. Antropodieen barnean daude Mundu Berriko Platirrinoak eta Mundu Zaharreko katarrinoak, tximino handi guztiak, gizakiak eta beste hominido batzuk barne dituen taldea.\nLehen katarrino ezaguna \"Kamoyapithecus\" da, Eragaleiteko Goi Oligozenokoa, Rift Haran Handiaren iparraldean (Kenya), duela 24 milioi urtekoa. Bere jatorria \"Aegyptopithecus\", \"Propliopithecus\" eta \"Parapithecus\" espezieekin lotuta dagoela uste da, duela 35 milioi urte ingurukoak. 2010ean, \"Saadanius\" katarrinoen koroa-taldearen azken arbaso komunaren hurbileko ahaide gisa deskribatu zen, eta behin-behinean 29 eta 28 mya artean datatu zen, erregistro fosilean 11 milioi urteko hutsunea betetzen lagunduz.\nMiozeno goiztiarrean, duela 22 milioi urte inguru, Afrika ekialdeko zuhaitzetako katarrino mota ugariek aldez aurreko dibertsifikazio-historia luzea iradokitzen dute. Duela 20 milioi urteko talde honetako fosil oso ezagun bat \"Victoriapithecus\" da. Duela 13 milioi urte arte tximinoen leinukoak zirela uste den generoen artean, \"Proconsul\", \"Rangwapithecus\", \"Dendropithecus\", \"Limnopithecus\", \"Nacholapithecus\", \"Equatorius\", \"Nyanzapithecus\", \"Afropithecus\", \"Heliopithecus\" eta \"Kenyapithecus\" daude, guztiak ekialdeko Afrikatik etorriak.\nOso urruti dauden aztarnategietatik (\"Tavipithecus\", Namibiako labar-aztarnategietatik, eta \"Pierolapithecus\" eta \"Dryopithecus\", Frantziatik, Espainiatik eta Austriatik) datozen Miozeno ertaineko beste forma orokor batzuen presentzia Afrika osoan eta Mediterraneo arroan Miozeno goiztiar eta ertaineko erregimen klimatiko nahiko beroetan forma ugari izatearen froga da. Miozenoko hominoideoen artean gazteena, \"Oreopithecus\" izenekoa, duela 9 milioi urte datatutako Italiako ikatz aztarnategietatik dator.\nProba molekularren arabera, giboien leinua gainontzeko tximino handiko leinutik bereizi zen orain 18-12 Ma inguru, eta orangutanena (Ponginae azpifamilia) beste tximino handiengandik 12 Ma inguru. Ez dago giboien jatorria argi dokumentatzen duen fosilik, orain arte ezagutzen ez zen Asiako hego-ekialdeko hominoideoen populazio batean sortuak izan zitezkeenak, baina proto-orangutan fosilak Indiako \"Sivapithecus\" eta Turkiako \"Griphopithecus\" generoak dira, orain 10 milioi urte ingurukoak.\nModu orokorrean tximino deitzen ditugun giza arbasoen eboluzioa Afrikan gertatu zen. Gizaki modernoen arestiko afrikar jatorria onarpen handiko teoria da, nahiz eta eztabaidak existitu, eta bere arbasoak kontinente horretan bizi izan zirela are eta onartuago. Miozenoaren amaieran, orain dela 10 milioi urte inguru, Rift Haran Handia sortzen hasi zen, Afrikako ekialdeko guneak altxatu zituen prozesua. Belarrez beteriko sabanak sortzen hasi ziren, ugaztun belarjale handiagoen eboluzioa eragin zuena. Bertan bizi ziren primateek zuhaitz gutxiago eta belardi handiagoak zituzten. Eremu horietan zutik ibiltzea eraginkorragoa zen. Hominidoak (gizakiak eta Australopithecina eta Panina subtribuak barne) 8-9 Ma artean bereizi ziren Gorillini tributik (gorilak); Australopithecina tribuak (gizakien arbaso bipedo desagertuak barne) \"Pan\" generotik (txinpantzeak eta bonoboak) 4-7 Ma. \"Homo\" generoaren lehen arbaso ezaguna \"H. habilis\" izan zen, duela 2 Ma baino gehiago agertu zena; anatomikoki modernoak diren gizakiak, berriz, duela 300.000 urte inguru sortu ziren Afrikan.\nSailkapena eta espezieen arteko harremanak.\nBiziraun duten zortzi homido espezieak lau generotan sailkatzen dira. Honako hau da klasifikazio onartuena:\nDesagertutako espezieak.\nAurreko espezieez gain, paleontologo eta antropologoek hainbat eta hainbat desagertutako espezie deskribatu dituzte:\nKontserbazioa.\nTaula honek zoologikoetatik kanpo bizi diren simioen kopuru estimatua erakusten du."}
{"id": "145863", "revid": "512", "url": "https://eu.wikipedia.org/wiki?curid=145863", "title": "Hominoidea", "text": "Hominoidea primate Catarrhiniren barruko goifamilia bat da. Haren barruan Hominidae eta Hylobatidae familiak sailkatzen dira. Batzuetan antropomorfo edo gizaide izena ere ematen zaie. Iraungi direnak kontuan hartu gabe, 25 espezie dira guztira.\nEboluzioa.\nMiozeno goiztiarrean, duela 22 milioi urte inguru, Afrika ekialdeko zuhaitzetako katarrino mota ugariek aldez aurreko dibertsifikazio-historia luzea iradokitzen dute. Duela 20 milioi urteko talde honetako fosil oso ezagun bat \"Victoriapithecus\" da. Duela 13 milioi urte arte tximinoen leinukoak zirela uste den generoen artean, \"Proconsul\", \"Rangwapithecus\", \"Dendropithecus\", \"Limnopithecus\", \"Nacholapithecus\", \"Equatorius\", \"Nyanzapithecus\", \"Afropithecus\", \"Heliopithecus\" eta \"Kenyapithecus\" daude, guztiak ekialdeko Afrikatik etorriak.\nOso urruti dauden aztarnategietatik (\"Tavipithecus\", Namibiako labar-aztarnategietatik, eta \"Pierolapithecus\" eta \"Dryopithecus\", Frantziatik, Espainiatik eta Austriatik) datozen Miozeno ertaineko beste forma orokor batzuen presentzia Afrika osoan eta Mediterraneo arroan Miozeno goiztiar eta ertaineko erregimen klimatiko nahiko beroetan forma ugari izatearen froga da. Miozenoko hominoideoen artean gazteena, \"Oreopithecus\" izenekoa, duela 9 milioi urte datatutako Italiako ikatz aztarnategietatik dator.\nProba molekularren arabera, giboien leinua gainontzeko tximino handiko leinutik bereizi zen orain 18-12 Ma inguru, eta orangutanena (Ponginae azpifamilia) beste tximino handiengandik 12 Ma inguru. Ez dago giboien jatorria argi dokumentatzen duen fosilik, orain arte ezagutzen ez zen Asiako hego-ekialdeko hominoideoen populazio batean sortuak izan zitezkeenak, baina proto-orangutan fosilak Indiako \"Sivapithecus\" eta Turkiako \"Griphopithecus\" generoak dira, orain 10 milioi urte ingurukoak.\nModu orokorrean tximino deitzen ditugun giza arbasoen eboluzioa Afrikan gertatu zen. Gizaki modernoen arestiko afrikar jatorria onarpen handiko teoria da, nahiz eta eztabaidak existitu, eta bere arbasoak kontinente horretan bizi izan zirela are eta onartuago. Miozenoaren amaieran, orain dela 10 milioi urte inguru, Rift Haran Handia sortzen hasi zen, Afrikako ekialdeko guneak altxatu zituen prozesua. Belarrez beteriko sabanak sortzen hasi ziren, ugaztun belarjale handiagoen eboluzioa eragin zuena. Bertan bizi ziren primateek zuhaitz gutxiago eta belardi handiagoak zituzten. Eremu horietan zutik ibiltzea eraginkorragoa zen. Hominidoak (gizakiak eta Australopithecina eta Panina subtribuak barne) 8-9 Ma artean bereizi ziren Gorillini tributik (gorilak); Australopithecina tribuak (gizakien arbaso bipedo desagertuak barne) \"Pan\" generotik (txinpantzeak eta bonoboak) 4-7 Ma. \"Homo\" generoaren lehen arbaso ezaguna \"H. habilis\" izan zen, duela 2 Ma baino gehiago agertu zena; anatomikoki modernoak diren gizakiak, berriz, duela 300.000 urte inguru sortu ziren Afrikan.\nFilogenia eta eboluzioa.\nAdituen artean azken urteetan gailendu den ikuspegiaren arabera, hominoideen harreman filogenetikoa honako kladogramaren bidez adieraz liteke :\nSailkapena.\nHogeita bost gizaide espezie bizi dira:"}
{"id": "145864", "revid": "8745393", "url": "https://eu.wikipedia.org/wiki?curid=145864", "title": "Homininae", "text": "Homininae Hominidae familiaren barruko bi azpifamilietako bat da, primate Catarrhiniz osatua. Gizakia, gorilak eta txinpanzea talde honetakoak dira. Gizakiaren senide desagertuak diren \"Australopithecus\", \"Ardipithecus\" eta \"Paranthropus\" generoak ere hemen sailkatzen dira.\nSailkapen taxonomikoa.\nHomininae"}
{"id": "145865", "revid": "42539", "url": "https://eu.wikipedia.org/wiki?curid=145865", "title": "Bezero (argipena)", "text": "Bezero hitzak adiera ezberdinak ditu:"}
{"id": "145866", "revid": "17", "url": "https://eu.wikipedia.org/wiki?curid=145866", "title": "Bezero", "text": ""}
{"id": "145867", "revid": "336", "url": "https://eu.wikipedia.org/wiki?curid=145867", "title": "Bezero (ekonomia)", "text": "Bezeroa diruaren edo beste balio-artikulu baten truke ondasun, zerbitzu, produktu edo ideia bat jasotzen duen pertsona edo enpresa da.\nBezeroa elementu garrantzitsua da merkatu-ekonomia batean, bere erosketen bitartez merkatua erregulatu egiten baitu. \nBezeroen sailkapena.\nJarduera-mailaren arabera.\nBezero aktiboak gaur egun erosketak egiten ari direnak edo epe laburrean erosi zutenak dira. Aldiz, bezero ez-aktiboak azken erosketa aspaldi egin zutenak dira, eta, beraz, ondoriozta daiteke konpetentziara pasatu direla, ez daudela pozik jaso duten produktuarekin edo zerbitzuarekin edo jada ez dutela produktuaren beharrik.\nSailkapen horrek aukera ematen du:\nErosketa-maiztasunaren arabera.\nBezero aktiboak identifikatu ondoren, erosketa-maiztasunaren arabera sailka daitezke:\nGogobetetze-mailaren arabera.\nBezero aktiboak eta ez-aktiboak identifikatu eta haien gogobetetze-maila zehazteko aukera eman duen merkatu-ikerketa egin ondoren, honela sailka daitezke:\nEragin mailaren arabera.\nBezero aktiboak sailkatzeko unean kontuan hartu behar den xehetasun bat, gizartean edo ingurune sozialean duten eragin-maila da, alderdi hori oso garrantzitsua baita, enpresak eskaintzen duen produktua edota zerbitzua iradokiz gero, haiek erator dezaketen bezero kopuruagatik. Bezero mota horiek honela banatzen dira:\nBeharrak eta itxaropenak.\nBezeroek beharrizan eta itxaropenak dituzte, eta horiek kontuan hartu behar ditu erakundeak.\nPertsonen beharrak eta itxaropenak aldatu egiten dira denborarekin, gizabanakoaren hazkunde eta garapen normalagatik edo ingurunearen eraginagatik. Normala da, urteak igaro ahala gure beharrak aldatzea, gure lehentasunak aldatu egiten dira heldutasunarekin eta esperientziarekin, baita horiek asetzearekin ere. Premia batzuk \"oinarrizkoak\" dira, denborarekin irauten dutelako eta alderdi fisikoekin eta ingurumenarekin lotzen direlako. Beste premia batzuk denborarekin agertzen dira, hala nola maitatua izateko beharra edo onartua izateko beharra.\nPremiak ez dira nahitaez modu mailakatu edo sekuentzialean agertzen, askotan hainbat premia izan ditzakegu aldi berean, ikasteko beharra eta atseden hartzeko beharra, esaterako, eta horiek aldi berean eman daitezke, batak edo besteak eraginik izan gabe. Beste aukera batzuetan, baliabideak mugatzeak lehentasuna emateko beharra sor dezake; hau da, azterketa ordaindu behar izatea edo telebista bat erosi behar izatea arreta galtzeko, pertsonak bata edo bestea aukeratu beharko du, biak ordaintzeko dirurik ez badu.\nBezeroen prospekzioa.\nMerkatua edo merkatuaren zati bat arakatzeko ekintza da, bezero potentzialen bila, \"prospektu\" ere deituak, gure ondasunak eskuratzeko ahalmena duela ziurtatzeko baldintza jakin batzuk bildu dituzten pertsona edo enpresak. \nBezeroa (kontabilitatea).\nKontabilitatearen ikuspegitik, bezeroen kontuak enpresaren produktuen salmentatik eratorritako kobrantza-eskubideak jasotzen ditu, salmentaren eta kobrantzaren arteko desorekaren ondorioz sortzen direnak. Aktibo finantzarioak dira, eta balantzeko aktibo korrontean agertzen dira normalean."}
{"id": "145871", "revid": "512", "url": "https://eu.wikipedia.org/wiki?curid=145871", "title": "Organigrama", "text": "Organigrama erakunde bateko antolaketa irudikatzen duen diagrama bat da, erakundeko pertsona, sail edo funtzioen arteko hierarkia, eskumenak, erantzukizunak, komunikazio-harremanak eta bestelako loturak erakusten dituena. Marrazketa-programak erabiliz osa badaitezke ere, egun badira organigramak sortzeko programak sail ezberdinen arteko harremanak ezartzea bakarrik eskatu eta informazio horrekin grafiko egokiena, organigrama bera alegia, eratzen dutenak."}
{"id": "145876", "revid": "17", "url": "https://eu.wikipedia.org/wiki?curid=145876", "title": "SWOT", "text": ""}
{"id": "145879", "revid": "1545", "url": "https://eu.wikipedia.org/wiki?curid=145879", "title": "Pontevedrako itsasadarra", "text": "Pontevedrako itsasadarra Galiziako Pontevedrako probintzian dagoen itsasadarra da, hau Ozeano Atlantikoan kokatzen delarik. Berez, Galiziako Rias Baixas itsasadar multzoa osatzen duten hiru itsasadar nagusienetako bat da, gainera erkidego autonomo honetako turismo gune garrantzitsuena ere bada. Bestalde, isuriz eta neurriz Galiziako hirugarren handiena ere bada, 145 km\u00b2-ko azalera baitu. 3.937 hm\u00b3-ko isuria du.\nBertan Tambo uhartea dago, bere irteeran berriz Ons uhartea. Itsasadar honetako ezaugarri nabarmenetako bat bertan dauden txanelak dira."}
{"id": "145883", "revid": "1491", "url": "https://eu.wikipedia.org/wiki?curid=145883", "title": "Ixa taldea", "text": "Ixa taldea Euskal Herriko Unibertsitateko ikerkuntza-taldea da, 1988 urteaz geroztik hizkuntzaren prozesamenduan lan egiten duena. Euskararen gaineko ikerketa aplikatua dute xede nagusi, baina beste hizkuntza batzuetan ikertzen eta produktuak garatzen ere aritzen dira.\nTaldeak sortu dituen produktu ezagunenak hauek dira: Xuxen zuzentzaile ortografikoa, Matxin itzultzaile automatikoa Opentrad plataforman integratuta dagoena, Euskal WordNet sare lexikala, ZT, EPEC eta Lexikoaren Behatokia corpusak, euskarazko testuak analizatzeko balio duen Ixakat tresna-katea, eta hainbat hizkuntzatako testuak analizatzeko balio duen Ixa-pipes tresna-katea (euskara, ingelesa, gaztelania, frantsesa, galiziera, alemana, italiera eta nederlandera).\n2019an AhoLab ikerketa-taldearekin batera HiTZ ikerketa-zentroa sortu zuen."}
{"id": "145884", "revid": "201", "url": "https://eu.wikipedia.org/wiki?curid=145884", "title": "Ixa Taldea", "text": ""}
{"id": "145885", "revid": "336", "url": "https://eu.wikipedia.org/wiki?curid=145885", "title": "Ixtar", "text": "Ixtar (; ) Mesopotamiako mitologian maitasunaren, bizitzaren, ugalkortasunaren eta gerraren jainkosa babiloniarra zen, baita garrantzi gutxiagoko zenbait gairen patroia ere. Sumerren Inanna bezala ezagutzen zen, antzinako Armenian edo Urartun Anahit bezala eta Astarte bezala Kanaanen, Fenizian eta abrahamdar erlijioetan. Ixtarrek edo Inannak Jainkosa amaren eredua irudikatzen du.\nSumerian Inanna bezala ezagutzen zen, eta ondoren baita Babilonian ere, eta hiri honek bere eragin kulturala izan zuen Ekialde Ertain guztian Zeruko Erregina eta Lurreko Anderea ohorezko tituluak jasotzen ditu.\nJoseph Campbellen iritziz, Ixtar/Inanna, Tammuz jainkoari bularra ematen diona, Afrodita jainkosa bera da, baita Isis egiptoar jainkosa ere, Horus elikatzen duena."}
{"id": "145887", "revid": "11782", "url": "https://eu.wikipedia.org/wiki?curid=145887", "title": "Christiane Etchalus", "text": ""}
{"id": "145889", "revid": "1491", "url": "https://eu.wikipedia.org/wiki?curid=145889", "title": "Ugutz Robles-Arangiz", "text": "Ugutz Robles-Arangiz Bernaola (Bidarte, 1939ko urtarrilaren 10a - Beskoitze, 2022ko maiatzaren 12a) antzezle, umoregile, dantzari eta musikaria izan zen. Kultura arlo anitzetan aritua, besteak beste Euskal Kantagintza Berriaren sorreraren parte ere izan zen, Soroak laukoteko kide zenean. Manu Robles-Arangiz eta Luisa Bernaolaren hamaika seme-alabetako bat zen.\nBiografia.\nBidarten jaio zen 1939ko urtarrilaren 10ean; haurtzaroa Beskoitzen pasatu zuen eta herri hori zuen bizitzako kokaleku nagusia.\n1952an familia osoa Bilbora joan zen; hor bere artezaletasuna lantzen hasi zen, geroago egin zuen bezala, hainbat esparru jorratuz: marrazketa ikasi zuen \"Artes y Oficios\" eskolan; antzerkian aritu zen \"Txinpartak\" taldean egun Euskaltzaindiaren egoitza den lekuan Gabriel Aresti, Alfontso Irigoien, Xabier Pe\u00f1a eta beste batzuekin; dantza ere landu zuen Olaeta taldean; eta kantuan Soroak laukoarekin, non lehen tenor aritu zen.\n1960an arrazoi politikoengatik bi anaia zaharrenak atxilotu zituzten eta Beskoitzera itzuli behar izan zuen Iker anaiarekin; biek \"Beskoiztarrak\" antzerki taldea sortu zuten herriko gazteekin eta lehen urtean \"Sorginak Etxaburun\" lana eman zuen. Bai artearen munduan, bai abertzaletasuna bultzatuz, lan handia egin zuen. 1968an Piarres Larzabalek idatzi eta Telesforo Monzonek zuzendutako \"Matalas\" antzezlanean esku hartu zuen, besteak beste Kristiane Etxaluz, Daniel Landart idazleekin eta Xanpun eta Txomin Ezponda bertsolariekin batera.\nLanak arrakasta handia izan zuen eta hori dela eta Daniel Landarten ekimenaz Euskal Antzerkilarien Biltzarra sortu zen; Ugutz Robles-Arangiz hasieratik partaidea izan zen. Geroago \"Zazpiribai\" ikuskizunean parte hartu zuen Patxika Erramuzpe, Lurdes Iriondo, Pantxoa Karrere, Benito Lertxundi, Xabier Lete, Peio Ospital, Manex Pagola eta I\u00f1aki Urtizberearekin.\n1970, 1980 eta 1990eko hamarkadetan hainbeste jai eta ekitalditan ibili da txiste kontalari, aurkezle, umorista eta abar, bere kultura ezaguera zabalen laguntzaz. ETBko \"Goraintzi\" saioan ere aritu zen.\nOstalaritzan ere aritu zen Beskoitzen, \"Ama-Lur\" jatetxean.\n2022ko maiatzaren 12an hil zen, iktus bat izan ondoren."}
{"id": "145891", "revid": "1545", "url": "https://eu.wikipedia.org/wiki?curid=145891", "title": "Randeko zubia", "text": "Randeko zubia Galiziako Pontevedrako probintzian dauden Moa\u00f1a eta Redondela udalerriak lotzen dituen zubia da. Pontevedrako probintzian kokatzen da. 1978 - 1981 urte bitartean eraiki zen. Fabrizio de Miranda italiar arkitektoak, eta Florencio del Pozo eta Alfredo Passaro espainiar arkitektoek proiektatu zuten."}
{"id": "145903", "revid": "2048", "url": "https://eu.wikipedia.org/wiki?curid=145903", "title": "Espainiako Inteligentzia Zentroa", "text": "Espainiako Inteligentzia Zentroa edo Inteligentzia Zentro Nazionala (gaztelaniaz \"Centro Nacional de Inteligencia\", siglak CNI) Espainiako inteligentzia zerbitzu nazionala da. Egoitza nagusia A-6 errepidearen alboan dago Madrilen. \nAgentziaren helburu nagusiak Ipar Afrika eta Hego Amerika dira, baina munduko 80 herrialdeetan du presentzia. Egungo zuzendaria Esperanza Casteleiro da, 2022ko maiatzean Paz Esteban kargugabetu ondoren, independentisten espioitza auziko CNIren inplikazioa zela eta. \nInteligentzia Zentroaren aurreko agentzia CESID izan zen.\nBarneko sailak.\nCNIren atal nagusiak ondorengo hirurak dira:"}
{"id": "145904", "revid": "336", "url": "https://eu.wikipedia.org/wiki?curid=145904", "title": "Manhattango zubia", "text": "Manhattango zubia (ingelesez \"Manhattan Bridge\") Ameriketako Estatu Batuetako New York hirian dagoen zubi esekia da. Zubia 1909ko abenduaren 31an trafikoari ireki zitzaion. Manhattan eta Brooklyn barrutiak lotzen ditu.\nEzaugarriak.\nZubiak New Yorkeko East River gurutzatzen du. East Riverren behe aldean egin zen hiruetatik azken zubia izan zen; aurretik Brooklyn zubia eta Williamsburg Bridge egin ziren. Zubia Ralph Modjeski zubi-ingeniari polakoak asmatu zuen; kableen diseinua Le\u00f3n Moisseiffek aurretik eta Galloping Gertiek diseinatu zuten. Ibilgailuentzako lau bide ditu goiko mailan; beherko mailan hiru bide, lau metro-trenbide, oinezkonentzako bidea eta bizikletentzako bidegorria. Ibilgailuek ez dute bidesaririk ordaintzen.\nOinezkoentzako bidea 2001eko ekainean ireki zen berriro ere. 2004ko udararen amaiera arte bizikletek ere erabili zuten; azkenik, zubiaren iparraldeko aldean bizikletentzako bidegorria ireki zen. \nEgunero 450.000 pertsonek erabiltzen dute zubia: 85.400 ibilgailuetan eta 950 trenbideetan. %75 garraio publikoetan gurutzatzen dute. Egunean zehar 4.000 txirrindulariek gurutzatzen dute."}
{"id": "145906", "revid": "7162", "url": "https://eu.wikipedia.org/wiki?curid=145906", "title": "Puente de Rande", "text": ""}
{"id": "145907", "revid": "7162", "url": "https://eu.wikipedia.org/wiki?curid=145907", "title": "Ponte de Rande", "text": ""}
{"id": "145908", "revid": "201", "url": "https://eu.wikipedia.org/wiki?curid=145908", "title": "Alfontso X.a", "text": ""}
{"id": "145909", "revid": "58701", "url": "https://eu.wikipedia.org/wiki?curid=145909", "title": "Oaxaca de Ju\u00e1rez", "text": "Oaxaca de Ju\u00e1rez Mexiko hegoaldeko hiri eta udalerria da, Oaxaca estatuko hiriburua. Hegoaldeko Sierra Madreren magalean dago, Oaxaca haranean, itsas mailatik 1.555 metrora. 2010ean 255.029 biztanle zituen hiriak, eta 263.357 biztanle udalerri osoak.\nGeografia.\nKlima.\nOaxacak sabanako klima dauka, \"Aw\" K\u00f6ppen klima sailkapenaren arabera.\nHistoria.\nEspainarrak iritsi baino zenbait mende lehenago zapotekak eta mixtekak Oaxaka haraneko Monte Alb\u00e1n eta Mitlan bizi izan ziren. Hiri koloniala 1532an sortu zuten. Garrantzi handikoa izan zen Mexikoko Iraultzan, han jaioak baitziren Porfirio D\u00edaz eta Benito Ju\u00e1rez presidente eta heroi nazionala. Hiriaren izena azken honen omenezkoa da.\nEkonomia.\nEkonomia jarduera nagusiak kimika eta oihalgintza dira.\nOndarea.\nHirigune historikoan garai kolonialeko eraikin bikain asko dago. Horregatik Mexikoko turismo gune nagusietako bat da. 1987an UNESCOk Gizateriaren ondare izendatu zuen. Aipagarriak dira Santo Domingo eliza, katedrala, Gobernu Jauregia eta La Soledad santutegia besteak beste, eta Oaxaca hiri inguruan dauden mixteken eta zapoteken aztarnategiak."}
{"id": "145910", "revid": "1340", "url": "https://eu.wikipedia.org/wiki?curid=145910", "title": "Aguascalientes (Aguascalientes)", "text": ""}
{"id": "145911", "revid": "1340", "url": "https://eu.wikipedia.org/wiki?curid=145911", "title": "Campeche (Campeche)", "text": ""}
{"id": "145912", "revid": "1340", "url": "https://eu.wikipedia.org/wiki?curid=145912", "title": "Colima (Colima)", "text": ""}
{"id": "145913", "revid": "1340", "url": "https://eu.wikipedia.org/wiki?curid=145913", "title": "Guanajuato (Guanajuato)", "text": ""}
{"id": "145914", "revid": "1340", "url": "https://eu.wikipedia.org/wiki?curid=145914", "title": "San Luis Potos\u00ed (San Luis Potos\u00ed)", "text": ""}
{"id": "145915", "revid": "1340", "url": "https://eu.wikipedia.org/wiki?curid=145915", "title": "Chihuahua (Chihuahua)", "text": ""}
{"id": "145917", "revid": "1340", "url": "https://eu.wikipedia.org/wiki?curid=145917", "title": "Puebla (Puebla)", "text": ""}
{"id": "145918", "revid": "1340", "url": "https://eu.wikipedia.org/wiki?curid=145918", "title": "La Paz (Baja California Sur)", "text": ""}
{"id": "145919", "revid": "201", "url": "https://eu.wikipedia.org/wiki?curid=145919", "title": "Mesopotamiar mitologia", "text": ""}
{"id": "145920", "revid": "6327", "url": "https://eu.wikipedia.org/wiki?curid=145920", "title": "CNI", "text": ""}
{"id": "145921", "revid": "58701", "url": "https://eu.wikipedia.org/wiki?curid=145921", "title": "Chetumal", "text": "Chetumal (maieraz: \"Chactem\u00e0al\", \u201czuhaitz gorrien lekua\u201d) Mexiko hego-ekialdeko hiria da, Quintana Roo estatuko hiriburua eta Oth\u00f3n P. Blanco udalerriko burua. Yucat\u00e1n penintsulan dago, Chetumalgo badian, Belizeko mugatik hurbil. 2010ean 151.243 biztanle zituen."}
{"id": "145922", "revid": "512", "url": "https://eu.wikipedia.org/wiki?curid=145922", "title": "Secret Inteligence Service", "text": "Secret Intelligence Service (SIS) Erresuma Batuko gobernuaren inteligentzia zerbitzua da. Komunikabideetan eta jendartean MI6 izenaz ezagutzen da, \"James Bond\" filmetan bezalaxe. Barne Segurtasun Zerbitzua (MI5), Gobernuko Komunikazio Egoitza (GCHQ) eta Defentsako Inteligentzia Agentziarekin (DIS) batera, herrialdeko Inteligentzia Batzorde Bateratuan lan egiten du."}
{"id": "145923", "revid": "1340", "url": "https://eu.wikipedia.org/wiki?curid=145923", "title": "MI6", "text": ""}
{"id": "145926", "revid": "116477", "url": "https://eu.wikipedia.org/wiki?curid=145926", "title": "Itsaski", "text": "Itsaskiak gizakiek jaten dituzten itsasoko animaliak dira, batez ere oskola edo maskorra dutenak. Ez da kontzeptu taxonomikoa, baizik eta gastronomiakoa.\nItsaskien artean daude krustazeoak (izkirak, otarrainak, miserak, karramarroak, lanpernak ...), moluskuak (muskuiluak, txirlak, txipiroiak...) eta itsasoko beste animalia batzuk, hala nola, ekinodermatuak (itsas trikuak...). Ohiko adieraren arabera, arrainak ez dira bertan sartzen.\nJuduek ez dute itsaskirik jaten, ez baitira \"kosher\".\nElikadura ezaugarriak.\nItsaskiak proteina iturri garrantzitsuak dira eta munduan zehar janari nagusia izan daiteke, batez ere kostaldeetan. Oligoelementu iturri garrantzitsua ere badira, batez ere iodoan, magnesioan eta B12 bitaminan aberatsak baitira. \nHala ere, freskotasuna gordetzea oso garrantzitsua da, toxikazioak sor baititzake. Gainera, ohiko alergia eragileak dira gizakiengan, batez ere iragazleak direnek, mikrobio eta bizkarroiak, metal astunak eta beste gai toxikoak metatu baititzakete. Nahiz eta okelatik asko bereizi, oraindik ere animali-jatorria duenez ez da janari begetarianoan sartzen. \nItsaski nagusiak.\nHauek dira ohiko itsaskiak, bost taldetan banatuak:\nOskoldun moluskuak:\nMolusku zefalopodoak:\nGasteropodoak:\nKrustazeoak:\nEkinodermatuak:\nItsaski bakoitza erosteko urteko sasoirik onena.\nNahiz eta gaur egun itsaskia merkatuan ia urte osoan aurkitu, haztegikoak ez diren itsaskiak erosteko, sasoirik onena itsaski horren ugalketak edo oskol mudak baldintzatuko dute.\nItsaskiak kozinatzeko.\nItsaskiak merkatuan aurkitzeko moduak.\nBizirik: Itsaskia erosteko modurik onena da. Krustazeo handiak, otarraina, misera, txangurroa, buia, nekorak, eta molusku gehienak ere, muxilak, muskuiluak, berberetxoak, bieirak, ostrak... gehienak bizirik erosten dira. Asko harrapatu ondoren, haztegietan mantentzen dituzte bizirik. Behin erosita, hurrengo 48 orduetan jatea komeni da.\nHozkailuko itsaskiak: Hozkailuetan edo xehatutako izotzarekin mantentzen direnak, ganbak, otarrainxkak, izkiratzarrak...hauek ere ahalik eta azkarren jatea komeni.\nEgositako itsaskiak: Normalean, hilik saltzen diren espezieak izaten dira eta beraien bizitza komertziala luzatzeko aukera bat izaten da. Kozinatu gabe, jateko aukera ere jende askok aprobetxatzen du. Ganbak, otarrainxkak, buiak, txangurroak...\nIzoztutako itsaskiak: Espezie guztiak izozten dira, freskoak bezala egosiak.\nItsaskia kozinatzeko aurre lanak.\nOrokorrean itsaski gehienek kozinatu aurretik ez dute aurre lan berezirik eskatzen. Gehienak bere horretan kozinatzen dira. Hala ere, moluskuen kasuan ohikoa da ur eta gatzetan garbitzea, hondar edo oskol zatiengatik. Beste kasu batzuetan, zuritu daitezke kozinatu aurretik, ganbak, otarrainxka, zigalak... Erdibitu, parrilan edo labean egiteko otarraina edo abakandoa edo zatitu, salteatu edo erregosteko.\nItsaskia jateko eta kozinatzeko moduak.\nItsaskia kozinatzeko garaian bi kontu ongi zaindu behar dira, itsaskiaren freskotasuna eta prestatzeko puntua. Ahalik eta freskoena izan behar da, gaur egun asko bizirik saltzen dira. Bizirik edo hilik erosita ere, ahalik eta azkarren kozinatu behar dira. Itsaskien maneatze eta kozinatzean esan japoniarrak eredu direla; arrainen moduan, gordinik jateko ohitura dute. Orokorrean, zenbat eta handiagoak izan, kalitate hobeagokoak direla esaten da. Krustazeo handietan, txangurroa, buia, misera, nekora, otarraina...; emeek haragi gehiago izaten dute, eta horregatik, normalean, arrandegietan, lehenengo emeak amaitzen dira.\nItsaskiak gordinik jateko.\nManeatu eta kozinatu gabe jatea ez da teknika bat, baina bai gero eta itsaski gehiago jaten den modu bat. Gordinik jan daitezke: ostrak, muxilak, berberetxoak, datilak, otarraina, misera, otarrainxkak ganbak, izkiratzarrak, ganboiak... Carpaccio moduan eta sushian jan daitezke, eta limioi pixkat bat gehitzea ohikoa da.\nGuztiarekin, itsaski gordinak jateko orduan kontserbazioa kontuan hartzekoa da, galdu egin baitaiteke janaria. Erosteko orduan bizirik erosi baditugu ziurtasun gehiago emango dute, eta freskotasun usaina ere kontuan hartzekoa da.\nItsaskiak prestatzeko truko eta aholkuak.\nArgazki galeria"}
{"id": "145927", "revid": "201", "url": "https://eu.wikipedia.org/wiki?curid=145927", "title": "Marisko", "text": ""}
{"id": "145931", "revid": "23317", "url": "https://eu.wikipedia.org/wiki?curid=145931", "title": "Karrakela arrunt", "text": "Karrakela arrunta (\"Littorina littorea\"), magurio arrunta eta mangolino arrunta ere deitua, itsas-barraskilo espeziea da, Littorinidae familiakoa, Ipar Atlantikoko kostaldeetan bizi dena.\nDeskribapena.\nKarrakela arruntak gorputz biguna du eta maskor kiribildua eta puntaduna. Azalera latza du eta kolorea aldakorra da. Euskal Herrian beltz-beltza da bustia dagoenean, eta operkulu bat du gorputzari itsatsia. Tamaina ere jatorriaren araberakoa da, batez beste, 10-12 milimetro helduena.\nBizi zikloa.\nEmeek 10.000 eta 100.000 arrautza artean erruten ditu kapsula baten barnean. Bertatik larba fasean ateratzen dira, eta itsas hondoan kokatzen. Heldutasunera 10 mm dituztenean iristen dira, eta 5-10 urte bizi dira.\nBanaketa eta habitata.\nOzeano Atlantikoaren iparraldean aurkitzen da, hala ekialdean (Norvegiatik Afrika iparraldera) nola mendebaldean (Kanada eta Estatu Batuetako kostaldean). Mediterraneoan ere aurkitzen da, Itsaso Adriatikoraino behintzat.\nKostalde harkaiztsuak atsegin ditu eta harri txintxar soltetan bizi da, kamuflatzegatik soilik ez, itsasbeheran hezetasuna mantentzen delako baita ere.\nErabilera.\nAltamira leizean aurkitu izan dira duela 15.000 urteko karrakelen maskor pilaketak. Horrek adierazten du garai hartako komunitate ehiztari-biltzaileek kontsumitzen zutela.\nGaur egun karrakelak egosiak jaten dira. Oskoletik orratz bat erabiliz ateratzen dira. Magnesio iturburu garrantzitsua da (400 mg/100g)."}
{"id": "145932", "revid": "1545", "url": "https://eu.wikipedia.org/wiki?curid=145932", "title": "Littorina littorea", "text": ""}
{"id": "145933", "revid": "1545", "url": "https://eu.wikipedia.org/wiki?curid=145933", "title": "Magurio", "text": ""}
{"id": "145934", "revid": "1545", "url": "https://eu.wikipedia.org/wiki?curid=145934", "title": "Mangolino", "text": ""}
{"id": "145937", "revid": "880", "url": "https://eu.wikipedia.org/wiki?curid=145937", "title": "Salburu", "text": ""}
{"id": "145938", "revid": "12788", "url": "https://eu.wikipedia.org/wiki?curid=145938", "title": "Littorina", "text": "Littorina itsas-barraskilo generoa da, Littorinidae familiakoa; karrakela, magurioa eta mangolinoa izenak ematen zaizkio euskaraz. Europan bederatzi espezie daude, marearteko zabalgunean bizi direnak. Ezagunena karrakela arrunta (\"Littorina littorea\") da.\nIzena.\n\"Littorina\" izena Littorina itsasotik datorkio, Itsaso Baltikoaren aurrekari geologikoa."}
{"id": "145939", "revid": "336", "url": "https://eu.wikipedia.org/wiki?curid=145939", "title": "Pantelleria", "text": "Pantelleria () antzinean Cossyra deitua, Italiako uharte bat da, Siziliako itsasartean kokatutakoa, Mediterranear itsasoan. Siziliatik 100\u00a0km hego-mendebaldera eta Tunisiatik 70\u00a0km ekialdera kokatzen da. Administratiboki, Pantelleria Trapaniko probintziako udalerri () bat da. 83 km2-ko hedadurarekin, Sizilia inguruko sumendi-uharterik handiena da."}
{"id": "145941", "revid": "105290", "url": "https://eu.wikipedia.org/wiki?curid=145941", "title": "Indiako ozeanoko uharte sakabanatuak", "text": "Indiako ozeanoko uharte sakabanatuak () Mozambikeko kanalean kokatutako koralezko uharte txiki batzuk dira. Uharteok ez dute batasun geografikorik osatzen, administratiboa baizik. Uharte sakabanatuak, horrela, Frantziaren lurralde austral eta antartikoak departamenduaren bost barrutietako bat dira. Madagaskarrek zein Mauriziok uharte hauek euren lurraldearen parte direla aldarrikatzen dute.\nUharte sakabanatuek 44\u00a0km2-ko hedadura dute, eta bertan ez da inor bizi.\nHistoria.\n2005. urtera arte, Uharte sakabanatuak R\u00e9uniongo prefetak administratzen zituen, eta data horretatik aurrera Frantziaren lurralde austral eta antartikoetako prefeta da arduraduna."}
{"id": "145942", "revid": "6327", "url": "https://eu.wikipedia.org/wiki?curid=145942", "title": "Indiako Ozeanoko Uharte Sakabanatuak", "text": ""}
{"id": "145944", "revid": "11782", "url": "https://eu.wikipedia.org/wiki?curid=145944", "title": "Manuel Robles-Arangiz", "text": ""}
{"id": "145945", "revid": "11782", "url": "https://eu.wikipedia.org/wiki?curid=145945", "title": "Manuel Robles-Aranguiz", "text": ""}
{"id": "145946", "revid": "119347", "url": "https://eu.wikipedia.org/wiki?curid=145946", "title": "Odonatu", "text": "Odonatuak (Odonata) intsektu klasearen barneko ordena bat dira. Euskaraz, besteak beste, \"sorgin-orratz\", \"burruntzi\", \"txitxiburduntzi\" eta \"mariburduntzi\" deitzen zaie. 5.680 espezie inguru ezagutzen dira mundu osoan, eta horietako 55 bederen bizi dira Euskal Herrian. Denak harrapariak dira, bai larba-sasoian, bai heldu gisa. Larbak ornogabe urtarrez eta ornodun txikiez (arrainkume eta zapaburuez) elikatzen dira; helduek, berriz, hegan dabiltzala harrapatzen dituzten intsektuak jaten dituzte. Gaur egungo odonatuak hiru subordenatan sailkaturik daude: Zygoptera (sorgin-orratzak), Anisoptera (burruntziak) eta Anisozygoptera.\nIzena.\nJohan Christian Fabriciusek sortu zuen \"Odonata\" terminoa 1793an, antzinako grezierazko \u1f40\u03b4\u03ce\u03bd, \"od\u1e53n\" (\"hortz\") hitzetik abiaturik, itxuraz barail horzdunak dituztelako. Euskaraz, besteak beste, \"sorgin-orratz\", \"mari-orratz\", \"begi-orratz\", \"burruntzi\", \"burduntzi\", \"su-burduntzi\", \"txitxi-burduntzi\", \"mari-burduntzi\", \"txerren-burruntzi\" eta \"andere\u00f1o\" izenak ematen zaizkie, eta baita \"mumu-orratz\" (Zaraitzu), \"llerezna\" (Erronkari), \"melindres abiadoria\" eta \"sakaojos\" (Bergara) eta \"orrazkin\" (Plentzia) ere. Eskuarki, sorgin-orratz hitza erabili ohi da Zygoptera azpiordenako odonatuak izendatzeko, eta burruntzi terminoa Anisoptera azpiordenakoak izendatzeko.\nSistematika eta taxonomia.\nGaur egungo odonatuak hiru subordenetan sailkatu dira: Zygoptera (sorgin-orratzak), Anisoptera (burruntziak) eta Anisozygoptera subordenetan. Azken talde honetako espezie bizi biak Japonia eta Himalaiako gune erliktiko murritzetara mugaturik daude; lehenengo eta bigarren taldekoak dira gure ur-bazterretan ikusi ohi ditugunak. Berezitasun zoologiko sakonagoak aparte utzirik, talde bi hauek identifikatzeko ondoko ezaugarria hartzen da kontutan: landareetan kokatzen direnean, anisopteroek gorputz alboetarantz jartzen dituzte hegoak parakera horizontalean, eta zigopteroek, ostera, atzerantz oblikuoki bertikalean. Horrez gain, anisopteroak gorputz handiko eta hegaldi azkarrekoak dira, zigopteroak argalagoak eta delikatuagoak izanik.\nAzken urteotan odonatuen filogenia berraztertu da, eta Anisozygoptera subordena parafiletikoa dela ikusi da. Hori dela eta, Epiprocta subordena sortu da, bere baitan anisopteroak eta anisozigopteroak hartzen dituena.\nEspezie fosilak kontuan hartuz gero, kladograma hau daukagu:\nEzaugarri fisikoak.\nHelduak.\nItxuraz oso antzekoak dira odonatu heldu guztiak: gorputza baino askoz zabalagoa den burua dute, gorputz luze eta estua, eta mintzezko lau hego garden. Oso buru higikorra, bi begi elkartu handi eta hiru ozelo txiki dituzte; antena laburrak; ahoa beheko ezpain oso garatu batez murtxikatzeko egokitua; mesotoraxa eta metatoraxa bat eginik, eta metatoraxa berriz askea; hiru hanka pare ia berdinak enborraren barrualdera giltzatuak, eta hiru tartsoko artexoak dituztela muturrean. Bi hego pare dituzte, lotunea hanken atzean dutenak, luzetarako zain askorekin eta hegal-estigma nabarmenak dituztela, eta sabelalde luzea, hamar segmentuz osatua.\nBegiak.\nOso munta handikoa da odonatuen ikusmena. Dituzten begi konposatu handiek ikuspegi panoramikoa eskaintzen diete, eta metro batzuetako distantziatik edozein mugimendu soma dezakete. Begi konposatua omatidioez eraturik dago. Berez, omatidio bakoitza lente-sistema batez eta zortzi fotorrezeptorez osatua da. Nolanahi ere, burruntzi handi batek 30.000 omatidio ditu begi bakoitzean. Aldi berean, garunaren % 80 informazio bisuala aztertzeko da. Ereduak erabiliz egin diren esperimentuetatik ondorioztatu denez, odonatuek forma eta koloreak bereizteko zorroztasun handia garatu dutela uste da. Halaber, sentikortasun nabaria dute argi polarizatuarekiko, eta hau, erle eta inurrien antzera, orientaziorako erabil dezakete. Beraz, ikusmen-mundua bizi dute. Gainerako zentzumen-organoen garapena oso eskasa izan da, eta antenak berak, usaimen-organo nagusiak, ia nabariezinak dira. \nHegalak.\nOdonatuen hegalak zainez beteak dira guztiz, halako sare-moduko bat eratuz. Pare biak minzkarak eta berdin-antzekoak dira, kakalardo eta beste zenbait intsekturen egitura gogorrik gabekoak, eta tximeleten ezkatak edo ile txikiak ere falta dituzte. Gainera, atsedena hartzeko animalia pausatzen denean, hegoak ezin dira tolestu gorputzeko bizkarraldean. Intsektu hegodun guztietatik, odonatuek eta efemeropteroek dute horrelako hego-eredu primitiboa eta, hori dela-eta, entomologoek intsektu pterigoto (\u201chegaldun\u201d) paleopteroak (\u201chegaldun zaharkituak\u201d) direla esaten dute terminologia teknikoa erabiliz. Horrelako hegalekin burruntziek eta sorgin-orratzek ezin dute zirrikituetatik-eta ibili, eta beraz, itxita dute mundu horretaranzko sarbidea. Mundu horretan intsektu neopteroek lortu dute arrakasta, hau da, hegoak tolestuta bertan ibil daitezkeenek.\nEsan bezala, odonatuen lau hegoak ia-ia elkarrekiko berdinak dira, batez ere sorgin-orratzen kasuan, zeintzuetan aurreko eta atzeko hego-pareak bereizezinak baitira, bai forma eta bai zainen parakerari dagokiela. Hau ere ezaugarri primitibotzat jo da, intsektu gehien-gehienek hego-desberdintasuna baitute. Modu berean, hegoak mugiarazten dituzten muskuluak zuzenean txertatuta daude odonatuen hegoen oinarrietan, halako moldez non hego-pare biak independenteki ari baitaitezke. Burruntzi handiek 20-40 hegal kolpe segundoko burutzen dituzte, eta 25-30 km/h-ko hegaldi-abiaduraraino irits daitezke. Izan ere, burruntziak, oinarrizko hego-egitura eta hegaldi-muskulaturaren parakera gorabehera, intsektu hegodun azkarrenekin lehiatzen dira abiadurari dagokionez, eta are gailendu ere bai maniobra-kontuetan.\nLarbak.\nOdonatuen larbak urtarrak dira, eta naiade izena ematen zaie. Haien gorputza sendoagoa eta laburragoa da helduena baino. Hegorik ez izateaz gain, begiak txikiagoak dira, antenak luzeagoak, eta burua mugikorragoa. Toraxa helduenen antzekoa da, baina ez dute hegorik. Sorgin-orratzen ninfek abdomenaren atzealdean dituzten trakeobrankien bidez arnasten dute; burruntzien naiadeek, berriz, ondesteko organo baten bitartez.\nAho aparatua da haien ezaugarri nagusia, behe-ezpaina guztiz eraldaturik baitago, erasorako gako higikor biz hornitua; \u201cmaskara\u201d esaten zaio. Dirudienez, aho-pieza horren mekanismoa maskararen beraren eta abdomenaren muskulaturan oinarriturik dago: abdomeneko muskulu dortsobentralen uzkurketak gorputz barruko presioa handitzen du eta ezpaineko muskulu flexoreen lasaiketa aldiberekoak maskararen desarraketa dakar. Prozesu osoa berehalakoa da eta, izan ere, maskararen luzapena 15-20 milisegundoko kontua izan daiteke. Erasoaren ostean, gakoek itsatsitako harrapakina barailetaraino hurbilduko da muskulu-uzkurketa batez. \nBegiei dagokienez, larba handitu ahala, omatidio kopurua emendatu egiten da. Horrela, burruntzi baten lehen larbaren 170 omatidioak, 8.000raino iritsi dira azken larban. Bestalde, harrapakinak eskuratzeko maskara erabiltzen deneko moduak iradokitzen duenez, naiadeak distantzia neurtzeko gai dira. Esan bezala, derrigorrezkoa da harrapakina mugitzea aho-piezaren erantzuna desarratzeko; naiadeek ez dute erantzuten ehizaki geldoen aurrean. Izan ere, begi konposatua higidurarekiko oso sentikorra da, eta aipagarria da burruntzi-naiade bat banan-banan 60 argi-kinada segundoko bereizteko gai dela; gizakiaren maximoa 45ean dago.\nHabitata.\nOdonatuak ingurune urtarrei loturik bizi dira, ura behar baitute haien ninfak garatzeko. Emergentziaren ostean, ordea, ur bazterretik urruntzen dira zenbait egunez edo astez, eta habitat desberdinetan bizi dira heldutasun sexuala lortu arte. Bestalde, emeak ur-eremuetatik at ibili ohi dira, arren etengabeko jazarpena ez pairatzeko. Espezie batzuk etxe inguruetan eta hirietako parkeetan ikus daitezke.\nEz dira asko ur lasterreko erreka eta errekastoetan bizi diren odonatuak. Horietako batzuk \"Cordulegaster\" generoko espezieak dira, haien larbak ongi oxigenatutako ur garbiak behar baitituzte. Korronte geldoagoko errekak eta ibaiak dira \"Calopteryx\" generoko eta Gomphidae ordenako odonatuen bizilekuak. Belardien arteko errekastoetan bizi da \"Coenagrion mercuriale\" sorgin-orratza. Askoz espezie gehiago bizi dira urmael, aintzira eta zingiretan. Batzuk, hala nola \"Ischnura elegans\", \"Coenagrion puella\" edo \"Aeshna cyanea\", ubikistak dira, mota guztietako ur geldietan agertzen direnak, eta kutsadura maila handiak jasan dezaketenak. Beste batzuk (\"Sympetrum\" batzuk, adibidez) espezializatuago daude, eta era jakin bateko hezeguneetan baizik ez dira bizi.\nBizi zikloa.\nOdonatuak arrautza bidez ugaltzen dira, baina arrautzatik atera eta heldutasunera iritsi bitartean larba eta naiade aldaeratatik igarotzen dira. Larba eta naiade horiek, itxuraz, diren motako odonato helduaren antzekoak dira, baina batzuk eta besteek alde handiak dituzte batez ere murtxikatzeko aparatuan eta arnasketakoan; larbek eta naiadeek begi txikiagoak dituzte, bestalde, baina antena luzeagoak eta gorputz laburragoa.\nArrautza.\nOro har, odonatuen arrautzen garapena mota bikoa izan daiteke: batzuk eklosio azkarrekoak dira, erruketa osteko bizpahiru egun edo aste-pare baten epean irekitzen direnak; beste batzuk, eklosio beranta dutenak, berau zenbait hilabetez luza daitekeelarik. Garapen enbriologikoa bete eta gero, burruntzi eta sorgin-orratzen larba gazteak arrautzaren oskola puskatu egiten du. Jaioberriari \u201cprolarba\u201d esaten zaio, eta oso iraupen laburrekoa da; minutu gutxi batzuetakoa. Duen zeregina arrautza utzi eta uretaraino ailegatzea da. Izan ere, zenbait zentimetrotako bidaia egin behar izaten du arrautza ur-bazterreko landaredian errun denean edo uraren maila jaitsi denean. Horretarako prolarba saltoka mugitzen da gorputza uzkurtuz, dituen apendizeak ez baitira funtzionalak. \nLarba-aldia.\nProlarbak bere funtzioa betetakoan, kutikula urratu egiten da luzetara eta lehen naiadea irteten da. Ordurako horrek badu adin handiagoko naiadeen itxura orokorra. Hala ere, antenetan eta hanketan giltzarte gutxiago edukitzen ditu lehen naiadeak, ez du pterotekarik (hego-zorrorik) eta begi konposatuak omatidio kopuru txikiz osaturik ditu. Hurrengo mudetan zehar apendizeek behin-betiko giltzarte-kopurua lortuko dute progresiboki, eta bai begiek ere dagokien omatidio kopurua. Halaber, bosgarren edo seigarren mudatik aurrera zirriborratuko dira hego-zorroak eta sexu-ezaugarrien hasikinak.\nMuda kopurua aldakorra izaten da eta, espezieen arabera, 6-16 muda izan daitezke. Edozelan ere, odonatuak tamaina jakin bateraino hazi behar duenez, horraino iristeko garapen-tasa, batez ere janari-gertutasunaren eta tenperaturaren menpekoa izaten da, halako moldez non ingurune-baldintzekin batera espezie berean muda-kopurua aldatu egiten baita. Modu berean, larba-garapenaren iraupena ere aldakorra izan daiteke: larba-aldia gainditzeko Europako hegoaldean urtebeteko tartea behar duen espeziea, hiru urtez luza daiteke goi-latitudetan.\nOdonatuen naiadeak haragijaleak dira, eta uretako hainbat bizidun mota harrapatzen dituzte. Ez dira jale espezializatuak; baizik eta tamaina egokiko harrapakinak ehizatzen dituzte, adibidez, protozooak, errotiferoak, eltxo-larbak, zizare txikiak, ur-arkakusoak, ur-marraskiloak, arrainkumeak, apaburuak. Ikusi denez, tamaina eta mugimendua dira harrapakinen ezagumendurako estimulu garrantzitsuak. Ostera, forma eta kolorea ez. Urtoki berean bizi diren naiadeak, harrapakari jeneralistak izanik, lehiakide potentzialak dira, eta horretan oinarrituta azaldu nahi izan da espezie batzuen naiadeen jokabide lurraldekoia, bazka-tokia defendatzeko.\nOdonatuen naiadeek ez dituzte harrapakinak bilatzen; aktiboki zelatan itxaroten baizik (geldi-geldirik eta ezkutatuta landaredian edo ehortzirik harea eta istilean). Gazteen kasuan harrapakinen detekzioa antena bidezkoa da: ur-mugimenduek kitzikatzen dituzte antenetako zentzumen-organoak. Zahartu ahala, ikusmenaren garrantzia handituz doa. Tamaina aproposeko ehizakia pasatzean, \u201cmaskara\u201d izeneko aho-pieza atzitzaile ahaltsuaz eusten diote. Naiadeek eskuratutako janari-kopuruak, zer esanik ez, larba bakoitzaren eta beronen fasearen araberakoak izaten dira, eta hazkunde azkarreko aldietan garrantzitsuak izan daitezke. Esate baterako, laborategian hilabeteko esperimentu batean ikusi denez, burruntzi-larba batek 2.136 mg janari irentsi ditu, eta hiru aldiz mudatu eta gero 747 mg-ko pisu-emendioa erakutsi du.\nArriskuei dagokienez, larba hauek amuarrainen, hegazti hankaluzeen eta hainbat intsektu urtarren mantenu dira. Etsaien artean, horren ikuskorrak izan ez arren, hainbat bizkarroi dituzte: beharbada ezagunenak ur-akaro exoparasitiko batzuk ditugu; hauek odonatuaren bizi-zikloaz baliatzen baitira, haiena bete ahal izateko. Harrapakaritzarako hain ongi moldatutako maskarak ezer gutxi laguntzen du naiadeen defentsan. Geldirik egotea eta ezkutatzea dira babeserako estrategia nagusiak, harrapakaritzarako ere baliagarri diren jokabideak. Hala ere, detektatua izan den odonatu-larbak mekanismo bortitzagoetara jo dezake. Ikusgarriena turrusta bidezko propultsioa erabiltzea da, ihes egin ahal izateko, burruntzien larbek batzuetan egiten dutena. Horretarako, harrapakari baten hurbilean indar handiz kanporatzen dute ondesteko ura uzkian barrena; ondorioz, larba ziztu bizian aurrerantz abiatzen da. Beste batzuetan, hilarena egiten dute denbora-tarte batez arerioak eraso egin ez diezaien. Azkenik, aipagarria da birsorkuntzarako ahalmena izatea. Horrela izanik, odonatuen larben hankak erraz samar deslotzen dira gorputzetik (autotomia deritzon fenomenoa), harrapakariaren besarkada arriskutsutik alde egiteko; hurrengo mudetan zehar apendize galdua berrosatzen da.\nEmergentzia.\nLarba-aldiaren amaieran begi konposatuak oso azkar garatzen dira, hego-zorroak hedatzen eta hegaldi-muskuluak hazten. Halaber, arrak eta emeak bereiz daitezke. Aldaketa morfologiko hauekin batera, jokabidea ere bestelakotu egiten da: naiadea, ur sakonetan beharrean, azaletik gertu mugituko da ur-bazterrerantz, edo urpeko landareetan gora. Arnasketa-tasak handiagotu zaizkionez, naiadeak oxigeno atmosferikoa bilatuko du tarteka, eta horretarako, brankia eta ondeste bidezko arnasketa alde batera utzirik, lehen espirakulua erabiliko du. Iharduera elikatzailea ere bertan behera utziko du. Aldaketa guzti hauek, intsektuen metamorfosi osoa bezalaxe, hormona bidez erregulaturik daude. Zenbait egunez luzatzen da aldi hau. \nAzkenik naiadea prest dago azkeneko mudarako, muda imaginal deritzon horretarako, zeinak imagoa ekarriko baitu, hau da, ale heldua. Eraldaketa airean gertatzen da, hortik aurrerako ingurunean alegia. Goizeko lehen orduetan, ura utzi eta handik ordu pare batera, naiadeak zurtoinen batean gora igoko du, ura behin-betiko abandonaturik. Orduan hasten da itxura aldaketa drastikoa; orduerdian amai daitekeena: toraxa puztu eta larbaren azala urratu egiten da hego-zorroen artean; luzaro gabe handituko da arraildura, eta bertatik imagoaren toraxa kanporatu egingo da. Burua, eta gero hankak eta hegoak agertuko dira. Azkenean, abdomena askatuko du. Eraldaketa amaitzeko, larbaren \u201calkandora\u201d erantzi eta gero, hegoak hedatu eta gotortu egin behar dira. Hasieran zimurturik, apurka-apurka destolestu eta luzatu egiten dira, idortzeaz batera. Konturatu orduko zeharo itxuratu zaigu burruntzi edo sorgin-orratza. \nGarapen urrats guztietatik, emergentzi-aldia da arriskutsuena, zalantzarik gabe. Izan ere, zenbait orduz burruntzi eta sorgin-orratzak oso zaurgarriak dira, igel, armiarma eta txorien esku daudelarik. Era berean, imagoaren emergentziaren tarte horretan, haizeak, euriak edota tenperatura baxuek kalte handiak ekar diezaizkiekete: adibidez \"Anax imperator\" burruntziaren populazio batean eguraldi hotzak sortutako % 16ko hilkortasuna neurtu da.\nHeldu-aldia.\nEmergentziaren osteko odonatu itxuratu berria heldugabea da sexualki. Esate baterako, helduen kolorazioa eta distira falta ditu. Hegoak nahikoa gogortzen zaizkion momentuan, larbaren garapena gertatu deneko urgainetik hegaldatu egingo da. Lehen hegaldi hau egunsentian izaten da, hegoei eraginez animaliak barne-tenperatura egokia lortu eta gero, txoriak ehizan hasi baino lehen. Aurreneko hegaldi hori metro gutxi batzuetakoa izaten da, sorgin-orratz gehienen modura, edo bidaia luze bihur daiteke, burruntzi askok egiten duten legez.\nLehen hegaldi horren ostean, odonatu heldugabeak urrundu egiten dira ar sexualki aktiboen iharduera-esparrutik, eta horrelaxe ahal izango dute bai elikatu eta bai guztiz garatu inolako interferentziarik gabe. Heldutasuna, emergentzia osteko bizpahiru egunetan lor daiteke espezie batzuetan, edo, beste muturrean, hiru bat astetan zenbait anisopteroren kasuan. Nolanahi ere, heldutasun eskuratu berriaren seinalea izaten da atzera ere ur-bazterretara itzultzea. Heltze-prozesuaren iraupena aldakorra da, baina normalean sorgin-orratzetan burruntzietan baino motzagoa izan ohi da, eta luzeagoa emeetan arretan baino.\nLurraldekoitasuna.\nAzkarrago heltzen direnez, normalean arrak iristen dira emeak baino lehenago ugaltze-tokietara, eta jokabide lurraldekoiak erakusten dituzte bertan. Alegia, animalia bakoitzak eremu bat defendatuko du, hots, lurraldea, eta ahaleginak egingo ditu gainerako ar \u201cbarrandariak\u201d bertatik kanporatzeko. Lurraldekoitasuna bikotekidea lortzearekin erlazionatuta dago eta, antza, baita harrapakaritzarekin ere; lurraldea, azken batean, ehiza-eremua baita.\nLurralde baten jabea hurbildu egingo da hegaz edozein barrandarirantz, dela espezie berekoa, dela espezie desberdinekoa, eta aldameneraino alboratuko zaio. Orduan, eta eme espeziekidea baldin bada, berarekin parekatzen saiatuko da. Bestela, bizkarraldeaz kolpatuko du barrandaria, eta biak, jabea eta barrandaria, elkarrekin borrokatuko dira hegan doazelarik, aurkakoa lurrera bota nahirik. Borrokaldiok iraupen laburrekoak izaten dira, eta barrandaria urruntzea izan ohi da emaitza. Jabea pausaturik dagoenean, haren erantzun lurraldekoiak kilimusi oldarkor erritualizatuak izaten dira sarritan, hala nola abdomen koloreztatua nabarmen erakustea. \nLurraldearen tamaina eta mugak aldakorrak dira oso, leku konkretu bakoitzaren baldintzen araberakoak. Edonola ere, bertako eguzkiztapena eta landare urritasuna izaten dira, dirudienez, odonatuek hautaketarako erabiltzen dituzten faktore nagusiak. Halaber, defendaturiko lurraldearen azalera odonatu-espeziearen tamainaren funtzio zuzena da, halatan non, putzu txiki bat \"Anax\" edo \"Aeshna\" generoetako burruntzi ar bakar batentzako bizilekua den bitartean, bertako ur-bazterretan dozenaka sorgin-orratz manten baitaitezke.\nBestalde, azalera hori beste bi faktorerekin korrelazionatu da. Batetik, odonatuak mugimendua ikus dezakeeneko distantziarekin eta, bestetik, arren dentsitatearekin. Izan ere, dentsitatea emendatu ahala, lurraldeen azalera txikiagotuz doa, harik eta dentsitate jakin batekin lurralde minimoa lortzen den arte (inoiz metro karratu bat baino gutxiago). Dentsitate maximoa edo, bestela esanda, lurralde minimoa, berezitasun espezifikoak dira, baina, espeziea zenbat eta txikiagoa izan, dentsitate maximoa hainbat eta handiagoa izaten da.\nEhiza-jarduna.\nOdonatu helduak harrapakariak dira, eta ehizaki biziez elikatzen dira. Talde bitan bana ditzakegu oro har, \u201chegalariak\u201d eta \u201cbegiztatzaileak\u201d. Lehenengoek hegan egiten dute ehizarako, eta behin eta berriz zeharkatzen dute lurraldea ehizaki bila. Espezie begiztatzaileak, ostera, panoramika zabala duten puntuetan kokatzen dira, ihi baten puntan esaterako, bertatik lurralde osoa kontrolatuz. Aipatu dugun sailkapen erraza onartuz gero, burruntziak hegalarien taldean sartuko ditugu eta sorgin-orratzak begiztatzaileenean, salbuespenak salbuespen. Espezie begiztatzaileen kasuan, kokalekutik harrapakina somatutakoan, harenganantz abiatuko da sorgin-orratza; hanka eta barailez eskuraturik, kokalekura itzuliko da, eta bertan jango du. Espezie hegalarietan, ostera, bai erasoa eta bai ehizakia irenstea, hegan doazelarik burutzen dira. Hala ere, harrapakina tamaina handikoa bada, normalean gertatzen ez dena, burruntzia pausatu egingo da, jakia mamurtzeko.\nElikatzen ari diren odonatuak ez dira elkarrekiko oldarkorrak izaten, heldutasun sexualean egon arren. Hori dela eta, batzuetan odonatu-aldra edo multzo zabalak ager daitezke harrapakin ugariko tokietan, esate baterako, inurri edo termita hegadunen hodeiak eratzen direnean. Oportunista samarrak direlarik, dietaren muga ia bakarra harrapakinaren neurria dela esan dezakegu. Ondokoak ikusi dira burruntzien kasuan: dipteroak, eltxoak eta ur-eltxoak batipat, maiatz-euliak, trikopteroak, eta, nekezago, tximeletak, erleak eta beste odonatuak. Anisoptero tropikalak ausartagoak omen, eta bai igel txikiak eta are kolibriak ere harrapa ditzakete. Sorgin-orratz gehienak txikiagoak, begiztatzaileak eta hegaldi astitsuagodunak direnez, intsektu finkoez elikatzera ere jo dute, landare-zorriez esaterako, zeintzuek landarediaren baitatik erauzten baitituzte.\nOdonatu helduek ikusmenaren bidez somatzen dituzte harrapakinak, begi konposatuak mugimenduak detektatzeko egokiro doituta baitaude. Izan ere, espezie handiek hogei metrora bereiz ditzakete mugimenduak. Anisopteroek zona binokular txiki bakarra dute beren ikusmen-eremuan, eta ziur aski ez dute ikusmen binokularra erabiltzen hegaz doan harrapakinarekiko distantzia kalkulatzeko, baina zigopteroen, hots, sorgin-orratzen, zona binokularra zabalagoa da, eta horren bitartez hondo konplexu baten kontra bereiz ditzakete harrapakinak; hostajearen kontra esaterako.\nUgalketa.\nDirudienez, odonatuen arrek badakite emeak eme gisa ezagutzen, harrapakinekin nahastu barik. Horretarako, eme espeziekidearen hegoen koloreak eta gardentasuna erabiltzen dituzte. Elkar ezagutu eta gero, \"Calopteryx\" eta \"Platycnemis\" generoetako sorgin-orratzak gorte-egiten hasten dira. Genero horietako eme bat dagokion arraren lurraldean hegaldatzen denean, pausaturik dagoen jabeak abdomena biratuko du gorantz, azpialdeko kolorazioa erakutsiz. Eta eme aiduru edo antsiadun baten erantzuna, aldamenean kokatzea izaten da. Jarraian, arra bueltaka hasiko da emearen inguruan. Dena den, odonatu espezie gehienetan ez da gorte-egiterik izaten.\nOdonatuek duten kopulatzeko modua bakarra da intsektuen artean, eta argiro mintzo da talde honen primitibotasunaz. Arraren ugal aparatu primarioa abdomeneko atzeko segmentuetan dago paratuta, gainerako intsektuetan bezalaxe, baina odonatuen kasuan ez dago arraren eta emearen ugal aparatu primarioen arteko kontakturik. Alabaina, odonatu arrek ugal aparatu sekundarioa dute abdomeneko bigarren eta hirugarren segmentuetan; bertan ipintzen dute esperma, eta hori da kopulazioan zehar barneratuko den estruktura. \nKopulazio-sekuentzia honako era honetan gertatzen da: lehenik, arrak eme aiduruak segituko ditu hegaz ur gainetik edo, lehenago esan bezala, dantza zirkular batean arituko da. Horren ostean, arrak sama aldetik eutsiko dio emeari, abdomeneko atze-apendizeen laguntzaz, eta tandema eratuko dute. Horrela daudelarik, arrak bere buruarekiko bentralki biratu eginen du abdomena, eta horrela bederatzigarren segmentuko irekiune genitaletik bigarren segmentuko ugal aparatu sekundariora eramanen du esperma. Kasu gehienetan truke hau tandema eratu aurretik egiten da, oso arin. Azkenik, kopulazioa bera hasten da. Horretarako, arrak gorantz okertzen du abdomena eta, aldi berean, emeak aurrerantz bidaltzen du berea, arraren abdomeneko bigarren segmentuko organo kopulatzaile sekundarioarekin lotzera. Akrobazia guzti horien ondorioz bihotz-itxurako irudia zirriborratzen dute.\nKopulazioan gardainaturiko odonatu-parea guztiz zaurgarria da. Beraz, pentsa liteke hautespen naturalak kopulazio laburrak bultzatu dituela. Dena den, iraupenaren aldetik oso aldakorrak dira, eta zenbait espezietan luzeak dira oso. Azken hauei dagokienez, badago lerro batzuk merezi dituen azalpen bat. \u201cEspermaren lehiaketa\u201d deritzo fenomenoari eta \"Calopteryx\" jeneroko sorgin-orratzetan ikusi da. Kopulatzen ari den arrak aurretiko gainerako arren esperma iraitziko du emearengandik berea transferitu baino lehen. Hori dela eta, emeak errunen dituen arrautzak azken arrak ernaltzen ditu. Hau da, arra emeari lotuta luzaroan egonez gero, berak ernaldutako arrautzen errutea ziurtatzen ari da nolabait; beste hurrengo bati kopulaziorako aukera gero eta txikiagoa uzten baitio. Hortik, beraz, kopulazio luzeen zergatikoa. Honelako \u201cazkena da lehena\u201d moduko abantaila selektiboak arruntak dira zenbait intsekturen artean, baina espermaren iraizketa aktiboa organo kopulatzailea erabiliz odonatuetan soilik ikusi da.\nOdonatuak eta gizakia.\nGizakiarentzat zeharo kaltegabeak badira ere, zenbait sineskeria dago animalia hauen inguruan. Uste zabaldua da hegan doazela jendearen begietara eraso egiten dezaketela, \"begiorratz\" eta \"sakaojos\" izenek adierazten duten bezala. Areago, Gerhard B\u00e4hr euskaltzalearen iritziz, odonatuei beldur handia die herriak, hegaz ziztu bizian doan herensuge txiki baten itxura dutelako. Beldur hori Europako hainbat eskualdetan hedaturik omen dago. Hortaz, gogoratu behar da animaliok ez dakartela inolako gaitzik jendearentzat, onura baizik; eltxoez-eta elikatzen baitira.\nLiteraturan ere agertzen dira tarteka odonatuak; horren adibide da Jokin Zaitegiren olerki hau:"}
{"id": "145951", "revid": "69297", "url": "https://eu.wikipedia.org/wiki?curid=145951", "title": "Mikel Nieve", "text": "Mikel Nieve Iturralde (Leitza, 1984ko maiatzaren 26a -) errepideko txirrindulari profesional ohia euskalduna da. Orbea-Oreka SDA taldearekin egin zuen debuta profesional mailan 2008an. 2009. urteaz geroztik Euskaltel-Euskadi taldean ibili zen 2013an hau desagertu zen arte. Orduan Team Sky talde britainarrera joan zen eta orain BikeExchange taldean dabil.\nPalmaresa.\nProfesional gisa hiru garaipen handi lortu ditu, 2010eko Espainiako Vueltako 16.etapa, Cotobello mendatean (Kantabria) amaitutako etapa erregina, 2011ko Italiako Giroko 15. etapa, Giroko menditsuena, Gardeccia val di Fassan amaitu zena. eta 2016ko Giroko mendiko sailkapenaz gain 13. etapa.\n2010\n2011\n2012\n2013\n2014\n2015\n2016\n2017\n2018\n2019\n2020"}
{"id": "145952", "revid": "201", "url": "https://eu.wikipedia.org/wiki?curid=145952", "title": "Almeja", "text": ""}
{"id": "145953", "revid": "448", "url": "https://eu.wikipedia.org/wiki?curid=145953", "title": "Bohren eredu atomikoa", "text": ""}
{"id": "145956", "revid": "119347", "url": "https://eu.wikipedia.org/wiki?curid=145956", "title": "Thabana Ntlenyana", "text": "Thabana Ntlenyana (3.482 m) Lesothoko, Drakensberg mendietako eta Hegoaldeko Afrika osoko mendirik altuena da. Kilimanjaro aldearen hegoaldean dagoen Afrikako tontorrik garaiena ere bada.\nIzenak.\nThabana Ntlenyana da gehien erabiltzen den izena; sothoz \"mendixka ederra\" esan nahi du, non \"thaba(na)\" izen generikoa den (\"mendi\", \"muino\"). Thabantshonyana (\"mendixka beltza\") ere deitzen zaio.\nKokapena.\nMendia Mokhotlong Barrutian dago, estatuaren ipar-ekialdean eta Hegoafrikarekiko mugatik hurbil. KwaZulu-Natalen dagoen eta herrialde hegoafrikar hau Lesothorekin lotzen duen Sani Pass mendi lepotik hurbil dago.\nMaluti (sothoz) edo Maloti (zulueraz) mendietan dago; horrela deitzen zaio Lesothon sartzen den Drakensberg mendietako sektoreari. Azken mendikate luze honek sothoz Quatlhamba izena du eta zulueraz uKhahlamba.\nOhiko bidea.\n\"The Roof of Africa Scenic Route\" izeneko ibilaldiak mendia dagoen eskualdera hurbiltzen gaitu. Gaur egun motordun ibilgailuetan egiten da hurbilpena baina betiko garraiabidea poneya izan da. Momulong eta Thabana Ntlenyanaren artean dagoen Sani Pass da poneyz ibilaldiak egiteko gune nagusia.\nSani Passetik 15 bat km daude tontorreraino eta bi egun ematen dira mendi lepotik mendira; Mkhomazi Passetik ere ibilaldiak antolatzen dira.\nUrte osoan zehar igotzea posible bada ere, hilabeterik egokienak maiatza eta abuztuaren artekoak dira."}
{"id": "145957", "revid": "6327", "url": "https://eu.wikipedia.org/wiki?curid=145957", "title": "\u00celes \u00e9parses", "text": ""}
{"id": "145958", "revid": "15795", "url": "https://eu.wikipedia.org/wiki?curid=145958", "title": "Bolzano-Bozen", "text": ""}
{"id": "145960", "revid": "79029", "url": "https://eu.wikipedia.org/wiki?curid=145960", "title": "Luke Skywalker", "text": "Luke Skywalker \"Star Wars\" filmetako protagonista da. Mark Hamill antzezleak jokatu du haren rola. Luke Skywalker George Lucasek sortutako \"Star Wars\" fikziozko munduko pertsonaia da, eta \"Star Wars\"ko jatorrizko trilogiaren protagonista. Padm\u00e9 Amidala eta Anakin Skywalkerren semea zen. Tatooine planetan hazi zen bere aita Barne Indarraren Alde Ilunean jausi zenean; ama hil ondoren, horra bidali zuten bere osaba Owen eta izeba Berurekin, inperioak aurkitu ez zezan. Leia Organa printzesaren neba bikia da.\nFilmetan bere helburua jedi zaldun bihurtzea da, Yoda eta Obi-Wan Kenobi maisuei jarraituz, baina bere aita Darth Vader Barne Indarraren Alde Argira itzultzea da bere ekintza garrantzitsuena."}
{"id": "145961", "revid": "9283716", "url": "https://eu.wikipedia.org/wiki?curid=145961", "title": "Muskuilu", "text": "Muskuilua (\"Mytilus edulis\") molusku kuskubiko bat da, \"Mytilidae\" familiakoa. Itsasoko animalia da, arroketan atxikia bizi dena marearteko gunean. Jateko ona da.\nBatzuetan, \"muskuilu\" hitza \"Mytilidae\" familiako espezie guztiak izendatzeko erabiltzen da eta, gutxi batzuetan, familia honetakoak ez direna antzeko espezie batzuk izendatzeko ere bai (zebra-muskuilua, adibidez, Dreissenidae familiakoa).\nEzaugarriak.\nGainerako molusku gehienen antzera, muskuiluak gorputz biguna dute, maskor kalkareoz babestua. Gorputz biguna hainbat atalez osatua dago: erraiak, hauek inguratzen duten mintz bat, zakatzak eta organo gihartsu bat, oina izenekoa.\nBeste kuskubikoekin honako ezugarriak dituzte muskuiluek:\nSukaldaritza.\nEgun, muskuiluak egosiak jaten dira gehien bat, Ipar Hemisferioan ekainetik abendura jaso ondoren, nahiz eta urte osoan zehar izoztuak eros daitezkeen. Errezeta ugari daude muskuiluak prestatzeko, hala nola, gratinatuak, Proventzako eran edo lapikoan. Belgikan eta Frantzia iparraldean \"moules-frites\" da prestaketa ohikoena (muskuilu egos.\nGordina ere jan daiteke, adibidez olio-ozpindua berakatzarekin. Baina, orduan, maskorra irekitzea zaila da, itxi-itxia baitago bizirik dagoenean. Muskuilua hilda badago, erraz-erraza da maskorrak irekitzea. Muskuilu biziak egostean berez irekitzen dira."}
{"id": "145964", "revid": "448", "url": "https://eu.wikipedia.org/wiki?curid=145964", "title": "Euskal Herriko antzerkia", "text": ""}
{"id": "145967", "revid": "7162", "url": "https://eu.wikipedia.org/wiki?curid=145967", "title": "Manhattan Bridge", "text": ""}
{"id": "145968", "revid": "336", "url": "https://eu.wikipedia.org/wiki?curid=145968", "title": "Brooklyn zubia", "text": "Brooklyn zubia (ingelesez \"Brooklyn Bridge\") Estatu Batuetako New York hirian dagoen zubia da. Brooklyn eta Manhattan barrutiak lotzen ditu eta 1883ko maiatzaren 24a ireki zen. Luzez 1.825 metro ditu, eta zutabeen arteko distantzia 486,3 metrokoa da, hau 1889 urtean Eskozian Forth Bridge zubia eraiki arte, zubi zutabeen arteko distantzia errekorra izan zen."}
{"id": "145969", "revid": "7162", "url": "https://eu.wikipedia.org/wiki?curid=145969", "title": "Anoetako miniestadioa", "text": ""}
{"id": "145970", "revid": "7162", "url": "https://eu.wikipedia.org/wiki?curid=145970", "title": "Illunbe zezen-plaza", "text": ""}
{"id": "145971", "revid": "448", "url": "https://eu.wikipedia.org/wiki?curid=145971", "title": "Euskal antzerti", "text": ""}
{"id": "145972", "revid": "336", "url": "https://eu.wikipedia.org/wiki?curid=145972", "title": "Claude Chabrol", "text": "Claude Chabrol (1930eko ekainaren 24a, Paris - 2010eko irailaren 12a, Paris) frantziar zinema zuzendaria izan zen. Jean-Luc Godard eta Jacques Rivette zuzendariekin batera Nouvelle vague delakoaren azken ordezkaria izan zen."}
{"id": "145973", "revid": "56334", "url": "https://eu.wikipedia.org/wiki?curid=145973", "title": "Ostra", "text": "Ostrak itsasoan bizi diren molusku kuskubiko batzuk dira, batez ere \"Ostreidae\" familiako espezieak. Ohikoena \"ostra arrunta\" da (\"Ostrea edulis\").\nOstra mota batzuk oso aintzat hartuak dira sukaldaritzan, egosiak edo gordinak jateko. Beste batzuk, ordea, perlak ekoizteko erabiltzen dira. Maskorrak oso kaltzifikatuak egoten dira.\nMotak.\nBenetako ostrak.\nBenetako ostrak \"Ostreidae\" familiakoak dira. Familia honetakoak dira jateko onak direnak, batez ere \"Ostrea\", \"Crassostrea\", \"Ostreola\" eta \"Saccostrea\" generokoak.\nPerla ostrak.\nPerla ostrak ez daude benetako ostrekin senidetuak, \"Pteriidae\" familiakoak baitira. Perla ostra handiena \"Pinctada maxima\" itsas espeziea da, plater baten tamainakoa gutxi gorabehera.\nPerla ostrek landuriko perlak edo perla naturalak sor ditzakete, jatorriaren arabera. Hala ere, ia molusku maskordun guztiek perlak sor ditzakete, nahiz eta balio handikoak ez izan. Inguru naturalean, ostra hauek perlak eratzen dituzte bizkarroi inbaditzaile \u00f1imi\u00f1o bat nakarrez estaltzean, eta ez hondar ale bat jaterakoan. Urteen poderioz, gauzaki urratzailea nakar geruza ugariz estaltzen da, eta perla biribilkara eratu. Perla mota ugari dago, kolore eta itxura askotakoak, nakarraren pigmentuaren eta jatorrizko gauzakiaren araberakoa.\nBeste ostra motak.\nBeste molusku kuskubikok ere \"ostra\" izena hartzen dute, batez ere antzeko zapore edo itxura dutelako, edo perlak ekoizten dituztelako. Hauen artean daude ostra arantzatsuak (\"Spondylidae\")."}
{"id": "145974", "revid": "336", "url": "https://eu.wikipedia.org/wiki?curid=145974", "title": "Ostra arrunt", "text": "Ostra arrunta (\"Ostrea edulis\") Europako molusku kuskubiko bat da, ostren artean ohikoena. Heldua denena, ostrak 3,8-11 cm zabal izaten dira. Naturan, espeziaren hedapena Europa mendebalde eta hegoaldeko kostaldea da, Norvegiatik Marokora, Britainiar Uharteak eta Mediterraneoa barne."}
{"id": "145977", "revid": "512", "url": "https://eu.wikipedia.org/wiki?curid=145977", "title": "Bieira", "text": "Bieira edo erromes-maskorra (\"Pecten\") molusku kuskubikoen generoa da.\nEspezieak.\n\"Pecten\" generoko espezieak:"}
{"id": "145978", "revid": "1545", "url": "https://eu.wikipedia.org/wiki?curid=145978", "title": "Erromes maskor", "text": ""}
{"id": "145979", "revid": "448", "url": "https://eu.wikipedia.org/wiki?curid=145979", "title": "Euskal teatro", "text": ""}
{"id": "145980", "revid": "1545", "url": "https://eu.wikipedia.org/wiki?curid=145980", "title": "Pecten", "text": ""}
{"id": "145981", "revid": "1545", "url": "https://eu.wikipedia.org/wiki?curid=145981", "title": "Erromes-maskor", "text": ""}
{"id": "145983", "revid": "201", "url": "https://eu.wikipedia.org/wiki?curid=145983", "title": "Shell (Informatika)", "text": ""}
{"id": "145984", "revid": "336", "url": "https://eu.wikipedia.org/wiki?curid=145984", "title": "Bieira handi", "text": "Bieira handia edo erromes-maskor handia, sarri erromes-maskorra soilik, (\"Pecten maximus\") molusku kuskubikoa da, Done Jakue bidearen ikur nagusia delako ezaguna.\nKusku asimetrikoduna, erraz ezagut daiteke goiko kuskua guztiz zapala eta uhin moduko saihetsez hornitua dagoelako. Kolore gorri-arrekoa da, batzuetan arrosakara edo orbanduna. Ezaugarri nagusia, animaliengan oso urria, dituen begi katadioptrikoak dira, islaz funtzionatzen dutenak. Kuskuak bat-batean itxiz igeri egiteko gai dira (hidropropultsioa).\nSukaldaritzan oso aintzat hartua da. Frantzian, haragiaz gain, guruin genitala ere jaten da. Hau bi ataletan banatua dago: atal arra, zuria, eta atal emea, gorri laranjakara.\nBada beste espezie bat, erromes-maskor txikia (\"Pecten jacobaeus\"), Mediterraneoan baino bizi ez dena, eta erromes-maskor handiaren antza handia duena. Badirudi bien arteko alde genetikoa oso txikia dela eta koespezietzat har daitezkeela.\nIzadian hogei urte izatera irits daiteke.\nIkurtzat erabilia.\nErromes-maskorra ondorengo hauen ikurra da:\nDone Jakue bidea.\nErromes-maskorra ugaria da Galiziako kostaldean. Erdi Aroan, Done Jakue bideak Santiago Compostelakoatik haraindira jarraitzen zuen, Finisterrera iritsi arte. Han, erromesek bieira bat hartzen zuten, erromesaldiaren erakusgarri. Horrela, Bidearen ikur bihurtu zen. Egun ere, Done Jakue bidea markatzeko erabiltzen den ikur nagusia da."}
{"id": "145985", "revid": "1545", "url": "https://eu.wikipedia.org/wiki?curid=145985", "title": "Pecten maximus", "text": ""}
{"id": "145986", "revid": "201", "url": "https://eu.wikipedia.org/wiki?curid=145986", "title": "Erradiazio ultramore", "text": ""}
{"id": "145987", "revid": "69297", "url": "https://eu.wikipedia.org/wiki?curid=145987", "title": "Karlos IV.a Germaniako Erromatar Inperio Santukoa", "text": "Karlos IV.a Germaniako Erromatar Inperio Santukoa (, , ; Praga, 1316ko maiatzaren 14a - Praga, 1378ko azaroaren 29a) Bohemiako erregea eta Germaniako Erromatar Inperio Santuko enperadorea izan zen.\nJoanes Bohemiakoa, Bohemiako erregearen semea zen. Pragako artzapezpikutegia (1344) eta unibertsitatea (1348) sortu zituen. 1356an Urrezko Bulda eman zuen, enperadorearen hautaketa arautzeko: elizako hiru hauteslek (Maguntziako, Koloniako eta Treverisko artzapezpikuek) eta lau hautesle laikok (Bohemiako erregeak, Rhineko konde palatinoak, Saxoniako dukeak eta Brandenburgoko margrabeak) hautatu behar zuten."}
{"id": "145991", "revid": "90204", "url": "https://eu.wikipedia.org/wiki?curid=145991", "title": "Peio Dospital", "text": "Peio Dospital, ezizenez Doxpi (Itsasu, 1950eko maiatzaren 15a), lapurtar errugbilari ohia da. Aviron Bayonnaisen eta frantses estatuko selekzioan kirol horretako maila gorenean aritu zen. Baionako taldeko historiako jokalari enblematikoenetakoa, bere euskaltzaletasunagatik ere ezaguna da.\nBiografia.\nItsasun jaio zen Ezpeletako mugatik hurbil dagoen etxean eta bigarren herri honetan egin du bizitzaren zati handi bat; ama Amaiurrekoa du. Errugbia utzi zuenean Ezpeletan trinketari atxikitako \"Chez Doxpi\" izeneko jatetxea hartu zuen.\nKirol ibilbidea.\nTalde mailan.\nErrugbiko lehen pausoak Kanbon egin eta gero Baionako talde handira jo zuen.\nAviron Bayonnaisekin lehen mailako errugbi ligan 18 urterekin hasi eta 38 urterekin bukatu zuen; urtero ligako lehen taldeen artean, garai honetan \"baionar erako jokoa\" deitu zenaren bultzatzaileetakoa izan zen. Zenbait kirol-garaipenetan parte hartu zuen:\nBeste aldetik, gonbidapenen bidez osatutako Barbarians talderako aukeratu zuten 1984 eta 1986.\nSelekzio mailan.\nSelekzioarekin bere lehen partida 1977ko abenduaren 15ean jokatu zuen Errumaniako errugbi selekzioaren kontra Clermont-Ferranden (Okzitania). Azkena, ordea, Buenos Airesen 1985eko ekainaren 22an izan zen Argentinakoa aurrean zuela.\nHauxe da selekzio mailako palmaresa:\nHerri kirolaria.\nDospital bizitza osoan zehar herri kiroletan ere aritu da eta lasto altxatzean hain zuzen teknika oso eraginkorraren asmatzailea izan zen. Orga jokoan edota harri jasotzen ere ibilia da eta herri kirolaren inguruko elkarteak eta jaialdiak antolatzeko lanean aritu da; haien artean Parisko Bercyko kiroldegian antolatutako milaka lagunentzako bi \"Euskaldun jai\".\nEuskalduntasuna.\nErrugbilaria zenean, eta erretiratu ostean ere, engaiamendua agertu zuen hainbeste gairen aurrean. Estatuko selekzioko partidetan ikurrinaren koloredun barneko kamiseta zeraman. Kantu eta pilotazalea ere bada eta Hego Euskal Herriko errugbilariak (Oskar Astarloa, I\u00f1aki Laskurain...) Aviron Bayonnaisera ekarri zituen.\nEuskaldun petoa, euskararen aldeko ekimenetan sarritan parte hartu du, eta baita arazo batzuei aurre egiten lan egiten duten taldeak laguntzen ere.\nBibliografia.\nBere bizitzari buruzko liburua dago:"}
{"id": "145993", "revid": "6950", "url": "https://eu.wikipedia.org/wiki?curid=145993", "title": "Ekologistak Martxan", "text": "Ekologistak Martxan (gaztelaniaz Ecologistas en Acci\u00f3n, katalanez Ecologistes en Acci\u00f3, galizieraz Ecoloxistas en Acci\u00f3n) Espainiako 300 taldetik gora batzen dituen konfederazio ekologista da. Lurraldekako federazioen bidez dago egituratuta. Federazioa duten lurraldeak hauek dira: Andaluzia, Aragoi, Asturias, Kanariak, Kantabria, Gaztela-Mantxa, Gaztela-Leon, Katalunia, Madril, Hego Euskal Herria (Ekologistak Martxan (Euskal Herria) da Hego Euskal Herriko federazioa), Extremadura, Errioxa, Melilla, Valentzia eta Murtzia.\nKonfederazioaren bultzatzaileen artean Ram\u00f3n Fern\u00e1ndez Dur\u00e1n (1947-2011) dugu."}
{"id": "145995", "revid": "512", "url": "https://eu.wikipedia.org/wiki?curid=145995", "title": "Banakuntza (argipena)", "text": "Banakuntza hitzak adiera zenbait ditu:"}
{"id": "145999", "revid": "105290", "url": "https://eu.wikipedia.org/wiki?curid=145999", "title": "Banakuntza (enpresa)", "text": "Enpresa batean, banakuntza ekoiztutako produktuak eta eskainitako zerbitzuak kontsumitzaileari helarazteko moduari deritzo. Banakuntzan abiapuntua enpresa bera da eta helmuga kontsumitzailea eta tartean bitartekari izenekoak kokatzen dira, produktuaren salerosketen bitartez azkenean produktua kontsumitzailearen esku jartzen dutenak. Enpresak produktuak zuzenean kontsumitzaileari saltzea ere erabaki dezake, bitartekaririk erabili gabe. Banakuntza marketin-arloan kokatzen da enpresaren barnean eta marketin-mix delakoaren lau osagai nagusietako bat da."}
{"id": "146000", "revid": "448", "url": "https://eu.wikipedia.org/wiki?curid=146000", "title": "Konposatzaile", "text": ""}
{"id": "146002", "revid": "448", "url": "https://eu.wikipedia.org/wiki?curid=146002", "title": "Ecologistas en Acci\u00f3n", "text": ""}
{"id": "146003", "revid": "119347", "url": "https://eu.wikipedia.org/wiki?curid=146003", "title": "DCCP", "text": "Datagram Congestion Control Protocol (DCCP) garraio protokolo bat da mezuei orientatuta. DCCP zerbitzu arin bat da, buxadura kontrola egiten duena baina fidagarritasun gabekoa.\nDCCP TCP fluxuan oinarritutako semantika erabiltzen duten aplikazioetarako pentsatua dago; baina, ez da beharrezkoa TCPk eskaintzen duen fidagarritasuna eta datagramen irteera ordena mantentzea. Era berean, SCTP protokoloaren ezaugarri bereziak (adibidez, fluxuaren entrega sekuentziala) erabiltzen ez duten aplikazioetarako egina dago DCCP.\nDCCP datuen entregan denbora murrizketak duten aplikazioetarako erabilgarria da, baldin eta aplikazio hauetan datuen entrega ordenan egin behar bada eta sarearen buxadura ekiditeko mekanismoak erabiltzen badira. Horien artean multimedia aplikazioak, internet telefoniarako aplikazioak etab. aurkitzen dira. Aplikazio hauen ezaugarri bat honakoa da: transmisio baten galdutako mezuak birbidali ordez nahiago dute mezu berriak bidaltzea. Normalean, aplikazio hauek TCPrekin batera edo UDPrekin batera eta buxadura kontrolerako mekanismo propioa erabilita edota kontrolik gabe erabiltzeko pentsatuak daude.\nDCCP mekanismo nagusi bezala jarri daiteke UDPren gainean oinarritutako aplikazioetan, gehituz nahi ez gero, konfiantzadun mekanismoak edota ordenako entrega egiteko UDP/DCCPko goiko atalean.\nDCCP konexio batek datu trafikoa eta miaketa trafikoa daramatza. Azken hau igorleari bere datu paketeak ondo heldu diren jakinarazten dio. ACKak erabiltzen ari den kongestio kontroleko mekanismoak behar duen bezain besteko fidagarritasunez transmititzen da, ziurrenik erabateko fidagarritasunez.\nDCCPk aukera bat du ID paketeen zenbaki sekuentzia luzeentzat (48bit), ID byte baino zerbait gehiago, TCPn moduan.\nDCCP RFC 4340 bezala argitaratuta izan zen, kategoria estandarrean noski, IETFaren bidez 2006ko martxoan, bere egileak izanik E. Kohler, M. Handley eta S.Floyd.\nLinux lehen aldiz inplementatu zuela DCCP, bere kernelaren 2.6.14 bertsioan eta hobetzen joan dira bertsio berri bakoitzarekin."}
{"id": "146005", "revid": "11910", "url": "https://eu.wikipedia.org/wiki?curid=146005", "title": "PIM", "text": "Protocol Independet Multicast (PIM) IP sareentzako multicast bideratze protokolo familia bat da. PIMk datuen banaketa eskaintzen du sare lokaletan edota hedapen zabaleko sareetan igorle batetik hartzaile askotara eta igorle askotatik hartzaile askotara. PIMri protokolo independentea deritzo ez duelako mekanismo propiorik topologiak detektatzeko, baina horren ordez beste bideratze protokolo batzuk emandako bideratze informazioa erabiltzen du, Border Gateway Protocol(BGP) bezalakoa adibidez.\nTalde helburuanintzen bideratzaileen arteko datu bidalketarako PIMen lau aldaera daude:\nLauretatik, PIM-SM inplementazio handiena du. Normalean, PIM-SM IPTV sistemetan erabiltzen da, multicast fluxuen bideraketa egiteko VLAN eta azpisare edo sare lokalen artean.\nBibliografia.\nRFC 3973(http://tools.ietf.org/html/rfc3973) , Protocol Independent Multicast - Dense Mode (PIM-DM): Protocol Specification (Revised), A. Adams, J. Nicholas, W. Siadak (January 2005)."}
{"id": "146006", "revid": "119347", "url": "https://eu.wikipedia.org/wiki?curid=146006", "title": "Telekomunikazio Mugikorren Sistema Unibertsala", "text": "Universal Mobile Telecomunication System (UMTS) 3.belaunaldiko (3G) mugikorrak erabilitako teknologietako bat da, GSMren hurrengoa. UMTS sarea mugikorrentzako pentsatuta zegoen arren ez dago dispositibo hauetara mugaturik, beste batzuk ere erabil dezakete.\nUMTSren ezaugarri garrantzitsuenak : multimedia kapazitatea, interneterako sarrera abiadura handia (denbora errealean soinu eta bideoa transmititzea ahalbidetzen du) eta sare finkoen kalitate antzekoa duen soinu transmisio bat.\nUMTSk sistemaren sare globalean erabiltzaile gehiago sartzea ahalbidetzen du eta gainera abiadura handitzen du 2Mbps erabiltzaile bakoitzean.\nArkitektura.\nUMTSaren sare egitura bi azpisare handiz egina dago: telekomunikazio sarea eta gestio sarea. Lehenengoa konexio bateko bi muturren arteko informazio transmisioaz arduratzen da. Bigarrena harpidetuen fakturazio eta tarifikazioentzako baliabideak emateaz, zerbitzuen erregistro eta definizioaz, gestio eta segurtasunaz datuen maneiamenduan, matxuren edo erroreen detekzio eta erresoluzioaz, edota elementu batzuen itzali edo deskonexio periodo baten ondoren funtzionamenduaren berreskurapenaz arduratzen da.\nUMTSk W-CDMA mutiplexazio teknologia erabiltzen du irrati interfazean. Duplex denbora zatiketa (TDD) eta duplex frekuentzia zatiketa (FDD) jasaten du.\nUMTS sare bat honetaz konposatzen da:\nEspektroaren erabilerari begiratuz, 5Mhzko bi kanal erabiltzen dira, 2100Mhz bandan (hasierako estandarra). Kanal bat telefonotik \u2192 BTSra 1885-2025 Mhz bandan. Bigarrena BTStik \u2192 telefonora 2110-2200 Mhz bandan. 850 Mhzko banda erabiltzen hasi zen herri batzuetan beste banda okupatuta egoten zelako. Potentzia gutxiago kontsumitzen duenez bere erabilera zabaltzen hasi da."}
{"id": "146010", "revid": "105290", "url": "https://eu.wikipedia.org/wiki?curid=146010", "title": "CSIRT", "text": "CSIRT (Computer Security Incident Response Team) teknologia segurtasun erasoetarako erantzun zentro bat da, adituez osaturikoa. Hauek sare globalen eta ordenagailuen segurtasun egoera aztertzen dute, eta sareko erasoen aurrean kaltetuei erantzun zerbitzuak ematen diete. Baita mehatxuetarako alerta erlatiboak eta ahultasunak azaleratzen dute eta gure sistemen segurtasuna hobetzera lagundu dezakeen informazioa eskaintzen dute.\nCSIRT (Computer Security Incident Response Team) terminoa Europan erabiltzen dena da zentro hauei deitzeko eta CERT (Computer Emergency Response Team) EEBBtan erabiltzen dena da.\nMotibazioak, helburuak, funtzioak.\nBirusek eragindako galeren kantitate handia, ahultasunak, sistemetan baimendu gabeko sarrerak informazio bila, babestutako informazioaren lapurreta, etab dira CERT/CSIRT sortzeko arrazoiak.\nCSIRT batek hartu, analizatu eta erantzun egiten du jasotako gertaeren txostenak, bere komunitateko kideek bidalitakoak, beste CSIRT batzuk, edo hirugarren pertsona batzuk bidalitakoak.\nAlde honetan defini ditzakegu hurrengo terminoak:\nCERT/CSIRT bat eskaintzen duen zerbitzuak.\nCERT/CSIRT bakoitza desberdina eta baliabideen arabera eta bere erabiltzaileen lehentasunen arabera erabakitzen dute zein zerbitzu eskaini. CERT/CSIRT batek eskaini dezakeen zerbitzuen adibideak:\nAurrezaindutako Zerbitzuak\nZerbitzu erreaktiboak"}
{"id": "146013", "revid": "119347", "url": "https://eu.wikipedia.org/wiki?curid=146013", "title": "Multihoming", "text": "Multihominga IP sare bateko interneterako konexioaren fidagarritasuna areagotzen duen teknika da. Konexio bateko bi muturrek IP helbide bat baino gehiago izateko aukera ematen du (zenbait kasutan host bat eta zenbait ISPren arteko konexioa izaten da).\nMultihoming Aldaerak.\nEra asko daude multihomingerako, garrantzitsuenak hauek dira:\n\"Lotura bakarra, IP helbide anitz\"\n\"Interfaze anitz, IP helbide bakarra interfaze bakoitzeko\"\n\"Lotura anitz, IP helbide bakarra\"\n\"Lotura anitz, IP helbide anitz\"\nMultihoming oharrak.\nMultihominga sareko kanporako konexioan egon daitekeen SPOFa (Single Point Of Failure) kentzeko erabiltzen da. Baina multihominga gauzatzeko zenbait inplementazioek zapuztu dezakete estrategia hori. Bereziki, elementu hauek aztertu behar dira hori ez gertatzeko:\nHuts egin dezakeen puntu bakarra kentzea lortzen da, huts egin dezakeen atal bakoitza bikoizten denean.\nIPv4 Multihoming.\nMultihoming egiteko, IP helbide publiko sorta bat izan behar du sare bakoitzak eta AS zenbakia ere. Hori edukita bi ISPrako (edo gehiagorako) konexioa ezartzea da hurrengo pausoa. Konexio hauen bideraketak BGP router batek kontrolatzen ditu.\nMultihoming sareko irteera lotura batek huts egiten duenean, geratzen diren loturetatik bideratzen da lotura horren trafikoa. Trafikoa beste ISP eta lotura batetik bideratzearen beharraz jakinaraziko zaie beste sare guztiei.\nBi lotura independente direnak eta oso desberdinak diren bi ISP erabiltzen dutenak, hala ere konpartitu dezakete transmisioa edota routerra, eta hau eragozpen bat da mutihomingrentzat. Honek SPOF bat sortarazi dezake eta nabarmen murriztuko luke multihomingaren onurak.\nIPv6 Multihoming.\nMultihominga Internet protokoloko(IPv6) hurrengo belaunaldian ez dago estandarizaturik, oraindik multihomingerako ikuspuntu desberdinen eztabaidak daudelako."}
{"id": "146028", "revid": "69297", "url": "https://eu.wikipedia.org/wiki?curid=146028", "title": "Inozentzio Aierbe", "text": "Inozentzio Aierbe Ira\u00f1eta (Uharte Arakil, 1912ko abenduaren 28a - 2001eko irailaren 22a) apaiza izan zen. Uharte Arakilen (Nafarroa) munduratu zen, aita Idiazabalgoa (Gipuzkoa) zuela.\nUrdiainen eta Luzaiden erretore izan ondoren, 1945etik aitzina Aralarko Done Mikelen santutegiko kaperau izan zen. Santutegia eta izen bereko Kofradia biziberritu zituen. Euskararen Nafar Kontseiluko kide izan zen.\nEuskaltzalea.\nAita euskalduna izanik ere, Inozentziok ez zuen euskera etxean jaso eta Apaiztegian zegoelarik buru-belarri ekin zion ikasteari.\n1945ean Santutegira iritsi zelarik, bertan ez zen euskaraz egiten. Hala ere, On Inozentzio arrosarioa euskaraz errezatzen hasi zen eta euskera berriro ere sartu zuen eliz-ospakizunetan.\nJakintza alorrean, Aralarkoari buruz idatzirikoen bilketa lanak egin zituen, eta Nafarroako Erkidegoko egunkarietan eta aldizkari espezializatutan (Zeruko Argia, Egan eta Amayur besteak beste) argitara eman hainbat artikulu idatzi zuen. Gehienetan Artxuetako unaya goitizenarekin sinatzen zituen bere idazlanak.\nEuskaltzale zinezkoa, bere laguntzaz eta bere esku ziren Santutegiko lurretan paratu zuten Euskal Telebista ikusi ahal izateko Nafarroan izan zen lehenengo errepikagailua. Aginteak zer egingo zuen ere, Atarrabiako Paz de Ziganda ikastolako gurasoen ekimenez, 1986ko otsailaren 28an ahalbidetu zuen ETBren seinalea Iru\u00f1era iristea."}
{"id": "146029", "revid": "448", "url": "https://eu.wikipedia.org/wiki?curid=146029", "title": "San Migelen santutegia", "text": ""}
{"id": "146031", "revid": "6327", "url": "https://eu.wikipedia.org/wiki?curid=146031", "title": "Aralarko Done Mikelen santutegia", "text": ""}
{"id": "146032", "revid": "448", "url": "https://eu.wikipedia.org/wiki?curid=146032", "title": "Uharte-Arakil", "text": ""}
{"id": "146034", "revid": "7162", "url": "https://eu.wikipedia.org/wiki?curid=146034", "title": "Inozentzio Aierbe Ira\u00f1eta", "text": ""}
{"id": "146037", "revid": "448", "url": "https://eu.wikipedia.org/wiki?curid=146037", "title": "Caserosko gudua", "text": "Caserosko gudua Caseros hiritik gertu izan zen, gaur egungo Caseros eta Palomar tren geltokien arteko eremuan hain zuzen, Argentinako Buenos Aires probintzian, 1852ko otsailaren 3an. Gudu horretako arerioak Buenos Airesko armada eta Ejercito Grande izan ziren, Juan Manuel de Rosas eta Justo Jose Urquiza buru zituztela, hurrenez hurren. Urquizaren indar armatuek Rosasenak garaitu zituen, zeinak Britainia Handira ihes egin zuen. Garaipen hori Argentinako historiaren zedarri bilakatu zen. Urquiza Argentinako Konfederazioko behin-behineko zuzendaria 1853ko konstituzioaren sustatzailea izan zen eta Argentinako lehen presidente konstituzional bihurtu zen 1854an.\nRosasek Brasili gerra deklaratu zion 1851. urtean. Gertaera horrek Entre Riosko, Corrientesko, Uruguaiko eta Brasilgo Inperioko gobernuen arteko hitzarmena (1851) sinatzea ekarri zuen. Hitzarmenari men eginez, Urquizak hainbat armada elkartutako gudarostea bildu eta Moron erreka gurutzatu eta Caseros mendian kokatu zuen berau. Brasileko inperioak 3.500 soldadu laga zituen, baina Brasilgo gudarostearen gehiengoa borrokalditik at mantendu zen.\nBorrokaldia.\nRosasen gudarostea 10.000 infanteria-soldaduk, 12.000 zalditeria-soldaduk eta 60 kanoik osatzen zuten. Bere kapitainen artean eskarmentu handidun gizonak zeuden (Jeronimo Costa, Martiniano Chilavert eta Hilario Lagos). Halere, desertzio ugari izan zituenez, Rosasek gudua hasieratik bertatik galdua zuela diote askok.\nHaren arerioak ere desertzioak jasan zituen. Adierazgarriena Aquino erregimentuarena izan zen; izan ere, erregimentu horren soldaduek euren kapitaina hil eta Rosas gudarostearekin bat egin zuten.\nUrquizaren armada 24.000 soldaduk eta 50 kanoik osatzen zuten. Soldadu profesional bakarrak, ordea, brasildarrak baino ez ziren. Urquiza bera ez zen guduaren gidaritzaz osotasunean arduratu; nagusi bakoitzak askatasuna zuen nahi bezala borrokatzeko, horretarako gai ikusten baldin bazuen bere burua. Urquiza zalditeriaren aurka aritu zen Entre Riosen. Brasilgo infanteriak, bien bitartean, Uruguaiko brigadari lagundu zion eta Argentinar zalditeria eskuadroi batek Palomar eraikina inguratu eta bereganatu zuen. Gudu osoak 3 ordu inguru iraun zuen eta, bertan, Rosas zauritu zen, eta Centaur britainiarrak fragatan erbestera alde egin zuen.\nOndorioak.\nUrquizaren garaipenak Buenos Aireseko Rosas gobernuari bukaera eman zion (garai hartan, Argentinako \"de facto\" agintaria, hain zuzen). Gudua amaitu eta egun gutxira, Urquizak Buenos Aires bereganatu zuen, erresistentzia handiegiari aurre egin gabe. Edozein modutan, konkistatzaile errukigabea izan zen; Aquino erregimentuko soldadu guztiak eta Chilavert bera ere, exekutatu egin zituzten inolako epaiketarik gabe."}
{"id": "146038", "revid": "448", "url": "https://eu.wikipedia.org/wiki?curid=146038", "title": "Caseros bataila", "text": ""}
{"id": "146040", "revid": "56334", "url": "https://eu.wikipedia.org/wiki?curid=146040", "title": "Mary Anning", "text": "Mary Anning (Lyme Regis, Ingalaterra, 1799ko maiatzaren 21a \u2013 \"ib.\", 1847ko martxoaren 9a) XIX. mendearen lehen erdialdeko fosil jasotzailea, saltzailea eta paleontologoa izan zen. Fosilak aurkitzen eta garbitzen oso trebea zen; eta, gainera, bera bizi zen Lyme Regis herriko geruza geologikoak oso aberatsak zirenez Aro Jurasikoko itsas animalia fosilduetan, aurkikuntza garrantzitsuak egin zituen. Haren lana garrantzi handikoa izan zen; XIX. mendearen hasieran gizakien historiaurrearen edo munduaren historiaren zientzietan gertatu ziren aldaketa oinarrizkoetako bat dela jotzen da zientzialarien artean.\nLan horien artean aipagarriak dira: argi identifikatutako lehen iktiosauroaren hezurdura (nebarekin batera 12 urte zituela aurkitua), aurkitutako lehen bi plesiosauroak, eta Alemaniatik kanpo aurkitutako lehen pterosauroa eta beste arrain fosil batzuk. Haren azterketek argi laga zuten belemnite fosilek tinta zaku fosilak zituztela, eta koprolitoak (orduan \"bezoar harriak\" izenarekin ezagunak) animalien gorotz fosilduak zirela.\nHenry De la Beche geologoak \"Duria Antiquior\" marraztu zuenean Maryk aurkitutako fosil askotan oinarritu zen. Irudi horiek asko zabaldu ziren antzinako garai geologikoetako irudi gisa, eta Mary Anningi laguntzeko saldu zituen kopia asko.\nMary Anningek, emakume izateagatik eta bere gizarte mailarengatik (bere gurasoak behartsuak ziren, eta gainera ez ziren anglikanoak, eliza kongregazionalistako kideak baizik), ezin izan zuen garai hartako Britainia Handiko komunitate zientifikoan bete-betean parte hartu, gizon noble eta anglikanoez osatua baitzegoen talde hori; ondorioz, hainbatetan haren lana ez zen kontuan hartu. Britainia Handian, Europan eta Amerikan geologoen artean oso ezaguna izan arren, arazo ekonomikoak izan zituen bere bizitza osoan.\nHil ondoren, haren bizitzaren gorabeherek interesa piztu zuten, eta fikziozko eta ez-fikziozko lan askoren gai izan da XIX. mendetik gaur egun arte.\nBizitza.\nHaurtzaroa.\nMary Ingalaterrako Dorset konderrian kokatua dagoen Lyme Regis hirian jaio zen. Haren aita, Richard, arotza zen eta irabaziak Lyme Regiseko itsas aztarnategietan fosilak aurkituz eta horiek turistei salduz osatzen zituen. Devongo Colyton herritik Lymera etxez aldatu zen eta Molly izenez ezagutzen zen Maria Moorekin ezkondu zen Blandforden 1793ko abuztuaren 8an. Lymera itzuli zirenean, hiriko zubiaren ondoko etxe batean kokatu ziren eta bertako Eliza kongregazionalistara joaten ziren, bertan bataiatu zituztelarik euren seme-alaba guztiak.\nErlijio disidenteak izanik, Anningtarrek diskriminazio sozial eta legala pairatu behar izan zituzten. Ezkondu eta berehala Mary izena eman zioten alaba jaio zen. Bigarren alaba, Martha, jaio eta denbora gutxira hil zen eta 1796an seme bat izan zuten, Joseph. 1798an, euren bigarren semea, Henry, haurtzaroan hil zen eta alaba zaharrena, Mary, ustekabez bizirik erreta hil zen, seguruenik sua txirbilen bidez piztu nahian zebilela. Hurrengo maiatzean beste alaba bat jaio zenean, hildako ahizparen izena eman zitzaion, Mary.\n1800ean, 15 hilabete zituenean, ohiz kanpoko gertaera bat izan zen. Mary bizilagun baten besoetan zegoen, Elizabeth Haskingsen besoetan, eta haren bi lagunekin zumar baten azpian ikuskizun bat ikusten ari zirela, tximista bat erori zen arbolaren gainean. Hiru emakumeak bat-bateko hartan hil ziren, baina ikusleak jabetu ziren neska txikia oraindik bizirik zegoela eta berehala eraman zuten etxera. Herriko medikuak mirarizkotzat jo zuen haren biziraupena eta urte luzez herritarrek neskatoaren jakin-min, inteligentzia eta nortasun bizia gertaera harri egozten zioten.\nAnning bikoteak lau seme-alaba gehiago izan zituen gutxienez: Henry (1801), Percival (1803), Elizabeth (1804) eta Richard (1809). Denak haurtzaroan hil ziren, Joseph eta Maryk iraun zutelarik soilik bizirik. 1810ean Richard Anning 44 urterekin ziurrenik tuberkulosiaz hil zenean, Anning familia biziraupenerako bitartekorik gabe geratu zen eta euren parrokiari eskatu behar izan zioten laguntza. Bai Maryk eta baita Josephek ere aitari itsasertzean fosilak bilatzen laguntzeko ohitura zuten gero saldu eta dirua lortzeko eta, aitaren heriotzaren ondoren, usadio harekin jarraitu zuten euren biziraupenerako.\nFosilak, familiarako negozio.\nXVIII. mendearen amaieran eta XIX. mendearen hasieran fosilak bildumatzeko zaletasuna modan zegoen. Hasieran zigilu-bildumazaleena bezala denbora-pasa zen, baina denborarekin, fosilek geologian eta biologian zuten garrantziaz jabetu ahala, zientzian bilakatzen joan zen. Une berean, goi eta erdiko klaseko turista gero eta gehiagok bisitatzen zuten Lyme Regis, kosta hura oso ezagun bilakatu baitzen.\nEuren aitaren usantzari jarraituz, Mary eta Joseph Anningek euren salerosgaiak turistei saltzeko bitxikerien mahai bat jarri zuten bertako ostatu baten zalgurdi geralekuan. 1810ean Josephek iktiosauro baten garezurraren aurkikuntza garrantzitsua egin ondoren eta handik urtebetera Maryk hezurdura oso bat aurkitzeagatik, fosilez gero eta gehiago interesatzen zen komunitate zientifikoarekin harremanak eratu zituzten, negozio hura bilakatu zelarik familiaren diru-sarrera gehienen jatorria.\n1818an Anningek Thomas Birchen arreta bereganatu zuen, fosil bildumazale eta aberatsaren arreta, hain zuzen ere, beste iktiosauro baten hezurdura saldu zionean. Urtebete geroago, Anningdarren txirotasunaz arduraturik (horrenbestekoa zen miseria non, euren zorrak kitatzeko etxeko altzariak saldu behar izaten zituzten), Birchek bere fosil bildumaren enkante publikoa antolatu zuen eta bildutakoa (400\u00a3 inguru) Anningdarrei eman zien.\nHamarkada hartako lehen finantza egoera berri eta ziurrari esker, Anningek fosilen bilduma eta salmentarekin jarraitu zuen, nahiz eta anaiak gero eta denbora gehiago eskaini tapizatzaile ikasketei, nahiago baitzuen leku estali eta lehorrean lan egitea. Maryk saltzen zituen fosil gehienak ornogabeak ziren, amonoideo eta belemniteen maskorrak, adibidez, horiek inguruan oso ohikoak zirelako (txelin batzuen truke saltzen zituen). Fosil ornodunak aurkitzea zailagoa zenez, iktiosauroaren hezurdura moduko ale bikainak zenbait libren truk saltzen zituen.\nFosil horiek guztiak Lyme inguratzen zuten kosta malkartsuetatik lortzen zituen eta Blue Lias izeneko egitura geologikoaren parte ziren. Formazio honek kareharri eta arbel kapak txandakatzen ditu, itsas ondo ez oso sakonean Jurasiko garaian (gutxi gorabehera duela 210-195 milioi urte) ezarri ziren sedimentuak gordetzen dituelarik.\nLabarrak Britainia Handiko fosilen aztarnategi aberatsenak baditu ere arriskutsuak izan daitezke horien ez-egonkortasuna dela eta, batez ere neguan euriak lur higitzeak eragiten dituelako fosilak begi-bistan utziz. Behin Anningek ozta-ozta lortu zuen haren txakurra hil zuen luizitik bizirik ateratzea, fosilak bilatzen zituen bitartean laguntzen zion Tray txakurra hil egin baitzen luizian.\n1823ko \"Bristol Mirror\" egunkarian argitaratutako artikulu batean Anningek Bristol Institutuarentzako aurkitutako iktiosauro baten hezurdura gai harturik, honako aipamena egin zuen Maryren lanari buruz:\nFosilen denda eta esperientzia handituz.\nGarrantzia handiko aurkikuntza berriak egiten jarraitzen zuen Mary Anningek, eta horrek haren ospea handitzen zuen. 1826an, 27 urte zituela, ordu arte aurreztutakoarekin erakusleiho handi bat zuen etxe bat erosi zuen, eta han ireki zuen Anningen Fosil Biltegia izeneko denda. Anningen fosilak saltzeko negozioak garrantzia handia hartu zuen azken urteetan, eta horregatik bertako prentsak haren etxe aldatzea eta irekitako denda berria (zeinak iktiosauro baten hezurdura osoa zituen erakusleihoan) aipatu zituen.\nEuropa eta Ameriketako geologo eta fosil-bildumazale askok bisitatu zuten Anningen denda hainbat espezimen lortzeko. Horien artean aipatzekoa da George William Featherstonhaugh, inauguratu berri zen New Yorkeko Historia Naturaleko Lizeorako fosil batzuk 1827an erosi zituen gizona.\n1844an Sajoniako Federiko Augusto II.a Erregeak bisitatu zuen denda eta bere bildumarako iktiosauro baten hezurdura erosi zuen. Erregearen mediku eta aholkulari Carl Gustav Carusek Anningi izena koaderno batean idazteko eskatu zioenean, honek \"Europa osoan famatua naiz\" gehitu zion. Carusek egunerokoan honako oharrak idatzi zituen dendari buruz:\nAnningen heziketa oso mugatua zen; igandeetan joaten zen eliza kongregazionalistari esker ikasi zuen irakurtzen eta haurtzaroan irakurri zituen testu gehienak disidente erlijiosoen idatziak ziren. Hala ere, fosilen inguruan ahal zuen gehiena ikasteko Maryk aurkitzen zuen literatura zientifiko guztia irakurtzen zuen. Askotan beste batzuek idatzitako artikuluak eskuz kopiatzen zituen.\nHistorialari batek 1824an William Conybearek itsas narrastien inguruan idatzitako artikulua eta Anningek egindako kopia alderatu zituen. Azpimarratu zuen artikuluak irudi zehatzak zituen hainbat orri bazituen ere, oso zaila zela kopia eta artikulu originaleko irudiak bereiztea. Animalia modernoen disekzioa ere egiten zuen (zenbait arrain eta txibiena) fosilen anatomia hobeto ulertzeko. Lady Harriet Silvesterrek 1824an bisitatu zuen Lyme, eta hauxe idatzi zuen egunerokoan:\nDenborak aurrera egin ahala, jakinduria honekiko zuen konfiantza handituz zihoan eta, 1839an, \"Magazine of Natural History\" aldizkariari idazteko denbora hartu zuen, duela gutxi aurkitu zen Hybodus tiburoi prehistorikoaren fosilak genero berri bat irudikatzen zuela zioen baieztapena zalantzan jarriz, berak duela urte asko aurkitu baitzituen hortz zuzenak zein kakotx formakoak zituzten tiburoi fosilen existentziaren ebidentziak. Aldizkariak gutun hartatik inprimatu zuen zatia izan zen Anningek idatzitako idatzi guztien artean publikatu zen bakarra.\nKomunitate zientifikoarekiko interakzioak.\nMaryren espezimenak eskuratzeaz gain, garai hartako geologo garrantzitsuenetariko batzuek Anning bisitatzen zuten harekin fosilak bilatu eta anatomia eta sailkatze gorabeherez eztabaidatzeko. Henry De la Bechek, Britainiako geologo nagusi bilakatuko zenak, esaterako, neska honekin fosilak biltzen zituen (baita batzuetan Joseph anaiarekin ere) oraindik nerabe zirenean. William Blucklandek, Oxforden geologiako klaseak ematen zituenak, zenbaitetan Gabonetako oporrak Lymen pasatzen zituen eta Anningekin fosilak biltzen zituen sarritan.\n1839an, Buckland, Conybeare eta Richard Owenek Lyme bisitatu zuten Anningek fosil bila txangoan eraman zitzan. 1830eko hamarkadan Thomas Hawkinsi ere laguntzen zion Lymen iktiosauroen fosilak bilatzen. Berak bazekien Hawkinsek biltzen zituen fosilak \"hobetu\" nahi zituela. Idatzi zuen:\nLouis Agassiz paleontologo suitzarrak 1834an bisitatu zuen Lyme eta Anningekin lan egin zuen lekuko arrainen fosilak aurkitu eta aztertzeko. Anningen eta haren lagun Elizabeth Philpoten jakinduriarekin harrituta geratu zen egunerokoan honako hau idatziz:\nHaien laguntza eskertu zuen bere \"Arrain fosilei buruzko ikerlanak\" liburu itzelean.\nBeste britainiar geologo garrantzitsu batek, Roderick Murchisonek, Ingalaterrako hego-mendebaldean egin zituen bere lehen landa lanak; baita Lymen ere. Bere emazte Charlottek lagundu zion lanarekin. Murchinsonek idatzi zuen aste gutxi batzuetan Charlotte Lymen geratzea erabaki zutela\nCharlotte Murchison eta Anning bizitza osorako lagun bilakatu ziren eta hainbat gutun trukatu zituzten. Charlottek, asko bidaiatu eta gizonarekin egiten zuen lanari esker geologo gailen asko ezagutu zituen, Maryri Europa osoko bezero sare bat osatzen lagunduz. Anning Murchison familiaren etxean egon zen 1829an Londres bisitatu zuenean.\nAnningen berriemaileen artean aurkitzen ziren Charles Lyell, zeinak Lyme inguruko labarrei itsasoak nola eragiten zien galdetzeko idatzi zion, eta Adam Sedgwick, Cambridgen geologia irakatsi zuena (Charles Darwin haren ikasle izan zen) eta Anningen lehen bezeroetarikoa izan zena. Gideon Mantellek ere, Iguanodon dinosauroaren aurkitzaileak, bere dendan bisitatu zuen.\nSarkina, komunitate zientifikoan.\n[[Fitxategi:AnningIchthyosaurSkull.jpg|thumb|300px|right|1814ko marrazkia Everard Homek Royal Societyri eginiko artikulu batentzat. Anningsek aurkitutako iktiosauro baten garezurra.\nLangile klaseko emakumea zenez, Anning beti izango zen sarkina komunitate zientifikoan. Garai hartan, [[Britainia Handia|Britainia Handiko]] emakumeei ez zitzaien botoa emateko aukera ematen (jabetzak izatearen baldintza betetzen ez zuten langile klaseko gizonek ere ez zuten boto-eskubidea), ezta kargu publikoetan jardun edo unibertsitatera joatea ere. Horrez gain, garai hartan sortu berri zen eta gero eta garrantzitsuagoa zen Londresko Elkarte Geologikoak ez zien uzten emakumeei gonbidatu gisa bileretara sartzen, eta are gutxiago kide bihurtzen.\nAnningen lan egiteko arrazoiaz eta familiaren erlijio disidentziaren egoeraz ere baliatzen ziren haren kontra egiteko, ia ziur baiezta baitaiteke Anning Lyme Regiseko herri kontserbadore batean diskriminaziora lotua izan zela. Kasu gehienetan behe klaseko emakumeek nekazaritzan, etxean eta (gero eta gehiago) ireki berri zituzten fabriketan lan egin zezaketen bakarrik.\nNahiz eta Anningek fosilei eta geologiari buruz gizon paleontologoek baino gehiago jakin, jaun horiek ziren Maryk aurkitutako aleei buruzko deskribapen zientifikoak argitaratzen zituztenak, askotan haren izena aipatzera ukatzen zirelarik. Denborarekin, honek gero eta kontrariatuagoa sentitzera bultzatzen zuen. Geroago, fosilak biltzen laguntzen zion neska batek idatzi zuen:\nFinantza zailtasunak.\n[[Fitxategi:Duria Antiquior.jpg|thumb|300px|eskuinera|1830ean Henry De la Beche geologoak margotutako Duria Antiquior akuarela, Anningek aurkitutako fosiletan oinarrituz]]\n[[1830]]an, [[Britainia Handia|Britainia Handiko]] krisi ekonomikoaren ondorioz fosil eskaera txikitzeaz gain, aurkikuntza garrantzitsuenen artean denbora asko pasa zenez, Anning finantza zailtasunak edukitzen ari zen berriro. Henry de la Beche geologoak George Scharfek eskatutako enkargu bat egiten lagundu zion neskari. Mandatuak haren \"Duria Antiquior\" akuarelan oinarritutako irudikapen litografikoa egitean zetzan, zeinak Anningen fosiletan oinarrituta, prehistoria garaiko bizitza irudikatzen zuen. De la Bechek inprimakiaren kopiak saldu zizkien bere lagun geologo eta beste hainbat lagun aberatsei eta lortutako diru guztia Maryri eman zion. Zabalpen handia jaso zuen lehen denbora konkretu bateko eszena izan zen. Azkenean, [[1830]]eko abenduan beste aurkikuntza handi bat egin zuen: 200\u00a3engatik saldu zen [[plesiosauro]] mota berri baten hezurdura.\nAnningek beste finantza arazo larri bat izan zuen [[1835]]ean inbertsio txar baten ondorioz bizitza osoko aurrezkien gehiengoa galdu zuenean, 300\u00a3 inguru. Bere finantza-egoeraz kezkaturik, haren lagun William Buclandek Zientziaren Aurrerapenerako Elkarte Britainiarra konbentzitu eta gobernu britainiarrak \"Zerrenda Zibila\" izenez ezagutzen zen urteroko pentsio bat ematea erabaki zuen, geologiaren zientziari emandako ekarpenen truk. Urtero jasotzen zuen 25\u00a3eko pentsioak nolabaiteko segurtasun finantzarioa eman zion.\nFede aldaketa.\nHorrez gain, garai berean, Anningek eliza anglikanora joateari ekin zion, ordu arte bisitatu zuen eliza kongregazionalista (bertan bataiatua eta familiarekin batera bertako kide izan zen) alde batera utziz. Aldaketa hura, alde batetik, Kongregazioko kapera nagusira joaten zen jende kopurua gutxitu zelako izan zen. 1823an hasi zen hori, euren artzaina, fosilak bildu eta Anningen laguna zena, [[Ameriketako Estatu Batuak|Ameriketako Estatu Batuetara]] esklabotzaren aurkako kanpainan parte hartzera joan zenean eta ezatseginagoa zen artzain batek ordeztu zuenean. Garai hartan ezarrita zegoen elizak zuen errespetagarritasun handia, non Anningen bezero asko, Buckland eta Conybeare bezalako gizon geologoak, sazerdote izendatu izana erabakia hartzerako garaian ere faktore esanguratsua izan zen. Anningek, horren elizkoia izanik, babesa eman zion bere eliza berriari zahartu ahala.\nGaixotasuna eta heriotza.\n[[Fitxategi:MaryAnningGravestone.jpg|thumb|300px|eskuinera|Mary Anning eta bere anaia Josephen hilobia]]\n[[1847]]ko martxoan, bularreko [[minbizi]]ak jota hil zen Anning; 47 urte zituen. Azken urteetan, haren lana asko murrizten joan zen gaixotasuna zela-eta. Anningek gero eta laudano dosi handiagoak hartzen zituen eta, horrek sortzen zizkion ondorioak bizilagun batzuek gaizki ulertu zituztenez, Lymen zabaldu zen Maryk edateari ekin ziola. Hil eta gero, haren lagun Henry de la Bechek, artean Londresko Elkarte Geologikoko lehendakari zenak, gizarte bilera batean irakurri eta bere hilabeteko transakzioetan argitaratua izan zen gorespen-testu bat idatzi zuen. Horrelako goraipamenak normalean elkarteko kide zirenei soilik ematen zitzaizkien eta Anning ohore hura jaso zuen lehen emakumea izan zen, elkarteak ez baitzituen emakumeak kidetzat onartu [[1904]]. urtera arte. Gorespen-testua honela hasten zen:\nGeroago, elkarteko beste zenbait kidek haren omenean Lyme Regiseko Jaun Done Mikel parrokia-elizan ezarri zen beiratea egiten lagundu zuten. Leihoaren inskripzioak honela dio:\nBeirateak erruki lanak irudikatzen ditu, hots, gose denari jana ematea, egarri denari edaten ematea, biluzik dagoena janztea, etxerik ez duena etxean hartzea eta preso eta gaixoei bisitatzea.\n[[Charles Dickens]]ek \"All the Year Round\" aldizkari literarioan Anningen bizitzari buruzko artikulu bat idatzi zuen bizitzan gainditu behar izan zituen zailtasunak argi eta garbi utzi zituen, batez ere, Lymeko bere bizilagunen eszeptizismoa azpimarratuz. [[Charles Dickens|Dickensek]] idatzi zuen:\nAurkikuntza nagusiak.\nIktiosauroak.\nMary Anningen lehenengo aurkikuntza garrantzitsuena bere aita hil eta denbora gutxira izan zen, 12 urte zituela. [[1810]]ean (iturri batzuek [[1811]] edo [[1809]]an aipatzen dute), bere anaia Josephek krokodilo batena zirudien garezurra aurkitu zuen, baina ez zekiten animaliaren gainerakoa non zegoen. Joseph tapizari lanetan hasi zenez, denbora gutxiago zuen hezurdura bilatzen jarraitzeko, baina Maryk haren bila jarraitu zuen harik eta urtebete geroago, ekaitz batek itsaslabarrean eragindako luizi batek falta zen hezurdura agerian utzi zuen.\n5,2 metro luze zen izakia herriko harginen laguntzaz erauzia izan zen. Urte batzuk lehenago Lyme eta beste leku batzuetan iktiosauroen hezurdurak aurkituak izan baziren ere, Anningdarrek aurkitutako alea lehena izan zen [[Londres]]ko zientzialarien arreta erakartzen. [[1812]]an, herriko luxuzko etxe bateko lordak erosi zuen 27\u00a3en truke eta honek William Bullocki eman zion [[Londres]]en erakuts zezan. Bertan oihartzun handia izan zuen eta zientzialariak zein erlijiosoak geologiaren zientzia berria antzinako bizitzari eta [[Lurra]]ren historiari buruz ezagutzera ematen ari zen berrien inguruan pentsatzera bultzatu zituen.\nOspe hori handitu zen Everard Homek [[1814]]an hasita sei artikuluko sail bat idatzi zuenean, \"Royal Society\"rako hura deskribatuz. Home izakiarekin liluratuta zegoen, eta haren sailkapenaren inguruan pentsatzen hasi zen: hasieran pentsatzen zuen arrain motaren bat zela, gero ornitorrinkoarekin (garai hartan bertan zientziak aurkitua izan zena) nolabaiteko kidetasuna izan zezakeela uste izan zuen; azkenean, [[1819]]an, arrabio eta muskerren arteko forma zuen zerbait zela hausnartu zuen, horrek \"Proteo-Sauro\" izena ematera bultzatuz.\nHomen artikuluek inoiz ez zuten aipatu nork aurkitu zuen fosila eta, gainera, lehenengo artikuluan fosilaren prestatze eta garbitze lan saiatuak Bullock museoko langileei egozten zizkien, eta ez Anningi. Charles Konigek, garai hartan [[British Museum]]eko zaindariaren laguntzailea zenak, [[ichthyosauria|iktiosauro]] (musker arraina) izena iradoki zuen eta hori izan zen gailendu zena. [[1819]]an Konigek hezurdura fosila museorako erosi zuen.\n[[1815]]-[[1819]] urteen artean Anningek [[ichthyosauria|iktiosauro]] gehiago aurkitu zituen, baita amuarrain txiki baten eta balea baten hezurdura ia osoak ere. [[1821]]ean William Conybeare eta Anningen lagun Henry De la Bechek, biak Londresko Elkarte Geologikoko kideak, Anningek eta beste zenbaitek aurkitutako aleak detaile osoz aztertzen zituen artikulu batean kolaboratu zuten. [[Iktiosauro]]ak ordura arte ezagutu ez ziren itsas narrastia zela ondorioztatu zuten, eta hortzetako egitura ezberdintasunetan oinarrituta hiru espezie ezberdin egongo zirela ondorioztatu zuten.\nPlesiosauroak.\n[[1820]]-[[1821]] urteen arteko neguan aurkitutako itsas narrasti mota berria Anningen hurrengo aurkikuntza garrantzitsuena izan zen, espeziearen lehen hezurdura zen gainera. William Conybearek Plesiosaurus (ia musker) izena eman zion, izan ere, pentsatu zuen egungo narrastiekin kidetasun handiagoa zuela [[ichthyosauria|iktiosauroek]] baino eta, [[1821]]ean, Henry De la Bechekin [[ichthyosauria|iktiosauroaren]] anatomia deskribatzen zuen artikuluan bertan deskribatu zuen aurkitutako hezurdura berria. Artikuluak eskerrak ematen zizkion Anningek aurkitutako hezurrak eraman zituen gizonari, baina ez zuen hezur horiek aurkitu eta prestatu zituen emakumea aipatzen. Geroago, \"Plesiosaurus dolichodeirus\" izenaz deskribatua izan zen eta espeziearen holotipoa da, baita genero biologiko definitzen duen espezia ere.\n[[1823]]an, bigarren [[plesiosauro]] osatuago bat aurkitu zuen, lehenengoari garezurra falta baitzitzaion. Conybearek plesiosauroaren anatomiaren inguruko bere analisia aurkeztu zuen [[1824]]an Londresko Elkarte Geologikoak antolatutako batzar batean, berriro ere Mary Anningen izena aipatzea saihestuz, nahiz eta Anningek aurkituak izan hezurdurak eta berak egindako bigarren hezurduraren irudiak erabili aurkezpenean. Bilera berean, William Bucklandek Megalosaurus dinosauroa deskribatu zuen eta bi espezie hauen arteko konbinazioak arrakasta izan zuen zientifikoen artean.\nConybearen aurkezpenak fosil baten originaltasunaren inguruko eztabaida piztu zuen. [[Plesiosauro]]aren 35 ornotako lepo luzeak ez zuen aurrekaririk eta [[Georges Cuvier]] anatomista frantsesak Anningek bigarren hezurdurarekin egindako irudia aztertu zuenean aurkikuntza hura animalia mota ezberdinen hezur fosilen arteko konbinazioz egindako faltsutze bat izan zitekeela otu zitzaion, beraz, Conybeareri idatzi zion bere ideiak plazaratuz.\nXIX. mendeko fosil-bildumazale nagusien artean oso zaila zen iruzurrak aurrera egitea, eta eztabaida konpondu izan ez balitz salaketak Anningen fosilak beste geologo batzuei saltzeko gaitasunari kalte egingo zion. Cuvierren salaketa [[1824]]ko Elkarte Geologikoaren bilera berezi batean eztabaidatua izan, azkenean hezurdura legezkoa zela ondorioztatu zen. Cuvierrek ondoren onartu zuen arinegi jokatu zuela eta oker zegoela.\nAnningek [[1830]]an beste [[plesiosauro]] baten hezurdura ia oso bat aurkitu zuen, benetan garrantzitsua izan zen. \"Plesiosaurus macrocephalus\" izena eman zion William Bucklandek eta Richard Owenek [[1840]]an deskribatu zuen dokumentu batean. Oraingoan Owenek berriro ere fosila erosi eta berari eskaini zion gizon aberatsa aipatu zuen, baina ez fosil hura aurkitu zuen emakumea.\nArrain fosilak eta pterosauroa.\nAnningek \"Dapedium politum\" espeziearen ale paregabea aurkitu zuen, [[1828]]an deskribatu zuten hegats erradialetako arrain bat. Urte bereko abenduan, beste fosil garrantzitsu bat aurkitu zuen, [[pterosauro]] baten hezurdura zati bat. [[1829]]an, William Bucklandek \"Pterodactylus macronyx\" izena (Geroago Richard Owenek \"Dimorphodon macronyx\" izena) eman zion, eta beste askotan ez bezala, Bucklandek Anning aipatu zuen artikuluko espezimenaren aurkitzailetzat. [[Alemania]]tik kanpora aurkitutako lehen [[pterosauro]] hezurdura zen, eta zirrara sortu zuen Museo Britainiarrean erakusgai jarri zutenean. [[1829]]ko abenduan, \"Squaloraja\" izeneko arrainaren fosila aurkitu zuen, zeinak marrazoen eta arraien tarteko ezaugarriak zituenez, zientzialarien arreta bereganatu zuen.\nOrnogabeak eta hondakin fosilak.\nAnningek aurkitutako fosil ornogabeak gogoangarriak izan ziren historian, baina berak fosil gehiago bilatzen jarraitu zuen bizitza osoan eta zenbait ekarpen egin zituen garai hartako paleontologian. [[1826]]an, belemnite baten tinta sekoa gordetzen zuela zirudien zaku fosil bat aurkitu zuen. Bere lagun Elizabeth Philpoti erakutsi zion aurkitutakoa eta hura tinta berpizteko eta honen bidez iktiosauro batzuen marrazkiak egiteko gai izan zen. Herriko margolariak berehala hasi ziren aurkitzen zituzten fosiletako tinta erabiltzen.\nAnningek nabarmendu zuen tinta zaku fosilizatuek antz handia zutela egungo txipiroi eta txibien tinta zakuekin, zefalopodoen anatomia hobeto ulertzeko disekzionatu baitzituen. William Buckland geologoak ideia horretan oinarrituz Jurasikoko belemniteek egungo zefalopodoek bezala tinta defentsarako erabiltzen zutela publikatu zuen.\nAnning izan zen baita ere garai hartan \u00abbezoar harriak\u00bb izena jasotzen zuten forma arraroko fosilak [[ichthyosauria|iktiosauroen]] sabelaldean aurkitzen zirela atzeman zuena. Nabarmendu zuen harriak gorputzaren barruan puskatzen baziren arrain txikien hezur fosilizatuak eta ezkatak aurkitzen zirela, eta batzuetan [[ichthyosauria|iktiosauro]] txikien hezurrak. Anningek [[1824]]rako uste zuen harri haiek gorotz fosilizatuak zirela eta, [[1829]]an, William Buclandek ondorio hura argitaratu zuen, \"kropolito\" izena emanez.\nUrte batzuk lehenago aurkitutako plesiosauroen hezurdurekin gertatu ez bezala, Buclandek Elkarte Geologikoari bere kropolitoen inguruko ondorioak aurkeztu zizkionean Anningen izena aipatu zuen eta haren gaitasuna eta zeukan industria goraipatu zituen lagungarriak izan baitziren misterio hura argitzeko.\nEragina eta ondorena.\nMultzo batean bildurik, Mary Anningen aurkikuntzak funtsezkoak izan ziren espezieen desagertzea frogatzeko. Georges Cuvierrek [[1790]]eko hamarkadaren amaieran landu zuen desagertzeen errealitatea mamutarenak bezalako ugaztunen fosiletan oinarrituz. Hala ere, [[1820]] hamarkadaren hasiera bitarte, hainbat zientzia literatoen ondorioz, animaliak ez zirela desagertu uste zen, neurri handi batean, desagertze horrek Jainkoaren kreazioa inperfektua izan zela erakuts lezakeela uste zuelako; aurkitutako edozein bitxikeria Lurrean aztertu gabeko lekuetan bizi ziren animaliak zirela esanez esplikatzen zen. Anningek aurkitutako fosilen izate arraro horrek, [[plesiosauro]]arena bezalako hezurdura, ordura arteko edozein izaki bizidunetatik horren ezberdina zena, ideia horren aurkako puntu garrantzitsua izan zen.\nBerak aurkitutako iktiosauro, [[plesiosauro]] eta [[pterosauro]]ak eta Gideon Mantellek eta William Bucklandek garai berean aurkitutako lehen dinosauro fosilek erakutsi zuten aurreko garaietan lurra egungo animalien oso ezberdinak ziren izakiez betea egon zela eta babes handia eman zioten Cuvierren \u00abnarrastien garai\u00bb bat egon zela zioen ideiari, haiek baitziren animalien artean forma gailena zutenak. Aurkikuntza horiek guztiak funtsezkoak izan ziren, baita ere, [[1820]]. hamarkada inguruan sortu zen geologiaren diziplina berri batean, zeina desagertutako izakien fosilez eta izakia bera bizi izandako lekuaren ezaugarriez baliatzen zen lurraren historia ulertzeko. Diziplina berri honi [[paleontologia]] izena eman zitzaion.\nAurkitutako fosil horien garaietako eszenen marrazkiak, Henry de la Bechen Duria Antiquior akuarela, esaterako, lagungarri izan ziren jendeari erakusteko aspaldiko garaietako bizitza nolakoa izan zen jakitea posible zela. De la Beche William Buclandek egindako koprolitoen analisian oinarritu zen Lias garaiko elika-kate baten deskribapena marrazteko. Koprolitoen ikerketa, Anning eta Buckland aitzindari izan zituena, antzinako ekosistemak ulertzeko tresna baliagarria izan zen.\nHil ondoren, Anningen ezohiko bizitzak arreta erakartzen jarraitu zuen. Adibidez, Mary Anning antzinako aho-korapilo honekin lotzen da:\n[[1908]]. urtean osatu zuen Terry Sullivanek bere bizitzaren historian oinarrituta, hain zuzen ere, Mary hil zenetik mende eta erdi beranduago. Testu originalak honela dio:\nAnningen bizitzak XX. mendeko idazle asko inspiratu zituen, \"The Heroine of Lyme Regis: The Story of Mary Anning the Celebrated Geologist\" ([[1925]]) lanetik hasita, fikziozko zein ez fikziozko zenbait lan argitaratu zituzten Maryri buruz. Lan horietako asko haur-literaturarako idatziak izan ziren, eta gogoa haren haurtzaroan eta berehala lortutako ikasketetan jartzen zuten, geroagoko lorpenak albo batera utziz. Istorio horietako asko erromantiko bilakatu zituzten eta ez ziren beti historikoki zuzenak.\nAnning nobela historikoetako pertsonaia modura ere agertu da, agian ezagunena John Fowlesen \"The French Lieutenant's Woman\" ([[1969]]), [[1981]]ean zinemara eraman zutena. Fowles konturatu zen ingeles zientzialari bakar batek ere inoiz ez ziola espezieren bati Anningen omenezko izenik eman. Haren biografoetako batzuek nabarmendu dutenez, Buckland eta Roderick Murchison bezalako geologo askok Anningen aurkikuntzak erabili eta euren izenak jarri zizkieten espezie fosil batzuei. [[1840]]ko hamarkadan, ordea, Louis Agassiz arrain fosilen adituak Acrodus anningiae eta Belenostomus anningiae izenak eman zizkien bi arrain espeziei, eta beste bati haren lagun Elizabeth Philpoten izena jarri zion. Agassizek eskerrak eman nahi zizkien 1834an Lyme Regisera joan zenean bi emakume haiek eskaini zioten laguntzagatik.\n[[1999]]an, Anningen jaiotzaren 200. urteurrenean, historialari, paleontologo, fosil-bildumazale eta Mary Anningen bizitzan interesa zutenen arteko batzar internazional bat ospatu zen Lyme Regisen. [[2005]]ean Mary Anningen faksimile bat eraiki zuten Londresko Historia Naturalaren Museoan euren laginak zaintzeko pertsonaia garrantzitsuetako bat bezala. [[Lineo|Carlos Linneo]], Dorothea Bate eta William Smithekin batera aurkitzen da. [[2009]]an Tracy Chevalierrek \"Remarkable Creatures\" izeneko nobela historikoa idatzi zuen, non Anningen bizitza eta bere zein Elizabeth Philpoten aurkikuntzak kontatzen diren.\nKanpo estekak.\n[[Kategoria:Dorset konderriko jendea]]\n[[Kategoria:Erresuma Batuko paleontologoak]]\n[[Kategoria:Minbiziak hildakoak]]\n[[Kategoria:Artikulu onak]]"}
{"id": "146041", "revid": "1545", "url": "https://eu.wikipedia.org/wiki?curid=146041", "title": "Natura parkea", "text": ""}
{"id": "146042", "revid": "119347", "url": "https://eu.wikipedia.org/wiki?curid=146042", "title": "Naturagune babestu", "text": "Gune babestua lur edo ur eremu kontrolatua da, adibide ezagunen artean natura parkea eta natura erreserba daudelarik. Babes mailak oso desberdinak dira lekuen arabera, muturreko kasu batzuetan oso jende gutxi sartzea ahalbidetzen dute eta beste muturrean jendearen bizitokiekin batera dauden naturaguneak, baliabideen ustiapenak ere barne batzuetan.\nGune modernoak sortu zituzten XIX. mendean Ipar Amerikan, Australian, Zeelanda Berrian eta Hegoafrikan, eta hurrengo mendean munduan zehar barreiatu ziren. 1948an NBEak Natura eta Baliabide Naturalak Kontserbatzeko Nazioarteko Batasuna (NKNB) edo \"International Union for Conservation of Nature\" (IUCN) izeneko erakundea sortu zuen eta ordutik 1972an Estokolmon, 1992an Rio de Janeiron eta 2002an Johannesburgen ingurumenari buruzko hitzarmenak lortu dituzte.\n2008an 120.000 gune babestu baino gehiago zeuden, planeta osoko lurraren %12a dena gutxi gora-behera, Txina eta Indiako lurralde osoak batera baino gehiago hain zuzen ere. 2010ean guneak ia 150.000 ziren.\nAdibideak.\nMunduan.\n1872an izendatu zuten Yellowstone Parke Nazionala AEBetan, munduko zaharrena dena. Horren atzetik Sequoia Parke Nazionala (AEB, 1890) eta urte eta herrialde berean Yosemite sortu zituzten.\nEuskal Herrian.\nEuskal Herrian, beste herrialde batzuetan bezala, izaera oso desberdineko guneak daude, itsaso aldeko Urdaibaitik mendi aldeko Aizkorri-Aratz edo Gorbeialdera, eta Bertizko berdegune handitik Bardeako basamortura."}
{"id": "146043", "revid": "336", "url": "https://eu.wikipedia.org/wiki?curid=146043", "title": "Onkogene", "text": "Onkogeneak minbizia eragiten duten geneak dira, zelula arrunta zelula gaizto edo tumorala bihurtzen dutenak. Onkogeneak beste gene batzuk (proto-onkogeneak) mutatzen direnean agertzen dira. Proto-onkogene horiek zelularen ugalketa prozesua kontrolatzen dute, eta mutazioa gertatutakoan (onkogeneak agertuz) zelularen zatiketa-erritmoa nabarmen bizkortzen da. Gehiegizko ugalketa horrek tumorea sortzen du.\nDena den, tumore bat agertzeko ez da nahikoa onkogene bakar baten agerpena; mutazio batzuk pilatu behar dira proto-onkogene batzuen gain zelula gaiztoak agertzeko.\nOnkogeneak ez ezik, beste gene batzuek ere zerikusi handia dute minbiziaren agerpenarekin: tumoreak kentzeko geneak, esaterako. Gene hauek zelulen gehiegizko ugalketa eragozten dute. Mutatzerakoan, baina, ez dago apoptosia galarazten duen generik, eta zelulak etengabe ugaltzen dira tumore bat sortuz."}
{"id": "146045", "revid": "1545", "url": "https://eu.wikipedia.org/wiki?curid=146045", "title": "Mexikoko golkoaren marea beltza", "text": "Mexikoko golkoaren marea beltza itsaso aldean gertatutako eta petrolioaren industriarekin lotutako hondamendi ekologikoa izan da, historia eta mundu osoko larriena dena. Louisianako kostaldetik 65 bat kilometrora kokatutako \"Deepwater Horizon\" izeneko plataforman, Mexikoko golkoan, jazo zen ezbeharra 2010eko apirilaren 20an gertatutako leherketaren ondorioz. 11 langile hil ziren eta beste 17 zaurituta gelditu ziren, eta esan bezala itsasoko habitatetan eragindako kalteak izugarri handiak izan dira. Zabaldutako erregaiaren bolumena guztira ia 5.000.000 kupelarena izan da, Exxon Valdez petrolio-ontziak eragindakoa baino handiagoa. Abuztuan 4.600 hildako animalia baino gehiago jaso zituzten, horietatik 4.000 inguru hegaztiak zirelarik, 525 dortoka eta 72 izurde. Arrantzan eragindako kalteak ere oso altuak izan dira.\nBritish Petroleum (BP) konpainia britainiarra plataformaren kudeatzailea da, eta sortutako hondamenaren ondorioak leuntzeko neurriak Ameriketako Estatu Batuetako Gobernuak hartu behar izan zituen."}
{"id": "146046", "revid": "59723", "url": "https://eu.wikipedia.org/wiki?curid=146046", "title": "Txad (aintzira)", "text": "Txad Afrikako ipar erdialdean dagoen aintzira da, kontinente osoko aintzira handienen artetik bigarrena. Txad, Kamerun, Niger eta Nigeriaren artean zabaltzen da, Saharako basamortuaren ertzean.\nZantzu zientifikoen arabera, azken mila urteotan dozena bat aldiz lehortu egin da, azkenak 1908an eta 1984an. 1960ko hamarkadatik haren neurriaren % 95 txikitu egin da, alde batetik eskualdeak pairatutako lehorteengatik eta bestetik, ureztatze sistemengatik."}
{"id": "146047", "revid": "219", "url": "https://eu.wikipedia.org/wiki?curid=146047", "title": "Ciudad Juarez", "text": ""}
{"id": "146048", "revid": "448", "url": "https://eu.wikipedia.org/wiki?curid=146048", "title": "Jose Mari Satrustegi", "text": ""}
{"id": "146049", "revid": "119347", "url": "https://eu.wikipedia.org/wiki?curid=146049", "title": "Ciudad Ju\u00e1rez", "text": "Ciudad Ju\u00e1rez Mexiko iparraldeko muga-hiria eta Chihuahua estatuko udalerririk jendetsuena da, hiriburua ez den arren. Rio Grande ibaiaren hegoaldean kokaturik dago, bestaldean Estatu Batuetako El Paso (Texas) dagoelarik. Hiri horrekin lau zubiren bidez lotuta dago, urtean 20.000.000 bat pertsonaren igarobidea ahalbidetzen dutena. 2010ean 1.321.004 biztanle zituen. Munduan azkarren hazten ari diren hirien artean dago, \"gerra tokietatik kanpo munduko gunerik biolentoena\" den arren.\nGeografia.\nKlima.\nHiriak basamortuko klima hotza dauka, \"BWk\" K\u00f6ppen klima sailkapenaren arabera.\nHistoria.\n1659an sortu zuten espainiar esploratzaileek \"El Paso del Norte\" izenarekin. Drogaren inguruko gerrak 1.600 hildako eragin zuen 2008an, eta 2.600 [2009]an. Hori dela-eta, NBEren parte hartzea eskatu zuten.\nFeminizidioak.\nCiudad Juarez mundu osoan oso ezaguna da emakumeen aurkako hilketengatik, 1993tik aurrera 1.000 feminizidio baino gehiago gertatu baitira. Roberto Bola\u00f1o idazleak \"2666\" lana idatzi zuen tragedia hori islatuz."}
{"id": "146050", "revid": "59723", "url": "https://eu.wikipedia.org/wiki?curid=146050", "title": "Feminizidio", "text": "Feminizidioa (edo, orokorrean, \"generozidioa\") emakumeen (edo gizonen) hilketa sistematikoa da. Motarik zabalduena emakumezkoen aurkako infatizidioa da, Txinan eta beste herrialde batzuetan egindakoa gizonezkoen proportzioa areagotzeko. Kasu ugari gertatzen ari dira modu lokalago batean azken urteotan Guatemala Hirian eta 1993tik Ciudad Ju\u00e1rezen (Mexiko), oraindik ondo ez ikertutako arrazoiengatik baina gorroto selektiboari lotuta dagoena.\n\"Generozidio\" neologismoa Mary Anne Warrenek 1985ean lehen aldiz erabili zuen ,\"Gendercide: The Implications of Sex Selection\" liburuan, \"genozidio\" hitzetik eratorrita: \"feminizidioa\", aldiz, XX. mendearen bukaeratik erabiltzen da.\nEzaugarriak.\nFeminizidioa emakumea hiltzeari deritzo: kultura patriarkalaren eta genero biolentziaren parte da. Kontzeptua 1990ko hamarkadan erabiltzen hasi zen, genero bortizkeriaren muturreko eraso horieik izena emateko.\nFeminizidioa ez da homizidiorako soilik aplikatzen, testuinguru zabalago baterako baizik, hori mantentzen duten testuinguru sozial, politiko, kultural, instituzional eta ekonomikoak dauzka. Propaganda, erritu, tradizio eta egunerokotasunean dauden ekintzen bidez maskulinizatutako gizartean, emakumeen menderatzea eragiten duten mekanismoak dituen sistemarako aplikatzen da, alegia.\nFeminizidio motak.\nFeminizidioen barruan, intimoa eta ez intimoa bereizten dira.\nIntimoa.\nFeminizidioa biktimarekin harreman sentimentala edo familiartekoa duen edo izan duen norbaitek egiten badu.\nEz intimoa.\nKontrako kasua da, hau da, erasotzaileak ez du inoiz harreman sentimentalik edo familiartekorik izan."}
{"id": "146051", "revid": "448", "url": "https://eu.wikipedia.org/wiki?curid=146051", "title": "Done Mikelen santutegia", "text": ""}
{"id": "146053", "revid": "105290", "url": "https://eu.wikipedia.org/wiki?curid=146053", "title": "Al-Hillah", "text": "Al-Hillah (arabieraz \u0627\u0644\u062d\u0644\u0629) Irakeko erdialdean kokatutako hiria da, Eufrates ibaiaren ondoan, Bagdadeko hegoaldean.\n364.700 pertsona batzuk (1998an) bizi dira hirian.\nBabil probintziaren hiriburua da, antzinako Babilonia hiriaren hondakinak bertan daudenez. Gainera, Ezekiel profeta judutarren hilobia herri hurbilean dagoela esaten da.\nEgungo hiria 1101ean jaio zen Bani Assad leinu arabiarren eskutik eta Otomandar Inperioan eta Britainiar Inperioan herrialdeko hiriburua bihurtu zen.\n1920an Hillahen borroka nabarmenak ziren Britainiar Inperioaaren aurka matxinadan (300 gudari britainiar hil zuten).\n2003aren apirileko 1goaren aldian, Irakeko gerran, guduak ziren Hillahren ondoan."}
{"id": "146054", "revid": "119247", "url": "https://eu.wikipedia.org/wiki?curid=146054", "title": "Ileorde", "text": "Ileordea edo bilordea ile sintetikoz zein naturalaz egindako ordezko adatsa da. Buruan jartzen da eta arrazoi estetikoengatik erabiltzen da. Gizon-emakume askok janzten dituzte ile-galera disimulatzeko.\nIleordegintza.\nGaur egun, ileorde gehienak industrialki ekoizten dira. Hala ere, badira oraindik eskuz egiten dituzten profesionalak."}
{"id": "146055", "revid": "1703152", "url": "https://eu.wikipedia.org/wiki?curid=146055", "title": "Bilorde", "text": ""}
{"id": "146056", "revid": "336", "url": "https://eu.wikipedia.org/wiki?curid=146056", "title": "Kaxubiar", "text": "Kaxubiarrak (; ; ) Poloniako ipar-erdialdeko Pomeralia eskualdean bizi den talde mendebaldeko eslaviarren etnia bat dira. Kaxubiarrak bizi diren tokiari Kaxubia deritzo (kaxubieraz: ; polonieraz: ; ).\nKaxubiarrek kaxubiera izeneko hizkuntza hitz egiten dute."}
{"id": "146057", "revid": "1703175", "url": "https://eu.wikipedia.org/wiki?curid=146057", "title": "Kaxubiarrak", "text": ""}
{"id": "146058", "revid": "1982", "url": "https://eu.wikipedia.org/wiki?curid=146058", "title": "Done Mikel", "text": ""}
{"id": "146059", "revid": "336", "url": "https://eu.wikipedia.org/wiki?curid=146059", "title": "Mikel (goiaingerua)", "text": "Mikel goiaingerua, Done Mikel, Jaun Done Mikel edo San Mikel ( \u2014ahoskera: ; esanahia: \u00abNor Jainkoa adina?\u00bb\u2014; \"M\u012bkh\u0101'\u012bl\"; \"Mikha\u1e17l\"; ), Jainkoaren armaden buru da judaismoan, islamean eta kristautasunean (eliza katolikoa, ortodoxoa, koptoa eta Anglikanoa).\nSan Migel Aralarkoa goiaingerua Euskal Herriko santu zaindaria da. Euskal Herrian jaiera handia izan du, eta sinesmen paganoetan oinarritu zen:\nIzenak.\nJaiera handiko santua izaki, euskaran hainbat forma hartu ditu haren izenak. Euskaltzaindiak emandako arauei jarraituz, \"Done Mikel, Jaun Done Mikel, San Mikel\" edo \"Mikel goiaingerua\" da euskara batuan. Beste forma batzuk: \"Jaun Done Mikel\" euskara batukoaren aldaera dialektalak (\"Jaundone Mikel, Jandone Mikel, Jondone Mikel, Jondoni Mikel\"); \"San Migel\" (\"Samiel\" aldaera herrikoiarekin); Sabin Aranak asmatutako \"deun\" darabiltenak (\"Deun Mikel, Mikel Deuna, Migel Deuna\")."}
{"id": "146060", "revid": "1982", "url": "https://eu.wikipedia.org/wiki?curid=146060", "title": "San Mikel", "text": ""}
{"id": "146061", "revid": "448", "url": "https://eu.wikipedia.org/wiki?curid=146061", "title": "San Mixel Garikoitz", "text": ""}
{"id": "146062", "revid": "1982", "url": "https://eu.wikipedia.org/wiki?curid=146062", "title": "Mikel Goiangerua", "text": ""}
{"id": "146063", "revid": "1982", "url": "https://eu.wikipedia.org/wiki?curid=146063", "title": "Mikel Goiaingerua", "text": ""}
{"id": "146064", "revid": "448", "url": "https://eu.wikipedia.org/wiki?curid=146064", "title": "San Mikel Aralarkoa", "text": ""}
{"id": "146065", "revid": "8796565", "url": "https://eu.wikipedia.org/wiki?curid=146065", "title": "Fontes Linguae Vasconum", "text": "\"Fontes Linguae Vasconum: Studia et documenta\" (FLV) hizkuntza ikerkuntzako aldizkari bat da, 1969an sortua. Vianako Printzea Erakundeak argitaratzen du. Euskararen gaineko ikerketa filologiko linguistiko eta literarioak argitaratzen ditu, bai eta hizkuntzaren lekukotasun anitz ere, euskalkien berri edo eta beste alderdi historikoena ere ematen dutenak.\nArtikuluak gehienbat euskaraz edo gaztelaniaz agertu dira.\nJose Esteban Uranga Galdeano izan zen lehen zuzendaria. Gero Vicente Galbete Guerendi\u00e1in etorri zen, eta ondoren \u2014epe laburrez\u2014 Jose Mar\u00eda Y\u00e1rnoz. Ondotik Julio Caro Baroja etorri zen eta hari, urte luzez, Jose Maria Satrustegik hartu zion segida. Patxi Salaberri Zaratiegi izan zen arduraduna gero, eta 2016 bukaeratik Ekaitz Santazilia da zuzendaria.\nHaren orrialdeetan zehar, hizkuntzalari ospetsu askoren sinadurak ikus daitezke, hala nola Koldo Mitxelena, Jose Luis Alvarez Enparantza \"Txillardegi\", Ricardo Zierbide, Joan Coromines, Estornes Lasa anaiak, Julio Caro Baroja, Antonio Tovar, Jose Maria S\u00e1nchez Carri\u00f3n \"Txepetx\", Jimeno Jurio, Koldo Artola, Jose Maria Satrustegi bera, I\u00f1aki Camino, I\u00f1aki Gaminde, edo Patxi Salaberri Zaratiegi, bai eta nazioartean ezagunak diren beste hainbat, Nils Holmer edo W. W. Schuhmacher esate baterako.\nOpen Access.\nAldizkariak dohako eta mugarik gabeko on line sarbidea jartzen du eskura beren aldizkarien eduki guztietara, argitaratzen diren puntutik, Creative Commons Reconocimiento-NoComercial 4.0 Internacional lizentzia baten azpian.\nGordailuak, datu baseak eta sailkapen sistemak. Oihartzunaren neurgailuak.\nAldizkaria honako datu base eta sailkapen sistemetan aurki daiteke:\nCapes; Centro de Documentaci\u00f3n C\u00e9sar Borgia; COPAC; Copernicus International (ICI); Dialnet; DICE; DOAJ; ERIH Plus; Generalif; INGUMA; InRech; ISOC; ISSN Register online; Latindex; Linguist List; MIAR; MLA-Modern Language Association database; NPI-Norwegian Register for Scientific Journals; Recolecta; REGESTA IMPERII; ResearchBib; RESH; Road; Scientific Indexing Services; Scopus; SJIF; SUDOC; ULRICH\u2019s; ZDB.\nICDS (MIAR) 2021 = 10\nDialnet M\u00e9tricas 2019: 0,063 (C2)\nANEP eta CIRCeko C kategorian sailkatua; CARHUSeko D kategorian sailkatua.\nICV (ICI) 2019 = 76.78\nISSN kodea.\nPaperezko bertsioa: 0046-435X\nBertsio elektronikoa: 2530-5832\nISSN-L: 0046-435X.\nDOI kodea.\n10.35462/flv"}
{"id": "146066", "revid": "448", "url": "https://eu.wikipedia.org/wiki?curid=146066", "title": "FLV", "text": ""}
{"id": "146067", "revid": "119347", "url": "https://eu.wikipedia.org/wiki?curid=146067", "title": "Munduko XVI. Pilota Txapelketa", "text": "Munduko XVI. Pilota Txapelketa 2010eko urriaren 1a eta urriaren 10en artean egindako nazioarteko pilota txapelketa izan zen. Txapelketan 21 herrialdek parte hartu zuten, 500 kirolarirekin baino gehiagorekin.\nParte-hartzaileak.\nHauek ziren txapelketan parte hartuko zuten herrialdeen zerrenda:\nIndiak azkenean parte hartzeari uko egin zion, taldea ez zegoelako lehiatzeko sasoi onenean.\nGertakariak.\nTxapelketaren lehenengo egunean, urriaren 1ean alegia, Kubako selekzioko bi pilotari desagertu ziren. Antolatzaileek ihes egin zutela adierazi zuten."}
{"id": "146069", "revid": "1545", "url": "https://eu.wikipedia.org/wiki?curid=146069", "title": "Munduko Pilota Txapelketa", "text": "Munduko Pilota Txapelketa lau urtean behin Euskal Pilotaren Nazioarteko Federakuntzak mundu mailan antolatzen duen pilotari onenen txapelketa da. Lehenengo edizioa Donostian antolatu zuten 1952. urtean eta azkena 2018. urtean Vall d'Hebronen.\nHistoria.\nTxapelketaren lehen edizioa 1952an antolatu zuten eta 1958 arte hiru urtean behin jokatu zen. Harrezkero lau urtean behin egin dute. Lehiaketaren lehen bost edizioetan ez zuten hirugarren posturako dominarik eman. Gainera, lehiaketa bakoitzean diziplina-kopurua edizioaren arabera aldatu da, eta 1952an eta 1958an luzeko pilota jokoetako diziplinak ere barne hartu zituzten. 1990era arte, ez zuten emakumezkoen txapelketarik. 1990ean, emakumezkoen diziplina bakar bat gehitu zuten (paleta goma - trinket), 1994an beste bat (frontenis) eta, azkenik, hirugarren bat 2014an (paleta goma - 30 metroko frontoi). Horrela, egun hamabost diziplina ditu. 2018an beste berritasun bat gehitu zioten: aurretik amateurrentzako txapelketa besterik ez zenak profesionalak onartu zituen.\nEdizioak.\nDominak.\nDominen zerrenda 1952tik:"}
{"id": "146070", "revid": "11782", "url": "https://eu.wikipedia.org/wiki?curid=146070", "title": "Trentino-Hego Tirol", "text": ""}
{"id": "146072", "revid": "6327", "url": "https://eu.wikipedia.org/wiki?curid=146072", "title": "Bolzanoko probintzia", "text": ""}
{"id": "146075", "revid": "1340", "url": "https://eu.wikipedia.org/wiki?curid=146075", "title": "Trentoko probintzia", "text": ""}
{"id": "146076", "revid": "119347", "url": "https://eu.wikipedia.org/wiki?curid=146076", "title": "J\u00e4k\u00e4rl\u00e4ko taldea", "text": "J\u00e4k\u00e4rl\u00e4ko taldea (finlandieraz, \"J\u00e4k\u00e4rl\u00e4n ryhm\u00e4\") Orraziaren zeramika kulturako gizaki-multzo finlandiar bat izan zen. Finlandia hego-mendebaldeko itsasertzean k.a. 3500. urte inguruan eratu zen taldea izan zen eta zeramika egiteko modu berezi batengatik bereizi ohi dira. Aarne \u00c4yr\u00e4p\u00e4\u00e4 finlandiar arkeologoak bereizi zuen taldea lehenbizikoz, hego-mendebaldean 22 objektu edo zeramika zati aurkitu ostean. Aurkitutako plater zatiak lauak ziren, ertzak apur bat barruraka zituzten eta zabalera handieneko zatiak apainduak zeuden; ondorioz, nahiz eta platerak Orraziaren zeramika ohikoarekin lotura estua duten, zeramika egiteko azpitalde berri batekin topatu zen Aarne \u00c4yr\u00e4p\u00e4\u00e4. Talde berri hau onetsi zuen beste historialari bat Ville Luho dugu. Ville bat etorri zen Aarneren hipotesiekin eta beste aurkikuntza bat egin zuen hipotesia berresteko, aurkitutako ontzien barrualdeak ere apainduak zeudela .\nTalde honek, Turkuko J\u00e4k\u00e4rl\u00e4 auzoaren izena darama, bertan aurkitu zirelako talde honen lehenengo objektuak ."}
{"id": "146077", "revid": "6327", "url": "https://eu.wikipedia.org/wiki?curid=146077", "title": "Hego Tirol", "text": ""}
{"id": "146078", "revid": "65203", "url": "https://eu.wikipedia.org/wiki?curid=146078", "title": "100 metroko lasterketa", "text": "100 metroko lasterketa edo 100 m lauak atletismoaren probarik laburrena da korrika egiten dena, estali gabeko pistan betiere. Lasterketa hau lerro zuzenean egiten da eta korrikalariek 100m-ko distantzia ahal duten azkarren egin behar dute. Errekorra duena Usain Bolt izena duen gizonezko jamaikarra da (09:58), 2009an lorturikoa, eta emakumezkoena Florence Griffith estatubatuarrak ezarri zuen 1988an (10:49).\nBeste korrikalari oso ezagunak izan dira historian alor honetan: gizonezkoetan Jesse Owens, Jim Hines, Silvio Leonard kubatarra, Valery Borzov errusiarra, Don Quarrie jamaikarra, hala nola Carl Lewis, Calvin Smith, Ben Johnson, Tyson Gay edo Asafa Powell; emakumezkoetan Wilma Rudolph, Evelyn Ashford, Marita Koch, Marlies G\u00f6hr, Merlene Ottey edo Gail Devers, besteak beste.\n100 metroko lasterketaren helburua oztoporik gabeko 100 metro ahalik eta azkarren egitea da. Nagusiki, abiadurako lasterketen artean garrantzitsuena bezala hartzen da. Atleta onenek 10 segundoko denboran egiten dute, 37\u00a0km/h bataz besteko abiaduraz eta 45 oinkadetan.\nOlinpiar Jokoetako programan sarturik dago gizonezkoentzat lehenengoz ospatu zirenetik, eta emakumezkoentzat 1928.eko Amsterdameko Olinpiar Jokoak ospatu zirenetik.\nFroga honetan errekorra duten atletak, gizonezkoen mailan, Usain Bolt da 9'58 segundorekin, eta emakumezkoen artean Florence Griffith Joyner da 10'49 segundoko markarekin.\nHistoria.\nGizonezkoen artean 100 metro lauetako froga Atenasen 1896.ean ospatu ziren aro modernoko lehen Olinpiar Jokoen programaren parte izan zen. Emakumezkoak ez ziren froga honetan lehiatuko 1928an Amsterdamen Olinpiar Jokoak ospatu ziren arte.\nLehenengo Joko horietan errauts eta ikatzez osatutako pista batean lehiatu ziren. Irteerako posizioa librea zen eta atleta bakoitzak bere ustez hoberena zen posizioa hartzen zuen. Lasterketa honetan Thomas Burke estatubatuarra irabazle atera zen; eskuak pistan finkatu eta lurrera hobeto eusteko zulotxo batzuk egin zituen atleta bakarra izan zen.\n1912an, Nazioarteko Atletismo Federazioen (IAAF) sorkuntzarekin batera, froga honen lehenengo mundu errekorra dokumentatu zen, Donald Lippincotten eskutik; 10'6 segundotako marka egin zuen Estokolmoko pista olinpikoan.\n1928an George Breshnahan eta William Tuttle Ipar Amerikarrek irteera takoak asmatu zituzten, eta horrela irteerako euskarria eta bultzada hobetu zen. Hauek asmatu arte, errautsezko pistan zulotxo batzuk egiten ziren non oinak sartzen ziren. Hala ere, IAAF-ek ez zituen irteerako takoak 1937. urtera arte onartu.\n1938an IAAFek 2\u00a0m/s-ko aldeko haizea jarri zuen muga bezala lasterketaren marka balioztatzeko.\n1968ko ekainaren 20an, Sakramenton, Mexikoko Olinpiar Jokoetan lehiatu behar zuen Estatu Batuetako taldea aukeratzeko frogetan, Jim Hines, Ronnie Ray Smith eta Charles Greene historian lehenengo aldiz 10 segundotatik jaistea lortu zuten froga honetan, muduko errekorra 9'9 segundotan finkatuz.\n1977ko urtarrilaren 1ean, IAAFek eskuzko kronometrajea alde batera utzi zuen, 1932tik kronometraje elektronikoarekin batera erabiltzen zena. Ondorioz, edozein erregistrok balio ofiziala izan ahal izateko elektronikoki hartua izan behar zuen.\nIrteera.\nFrogaren hasieran, atleta batzuk truku psikologikoak erabiltzen dituzte, irteera takoetan azkenekoa finkatzea bezala. Intimidazio zuzenagoren bat kirol sentipen eza bezala hartzen da. Irteera arbitroak korrikalariak irteera takoetan mantenduko ditu 2 segundotako denbora ezin jakin batean, ondoren tiro egingo du.\nErreakzio denbora..\nTiroaren eta irteera takoetarik ematen den lehen oinkadaren artean pasatzen den denbora, pistolan dauden sentsore elektronikoen bidez neurtzen da.\nEdozein denbora 0'1 segundoetatik beherakoa izatean irteera nulua bezala hartuko da ( \u201cirteera ehiztatzea\u201d deitzen zaio). Erregela hau martxan jarri zen tiroaren soinua airean zabaltzeko behar duen denbora, korrikalarien belarrietara ailegatzeko behar den denbora eta gizakion soinuarekiko erreakzio denbora kontuan hartuta.\nIrteera nuluak edo balio gabezkoak.\nUrte askotan zehar, 2 irteera nuluren arduraduna zen korrikalaria deskalifikatu egiten zen. Honen ondorioz, irteeraren errepikapenak mugagabeak ziren, honek atletek kontzentrazioa galtzea eragiten zuen. Gaur egun, ordea, irteera nulua egiten duen atleta segituan lasterketatik kanpo geratuko da.\nBaldintza klimatikoak.\nBaldintza klimatikoek eragin handia dute froga honen garapenean. Irteeratik helmugarainoko norabidea duen haizeak (buztan haizea) oso onuragarria da korrikalarientzat, baina helmugatik irteera takoetarantz doan haizeak (buruko haizea) korrikalariei kontra egiten die. Hori dela eta, onartzen den gehiegizko buztan haizea 2\u00a0m/s da. Haizearen kontrako erresistentziak modu garrantzitsu batean eragiten du frogan. Hortaz, abiadura-lasterkariek denbora marka hobeak egiten dituzte zonalde garaietan, non airearen gaineko erresistentzia txikiagoa den."}
{"id": "146079", "revid": "336", "url": "https://eu.wikipedia.org/wiki?curid=146079", "title": "Marketin biral", "text": "Marketin birala produktu, zerbitzu, ideia edo mezu bat sare sozialak erabiliz zabaltzeko jarduera eta fenomenoari deritzo, ahotik ahora zurrumurruak edo birus informatikoak hedatzen diren moduan. Interneten garapenarekin batera, hainbat izan dira marketin biraleko fenomenoak; adibidez, Gmail posta elektronikoaren zerbitzuaren garapena eta nagusitasuna Gmail iadanik erabiltzen zuten erabiltzaileen eskutik gertatu zen, Gmail zerbitzua erabiltzen ez zuten erabiltzaileei Gmail erabiltzaileen mezuak heltzen zitzaizkionean. Fenomoenoa ohikoa da Youtuben ere, asko ikusten diren bideoen bisita kopuru handiak ikusleen ahoz ahoko gomendioengatik gertatzen baitira sarri."}
{"id": "146080", "revid": "56334", "url": "https://eu.wikipedia.org/wiki?curid=146080", "title": "Diana Galeskoa", "text": "Diana Frances Spencer, \"Lady Di\", Galesko printzesa (Sandringham, Erresuma Batua, 1961eko uztailaren 1a \u2013 Paris, Frantzia, 1997ko abuztuaren 31) Karlos Galeskoaren lehen emaztea izan zen.\nNazioartean, \"Lady Di\" eta \"Herriaren printzesa\" deitu izan zaio. Karlos Galeskoarekin ezkonduta egon zen bitartean, bi seme izan zituen, William eta Harry. Dibortziatu ondoren, \"Errege-Gorentasuna\" titulua galdu zuen, baina Galesko printzesa izaten jarraitu zuen. 1997ko abuztuaren 31n, hil zen auto istripu batean Parisko d'Alma tunelean, bere bikote berria zen Dodi Al-Fayed egiptoarrarekin batera zihoanean, eta heriotza hark oihartzun itzela izan zuen mundu osoan.\nBiografia.\nDiana 1961eko uztailaren 1ean jaio zen arratsaldeko 06:45ean Sandringham Housen, Norfolk, Ingalaterra.\nBere gurasoak John Spencer, Spencerreko VIII. kondea, eta bere lehen emaztea, Frances Roche, izan ziren eta bikotearen alaba gazteena izan zen, Lady Sarah Spencer (1955) eta Lady Jane Spencerren (1957) ondoren. Gero etorriko ziren John Spencer (1960-1960) eta Charles Spencer (1964).\n1969an, gurasoak dibortziatu egin ziren eta Diana eta bere anaia gazteena amarekin geratu ziren bizitzen Knightsbridgen, Londresen. Hantxe hasi zen eskolan, baina urte bereko eguberrietan aitak ez zien amarenera itzultzen utzi eta epaileek hartu zuten haurrak aitarekin uzteko azken erabakia.\n1976an, Lord Spencer Dartmoutheko kondesa zen Rainerekin ezkondu zen. Diana eta bere senideak ez ziren sekula amaordearekin batera bizi. Diana bidaiatzen ibili zen eta aitarekin Northamptonshiren bizi bazen ere, Eskozian ere egon ohi zen amarekin.\nHeziketa.\nHasiera batean, Diana etxean hezi zuten, Gertrude Allen etxe-irakasleak gainbegiratuta. Gaytoneko (Norfolk) Silfield Private School-en hasi zuen hezkuntza formala, eta Riddlesworth Hall Schoolera joan zen ondoren, bederatzi urte zituela Thetfordetik gertu dagoen neskentzako barnetegi batera. West Heath Girls' School-en (Sevenoaks, Kent, 1973) sartu zen bere ahizpekin.\nHark ez zuen distira akademikorik izan, eta O mailako azterketak bi aldiz utzi zuen gainditu gabe. Bere komunitate-espiritu nabarmenagatik West Heath-en saria eman zioten. Hamasei urte zituela utzi zuen West Heath. Haren neba Karlosek gogoratzen du Diana nahiko lotsatia zela ordura arte. Musikarako talentua erakutsi zuen piano-jole gisa. Igeriketan eta urpekaritzan ere nabarmendu zen, eta baleta eta klakea ikasi zituen.\n17 urte zituenean, Diana Londresera joan zen bizitzera eta Kensington eta Chelsea inguruan bizi izan zen 1981 arte.\nEzkontza.\n1981eko uztailaren 29an, Karlos Galeskoarekin ezkondu zen San Paulo katedralean. Errege etxe guztiak izan ziren hartan, Joan Karlos Espainiakoa izan ezik, bikote berriaren eztei bidaian Gibraltarren eskala egin behar zuela-eta.\nEzkontzaren ondoren, Lady Diana Galesko printzesa izan zen eta oso maitea izan zen herriarentzat. Prentsan ohiko egin zen eta nortasun desorekatua ere aipatzen zen behin eta berriro.\n1980ko hamarkadaren bukaeran, senar-emaztearen arteko harremana hausten ari zela nabarmen ikusi zen eta 1990eko hasieran begi bistan zegoen hori. Prentsak Lady Diren bakardadea eta errebeldia erakusten zituen eta Galesko printzea pertsona zurrun eta zaharkitua agertzen zen.\nKarlos Galeskoarekin ezkonduta egon zen bitartean, bi seme izan zituen, William eta Harry.\n1992an bikotea banandu egin zen eta 1996ko abuztuaren 28an, dibortziatu. Dianak \"Errege-Gorentasun\" titulua galdu zuen, baina \"Galesko printzesa\" izaten jarraitu zuen.\nBizitza publikoa.\nAgerpen publikoak.\nKarlos printzearekin zuen konpromisoaren ondoren, Dianak lehen agerpen publikoa egin zuen 1981eko martxoan Goldsmiths 'Hall-en. 1981eko urrian, Carlos eta Dianak Gales bisitatu zuten. Dianak 1981eko azaroaren 4an egin zuen lehen aldiz agerraldiaLegebiltzarraren irekiera-zeremonian.\nBakarkako lehen konpromisoa 1981eko azaroaren 18an Regent Streetera egindako bisita izan zen, Gabonetako argiak pizteko. 1982ko ekainean joan zen lehen aldiz estandartearen desfilera, eta gero Buckingham jauregiko balkoian agertu zen.\n.Printzesak inaugurazio-bira egin zuen atzerrian 1982ko irailean, Monakoko printzesaren hiletara joateko. 1982an ere Dianak Karlos Herbehereetara lagundu zuen eta Beatriz erreginak Koroaren Ordenako Gurutze Handia eskaini zion. 1983an, Karlosi Australira eta Zeelanda Berrira Guillermo printzearekin bira bat egiten lagundu zion.\nBira arrakastatsua izan zen, eta bikoteak jendetza handia erakarri zuen, nahiz eta prentsa Dianagan zentratu zen Karlosengan baino gehiago, eta \"Dianamania\" terminoa sortu zen jendeak Dianarekiko zuen obsesioaren erreferentzia gisa.\nZeelanda Berrian, bikotea Maor\u00ed herriko ordezkariekin bildu zen. 1983ko ekainean eta uztailean Kanadara egindako bisitan Edmontonera joan zen 1983ko Udako Universiadak irekitzeko, eta Ternuan gelditu zen, Koroak uharte hori erosi zueneko 400. urteurrena ospatzeko.\n1983an, Eskoziako Askapen Nazionaleko Armadak eraso egin zion, bonba-gutun bat ematen saiatuz \n1984ko otsailean, Diana London City Ballet-en babeslea zen, eta bakarrik joan zen Norvegira konpainiak antolatutako emanaldi batera. 1985eko apirilean, Karlos eta Diana Italiara joan ziren, geroago, Guillermo eta Enrique printzeak elkartu zitzaizkien. Alessandro Pertini presidentearekin bildu ziren. Egoitza Santura egindako bisitan, Joan Paulo II.a Aita Santuarekin audientzia pribatua izan zuen. \n1985eko udazkenean, Australiara itzuli ziren, eta herritarrek eta komunikabideek ongi hartu zituzten. Dianaz hitz egin zuten: \"1985eko udazkenean, Australiara itzuli ziren, eta ikus-entzuleek eta komunikabideek ongi hartu zuten bira. Dianaz zera esan zuren: \"Koroaren altxora\". 1985eko azaroan, Estatu Batuetara joan zen bikotea eta Ronald Reagan presidentearekin eta Nancy Reagan lehen damarekin bildu zen Etxe Zurian.\nDianak urtebete egin zuen Carlosekin hara hona 1986an, Japoniara, Indonesiara, Espainianra eta Kanadara bira bat egin zutenean. Kanadan, Expo 86 bisitatu zuten, eta Diana Kaliforniako pabiloian zorabiatu egin zen. 1986ko azaroan, sei eguneko bira egin zuen Oman, Catar, Bar\u00e9in eta Saudi Arabian, eta Fahd erregea eta Qaboos bin Said sultana ezagutu zituen.\n1988an, Carlos eta Diana Thailandiara joan ziren, eta bira bat egin zuten Australian, bigarren mendeurreneko ospakizunetarako. 1989ko otsailean, egun batzuk eman zituen New Yorken bakarkako bisitari gisa, batez ere Galesko Opera Nazionalaren lanak sustatzeko. Harlemgo Ospitaletik egindako ibilaldi batean, eragin handia izan zuen jendearengan, zazpi urteko haur bat, HIESa zuena, besarkatu zuenean. 1989ko martxoan, bigarren bidaia egin zuen Golkoko Estatu Arabiarretara, eta Kuwait eta Arabiar Emirerri Batuak bisitatu zituen.\n1990eko martxoan, Dianak eta Karlosek bira bat egin zuten Nigerian eta Kamerunen. Kamerungo presidenteak afari ofizial bat antolatu zuen Yaunden ongietorria emateko. Biraren alderdi aipagarrienak Dianak ospitaleetara egindako bisitak eta emakumearen garapenari buruzko proiektuak izan ziren. 1990eko maiatzean, Hungaria bisitatu zuten lau egunez. Errege-familiako kideen lehen bisita izan zen \"Varsoviako Itunaren herrialde zahar batera\". Artp\u00e1d G\u00f6ncz presidenteak eskainitako afarira joan ziren, eta modako erakustaldia ikusi zuten Budapesteko Arte Aplikatuen Museoan. Peto Institutua izan zen Dianak bisitatu zuen tokietako bat, eta OBE ohorezko bat eman zion zuzendariari. 1990eko azaroan, bikotea Japoniara joan zen Akihitoren entronizaziora.\nGolkoko Gerran adore-lana egin nahian, Diana Alemaniara joan zen 1990eko abenduan soldaduen familiekin elkartzeko. Geroago, 1991ko urtarrilean Alemaniara joan zen RAF-Bruggen bisitatzera, eta geroago gutun adoretsua idatzi zuen, \"Soldier, Navy News eta RAF-News\"en argitaratu zena.1991n, Carlosek eta Dianak Kingstongo Queen's Universityra (Ontario) joan ziren. Han, errege gutunaren kopia bat eman zioten unibertsitateari. 1991ko irailean, Diana Pakistanera joan zen bakarkako bidaia batean, eta Brasilera joan zen Carlosekin. Brasilgo biran, Dianak kaleko haurren artean etxebizitza faltaren aurka borrokatzen ziren erakundeak bisitatu zituen. Carlosekin egindako azken bidaiak 1992an joan ziren Indiara eta Hego Koreara. Ama Teresaren ostatua bisitatu zuen Kalkutan (India), 1992an. Bi emakumeak berriro elkartu ziren urte hartan eta harreman pertsonala garatu zuten. Indiako biran, Diana bakarrik Taj Mahal-en aurrean egindako argazkiak ere izan ziren titularrak. 1992ko azaroan, bakarkako bidaia ofiziala egin zuen Frantziara, eta Fran\u00e7ois Mitterrand presidentearekin audientzia izan zuen.\n1993ko abenduan bizitza publikotik aldendu egingo zela iragarri zuen, baina 1994ko azaroan \"itzulera partziala\" egin nahi zuela esan zuen. Britainiar Gurutze Gorriko lehendakariorde gisa, erakundearen 125. urteurreneko ospakizunetan zeregin garrantzitsua izan nahi zuen. Geroago, Erreginak formalki gonbidatu zuen D egunaren urteurreneko ospakizunetara. 1995eko otsailean, Dianak Japonia bisitatu zuen.Akihito enperadorea eta Michiko enperatrizea formalki bisitatu zituen eta Tokioko Haurren Ospitale Nazionala bisitatu zuen. 1995eko ekainean, Diana Veneziako Biurteko Arte Jaialdira joan zen, eta Moskura ere joan zen, Leonardo Nazioarteko Saria jaso baitzuen. \n1995eko azaroan, Dianak lau eguneko bidaia egin zuen Argentinara ongintzako ekitaldi batera joateko. Printzesak beste herrialde asko bisitatu zituen, Belgika, Nepal, Suitza eta Zimbabue barne, beste askorekin batera. Ia lau urte iraun zuen Karlosengandiko banaketak, bitarte horretan, familia errealeko goi-mailako kide gisa parte hartu zuen, besteak beste, \"Europako Garaipenaren Egunaren 50. urteurrenean eta Japoniako Garaipenaren Egunean\" 1995ean. Printzesaren 36. eta azken urtebetetzea Tate Galleryn ospatu zen, eta hura galeriaren 100. urteurrena ospatzeko ekitaldia ere izan zen. 1997ko uztailean, Diana Gianni Versaceren hiletara joan zen Milanen (Italia).\nProiektu ezagunak.\n1980ko bukaeran, Galesko printzesa ezaguna zen HIESak joateko gaixoei laguntzen zielako eta mina antipertsonalen aurka borrokatzen zuelako. Afrikako ume txiroenen ondoan egon zen eta Nelson Mandela, Dalai Lama edo Ama Teresa lagun izan zituen.\nHeriotza.\n1997ko abuztuaren 31n hil zen Parisen, Frantzian, de l'Alma tunelean izandako auto istripu batean. Berarekin batera hil ziren bere bikotekidea zen Dodi Al-Fayed eta Henri Paul auto gidaria. Bizirik iraun zuen bakarra Trevor Rees-Jones, Al-Fayeden bizkartzaina izan zen, segurtasun uhala jarrita zeraman bakarra.\nBi urte beranduago, 1999an, epaile frantsesak errudun nagusia Henry Paul gidaria izan zela erabaki zuen. Alkohola eta antidepresiboak kontsumitu ondoren, abiadura handian omen zihoan paparazziei alde egin nahian eta autoaren kontrola galdu omen zuen egoera horretan.\nMohamed Al-Fayed, Dodiren aita eta Ritz Paris Hotelaren jabea, urtetan aritu da konspirazioren baten aztarnak aurkitu nahian, baina ez du sekula frogatzerik lortu.\nHiletak.\nHasiera batean, errege familia estatu trataera ematearen aurka izan zen, baina, herriaren jarrera ikusita, Buckinghamek beste erabakiren bat hartu behar izan zuen. Protokolo zorrotza jarraitzen zuten eta estatu ehorzketa errege familiako pertsonaia gorenek edo gobernariek bakarrik jaso ohi zuten, baina errege etxeko kideentzako ere bazegoen aukeraren bat; hori bai, dibortziatutako printzesarik ez zen kontenplatzen. Errege familiako kide baten hitzetan, \"Aparteko ehorzketa bat egingo zitzaion aparteko pertsona bati\".\nGorpua Paristik Londresera garraiatu zuten irailaren 2an eta milaka hiritar inguratu ziren Buckingham jauregira loreak eta gutunak jartzera. Irailaren 6ra arte lutoa izan zen nazio osoan eta, egun hartan, Erresuma Batua eta Europa gehiengoa gelditu egin zen Karlos Galeskoaren emazte ohia eta William eta Harryren amaren hiletak zuzenean ikus ahal izateko. Bi milioi pertsonek lagundu zioten Londresko kaleetan zehar.\nAbadian noblezia, politika eta abarren ordezkari franko izan zen, baina ez zen estatu hileta bat eta ez zen enbaxadore edo kontsulik izan. Jacques Chirac eta bere emaztea bai izan ziren eta Tony Blair hasi berria ere bai. Erregina baten pareko zeremonia egin zioten eta printzesaren laguna zen Elton Johnek \"Candle in the Wind\" abestu zion.\nAmaieran, Great Bringtoneko Santa Maria kaperara garraiatu zuten, Dianaren haurtzaroko etxebizitzatik 2\u00a0km-ra."}
{"id": "146081", "revid": "201", "url": "https://eu.wikipedia.org/wiki?curid=146081", "title": "Diana Frances Spencer", "text": ""}
{"id": "146082", "revid": "201", "url": "https://eu.wikipedia.org/wiki?curid=146082", "title": "Diana Spencer", "text": ""}
{"id": "146083", "revid": "201", "url": "https://eu.wikipedia.org/wiki?curid=146083", "title": "Lady Di", "text": ""}
{"id": "146086", "revid": "336", "url": "https://eu.wikipedia.org/wiki?curid=146086", "title": "Euskal Pilotaren Nazioarteko Federakuntza", "text": "Euskal Pilotaren Nazioarteko Federakuntza (EPNF) ( (FIPV), , ) munduan zehar pilota sustatzeaz eta pilota-txapelketak antolatzeaz arduratzen den nazioarteko kirol elkartea da. 1929ko maiatzaren 19an sortu zuten eta egungo egoitza Iru\u00f1ean (Nafarroa) dago. Nazioarteko Olinpiar Batzordeak onartutako elkartea da.\nFederakuntza partaideak.\nGaur egun, Nazioarteko Federakuntza 27 herrialdeetako federakuntzek osatzen dute.\nDominak.\nDominen zerrenda 1952tik:"}
{"id": "146087", "revid": "448", "url": "https://eu.wikipedia.org/wiki?curid=146087", "title": "Bretxa", "text": "Bretxa honakoa izan daiteke:"}
{"id": "146088", "revid": "448", "url": "https://eu.wikipedia.org/wiki?curid=146088", "title": "Munduko Euskal Pilota Txapelketa", "text": ""}
{"id": "146090", "revid": "448", "url": "https://eu.wikipedia.org/wiki?curid=146090", "title": "XVI Munduko Euskal Pilota Txapelketa", "text": ""}
{"id": "146092", "revid": "448", "url": "https://eu.wikipedia.org/wiki?curid=146092", "title": "Dianea eta Koplak", "text": ""}
{"id": "146093", "revid": "56334", "url": "https://eu.wikipedia.org/wiki?curid=146093", "title": "Royal Navy", "text": "Royal Navy (euskaraz \"Erregeren Itsas Gudarostea\") britainiar indar armatuen artean antzinakoena da. 1763. urte ingurutik Bigarren Mundu Gerra arte munduko itsas gudaroste boteretsuena izan zen."}
{"id": "146098", "revid": "201", "url": "https://eu.wikipedia.org/wiki?curid=146098", "title": "Haydn", "text": ""}
{"id": "146102", "revid": "59723", "url": "https://eu.wikipedia.org/wiki?curid=146102", "title": "Lezo Urreiztieta", "text": "Lezo Manuel Urreiztieta Rekalde edota Lezo de Urreiztieta Rekalde (Santurtzi, 1907ko urriaren 16a - Baiona, 1981eko maiatzaren 9a) euskal itsasgizon, abertzale, mugalari eta kontrabandista bat izan zen. Jagi-Jagi taldeko kidea, haren bizitza balentria, abentura eta bitxikeriaz josita gertatu zen.\nEspainiako Gerra Zibila garaian, Ipar Euskal Herritik eta Frantziatik Hego Euskal Herrira Eusko Gudarostearentzako merkatu beltzean erositako armak ekarri zituen Espainiar Itsas Armada frankistari izkin eginez. Donibane Lohizunen, Federiko Krutwig \u2014bertara iheslari iritsia zen\u2014 ezagutu zuen.\nEbakuazio handiak.\nUrteetan, Euskal Herriko estatu arteko mugako itsas kontrabandoan hartutako eskarmentua eta azpiegitura baliatuz, bi ebakuazio garrantzitsu antolatzeko gai izan zen: lehendabizi 1934ko urriko Asturiasko Iraultza ahaleginean, porrot egindako erreboltari sozialistak bertatik Ipar Euskal Herriko salbabidera ateraz. Bigarrena, 1948an, lagun baten eskariz, semea Asturiasko mendietako makian bakartuta eta irteerarik gabe zegoela.\nUrreiztietak Frantziako deserritik ibilaldi bat hasi zuen trenez Asturiasera heldu arte. Bidelagun baten bitartez, ezkutuan heldu zen mendietaraino, eta bertan geldiarazi zuten makiek, etsaia zelakoan. Haren lagunaren semeak salbatu zuen ezbeharra pairatzetik. Asturiasko Luancoko portuan jaso zuen Urreiztietak maki taldea, han zeukan botea zain. Itsasontzia tirrika-tarraka heldu ahal izan zen ekaitzaren eta kostazainen zelataren kontra Donibane Lohizuneraino, ebakuazio arrakastatsua lortuz.\nFronteari eusteko armak.\nGeorge Steer-ek Urreiztietaren berri ematen du \"The Tree of Gernika\" liburuan, \"Letho\" deituraz. Steer-ek azaldu zuen itsas armada kolpistaren blokeoari iskin egin ziola 1936ko irailaren 26an eta armategi garrantzitsu bat Bilbora garraiatu zuela. Kazetari ingelesaren arabera, kargamentu horrek frontea salbatu zuen 1936ko urrian, arma moderno horiek Eibar eta Elgetara berehala heldu zirenean. 1937ko maiatzean ere aipatu zuen, itsas blokeoa hautsi zuelako; hala, Eusko Jaurlaritzak eta Eusko Gudarosteak Bilboko guduan eusteko modua izan zuten.\nMexikoko Guadalupe uhartea.\nUrreiztietaren amets bat, Mexikon, Kalifornia Behereko kostaldetik 500 kilometrora, dagoen Guadalupe uhartean Euskal Herri aske bat eraikitzea izan zen. Gerra bukatuta hasi zen ideia hori lantzen. Garai hartan hasi ziren judutarrak Israelera joaten. \nKontua da, frankismoaren erdian garai batez Urreiztietak pentsatu zuela uharte bat erosi behar zuela euskaldunak hara bizitzera eramateko, Frantzia eta Espainia artean ezinezkoa ikusten baitzuen. Eta bitartean, erbestera joan, euskaldunen \u00abodolustea\u00bb ikusten baitzuen. \"Gudari\" itsasontzia zen erabiltzekoa uharte hartara joateko bidaian. Eta Guadalupe uhartea atzeman zuen, Pazifikoan. Euskal Herriaren hedadura zuen \u00abEuskadi berria deituko zuenak\u00bb.\nMexikora 1957an joan zen hegazkinez, familia Euskal Herrian utzita, uhartea erosteko asmoz. \u00abMartin, klima zoragarria da urte guzian! 20 eta 25 graduren artean, atuna nahi beste\u2026\u00bb esan zion Ugalderi. 99 urtez alokatzea proposatu zioten mexikarrek, baina ez zitzaion egokia iruditu. \nMexikoko Gobernuko Antonio Cort\u00e9s armadorearekin hitz egin zuen proiektu horri buruz, baita Mexikoko Itsas armadako idazkariordearekin eta L\u00e1zaro C\u00e1rdenas Mexikoko presidente ohiarekin. C\u00e1rdenasi berari ez zitzaion kostatu ideia ulertzea, Urreztietaren ustez Amerikako Texas, Florida, edo Alaska estatuen sorbidean antzeko prozesuak gertatu ziren. Azkenean proiektua ez zen gauzatu eta 1961ean itzuli zen Euskal Herrira.\nDokumentala.\n2018ko irailean Donostiako Zinemaldian aurkeztu zen Josu Martinezek Lezo Urreztietari buruz ondutako dokumentala, Martin Ugaldek,1975ean, Lezo Urreiztietari grabatutako elkarrizketetan oinarrituta\u02d0 \"Jainkoak ez dit barkatzen\"."}
{"id": "146103", "revid": "6327", "url": "https://eu.wikipedia.org/wiki?curid=146103", "title": "Joan Perez Lazarragakoaren eskuizkribua", "text": ""}
{"id": "146105", "revid": "59723", "url": "https://eu.wikipedia.org/wiki?curid=146105", "title": "Canc\u00fan", "text": "Canc\u00fan Mexiko hego-ekialdeko hiri turistikoa da, Karibe itsasoaren ertzean. Benito Ju\u00e1rez udalerriko burua da, eta Quintana Roo estatuko hiri populatuena. 2010ean 628.306 biztanle zituen.\nGeografia.\nKlima.\nKlima montzonikoa du, \"Am\" K\u00f6ppen klima sailkapenaren arabera."}
{"id": "146106", "revid": "58701", "url": "https://eu.wikipedia.org/wiki?curid=146106", "title": "Hermosillo", "text": "Hermosillo Mexikoko ipar-mendebaldeko hiria eta Sonora estatuko hiriburua eta hiri populatuena da. Estatuaren erdialdean dago, AEBetako mugatik 270 kilometrora. 2010ean 784.342 biztanle zituen."}
{"id": "146107", "revid": "15795", "url": "https://eu.wikipedia.org/wiki?curid=146107", "title": "Euskarazko liburu ezagunen zerrenda", "text": ""}
{"id": "146109", "revid": "15795", "url": "https://eu.wikipedia.org/wiki?curid=146109", "title": "Lezo de Urreztieta", "text": ""}
{"id": "146110", "revid": "58701", "url": "https://eu.wikipedia.org/wiki?curid=146110", "title": "Tlaxcala (Mexiko)", "text": "Tlaxcala, izen ofiziala Tlaxcala de Xicoht\u00e9ncatl, Mexiko erdialdeko hiria da, Tlaxcala estatuko hiriburua eta Tlaxcala udalerriaren burua. Puebla-Tlaxcala haranean dago kokaturik, Pueblaren metropoli eremuaren barnean, hiri horretatik 30 kilometro eskasera baitago. 2010ean hiriak 14.692 biztanle zituen, eta udalerri osoak 89.795 biztanle."}
{"id": "146111", "revid": "336", "url": "https://eu.wikipedia.org/wiki?curid=146111", "title": "M\u00e9rida (Yucat\u00e1n)", "text": "M\u00e9rida Mexiko hego-ekialdeko hiria da, Yucat\u00e1n estatuko hiriburua eta hiri populatuena. Estatuaren ipar-mendebaldean dago, Mexikoko golkoko itsasbazterretik 35 kilometrora. 2010ean hiriak 777.615 biztanle zituen, eta M\u00e9rida-Um\u00e1n-Kanas\u00edn metropoli eremu osoak 1.035.238 biztanle. Egungo hiria Ichcaanzih\u00f3 maien hiriaren erorkinen gaineak altxatu zen. \nMeridaren garrantzia.\nHerrialdean bizi-kalitate onena duen hirietako bat da, eta kontinenteko seguruenetakoa. Bere ondare historikoa kultura maien, espainiarren eta afrikarren nahasketaren emaitza da, garai kolonialean, gerora kultura frantziar eta libanoarren eragina izan zuena, nederlandarraren, korearraren eta italiarraren ekarpen batzuekin. Bere kultura-herentzia aberatsari esker, Amerikako Kultur Hiriburu izendatu zuten lehen hiria izan zen, eta titulu hori birritan jaso zuen lehena. Bestalde, Meridako erdigune historikoa kontinenteko hirugarren handiena da, eta San Ildefonso Katedrala, Plaza Handiaren parean dagoena eta ondoko maien aurri-harriekin eraikia, Amerika kontinentaleko zaharrena da. Honen albo batean MACAY museoa dago, eskualdeko kulturalki hiri aberatsenetako bat bezala sendotzen duten lanekin.\nGainera, UNESCOren Hiri Sortzaileen Sarearen parte da gastronomiaren kategorian.\nIzenaren jatorria.\nHiriak Merida izena Espainiako hiriaren omenez hartu zuen Francisco de Montejok, \u00abEl Mozo\u00bb izenekoak, sortu zuen 1542an, Ichcaanzih\u00f3 (T'H\u00f3) hiri maiaren aztarnen gainean. Hiri hori, berez, hutsik zegoen Espainiako Inperioak Yucat\u00e1nen konkistari ekin zionean. \"Hiri Zuria\" ere esaten zaio, hiria sortu zenekoa; izan ere, maien konkistaren ondorengo lehen mendean kolonizatzaile espainiarrek, segurtasun arrazoiengatik eta luzaroan erabat itotzerik izan ez zuten indigenen matxinada iraunkorragatik, hiri zuria egitea erabaki zuten, hau da, garaiko zurientzat bakarrik. Hiriaren sarrerako arku zaharrak horregatik eraiki ziren, eta hauetatik harago indioen auzoak zeuden, gero hazkunde demografikoak gaindituko zituenak. Gaur egun, kultura anitzeko hiria da Merida, baita Yucat\u00e1ngo penintsulako hirigune nagusia eta garrantzitsuena ere.\nGeografia.\nKokapena.\nMerida Yucat\u00e1ngo Penintsularen ipar-mendebaldean dago, Mexikoko golkoaren kostaldetik 35 km ingurura, Chicxulub izeneko kraterraren barruan. Hipotesi onartuenaren arabera, asteroide batek duela 65 milioi urte izandako inpaktuagatik sortu zen krater hori, K/T inpaktua deritzona, eta horrek Kretazeo Paleogenoaren desagertze masiboa eta dinosauroen desagerpena ekarri zuen. Kraterrak 180 kilometroko diametroa du eta bere inguruan cenoteen eraztuna bezala ezagutzen dena dago. Hiria 20\u00b058\u203204\u2033N 89\u00b037\u203218\u2033O (20.967778, -89.621667) koordenatuetan dago, itsas mailatik 8 metroko batez besteko altitudearekin."}
{"id": "146112", "revid": "58701", "url": "https://eu.wikipedia.org/wiki?curid=146112", "title": "Zacatecas Hiria", "text": "Zacatecas Mexiko erdialdeko hiria da, Zacatecas estatuko hiriburua da. 2010ean 129.011 biztanle zituen. 1993an UNESCOk Gizateriaren ondare izendatu zuen hirigune historikoa. Hiria estatuaren erdialde-hegoaldean dago, estatuko merkataritzaren eta industriaren gehiengoa biltzen duen eskualdean, eta Guadalupe hiria, Lur Barruko Errege Bidea izeneko ibilbide komertzial historikoaren barruan dagoena, UNESCOk Gizateriaren Ondarearen zerrendan inskribatua; Zacatecas hirien arteko eremuan dago. Beraz, hiria bi aldiz dago jasota UNESCOren zerrendetan.\nHirigune historikoa eraikin historikoen kontserbazio eta kontserbazioagatik ezaguna da, eta, ondare historikoari, tradizioei eta jaiei esker, eragin turistiko handia du.\nIzenaren etimologia.\nZacatecas hitza nahuatl hitza da, eta hiriburuko udalerriari, udalerriburuari eta estatuari izena emateko erabili izan da. Zacatecek edo zacatearrek talde txitximeka bat osatzen zuten, espainiarrak iritsi arte Bufako muinoaren inguruko eskualdean bizi izan zena. Zacatecas hitzak \"zakatea ugaritzen den lurreko biztanleak\" esan nahi du. \"Zacatl\" 'hitzetatik dator, \"Ihia, belarra, grama\" esan nahi duena, eta -co lokatiboa. Biek osatzen dute \"Zacat\u00e9catl\" terminoa, eta horren esanahia \"Zacatlango biztanlea\" da (zakatea ugaria den lekua).\nArmarria.\n1588an, Filipe II.a Espainiako erregeak Zacatecas hiriari armarria emateko errege-xedapena eman zuen. Garai hartan posta eta albisteak astiro zabaltzen zirenez, xedapena Zacatecasera iritsi zen urte geroago: 1593an, eta handik gutxira, tokiko agintariek armarria pankarta batean brodatu eta atera zuten 1593ko irailaren 8an antolatu zen desfilean. Armarriaren benetako egilea anonimoa da.\nHistoria.\nZacatecasko lurraldean bizi ziren txitximeka tribu ezberdinak kaxkanak, guachichileak, guamar narritagarriak, huicholeak, tecuexak, teuleak, tepehuanak, korak eta zacatekak izan ziren. Azken tribu hori izan zen garrantzitsuenetako bat, eta hortik eratorri zen hiriburuaren eta estatuaren izena. Kaxkanek gaur egun Jalisco eta Zacatecas direnen zati handi bat hartu zuten.\n1541ean kaxkaniarrek espainiarrekin izan zuten Mixtoiaren Gerraren ondoren, soldadu hispaniar batzuk aberastasunaren bila aritu ziren iparraldean. 1546an sortua, eskualdean zilarra aurkitu ondoren, Joan Tolosa euskalduna iritsi zenean. \"Minas de los Zacatecas\" izena jarri zion. Baltasar Temi\u00f1o, Kristobal O\u00f1ate eta Diego Ibarra ere zeuden talde hartan.\nHiria laster bihurtu zen Gaztelaren kolonizazioaren eta Espainia Berrian katolizismoaren hedapenaren gune garrantzitsua. Zacatecas XVI. eta XVII. mendeetan iritsi zen bere oparotasunaren gailurrera; mende horietako dira gordetzen diren eraikin batzuk. Ibar estu baten hegal aldapatsuen gainean eraikia, hiriak bista ikusgarriak ditu eta antzinako eraikin asko ditu, erlijiosoak zein zibilak.\nGeografia.\nOrografia.\nHiria lur-eremu menditsu batean dago, eta batez besteko altuera 2,440 metrokoa da itsas mailatik gora. Hiriaren iparraldean, Vetagranderako bidean, goraguneek kota hori gainditzen dute.\nMonumentuak.\nZacatecas XVI. eta XVII. mendeetan iritsi zen bere oparotasunaren gailurrera; mende horietako dira gordetzen diren eraikin batzuk:\nO\u00f1ati, herri senidetua.\nZacatecas hiria mundu osoko herri eta hiri desberdinekin senidetua dago, tartean, 1996tik, Gipuzkoako O\u00f1ati herriarekin."}
{"id": "146113", "revid": "119347", "url": "https://eu.wikipedia.org/wiki?curid=146113", "title": "Sare diseinu", "text": "Sare diseinua ingeniaritzako proiektu bat burutzeko sortu behar den ebazpen eta dokumentazioa da, bere barnean aurkitzen direlarik ebazpenerako aurkitu, aztertu eta zehaztu beharreko pauso guztiak. Ingeniaritza guztietan, proiektu bat sortzerako orduan hiru etapa edo ziko desberdin aurki genitzake.\nDiseinuaren garaian bertako aktoreak alde batetik diseinatzailea eta bestetik proiektua eskatu duen pertsona edo entitatea dira. Bigarren pertsona honen ardura diseinatzaileari sortzea nahi den sare diseinuari buruzko ezaugarrien berri ematea izango da. Jarraian atalka azalduko ditugu Diseinuaren garaian jarraitu beharreko urrats desberdinak zeintzuk diren.\nHasierako topologia.\nLehenengo atal honetan azpisareak definitu beharko ditugu. Horretarako, irizpide geografiko eta funtzionalak kontutan hartu beharko dira eta baita ardatz sare eta sarbide sareen konfigurazioa ere.\nBestalde, sare egituraren definizioa burutu eta gero beharrezkoa da baita ere ekipoen kokapena zehaztea, hala nola, zerbitzariak, erabiltzaileen konputagailuak, kommutazio guneak, sarrera guneak\u2026\nSegurtasun ezaugarriak.\nHiru atal nagusi berezituko ditugu segurtasuna finkatzerako orduan.\nFluxu analisia.\nAtal honetako helburu nagusiak sare-dimentsionamendua ahalbidetzea eta topologia fintzea dira. Hori burutu ahal izateko fluxuen identifikazioa eta karakterizazioa beharrezkoa direlarik.\nKarakterizazioa burutzeko parametro nagusiak hiru lirateke:\nSare dimentsionamendua.\nHiru metodo nagusi daude sare dimentsionamendu hau burutzeko:\n1.Heuristikoa: Beste era batean esanda, esperientziatik abiatuta, kalkuluak aliritzira egitea. Desabantailetako bat sare guztietan ez dabilela da, izan ere, sarearen tamaina zertxobait handia denean arazoak ematen ditu eta horregatik esaten da soilik dela fidagarria sare txikietarako edo sarearen birdiseinurako.\n2.Simulazioa: Sare, software eta diseinatzailearen arabera lortutako emaitzak desberdinak dira. Fidagarritasun aldakorra du.\n3.Modelo matematikoa: Aurreko kasuan bezala, fidagarritasun aldakorra du, kasu honetan aukeratutako modelo matematikoaren arabera.\nHelbide ezaugarriak.\nBeharrezkoa da sare diseinu bat burutzerako orduan sare helbideratzean erabiliko diren teknika eta helbideratzeko oinarriak definitzea."}
{"id": "146114", "revid": "119347", "url": "https://eu.wikipedia.org/wiki?curid=146114", "title": "Ekoteologia", "text": "Ekoteologia erlijioa eta naturaren arteko harremanetara bideratutako teologia konstruktibo edo sistematikoaren mota bat da, bereziki ingurumen arazoetan oinarritutakoa. Orokorrean abiatzen da naturaren hondaketa eta gizakien kosmologia eta jarrera etikoki okerren arteko loturaren premisatik. Bestelako loturak ere aztertzen ditu, balio ekologikoen eta gizakiak menperatutako naturaren artekoa, jasangarritasunari dagokionez adibidez. Mugimendu honek hainbat egitasmo burutu ditu munduan zehar.\nIngurumenaren krisialdiaz ohartzeak erlijioaren aldetik erantzun zabala ekarri du, naturaren teologia alegia. Kristautasunean aipatzekoak dira Pierre Teilhard de Chardin josulagun eta paleontologoa, Alfred North Whitehead teologoa, John B. Cobb, Jr. eta J\u00fcrgen Moltmann protestanetak eta Rosemary Radford Ruether, Catherine Keller eta Sallie McFague teologo ekofeministak. Sorkuntzaren teologia ere ekoteologiaren agerpen garrantzitsua da, Matthew Fox apaiz katoliko ohiak garatutakoa.\nAbraham Joshua Heschel eta Martin Buber juduak, Vandana Shiva idazle hindua eta Seyyid Hossein Nasr teologo liberal musulmana ere nabarmentzekoak dira.\nHastapenak.\nFrantzisko Asiskoa eragin agerikoenen artean dugu Kristautasunean, eta horren ondoren hainbat teologo eta irakasle etorri ziren, lehenengo eragina Eliza Ortodoxoan egin zutenak Katolizismoan baino. Halaber, herri indigenek misiolariei emandako ikuspuntuak ere kontuan hartzekoak dira.\nGure garaian, 1967an Lynn White Historiako irakasleak argitaratutako \"The Historical Roots of Our Ecological Crisis\" artikuluan natura gizakiaren menpe egotea kristau eredua dela eta ingurumena hondatzea ekarri duela esaten zuen. 1970ean Francis A. Schaefferek \"Pollution and the Death of Man\" argitara eman zuen eta 1973an bestela Jack Rogersek jaso zuen dozena bat teologok argitaratutakoa Whiteren artikuluaren ostean. Hauek \"teologia eredu egokia\" bilatzen zuten Jaungoikoa, gizakien eta naturaren arteko edozein lotura aztertuz Biblian. 1974an Annie Dillard idazleak \"Pilgrim at Tinker Creek\" liburua argitaratu zuen ildo honetatik.\nGaur egun.\nElisabet Sahtouris biologoa, Valerie Brown kazetaria, Terry Tempest Williams idazle mormoia eta John Collier antropologoa, herri amerindiarrek egindako aportazioak aztertu dituena, John Chryssavgis, Richard Cizik, Shane Claiborne, Ben Lowe, Matthew Sleeth eta Tom Cotter aipatu beharrekoak dira, besteak beste.\n2008an \"The Green Bible\" (\"Biblia Berdea\") argitaratu zuten, Desmond Tuturen hitzaurrearekin."}
{"id": "146115", "revid": "17", "url": "https://eu.wikipedia.org/wiki?curid=146115", "title": "Plan", "text": ""}
{"id": "146117", "revid": "336", "url": "https://eu.wikipedia.org/wiki?curid=146117", "title": "Plangintza", "text": "Plangintza erakundeek ezarritako helburuak betetzeko kudeaketa-metodologia bat da. Zehatzago, xede nagusiak planteatu, horretarako helburu zehatzak ezarri eta horien lorpenerako estrategia, politika eta programen zehaztapena dira plangintzaren pausoak, prozesuan zehar emaitzak eragin dezaketen aurreikuspen egokiak eginez. Erakundeetako zuzendaritza dagokion funtzioa izaten da eta kudeaketa prozesuko lehenengo pausoa da, ondorengoak antolakuntza, zuzendaritza eta kontrola izanik.\nHitzaren erabilera.\nPlangintza kontzeptua kale-mailan normalean ekonomi arloari edo Estatuaren interbentzio-politikari lotuta azaltzen baldin bada ere, askoz ere eremu zabalagoari dagokion kontzeptua da. Planifikazioaren aplikazioa arlo eta mota oso ezberdinetan ematen bait da gure gizartean."}
{"id": "146123", "revid": "119347", "url": "https://eu.wikipedia.org/wiki?curid=146123", "title": "Irkus Robles-Arangiz", "text": "Irkus Robles-Arangiz Bernaola, batzuetan Irkus Robles izenaz ere ezaguna (Bilbo, Bizkaia, 1937) euskal artista da. Manu Robles-Arangiz eta Luisa Bernaolaren seme-alabetakoa, bere bizitza Bizkaiko hiriburuan eta Beskoitzen (Lapurdi) garatu da batez ere.\nBiografia.\nBere familiaren gorabehera ugariren artean Irkusi Bilbon jaiotzea egokitu zitzaion; hamaika neba-arrebaren artean zortzigarrena da. Jaio eta hilabetera Bizkaiko hiriburutik alde egin behar izan zuten eta Beskoitzera joan; han eman zuen haurtzaroa.\nNeba-arrebekin batera nekazaritza lanak eskolarekin batera egin zituen. Bigarren Mundu Gerran alemaniarrek herria okupatzea zuzenean bizi izan zuen. Oso gaztetxoak izanik ere Manu eta Luisa gurasoek erresistentziaren alde egiten zuten lanaren jakitun ziren; beren etxean iheslariak ezkutatzen zirela ere bazekiten.\nOkupazioa izan zen bere lehen marrazkietarako inspirazio iturria eta zazpi urterekin eskolako lehen saria irabazi zuen. Bestalde, familian artezaletasun handia zegoen. Bilbora itzulita \"Artes y Oficios\" izeneko eskolan marrazketa landu zuen Jos\u00e9 San Sebasti\u00e1n eta Jes\u00fas Larrea irakasleekin. Horrez gain antzerkian, dantzan (Olaetarekin) eta kantuan (Soroak laukoarekin) ere aritu zen. 1956an Bilboko enpresa handi batean kartografo lanean hasi zen.\nMargolaritzan batez ere 1970eko hamarkadan hasi zen eta hauxe da gehien garatu duen arte esparrua. Beskoitzera 1993an itzulita, bertan du bere estudioa.\nKulturaren munduan Irkus Robles partaide izan den ekimen ugariren artean euskararen irakaskuntza (AEKn irakasle) edo Xiberoko Botza eta Irulegiko irratia euskarazko kateetan egiten dituen kolaborazioak daude.\nMargolari.\nLehen erakusketa 1973an aurkeztu zuen Bilbon bertan. Hortik aurrera izen handiko arte galeria askotako hainbat erakusketatan esku hartu du, Euskal Herri osoan (Iru\u00f1ea, Donostia, Gasteiz, Baiona...) eta kanpoan ere bai: Madrilgo Sokoa eta Cano, Mexikoko Museo nazionala, Caracas...\nEstiloa.\nMargolari postinpresionista dela eta haurtzaroaren oroimenek eragin handia dutela esan daiteke.\nEdorta Kortadi kritikariaren arabera Arrue, Flores Kaperotxipi, Martiarena eta Sarriegiren bidea segitzen du, haiek baino hiperrealistagoa delarik. Etxahun-Iruri, Xalbador eta arrantzaleen erretratuak nabarmentzen dira. \"Tratantes\" eta \"Le\u00f1ador de Irurita\" ere aipagarriak dira.\nHala ere paisaia da Irkus Robles-Arangiz hoberen mugitzen den esparrua; nekazaritza-eremuetako paisaia sinple eta zuzenak margotu ditu; lan aipagarri batzuk: \"Altzai\", \"Hondarribia\", \"Camino de Perurena\". Arrue anaiak, Valverde eta Montes Iturriotzen estiloetatik hurbil koka daiteke hauetan."}
{"id": "146124", "revid": "12654", "url": "https://eu.wikipedia.org/wiki?curid=146124", "title": "J\u00e4k\u00e4rl\u00e4n ryhm\u00e4", "text": ""}
{"id": "146125", "revid": "15795", "url": "https://eu.wikipedia.org/wiki?curid=146125", "title": "Donostiar ezagunen zerrenda", "text": ""}
{"id": "146126", "revid": "448", "url": "https://eu.wikipedia.org/wiki?curid=146126", "title": "Joan Perez Lazarragakoren eskuizkribua", "text": ""}
{"id": "146128", "revid": "15795", "url": "https://eu.wikipedia.org/wiki?curid=146128", "title": "Euskarazko liburu ospetsuen zerrenda", "text": ""}
{"id": "146130", "revid": "56334", "url": "https://eu.wikipedia.org/wiki?curid=146130", "title": "Zuzendaritza (argipena)", "text": "Zuzendaritza terminoak erabilera ezberdinak ditu:"}
{"id": "146131", "revid": "17", "url": "https://eu.wikipedia.org/wiki?curid=146131", "title": "Zuzendaritza", "text": ""}
{"id": "146132", "revid": "17", "url": "https://eu.wikipedia.org/wiki?curid=146132", "title": "Zuzendari", "text": ""}
{"id": "146134", "revid": "15795", "url": "https://eu.wikipedia.org/wiki?curid=146134", "title": "Baionar ezagunen zerrenda", "text": ""}
{"id": "146135", "revid": "6327", "url": "https://eu.wikipedia.org/wiki?curid=146135", "title": "Baionako Andre Mariaren katedrala", "text": ""}
{"id": "146136", "revid": "1519", "url": "https://eu.wikipedia.org/wiki?curid=146136", "title": "Lazarraga", "text": ""}
{"id": "146137", "revid": "336", "url": "https://eu.wikipedia.org/wiki?curid=146137", "title": "Fedorov Avtomat", "text": "Fedorov Avtomat borroka fusila, bere kategorian lehenengotakoa, Vladimir Grigorievitx Fedorov errusiarrak diseinaturiko eta 1915tik aurrera produzituriko su arma da. Zerbitzurako onartu zen lehenengo borroka fusila izan zen. 1915 eta 1924 artean 3200 fusil produzitu ziren Kovroveko hirian. Su arma honek Lehen Mundu Gerran, Errusiako Gerra Zibilean eta Neguko Gerran erabilia izan zen. Fedorov Avtomat gaur egungo borroka fusilen aitzindari bezala hartzen da, pisu arinagatik, kargagailu aldagarriagatik, indar handiko kartutxoagatik eta su automatiko zein erdi-automatikoa egiteko gaitasunagatik.\nFuntzionamendua.\nFedorov Avtomat fusila, ibilera motzeko atzerapen bidezko funtzionamendua du. Kartutxoa sutzean, kanoia eta ixtailua bata besteari lotuta daude, baina kanoia hargailuari lotu gabe dagoenez, atzeraka abiatzen dira kanoia eta ixtailua. Kartutxoa kanoitik irtetean, ixtailua jasaten duen presioa murrizten da, eta lehen fasean jasan duen inertziaz atzeraka jarraitzen dute ixtailuak eta kanoiak. 10mm-ko distantzia egin ondoren, kanoia ixtailuarekin lotzen duen palankak oztopo bat topatzen du, hau kulunkaraziz. palanka kulunkatzean, ixtailuko pitoiak askatzen ditu kanoia eta ixtailua askatuz. Ixtailuak bere inertziaz zikloa bukatu arte jarraitzen du eta kanoia tope batek geldiarazten du. Ixtailua lotzeko prozesua alderantzizkoa da. Su sistema mailu bidezkoa da eta armak su automatiko, zein erdi-automatiko egin dezake 25 kartutxoko kargagailu aldagarri batetik.\nProdukzioa.\n1915 urtean hasi zen Fedorov Avtomat fusilen produkzioa, Armada Gorriak kargagailu aldagarriko su arma automatiko arinak eskatu zituenean. Kartutxo berri baten produkzioa ez hasteagatik, 6,5 mm Fedorov kartutxoaren ordez 6,5 x 50 mm Arisaka kartutxoa erabiltzea erabaki zen, mota honetako kartutxo asko zituelako Armada Gorriak.\n1916 urtean, Armada Gorriak 25.000 Fedorov fusilen produkzioa martxan jartzea erabaki zuen. 1918ko hasieran ordea 9.000 fusiletara jaitsi zen helburua, baina Errusiar Iraultza eta ondorengo gerra zibilaren ondorioz 3.200 bakarrik produzitu ziren Kovroveko arma faktorian 1920 eta 1924 bitartean."}
{"id": "146138", "revid": "1491", "url": "https://eu.wikipedia.org/wiki?curid=146138", "title": "Iker Robles-Arangiz", "text": "Iker Robles-Arangiz Bernaola (Beskoitze, 1941 -) euskal artista da, batez ere kantuan nabarmendu dena. Manu Robles-Arangiz eta Luisa Bernaolaren hamaika seme-alabetakoa da. Euskal kantagintza berriaren aitzindariak izan ziren 1958an Soroak laukotea anaiekin-eta sortu zuenean.\nBizialdia.\nBeskoitzen jaio eta bertan pasatu zuen haurtzaroa; alemaniarren okupazioa bertatik bizi izan zuen eta erresistentziaren aldeko bere gurasoen engaiamendua.\n1952an familia Bilbora joan zen. Hamaika urterekin \"Txinpartak\" antzerki taldean parte hartu zuen Irkus eta Ugutz anaiekin 1952-1958 urte tartean, Euskaltzaindiaren egoitzan, Erribera kaleko 6an, Txinpartak taldean biltzen ziren antzerkia, kantua, dantza eta abar egiteko. kantu-hitzak idatzi zituen, Roblestarrak kantatzen hasi zirena hainbeste gustatzen zitzaien eta.\nOlaeta dantza taldean ere sartu ziren garai hartan, eta 1958an hirurek Txabi Villaverderekin Soroak laukotea eratu zuten. \nEuskal kantagintza berriaren aitzindariak izan ziren. Urte haietan, Nemesio Etxanizek ere egin zuen ekarpena. Kritika handiak jaso zituzten baina, \"hereje\" moduan hartzen zituzten, gitarra espainiarra erabiltzeagatik eta. Era berean, Danimarkako kontsula zen Pio Lindegaard-en laguntzari esker, igandeetan sei hizkuntzatan kantatzen zuten.\nBatez ere irratian abestu zuten ia hiru urtez, astean bitan. Beraien doinu nagusia \u201cIkusten\u201d abestia zen euskaraz, zuzenean, garai hartan horrela egin behar zen-eta, irratiko teknologia oso sinplea zen.\n1960an Bizkaiko hiriburuan abertzaletasuna bultzatzeagatik Ipar Euskal Herrira itzuli zen Ugutzekin; garai honetako lehen iheslaritzat jotzen dira. 1961ean Sioroak laukoa behin betiko banatu zen. \nUgutz eta Iker anaiak Behenafaroako Arbotin babestu behar izan ziren, eta Mixel Labegerierekin topo egin zuten. Labegerie-k familia ezagutu zuen 1945-47 urteetan, txistua Jojo anarekin eta Ikerren anaia Koldo zenarekin jotzen baitzuen. Labegeriek, Soroak taldea kantatzen entzutean, \u00abHau da nik nahi nuena; ziek zirek benetako \u2018sorro berria\u00bb \u2019 esan zuen. (zuek zarete benetako belar berria). 1961ean gitarrarekin konposatzen hasi zen Labegerie, ordura arte pianoan jotzen zuena, eta, 1962an, emaztea Beskoitzera joan zen Ugutz eta Ikerren etxera anaiak eramateko, Mixelek bere kanta berriei buruz anaien iritzia jakin nahi baitzuen. Iker eta Garbi\u00f1e elkarrekin entzuten eta iritziak trukatzen aritu ziren. 1963an argitaratuko zuen Labegeriek bere lehen diskoa eta, Ugutz erietxean zegoela, ale bat eman zion mezu honekin: \u00abEuskal kantek badute zure beharra, laster senda zaitez. Bihotzetik M. L.\u00bb.\nArrazoi familiar eta profesionalengatik kantua utzi eta kulturaren esparruan hasi zen lanean. Donibane Lohizuneko ikastolako sortzailea izan zen eta zenbait urtez Seaskako idazkaria izan zen. Euskara irakasle ere ibili zen Lohizuneko \"Donibaneko Ikasleak\" eta Hendaiako \"Haize Garbia\" taldeetan.\nKantu mundura itzuli zen geroago; Ortziken kolektiboa sortu zuen Pantxoa Carrere, Patxika Erramuzpe, Maribel Etxezarreta, Eneko Labegerie, Peio Ospital, Manex Pagola eta I\u00f1aki Urtizberearekin. Geroago \"Zirikan\" ikuskizuna sortu zuen Estitxu ahizparekin.\n1985ean Aritzak laukotea eratu zuen Naia, Gorka eta Koldo seme-alabekin. Taldea familia Euskal Herritik (Perpiny\u00e0, Paris) kanpo zebilela sortu zen; Parisen zebilela France Culture irrati katean aritu ziren eta horren bitartez Jack Lang orduko kultura ministroak Errege Jauregian euskaraz kantatzeko gonbidapena jaso zuen. Taldeak sei disko plazaratu zituen, horien artean hiru hauek: Aritzak (1990, Elkar), Hamar urte (1995, Agorila) eta Mixel Labeguerie-ren kantak (1999, Agorila). Gorka Robles-Arangiz semea geroago Baionako Ortzi abesbatzan kantatzen du eta taldeak abesten dituen kantu batzuen euskarazko itzulpena Iker Robles- Arangizenak dira, esaterako,\u00a0 \"Aurkitzea\" (Irlandako doinu herrikoi batekin) eta \"Agur Maritxu\" (Mangiaracinaren musikarekin)."}
{"id": "146140", "revid": "105290", "url": "https://eu.wikipedia.org/wiki?curid=146140", "title": "Kierikkiko zeramika", "text": "Kierikkiko zeramika (finlandieraz, \"Kierikin keramiikka\") k.a. 3200. urtean Finlandian sortu zen zeramika mota bat da. Ipar Ostrobotnia eskualdean eratu zen batik bat, Iijoki ibaiaren inguruan eta Botniako badiaren ertzean, eta ustez, erraldoien elizekin lotura estua duen zeramika da. P\u00f6lj\u00e4ko zeramika ez bezala, Kierikkikoa gizarte aberats batek sortu zuela dirudi eta adituek, zuzenean Kordeleztatutako zeramikarekin lotzen dute. Badirudi gizarte hau gaur egungo samien arbaso zela, zeramika honen laginak antzinako samien eremuan aurkitu direlako, Finlandiaren ipar-ekialdean hain zuzen .\nZeramika mota honi, objektuak aurkitutako herriaren izena eman zioten arkeologoek, Kierikki herriarena hain zuzen. Indusketak 1960ko hamarkadan hasi ziren eta ordutik, ontzien zati asko aurkitu dituzte. Ustez, P\u00f6lj\u00e4ko zeramikaren bertsio aberatsagoa dugu Kierikkikoa, izan ere, ontziek apaingarri gehiago dauzkate eta dimentsio handiagoa dute. Gainera, aurkitutako objektuekin batera, anbarrezko bitxi ugari aurkitu dira ."}
{"id": "146141", "revid": "20653", "url": "https://eu.wikipedia.org/wiki?curid=146141", "title": "Integrazio", "text": ""}
{"id": "146142", "revid": "11782", "url": "https://eu.wikipedia.org/wiki?curid=146142", "title": "Thabantshonyana", "text": ""}
{"id": "146143", "revid": "119347", "url": "https://eu.wikipedia.org/wiki?curid=146143", "title": "Giza baliabideen kudeaketa", "text": "Giza baliabideak enpresen administrazio eta zuzendaritza barnean erakunde, sektore ekonomiko edo ekonomia oso bateko enplegatu edo kolaboratzaile guztiei eragiten dien adarra da. Sarritan, erakundeak bere helburuak lortzeko behar dituen langileak hautatu, kontratatu, prestatu, erabili eta atxikitzeaz arduratzen den kudeaketa sistema edo prozesua aipatzeko ere erabiltzen da.Giza baliabideen helburu nagusia, saileko helburuak erakundeak era orokor batean dituenarekin lerrokatzea da. Horri esker, erakundearen antolaketa estrategia pertsonetan oinarrituta ezarri ahal izango da, hauek baitira gaur egun, kalitatezko antolaketa arrakastatsu bat lortzeko eta mundu mailan dauden lehia eta erronka ezberdinei aurre egiteko aukera bakarra. Ezinbestekoa da azpimarratzea pertsonak, gaur egungo gizartean, adimena, berrikuntza, sormena eta beste trebetasun batzuk dituzten eragile aktibo eta proaktibo gisa ikusten direla.\nOro har, honako arlo hauek osatzen dute giza baliabideen funtzioa: langileak biltzea eta hautatzea, kontratatzea, integratzea eta administratzea edo kudeatzea enpresan dauden bitartean. Honez gain, erakunde mota edo enpresaren arabera, Giza Baliabideen funtzioak ezberdinak izan daitezke. Honen adibide dira, besteak beste, langileen nominak administratzea eta sindikatuen harremanak kudeakeatzea. Erakundearen estrategia gauzatu ahal izateko, funtsezkoa da giza baliabideak administratzea, eta, horretarako, kontzeptu hauek hartu behar dira kontuan: erakunde komunikazioa, lidergoa, talde lana, negoziazioa eta antolaketa kultura.\nBeraz, giza baliabideen administrazioa harreman pertsonalak kudeatzeko ezinbestekoak diren politiketan eta praktiketan oinarritzen da. Hau nahikoa ez eta, hautagaien hautaketaz, indukzio programen aplikazioaz, soldatak administratzeaz, pizgarriez, prestazioez eta enpresa barruko komunikazioaz ere arduratzen dira.\nHasierak.\nGiza Baliabideen mugarri nagusiak historian zehar:\nIndustria-iraultza.\nGiza baliabideen jatorria XIX. mendearen erdialdean koka dezakegu, batez ere Estatu Batuetan eta Europan gertatu zen Industria Iraultzan. Mekanizazioak eta kate ekoizpenak asegabetasuna eragin zuten enpresetako eta lantegietako langileen artean. Hori dela eta, etxebizitzarekin, osasunarekin eta langileen ordutegiekin lotutako arazoak konpontzen saiatzeko hartu behar izan ziren lehen neurriak. Neurri hauen artean, azpimarratzekoa da \u201congizate sailen\u201d sorrera. John R. Commons ekonomialaria izan zen Giza Baliabideen terminoa erabili zuen lehena 1894an argitaratutako aberastasunaren banaketa\u00a0 liburuan.\nXX. mendearen hasiera.\nBaina 1910 eta 1920 arte ez zen giza baliabide terminoa zabaldu, eta enpresak beren langileak kapitalaren aktibo gisa ikusten hasi ziren negozioaren barruan. Enplegatuen kudeaketara bideratutako lehen bulegoak agertu ziren. Hala ere, ekintza horiek diziplina ekintzetan soilik oinarritzen ziren, eta, batzuetan, ordainketa sistemetan. Denborak aurrera egin ahala eta pixkanaka, bulego horiek beste esparru batzuetan hasi ziren arreta jartzen, hala nola kontratazioetan eta kaleratzeetan, soldata-formuletan eta produktibitatearen eta errendimenduaren azterketan. Giza Baliabideetako departamentuen gorakada Lehen Mundu Gerraren amaieratik (1914 \u2013 1918) Depresio Handira (1939 \u2013 1938) bitartekoa izan zen. Garai horretan, enpresak funtzio sozial jakin batzuk betetzera behartzen zituzten lege berriak agertu ziren, eta giza baliabideen departamentua hazten eta gaur egun denaren antza hartzen hasi zen. Hala ere, garai hartan, arduradunek izaera autoritario nabarmena izaten jarraitzen zuten, eta oso lotuta zeuden konpainien zuzendaritzarekin.\n70 eta 80. hamarkadak.\n70 eta 80. hamarkadetan ikuspegia aldatzen hasi zen. Faktore psikologikoak eta soziologikoak hartzen dira kontuan, laneko errendimenduaz gain. Giza Baliabideen arloko liderrek lehentasuna ematen diote langilea enpresara egokitzen laguntzeari eta antolakuntza egituraren barruan independentzia handiagoa izateari. Lan giroaren kontzeptua ere zehazten eta garrantzia hartzen hasi zen.\nGiza baliabideak iraultza digitalaren garaian.\nGaur egungo egoera iraultza digitalean oinarrituta dago. Bertan, ingurune ekonomiko berriak sortzen ari dira, eragile modura ustekabeko berrikuntzak eta kontsumitzailearen portaeran aldaketak dituelarik. Aldaketa horien artean, kontsumitzaileak produktuaren prezioarekiko eta kalitatearekiko duen interesaren maila jeitsiera egongo litzateke. Produktu edo zerbitzutik jasotako esperientziari izugarrizko garrantzia emanez. Teknologia berrien agerpenaren ondorioz, bezeroa gero eta informatuago dago, eta ondorioz, bere eskakizunak esponentzialki hazten ari dira. Garai ekonomiko honi \u201cEsperientziaren Ekonomia\u201d deritzo.\nBezeroaren portaeran izandako aldaketa hauek ekonomia globalaren eraldaketa bat ekarri dute langileen jokabideak nabarmenki aldatuz. Gaur egungo langileak, gero eta gehiago arduratzen dira beraien egoera pertsonalaz, gogobetetzeari eta zoriontasunari pisu handia emanez. Inflexio puntu batera iritsi dira enpresetan, non gero eta gehiago jabetzen diren giza talentua lehiarako abantaila argi bat bihurtu dela.\nGiza Baliabideen jarduera ezberdinak.\nGiza baliabideen kudeatzaile batek hainbat funtzio ditu enpresan:\nEra berean, kudeatzaileek ere beren gaitasun interpertsonalak landu beharra dauzka.\nBestalde egin beharreko jardueren artean, honako hamar zeregin hauek azpimarra ditzakegu:\nGiza baliabideen kudeaketaren garrantzia XXI mendeko erakundeetan.\nLehen aipatu bezala, giza baliabideetako langileek funtzio tradizional asko betetzen dituzte. Hauen artean, langileak erakartzea, hautatzea, atxikitzea eta motibatzea egongo lirateke. Beraz, giza baliabideen rolak konstanteki eboluzionatzen hari dira. Honen adibide garbia da gaur egungo langileek lehiarako abantaila bat baino ezin diote eman enpresari, erakundeak lehenago ez baldin badaki nola gestionatu langilearen trebetasun eta talentua. Giza Baliabideen sailean erabiltzen diren funtzio ezberdinek administratzaileei kontratazio estrategikoak, langileen garapenak, sarien erabilera egokia egiten eta erakundeen etengabeko aldaketak eta zikloak kudeatzen laguntzen diote. Honez gain, giza baliabideen sailak langileen produktibitatea handitzen eta langileak erakundearen aldaketa ezberdinetara moldatzeko prestatzen ditu. \nAzken urteetan erabilitako teknika ezberdinei esker langileen konpromiso eta morala handitzea lortu dute erakundeek. Hau guztia erakundearen norabide estrategikoa oinarri bezala hartuta.\nGiza Baliabideen Natura Estrategikoa.\nLehen aipatu bezala, erakundeak gero eta gehiago ari dira giza baliabideen administrazioaren funtzioa erakundearen estrategiarekin lotzen. Erakunde bat nola lehiatuko den adierazten du estrategiak. Beste era batera esanda, estrategiak deskribatzen du zer prozesuren bidez erabakitzen duen erakunde batek zein produktu edo zerbitzu merkaturatu eta saldu, zein industriatan sartu, eta nola lortuko dituen organizazioak merkatuan espero dituen helburuak. Adibidez, estrategia batek erakunde-kezka ugarien berri emango die langileei, besteak beste, epe laburrerako eta luzerako ikuspegiak, kantitatearen aurkako kalitatea, arrisku altuak baxuen aurka, zurruntasunaren aurkako malgutasuna, independentearen aurkako mendeko portaera, autonomiaren aurkako adostasuna eta zuzendaritza. Erakundearen teknologiaren eta egituraren zati batean sartuta egon arren, ezaugarri horiek eragina dute langileek beren lanak egiteko behar dituzten trebetasun eta ezagutza espezifikoetan.\nGiza Baliabideen administrazioa erakunde baten misio estrategikorako oso garrantzitsua den arren, administrazioak ez du beti horrela ikusi giza baliabideak. Historikoki, giza baliabideek maiz jokatu duten paper mugatuaren ondorio da hori. Adibidez, 1970eko hamarkadan, giza baliabideen administrazio-departamentuari buruzko pertzepzio-aldaketa gertatzen ari zen bitartean, zuzendari batek honako hau idatzi zuen: \"Gizabanako askorentzat, baita exekutibo buruentzat ere, \u00abPertsonalean\u00bb lan egiten zuten pertsonak robot pilo bat zirela ematen zuen, eta haien ageriko eginkizuna paperak sortzea zela, mekanografiatzen eta zirkularrak bidaltzen ez zekiten idazkariak errekrutatzea, haien lotsagabekeria garrantzigabekeriagatik baino gainditzen ez zutenak\" (H.E Meyer,Los Directores de Personal Se Est\u00e1n Convirtiendo en los Nuevos H\u00e9roes Corporativos, Fortuna 113: 2).\nGaur egun, dagoeneko deskribatu diren arrazoiengatik, Giza Baliabideetako sailek berebiziko garrantzia dute erakundearentzat. Ikerketen arabera, gero eta enpresa gehiagok aitortzen dute giza baliabideen administrazioak erakundearen funtsezko helburuetan izan dezakeen eragina. Ondorioz, giza baliabideen saila funtsezko banaketa korporatiboa da enpresa gehienen barruan, eta sail horien ardurapean dauden exekutiboek beste edozein gobernuk bezain interes handia dute irabazietan.\nLan-munduan eragina duten joerak.\nGiza baliabideen administrazioak gero eta garrantzi handiagoa du gizartean lan-munduan hainbat joera daudelako. Sei joera nagusi identifikatu dira hazkundean eragina izan duten gertaera nagusiak eta giza baliabideen administrazioaren garrantzia deskribatu ahal izateko:\nGaur egungo lan-indarra, oro har, gaituagoa eta informatuagoa bihurtzen ari da. Horri esker, sarritan langileak dira enpresa batek egungo ingurune global eta kaotikoan lehiakor irauteko duen trebetasunaren atzean daudenak. Izan ere, gaur egungo langile askoren potentzial intelektual, sozial, emozional eta analitikoak ez du parekorik. Potentzial hori, ordea, benetako erronka ere bada erakundeentzat. Gizartea hobeto informatuta dagoen bitartean, kritikoagoa izateko joera du, autoritatearen onarpen-maila txikiagoarekin eta zinikoagoarekin. Gaur egun lan-indarrera sartzen diren millenial asko bereziki zinikoak dira ikuskatzaileek egindako erabakiei buruz, eta, beraz, erresistenteagoak dira autoritatearekiko. Bestalde, langile zaharrenek gizartearen aurreko balioak islatzen dituzte oraindik. Beraz, langile zaharrenek espero dute beste langileak antolamendukoak izatea eta agintaritza onartzea. Ondorioz, giza baliabideen funtzioak gai izan behar du langile gazteen trebetasunak administratzeko eta bideratzeko ez ezik, balio nahasien multzo bat duen lan-indarra administratzeko ere.\nAldaketa sozial azkarrekin batera, aldaketak gertatzen dira langilearen eta lanaren arteko harremanetan. Lan-ingurune tradizionala deskribatzeko erabiltzen diren terminoetako batzuk estresa, langilearen isolamendua, asperdura eta lanaren asegabetasuna dira. Goi-teknologiako enpresa askok, hala nola Intuit, Google, SAS, Genentech eta Salesforce.com, lan-ingurune ez tradizionalak ezarri dituzte, irekitasuna, malgutasuna eta autonomia barne hartzen dituztenak, lehiakorrak izateko. Enpresa horietako askok iradoki dute lan-ingurune ez-tradizionalek lan-ingurune positiboagoa sortu dutela, sormen, produktibitate eta errentagarritasun handiagokoa.\nLan-eremu gisa, Giza Baliabideen Administrazioa oso erakargarria da. Giza Baliabideetako karrerek lan-aukera ugari eskaintzen dituzte, eta horietako asko negozioekin lotutako beste karrera batzuekin aldera daitezke, hala nola kontabilitatearekin edo marketinarekin. Giza Baliabideetako profesionalentzako sarrerako soldatak hain lehiakorrak bihurtzen ari direnez, negozio-eskola asko giza baliabideetan espezializatutako maisutasun-programak eskaintzen ari dira. Gehienetan, profesionaltasun- eta errespetu-maila handia dago giza baliabideen administrazioaren arloarekin lotuta. Adierazi behar da Giza Baliabideen soldata lehiakorra den arren, soldatak eta bonuak, oro har, handiagoak direla erakunde handiagoetan, esperientzia eta hezkuntza handiagoa dutenetan. Antzera, ohikoa da metropoli-eremu handietan soldatak handiagoak izatea. Azkenik, ordainketa-mailetan desberdintasun handia dago, erakundearen tamainaren, titulu zehatzaren eta lanaren erantzukizunaren, industria motaren eta enpresa kokatuta dagoen egoeraren arabera.\nOrientazio prestakutza eta garapena.\nPrestakuntza etengabeko ikaskuntza-prozesua da, laneratzea eta eguneratzea bilatzen duena, langileen ezagutza eta trebetasunak areagotzeko helburuarekin, lana betetzeko behar diren gaitasunak garatzea ahalbidetuz.\nGaur egun, lehia handia eskatzen duen lan-giroan bizi gara, eta merkatua gero eta zorrotzagoa bihurtzen ari da, etengabeko aldaketa zorabiagarrien ondorioz; horretarako, ezinbestekoa da enpresa bateko Giza Baliabideen Sailak giza kapitala prestatzeko eta garatzeko plan estrategiko bat izatea. Ezagutza nagusi denez, ezinbestekoa da langileak ondo prestatuta egotea erronkei aurre egiteko, eta prestakuntza arrakastarako funtsezko faktore bihurtzea.\nPrestakuntza-prozesua honela defini daiteke: enpresak bere langileen garapen profesionala ziurtatzeko egiten duen inbertsioa. \nEnpresak beharrak aztertu behar ditu, egungo eta etorkizuneko arazoak detektatu behar ditu, lan-produktibitatea hobetzeko edo handitzeko trebetasun espezifikoak identifikatu behar ditu, eta prestakuntza-premiak ezagutu behar ditu maila guztietan: enpresan, lanpostuan eta pertsonetan.\nGainera, haren helburuak lortzeko behar den prestakuntza mota diseinatu eta inplementatu behar dute, hala nola: nork parte hartuko duen, gaikuntza nork emango duen, erabiliko dituzten metodoak eta prestakuntza non gauzatuko den.\nHalaber, ebaluazio bat egin behar dute, ikaskuntza-prozesua baloratuz eta pertsonaren gaitasun-profilak prestakuntza horretan duen eraginaren kalitatea neurtuz.\nGiza Baliabideen prestakuntza-planak, enpresak egiten duen inbertsio ekonomiko handiagatik, egungo aldaketa-eskakizunei eta etorkizuneko lan-eraldaketei erantzun behar die, antolaketa-kulturarekin, prestakuntza-eskaera puntualekin eta enpresa-helburu estrategikoekin behar bezala lerrokatuta.\nPlana behar bezala garatzeko funtsezkotzat jotzen diren elementuen artean, prestakuntza-jarduerak betetzeko politika argiak zehaztearen garrantzia aipatu behar da, eta politika horiek gaitasunen inbentarioan zehaztutako mailetako prestakuntzarekin lotuta egotea; gainera, enpresaren aurrekontuan epe labur, ertain eta luzerako jasota dauden prestakuntza-programak ematea, jarraipena egitea eta ebaluatzea ere jaso behar du.\nAzkenik, garrantzitsua da azpimarratzea prestakuntza-plana, ikuspegi orokor batetik, baliozko tresna gisa ulertu behar dela, enpresari eta plana jasotzen duten langileei modu positiboan eragiten diena.\nTalentuaren erakartzea eta harrera funtzioak.\nLangileak biltzea prozesu zurruna da, eta prozesu horretan funtzio nagusia langile berriak kontratatzea da, erakundeetan eskatzen den moduan. Honako jarduera hauek osatzen dute:"}
{"id": "146144", "revid": "6327", "url": "https://eu.wikipedia.org/wiki?curid=146144", "title": "Giza baliabide", "text": ""}
{"id": "146148", "revid": "512", "url": "https://eu.wikipedia.org/wiki?curid=146148", "title": "Accous", "text": "Akoz (gaskoieraz \"Ac\u00f3s\" [a'kus]) administratiboki Pirinio Atlantikoak departamenduko eta Akitania eskualdeko udalerria da. Historikoki Okzitaniako Bearno eskualdean dago."}
{"id": "146149", "revid": "119347", "url": "https://eu.wikipedia.org/wiki?curid=146149", "title": "Arthez-de-B\u00e9arn", "text": "Arthez-de-B\u00e9arn (gaskoieraz \"Art\u00e9s\") Pirinio Atlantikoak departamenduko eta Akitania eskualdeko udalerria da, Bearnon dagoena."}
{"id": "146150", "revid": "23317", "url": "https://eu.wikipedia.org/wiki?curid=146150", "title": "Arudy", "text": "Arudy (gaskoieraz \"Arudi\") Pirinio Atlantikoak departamenduko eta Akitania eskualdeko udalerria da, Bearnon dagoena."}
{"id": "146151", "revid": "512", "url": "https://eu.wikipedia.org/wiki?curid=146151", "title": "Arzacq-Arraziguet", "text": "Arzacq-Arraziguet (gaskoieraz \"Arsac\") Pirinio Atlantikoak departamenduko eta Akitania eskualdeko udalerria da, Bearnon dagoena."}
{"id": "146156", "revid": "512", "url": "https://eu.wikipedia.org/wiki?curid=146156", "title": "Chongqing World Trade Center", "text": "Chongqing World Trade Center (txinera sinplifikatuz: \u91cd\u5e86\u4e16\u754c\u8d38\u6613\u4e2d\u5fc3), Txinako Herri Errepublikako Chongqing hiriko etxe orratza da. 2005ean eraikitzen amaitu zenetik, 2012ra arte hiriko etxe orratzik garaiena izan zen. Eraikuntza lanak 2002an hasi eta bi urte beranduago etxe orratzak gehiengo garaiera eskuratu zuen.\n283 metro eta 60 solairu ditu."}
{"id": "146157", "revid": "512", "url": "https://eu.wikipedia.org/wiki?curid=146157", "title": "Itsas triku", "text": "Itsas trikuak edo Echinoidea animalia txiki, biribil eta arantzatsuak dira, ekinodermatuen barruko klaseetako bat. Munduko itsaso guztietan bizi dira. Itsas trikuek oskol arantzatsua dute, 3 eta 10 cm artekoa. Ohiko koloreak beltza, berde ahula, oliba berdea, arrea, gorrindola eta gorria dira. Poliki-poliki mugitzen dira, batez ere algez elikatuz. Itsas trikuen harrapari nagusiak itsas igarabak, aingirak eta bestelakoak dira. Itsas luzokerren eta itsas izarren hurbileko senideak dira.\nItsas trikuen gonadak eta arrautzak oso aintzat hartuak dira sukaldaritzan. Triku (\"Erinaceus europaeus\") kiribildu baten antza dutelako deitzen dira \"itsas triku\".\nSukaldaritzan.\nItsas triku guztiak ez dira jateko onak. Espezie jangarriak eskuz jasotzen dira aiztoak edo kakoak erabiliz. Arantza luzeenak moztu egiten dira, itsas trikua irekitzerakoan eskuak ez mintzeko. Oskola erdialdean ebakitzen da, aho inguruko alde bigun eta arantza gabetik hasiz.\nJateko atala emearen bost sexu guruinak dira (gonadak). Hauetara iristeko ahoa eta digestio aparatu erauzi behar dira. Urtaroaren arabera, gonadak trinkoagoak edo bigunagoak izan daitezke, eta kolorea berdexkatik gorri ilunera aldatu.\nGordinik jaten da, batzuetan limoi tanta batez lagundua edo ogitan zabaldua. Batzuetan, arrain zopan gehitu daiteke egosketa amaieran edo arrautza irakin gainean.\nBanaketa.\nEuechinoidea azpiklasea.\nPerischoechinoidea azpiklasea"}
{"id": "146158", "revid": "201", "url": "https://eu.wikipedia.org/wiki?curid=146158", "title": "Ekinoideo", "text": ""}
{"id": "146159", "revid": "201", "url": "https://eu.wikipedia.org/wiki?curid=146159", "title": "Echinoidea", "text": ""}
{"id": "146161", "revid": "119347", "url": "https://eu.wikipedia.org/wiki?curid=146161", "title": "Orubide", "text": "Orubide Eusko Jaurlaritzako etxebizitza sailak sorturiko erakundea da. Bere helburua Euskal Autonomia Erkidegoko etxebizitza lurzoru operadore nagusia izatea da, horretarako lurzorua sustatzaile publiko eta pribatuei eskaintzen die.\nOrubideren bidez sustaturiko guneen artean, Bilboko Bolueta eta Zorrotzaurre auzoak, Ondarroako Aieri gunea, Donostiako Antondegi eta Eibarko Egazelai-Bolingua guneak daude."}
{"id": "146162", "revid": "6327", "url": "https://eu.wikipedia.org/wiki?curid=146162", "title": "Almirantetzaren uharteak", "text": ""}
{"id": "146163", "revid": "155247", "url": "https://eu.wikipedia.org/wiki?curid=146163", "title": "LTE", "text": "LTE (Long Term Evolution) mugikorren sare teknologiaren azken estandarra da, aurretik GSM/EDGE eta UMTS/HSxPA sare teknologiak sortuak izan direlarik. OFDMA (Orthogonal Frequency Division Multiple Access)n oinarrituta dago.\n2004ean sortua, UTRA (Universal Terrestrial Radio Access)ren hobekuntzan eta 3GPP (3rd Generation Partnership Project)ren arkitekturaren optimizazioan zentratu zen. 2007. urtean 3. Belaunaldiko LTE teknologiak, E-UTRA izenarekin ezagutu zenak, onarpena jaso zuen. Horrela, 2008. urte amaieran aplikazio komertzial bat eman ahal izateko baldintzak egonkorrak zirela ikusi zen.\n2008. urte horretan 8. Bertsioa kaleratu zen, ikusi 1.irudia.\nMugikorretako internet erabiltzerako orduan, LTE garrantzitsu bihurtuko da. 300 metrotik gorako distantziako datu-transferentzia burutzeko edo bereizmen altuko bideoak ikusteko (OFDMA teknologiari esker) zerbitzuak edukitzea posible izango da sistema hobetzen doan heinean.\nNahiz eta estandar honek hobekuntza batzuk aztertu beharko lituzkeen, hala nola, kostuen txikitzea, orain arte dauden zerbitzuen zabaltze eta hobetzea, eraginkortasunaren gehikuntza eta orain aurkitzen diren protokoloen integrazio handiagoa, momentu hauetan, LTE teknologia 3G teknologia baino aurrerago doa. LTE teknologia 4 aldiz azkarragoa eta 8 aldiz errentagarriagoa da orain dugun eredua baino.\nAzkeneko LTEk, edo LTE 4gk, Wi-fiko 802.11n-ren antzeko teknologia erabiltzen du, antena anitzen bidez teorikoki 326 Mbpsko abiadura har dezakeelarik, komunikazioen latentzia 10 milisegundu izatera igaroz."}
{"id": "146164", "revid": "336", "url": "https://eu.wikipedia.org/wiki?curid=146164", "title": "DnsSec", "text": "Domain Name System Security Extensions (DNSSEC) edo domeinu izen sistemarako segurtasunaren luzapena DNS-ak emaniko zenbait informazio ziurtatzeko IETF-ren espezifikazio multzo bat da, IP sareetan erabilia gehienbat. Hau DNS-arentzako luzapen multzo bat da, DNS bezeroei datu jatorriaren ziurtapena, osotasuna eta ziurtaturiko ezeztapena bermatzen dizkiona.\nDNS-a ziurtatzea oso garrantzitsua dela uste izan arren, DNSSEC-aren ezarpena arrazoi hauengatik atzeratua dago:\nHauetariko arazo batzuk konpontzen ari dira jadanik.\nGainbegirada.\nIP-an oinarritutako sareek, Internet adibidez, IP helbideen artean banatzen dute informazioa. Helbide hau zuzenean erabiltzean hainbat arazo ekar ditzakeenez, DNS zerbitzariak erabiltzen dira. Zerbitari hauek, IP helbideen eta domeinu izenen arteko transkripzioa egiten dute. DNS-a oso erabilkorra da, zoritxarrez ez zen segurua ere izateko pentsatua izan.\nEraso mota asko daude DNS-ari egin daitezkeenak, hauetariko batzuk DNS protokoloaren hauleziei eragindakoak. Threat Analysis of the Domain Name System (DNS) dokumentuak eraso hauen ezagutza gordetzen du, eta DNSSEC zenbateraino beharrezkoa izango litzatekeen erakutsi.\nDNSSEC protokoloa interneteko erabiltzaileak babesteko eginiko protokolo bat da, DNS-a ri erasotzen dioten hainbat erasoengandik, DNS katxearen pozoinketa adibidez. DNSSEC-eko erantzun guztiak digitalki sinatuak daude. Sinadura hau aztertuz, DNS erabiltzaile batek emaniko informazioa segurua al den ala ez aztertu dezake.\nHala ere, DNSSEC-ak ez du eraso guztien aurka balio. DNSSEC-ak ez du DoS erasoen aurka balio zuzenean, arazo honetan zenbait abantaila eman arren.\nDNSSEC erazagupenak (DNSSEC-bids deiturikoa) DNSSEC protokoloa zehatz mehatz azaltzen du.\nZonaldea zenbakitzea.\nDNSSEC-aren helburua segurtasuna ziurtatzea izan arren, askoren ustez ahultasun berri bat sartzen du: zonaldea zenbakitzea (baita ere zonalde ibilaldia). DNSSEC-ak zenbait informazio azaleratzea derrigortzen du, DNS arruntek pribatu gordetzen duten bitartean.\nFuntzionamendua.\nDNSSEC-ak gako publikoaren kriptografia erabiliz sinatzen ditu DNS eskaerak. Egiazko DNS gako eskaera kate fidagarri baten bidez ziurtatua izaten da, DNS helburuko zonaldeko gako publiko fidagarriengandik hasita.\nAlgoritmoa.\nDNSSEC zabalterraza izateko diseinatua izan zen. Hala, eraso berriak ezagutuaz batera algoritmo berriak sartu daitezkeelarik eraso hauei aurre egiteko. Algoritmo ezagunenak hauek dira:\n0 .-Reserved\n1 .-RSA/MD5\n2 .-DSA/SHA-1\n3 .-RSA/SHA-1\n4.- RSASHA1-NSEC3-SHA1\n5.-RSA/SHA-256\n6.- RSA/SHA-512\n7.- GOST R 34.10-2001"}
{"id": "146165", "revid": "44278", "url": "https://eu.wikipedia.org/wiki?curid=146165", "title": "Txibia", "text": "Txibiak edo txokoak Sepiida ordena osatzen duten itsas-zefalopodoak dira. Txipiroien senide hurbilak dira eta hauen antzera sukaldaritzan aintzat hartuak. Euskal Herrian espezierik ohikoena txibia arrunta (edo \"txibia\" soilik) da (\"Sepia officinalis\").\nTxibiek barne maskorra dute (txibia-hezurra izenekoa), W itxurako begi-nini handiak, zortzi beso eta bi garro. Ohiko tamaina 15 eta 25 cm luze da, baina espezie handiagoak, \"Sepia apama\" esaterako, 50 cm luze izan daitezke, eta 10,5 kg pisatu.\nTxibiak haragijaleak dira, eta hainbat animalia jateko gai dira: moluskuak, karramarroak, izkirak, arrain txikiak, olagarroak, zizareak eta beste txibiak. Txibien harraparien artean daude izurdeak, marrazoak, arrain batzuk, itsas txakurrak eta beste txibia batzuk. Urte bat edo bi bizi dira.\nAzal kolorea lasterren aldatzeko gai diren animaliak dira, olagarroekin eta txipiroiekin batera. Azala 2/3 segundotan egokitzen da ingurura: hondarra, arrokak, landareak... Molusku hauek kromatoforoak (hainbat pigmentuz beteriko zelula elastikoak) uzkurtu edo dilatatzen ditu, arriskua badago edo ehizan kamuflatu nahi badu. Homokromia arrain zapal batzuetan ere izaten da, hala nola, erreboilo edo mihi-arrainetan, baina baita ere itsas zaldi, izkira, kameleoi eta gekoetan.\nEzaugarriak.\nTxibia hezurra.\nTxibiek barne egitura gogorra dute, txibia hezur izenekoa, porotsua eta aragonitaz egina. Honek flotabilitatea ematen dio. Flotabilitatea erregulatzeko txibia hezurraren hustasunetan gas-likido erlazioa aldatzen du, hezur barneko hodi bati esker. Espezie bakoitzak itxura, tamaina eta uki desberdineko hezurra du. Txibia hezurra da bere senide hurbil txipiroietatik bereizten dituen ezaugarri nagusia. Bitxigile eta zilargileek txibia hezurrak erabili izan dituzte gauzaki txikien moldeak egiteko, baina agian txibia hezurrak ezagunagoak dira perikito eta beste kaiola txoriei kaltzio iturritzat ematen zaielako.\nAzala.\nTxibiek, azalaren kolorea nahi ahala laster-laster aldatzeko duten ahalmena dela-eta, itsasoko kameleoi goitizena hartzen dute. Txibiek kolorea eta argi polaritatea aldatzen dute beste txibiekin komunikatzeko edo beste harraparietatik kamuflatzeko.\nKolore aldaketaren funtzioa kromatoforoek sortzen dute, pigmentu gorri, hori, arre eta beltzak dituztenak. Kromatoforo hauek leukoforo eta iridoforo islatzaileko geruza baten gainean daude, berrehunetik gora milimetro karratuko. Kromatoforo hauek pigmentu zakutxo bat dute eta mintz handi bat, biltzean tolestu egiten dena. 6-20 gihar zelula daude pigmentu zakutxoen aldeetan, uzkurtzean zakutxoa azalaren aurka estutzen dutenak. Kromatoforo horiak (xantoforoak) azalaren kanpoaldetik hurbilago daude, gorriak (eritoforoak) azpian eta arre eta beltzak (melanoforoak) doi-doi iridoforo geruzaren gainean. Iridoforoek argi urdina eta berdea islatzen dute. Iridoforoak kitinazko edo proteinazko plakak dira, txibiaren inguruak islatzeko gai direnak. Zelula mota guzti hauek batera erabili ditzakete. Adibidez, laranja lortzeko kromatoforo hori eta gorriak erabiltzen dituzte, eta morea lortzeko kromatoforo gorriak eta iridoforoak erabiliz.\nBegiak.\nTxibien begiak animalien artean garatuenetakoak dira. Berez, zefalopodoen begien organogenesia oso bestelakoa da ornodunenen aldean, gizakienak barne. Txibien begi-niniek W leun itxura dute. Nahiz eta kolorerik ikusteko gai ez izan, argiaren polarizazioa ikus dezakete, kontrastearen pertzepzioa handituz. Erretinan bi puntu dituzte (foveak), sentsore zelulaz beteak, bata aurrerantz eta bestea atzerantz begiratzeko. Leiarrak, itxuraz aldatu ordez gizakiongan bezala, lekuz aldatzen dira begi osoaren itxura aldatuz.\nZirkulazioa.\nTxibien odola ezohiko kolorea du, berde-urdina baita, oxigenoa garraiatzeko kobrea duen hemozianina erabiltzen baitu, burdina duen hemoglobinaren ordez. Odola ponpatzeko hiru bihotz bereiziz egiten da, horietako bi zakatzetara (bakoitzera bihotz bat) eta hirugarrena gainerako gorputzera. Txibiaren odola beste animaliena baino lasterrago ibili behar da, hemozianinak hemoglobinak baino oxigeno gutxiago eramateko gai baita.\nTinta.\nTxibiek tinta jariatzen dute, txipiroi eta olagarroen antzera, harraparietatik ihes egiten laguntzeko.\nTaxonomia.\nZefalopodo dekapodo ordena hau bi familiatan banatzen da:\nLehen \"Belosaepiidae\" familia ere bazuen, baina iraungi egin zen."}
{"id": "146166", "revid": "201", "url": "https://eu.wikipedia.org/wiki?curid=146166", "title": "Phocidae", "text": ""}
{"id": "146167", "revid": "201", "url": "https://eu.wikipedia.org/wiki?curid=146167", "title": "Sepiida", "text": ""}
{"id": "146168", "revid": "56334", "url": "https://eu.wikipedia.org/wiki?curid=146168", "title": "Txoko (argipena)", "text": "Txokoa hitzak esanahi hauek ditu:"}
{"id": "146169", "revid": "6327", "url": "https://eu.wikipedia.org/wiki?curid=146169", "title": "Tortolox", "text": ""}
{"id": "146172", "revid": "142112", "url": "https://eu.wikipedia.org/wiki?curid=146172", "title": "Zazpigarren Eguneko Eliza Adbentista", "text": "Zazpigarren Eguneko Eliza Adbentista kristautasunaren barneko elkargo protestante adbentista da, Battle Creeken (Michigan, Ameriketako Estatu Batuak), 1863ko maiatzaren 22an sortua da. Ellen G. White izan zen sortzaile nagusia. Haien ustez Kristoren bigarren etorrera gertatzeaz dago.\nLarunbata asteko zazpigarren eguntzat dute adbentistek, eta, hortaz, atseden hartzekoa. Protestanteak bezala, haientzat Biblia ezagutza bide nagusia da. Ez dute abortua onartzen, ama arriskuan dagoenean izan ezik.\nHaren idazlanik garrantzitsuena \"Kristoganako Bidea\" () izan zen Zazpigarren Eguneko Adbentistek salbamenari, gizakiaren izaerari buruz eta kristau-bizitzari buruz zer sinesten duten ezarri zuena. Idazlana 150 hizkuntzatara baino gehiagotara itzuli da, bai eta euskarara ere.\nSortzaileak.\nJohn N. AndrewsJoseph BatesHiram EdsonEllen Gould WhiteJames White"}
{"id": "146174", "revid": "201", "url": "https://eu.wikipedia.org/wiki?curid=146174", "title": "Txibi", "text": ""}
{"id": "146175", "revid": "12654", "url": "https://eu.wikipedia.org/wiki?curid=146175", "title": "J\u00e4tinkirkko", "text": ""}
{"id": "146176", "revid": "512", "url": "https://eu.wikipedia.org/wiki?curid=146176", "title": "Aast", "text": "Aast (frantsesez eta gaskoiz) Pirinio Atlantikoak departamenduko udalerria da. Okzitaniako Bearno eskualdean dago."}
{"id": "146185", "revid": "119347", "url": "https://eu.wikipedia.org/wiki?curid=146185", "title": "Chicago Spire", "text": "Chicago Spire Ameriketako Estatu Batuetako Chicago hirian eraikitzeko proposatutako etxebizitza etxe orratz bat da.\nSantiago Calatrava arkitekto valentziarrak diseinatua, eraikinak 610 metro eta 150 solairu izango ditu.\nEraikuntza.\nLehen harria 2007ko ekainaren 25ean jarri zen. Ondoren lurpeko solairuen zulaketa hasi zen. 2007an AEBetan eta mundu osoan hasitako krisialdi ekonomikoak bertan behera utzi zuten eraikuntza eta lurpeko zulaketa bukatuta egon arren, 2008tik geldirik dago Chicago Spire etxe orratzaren eraikuntza eta ez dirudi eraikitzeko aukerarik dagoen."}
{"id": "146187", "revid": "1340", "url": "https://eu.wikipedia.org/wiki?curid=146187", "title": "Arzaga-Arrazigeta", "text": ""}
{"id": "146188", "revid": "1340", "url": "https://eu.wikipedia.org/wiki?curid=146188", "title": "Arudi", "text": ""}
{"id": "146189", "revid": "1340", "url": "https://eu.wikipedia.org/wiki?curid=146189", "title": "Artetz-Bearno", "text": ""}
{"id": "146190", "revid": "1340", "url": "https://eu.wikipedia.org/wiki?curid=146190", "title": "Akoze", "text": ""}
{"id": "146191", "revid": "56334", "url": "https://eu.wikipedia.org/wiki?curid=146191", "title": "Jacqueline Kennedy Onassis", "text": "Jacqueline Lee Bouvier Kennedy Onassis (Southampton, New York, 1929ko uztailaren 28a \u2014 New York, 1994ko maiatzaren 19a) John F. Kennedy presidentearen emaztea izan zen 1953tik 1963ra eta Jacqueline Kennedy edo Jackie Kennedy esan ohi zioten. AEBtako lehen dama izan zen 1961etik 1963an senarra erail zuten arte. 1968tik 1975ean hura hil zen arte Aristoteles Onassisekin egon zen ezkonduta eta Jacqueline Onassis, Jackie Onassis edo Jackie O esaten zioten.\nBiografia.\nJacqueline Lee Bouvier New Yorkeko goi mailako familia batean jaio zen. Aita John Vernou Bouvier III.a (1891-1989) izan zen, frantses jatorriko burtsa korredorea, eta ama, berriz, Janet Norton Lee (1907-1989) banku bateko presidentearen alaba. Aitaren aldetik, Van Saless sendia zuen arbasoen artean, XVII. mendean New Amsterdamen ezarri zen familia holandar-afrikarra. Jackiek ahizpa gazteago bat ere izan zuen, Caroline Lee Bouvier, ondoren Lee Radziwill izango zena.\nGurasoak 1940an dibortziatu ziren eta ama Hugh D. Auchinclossekin ezkondu zen gero.\nZaldiak oso gustuko zituen eta arrakasta izan zuen hainbat lehiaketetan. Poesia irakurri eta idazten ere zalea zen.\nMiss Porterren eskolan ikasi zuen (1944-1947), Vassar institutuan (1947-1948) eta George Washington unibertsitatean, eta hementxe graduatu zen arten 1951n. 1949an, Pariseko Sorbonan ere egon zen ikasten. Jacquelinek ondo hitz egiten zuen frantsesez eta gazteleraz. Graduatu eta \"Washington Times Herald\"en hasi zen argazkilari lanean. Lan honetan ezagutuko zuen politiko ugari, lehen senarra tartean.\nKennedy anderea.\nJohn Husted Jr. izan behar zuen bere senarra eta 1952ko ekainean ezkontzekotan zebiltzan, baina, 1953ko irailaren 12an, John F. Kennedy senatariarekin ezkondu zen Newporten, Rhode Island.\nSenar-emazteek 4 seme-alaba izan zituen:\nBikoteak arazo ugari izan zituen, senarra oso emakumezalea baitzen eta, gainera, osasun txarra izan zuen. Kennedy familiarekin harreman ona izan zuen, haiek baino lasaiago eta diskretoago azaltzen bazen ere. Alargundu zenean, ordea, Jacquie urrundu egin zen klan honengandik.\nAEBetako lehen dama.\nKennedyk Richard Nixon garaitu zuen 1960ko hauteskundeetan eta AEBetako 35. Presidentea izan zen 1961ean. Jackie Kennedy historiako lehen dama gazteena izan zen orduna.\nEz zitzaion \"lehen dama\" esatea gustatzen, zaldi izena iruditzen baitzitzaion. Senarra Etxe Zurira iritsi zenean, Jackieren bizitza pribatua mundu guztiaren aurrean ezagutu zen. Frantses diseinatzaileak gustuko, amerikar diseinatzaileek ez zuten gogo onez hartu, baina Jacqueline lehen dama izan zen garaian moda ikono bihurtu zen, bai bertan eta baita nazioartean ere.\n1962ko otsailaren 14an, estatubatuar telebista sartu zuen Etxe Zurian. Jacquelinek presidentearen etxea goitik behera berritu zuen. Aurreko dekorazioaren gabeziak zuzendu eta, historian zaletutako emakume hark nazioa ordezka zezakeen etxea egiteari ekin zion, altzariz eta arte lanez hornituz eta Thomas Jefferson edo Benjamin Franklinen erretratu orijinalak erakutsiz bertan.\nBazekien seme-alabak ere eskaparate hartan zeudela, baina saiatu zen prentsatik babesten eta haurtzaro normala eskaintzen haiei.\nSenarrarekin batera planifikatu zituen gizarte agerpenak eta bizitza kulturaleko protagonista egin ziren. Ez ziren aurreko presidente bikoteak bezala eta hauek artea, musika eta kultura gogoko zuten. Artistak eta musikariak gonbidatu zituzten eskeinitako afari edo festetara eta Nobel Saridunen omenez ekintza bereziak antolatu. Etxe Zuriko afari ofizialak goitik behera aldatu zituzten.\nKennedyren erailketa.\n1963ko azaroaren 22an, Jackie Kennedy Presidentearen ondoan zihoan eserita honek tiroa jasan zuenean Dallasen, Texas. Kennedy andreak bere senarraren garezurraren puskak eztanda egitean ikusi zuela deklaratu zuen Warren Komisioaren aurrean; grabazioan ez du horrek egia ematen, baina larritasun galanta jasan zuen Jackie gaixoak, autoaren atzealdera ihes egin nahian zebilenean.\nLasai agertu zen munduaren aurrean, presidentearen hiletetan, seme-alabak eskutik, oinez Etxe Zuritik Sant Matthew katedraleraino. Jackiek piztu zuen sua senarraren Arlingtoneko hilobian.\nAstebete geroago elkarrizketa bat eskaini zion Life aldizkariari, baina urtebetez ez zen gehiago jendaurrean agertu.\nOnassis anderea.\n1968ko urriaren 20an, Aristoteles Onassis armadorearekin ezkondu zen. Hilabete batzuk lehenago Robert F. Kennedy ere erail zuten eta Jacqueline beldurtu eta, bai bera eta bai seme-alabak ere, AEBtatik alde egitea erabaki zuen. Ezkontza hau soluzioa izan zen beretzat, dirua, babetsa. Aristoteles Maria Callasen bikotea zen, baina hau utzi eta Jackierekin ezkondu zen Skorpios uhartean.\nOnassisen seme-alabekin ez zuen harreman onik lortu eta berehala hasi zen Jackie han eta hemen barra-barra gastatzen. Bikoteak ez zuen denbora asko ematen batera. Aristoteles Carolina eta Johnekin maiz ibili ohi zen eta bere seme Alejandrok John abiazio munduan zaletu zuen, baina Jackie gutxitan agertuko zen bere alaba ordea zen Christina Onassisen ondoan. Senar-emazteen arteko harremana izurratzen joan zen erabat eta Onassis dibortzioa tramitatzen hasi zen, Mar\u00eda Callasengana hurbiltzeko saiakeran. Hau horrela, 1975eko martxoaren 15ean, Aristoteles hil egin zen eta Jackie eta Christina Onassis oinordetzaren inguruko liskarretan murgilduta geratu ziren.\nAzken urteak Maurice Tempelsmanekin eman zituen, belgiar diamante merkataria. 1994an, linfoma bat diagnostikatu zioten eta urte bereko maiatzaren 19\nan hil zen New Yorkeko apartamentuan, 64 urte zituenean.\nHiletak AEBetako telebistan eman ziren eta bere lehen senarraren ondoan eman zioten lur, Kennedy presidentearen ondoan. Bill Clinton presidentea ere bertan izan zen."}
{"id": "146194", "revid": "12654", "url": "https://eu.wikipedia.org/wiki?curid=146194", "title": "Kierikin keramiikka", "text": ""}
{"id": "146195", "revid": "12654", "url": "https://eu.wikipedia.org/wiki?curid=146195", "title": "P\u00f6lj\u00e4n keramiikka", "text": ""}
{"id": "146196", "revid": "119347", "url": "https://eu.wikipedia.org/wiki?curid=146196", "title": "P\u00f6lj\u00e4ko zeramika", "text": "P\u00f6lj\u00e4ko zeramika (finlandieraz, \"P\u00f6lj\u00e4n keramiikka\") k.a. 3500. urtean Finlandian sortu zen zeramika mota bat da. Objektuen laginak Ipar Karelian, Ipar Savonian, Kainuun eta Botniako badiako itsasertzean agertu dira batik bat, baina Kymenlaakson, Lappin, Erdialdeko Finlandian eta Hego Savonian ere agertu dira. P\u00f6lj\u00e4koa, Kierikkiko zeramika baino gizarte txiroago batek sortu zuela uste dute adituek, aurkitutako ontzi eta objektuak txikiagoak direlako eta apaingarri gutxiago dauzkatelako. Asbestoa eta beste gai batzuk nahastuta egiten zuten zeramika eta Kordeleztatutako zeramika kulturarekin lotura estua zuten .\nZeramika mota honi, objektuak aurkitutako herriaren izena eman zioten arkeologoek, Ipar Savoniako P\u00f6lj\u00e4 herriaren izena hain zuzen. Zeramika ekoizpena hobetzen eta gizartea aberasten joan zen heinean, zeramika mota hau Kierikkikoan bilakatu zen ."}
{"id": "146198", "revid": "6327", "url": "https://eu.wikipedia.org/wiki?curid=146198", "title": "Giza-baliabideak", "text": ""}
{"id": "146199", "revid": "6327", "url": "https://eu.wikipedia.org/wiki?curid=146199", "title": "Giza-baliabide", "text": ""}
{"id": "146202", "revid": "119347", "url": "https://eu.wikipedia.org/wiki?curid=146202", "title": "Erraldoien eliza", "text": "Erraldoien eliza edo Deabruaren eliza (finlandieraz, \"J\u00e4tinkirkko\") Finlandian k.a. 3000 eta 2000 urteen bitartean gizakiek eraikitako harrizko eraikuntza megalitikoei ematen zaien izena da. Botniako Golkoaren ertzean daude batik bat, Ostrobotnia eskualde finlandiarrean eta iparraldeko hondartzetatik gertu. Eraikin biribil eta laukizuzenak izaten ziren eta P\u00f6lj\u00e4ko eta, batez ere, Kierikkiko zeramikekin lotura estua dauka. Marianna Ridderstad eta Jari Okkonen historialariek 2009. urtean argitaratutako lan batean, eraikin hauen ateak, eguzkiaren ateratzearen kokalekuarekin harreman estua zutela adierazi zuten; honek, Eskandinaviako eta Ipar Europako megalitismo ohitura jarraitzen zutela adierazi nahi du. Carnaceko harri lerro batzuen antzekoak dira, hala nola, Crucuno, Kermario eta Le Manio. Erraldoien eliza handiena Raahe udalerrian dagoen Kastelli izenekoa da eta guztira, 60 metroko diametroa dauka ."}
{"id": "146204", "revid": "137486", "url": "https://eu.wikipedia.org/wiki?curid=146204", "title": "Motibazio", "text": "Psikologian, motibazioa, izaki bizidun bati buruz, bere portaera eta jokabidea zuzendu egiten duten prozesuen multzoa da. Jarduera bat abiarazi eta, beharreko intentsitatean, horren jarraipena eragiten du, jarduera burutu arte. Motibazioa barne-prozesu bat da, inkontzientearekin lotua askotan, eta beraz, ez da zuzenean behatzen. Bestalde, motibazioaren gaia sarri aztertzen da lan eta hezkuntza moduan, pertsonen emaitzak gehitzeko helburuz. Halatan, lantokietan motibazioa piztu eta indartzeko metodologia eta teknika ugari garatu da.\nMotibazioak azaltzen du zergatik hasten, jarraitzen edo amaitzen duten portaera jakin bat pertsonek edo animaliek une jakin batean. Motibazio-egoerak, oro har, eragilearen barruan jarduten duten indar gisa ulertzen dira, eta helburu bati zuzendutako portaeran parte hartzeko prestasuna sortzen dute. Sarritan esaten da ezberdinak elkarren aurka lehiatzen direla eta egoerarik indartsuenak bakarrik erabakitzen duela portaera. Horrek esan nahi du zerbait egiteko motibatuta egon gaitezkeela benetan egin gabe. Motibazioa ematen duen egoera mental paradigmatikoa desira da. Baina baliteke beste egoera batzuek ere motibazioa ematea, hala nola egin behar denari buruzko sinesmenek edo asmoek.\nMotibazio-egoeren edukiari buruzko hainbat teoria kontrajarri proposatu dira. Edukiari buruzko teoria gisa ezagutzen dira, eta normalean edo beti pertsonak motibatzen dituzten helburuak deskribatzea dute helburu. Abraham Maslowren beharren hierarkiak eta , adibidez, gizakiek premia jakin batzuk dituztela aldarrikatzen dute, motibazioaren erantzule direnak. Premia horietako batzuk, hala nola janariarena eta urarena, oinarrizkoagoak dira beste batzuk baino, besteak errespetatzea, esaterako. Ikuspuntu horren arabera, goragoko premiek beheko premiak asetu ondoren bakarrik eman dezakete motibazioa. Teoria konduktistak portaera egoeraren eta kanpoko portaera behagarriaren arteko erlazioaren arabera azaltzen saiatzen dira, egoera mental kontzienteei erreferentzia espliziturik egin gabe.\nMotibazioa \"intrintsekoa\" izan daiteke, jarduera berez interesgarria edo atsegina delako nahi bada, edo \"estrintsekoa\", eragilearen helburua jarduera bera ez den beste kanpo-sari bat bada. Motibazio intrintsekoak estrintsekoak baino emaitza onuragarriagoak dituela argudiatu da. Motibazio-egoerak ere sailka daitezke, eragileak egiten duen bezala zergatik jarduten duen erabat jabetzen den, motibazio kontziente eta inkontziente gisa ezagutzen dena. Motibazioak lotura estua du arrazionaltasun praktikoarekin. Arlo honetako ideia nagusietako bat da ekintza bat egiteko motibatuta egon behar dugula, hori egin behar dugula uste badugu. Baldintza hori ez betetzea irrazionaltasun kasuetan gertatzen da, edo nahimenaren ahultasuna bezala ezagutzen direnak, non desadostasuna dagoen egin behar dugunari buruz ditugun sinesmenen eta gure ekintzen artean.\nMotibazioari buruzko ikerketa hainbat eremutan erabili da. Negozioen arloan, gai nagusi bat lan-motibazioari buruzkoa da, adibidez, enplegatzaile batek zer neurri erabil ditzakeen bere langileak motibatuta daudela bermatzeko. Motibazioa ere bereziki interesgarria da hezkuntzako psikologoentzat, ikasleen ikaskuntzan berebiziko garrantzia duelako. Esparru horretan, arreta berezia jarri da motibazio intrintsekoaren eta kanpokoaren ondorioetan.\nDefinizioa.\nMotibazioa, eskuarki, honela definitzen da: pertsonak edo animaliak zergatik hasten, jarraitzen edo amaitzen duten nolabaiteko portaera une jakin batean. Era berean, honela defini daiteke: \u00abpertsona batek behar bat asetzeko bitarteko jakin baterantz egiten duen seinalamendua edo enfasia, horrekin bitarteko edo ekintza hori abian jartzeko, edo ez egiteko, beharrezkoa den sortuz eta areagotuz\u00bb edo \u00abportaeraren erro dinamiko\u00bb gisa; hau da, \u00abekintza bat bultzatzen duten barne-faktore edo determinatzaileak\u00bb. Motibazioa barne-egoera bat da, jokabidea aktibatu, zuzendu eta mantentzen duena. Hitza latinezko motivus edo motus hitzetik dator, eta horrek mugimenduaren kausa esan nahi du."}
{"id": "146207", "revid": "12654", "url": "https://eu.wikipedia.org/wiki?curid=146207", "title": "Deabruaren eliza", "text": ""}
{"id": "146208", "revid": "512", "url": "https://eu.wikipedia.org/wiki?curid=146208", "title": "Torre\u00f3n", "text": "Torre\u00f3n Mexiko iparraldeko Coahuila de Zaragoza estatuko hiri eta udalerria da. 2010ean 608.836 biztanle zituen hiriak, eta 639.629 biztanle udalerriak. Metropoli eremuak, Comarca Lagunera deitutakoak, 15 udalerri hartzen ditu bere baitan, tartean Coahuilako Torre\u00f3n eta Matamoros eta Durangoko G\u00f3mez Palacio eta Ciudad Lerdo. Metropoli eremu horrek 1.283.564 biztanle zituen 2010ean.\nGeografia.\nTorre\u00f3n Coahuila de Zaragoza estatuaren hego-mendebaldean dago, Nazas ibaiaren ertzean, 1.140 metroko garaieran.\nEkonomia.\nNekazaritza eremu oparoko merkataritza, industria (janari industria, ehungintza, kimika industria, metalurgia, tresneria elektrikoa eta mekanikoa) eta zorupeko aberastasunen ustiketa (petrolio, zilar, zink eta kobre hobiak) dira ekonomia jarduera nagusiak. 1936. urtean, L\u00e1zaro C\u00e1rdenas mexikar lehendakariak Mexikoko nekazaritza kooperatiba handiena sortu zuen Torreonen. Burdinbide- eta errepidegune garrantzitsuan dago hiria, eta aireportua ere dauka."}
{"id": "146209", "revid": "536", "url": "https://eu.wikipedia.org/wiki?curid=146209", "title": "Bioelementu", "text": "Bioelementuak izaki bizidunengan dauden elementu kimikoak dira. Taula periodikoan dauden elementu kimiko gehienak dituzte bizidunek, baina kopuru oso aldakorretan. Adibidez, zelularen %\u00a099 osatzen dute sei elementu hauek: karbonoa (C), hidrogenoa (H), nitrogenoa (N), oxigenoa (O), fosforoa (P) eta sufrea (S).\nSei bioelementu horiei \"bioelementu primario\" deritze, izaki bizidunen biomolekula nagusietan (gluzido, lipido, proteina eta azido nukleikoetan) agertzen direlako. Bestalde, bioelementu primarioak ugariagoak dira bizidunengan (biosferan) lurrazalean (litosferan), uretan (hidrosferan) edo atmosferan baino, hurrengo taulan ikusten denez.\nIkusten denez, oxigenoa da gorputzean dagoen bioelementurik ugariena (%62a). Bere proportzioa eta hidrogenoarena (%9a) materia bizidunak duen uraren (H2O) kopuru handiarekin loturik dago.\nBioelementu primarioek berezko ezaugarriak dituzte, bizirako oso egokiak direnak:\nBioelementu sekundarioak.\nAipagarrienak hauek dira:\nOligoelementuak.\n%0,1 baino proportzio txikiagoan daude bizidunengan. Kopuru txikian bada ere funtsezkoak dira bizirako, hain gabezia asaldura larriak ekartzen baititu. Elementu hauek dira, besteak beste: burdina (Fe) -hemoglobina molekularen osagaia-, iodoa (I) -tiroxina hormonan dagoena-, kobaltoa (Co) -B12 bitaminaren sintesian parte hartzen duena-, manganesoa (Mn), kobrea (Cu), zinka (Zn), etab."}
{"id": "146211", "revid": "44278", "url": "https://eu.wikipedia.org/wiki?curid=146211", "title": "Txibia arrunt", "text": "Txibia arrunta edo txoko arrunta, edo txibia bakarrik, (\"Sepia officinalis\") txibia espezieen artean handiena eta ezagunena da. 49 cm luze izatera irits daiteke eta 4 kg pisatzera. Itsaso subtropikalekoak txikiagoak dira eta ez dira 30 cm baino luzeagoak.\nTxibiak Atlantiko Ekialdean, Mediterraneoa, Ipar Itsasoan eta Baltikoan bizi dira gutxienenez, baina azpiespezie batzuk urrunago proposatu dira, Hegoafrikan adibidez. Hondarrezko eta lohizko hondoetan bizi da, 200 metroko sakoneran. Txibia espezie gehienak bezala, ur meheetan erruten dute.\nEzaugarriak.\nTxibiek barne egitura gogorra dute, txibia hezur izenekoa, porotsua eta aragonitaz egina. Begiak animalien artean garatuenetakoak dira eta begi-niniek W leun itxura dute. Odola ezohiko kolorea du, berde-urdina baita, oxigenoa garraiatzeko kobrea duen hemozianina erabiltzen baitu, burdina duen hemoglobinaren ordez."}
{"id": "146213", "revid": "9343688", "url": "https://eu.wikipedia.org/wiki?curid=146213", "title": "Sekigaharako gudua", "text": " 1600. urteko urriaren 21ean (Keich\u014d 5, bederatzigarren hilabeteko hamabosgarren eguna euren antzinako egutegiaren arabera) Sekigaharan (gaur egun Gifu prefektura) gertatu zen gudu bat izan zen, erabakigarria Japoniako historian. Gudu honetan herrialdeko bi alderdi nagusienen armadek borrokatu zuten: alde batetik Japoniaren bateratzaile handienetako bat izan zen Toyotomi Hideyoshiren semea zen Toyotomi Hideyori herrialdeko buruzagi bihurtzea defendatzen zutenak. Bestetik, berriz, agintari hori Tokugawa Ieyasu izan behar zela defendatzen zutenak, ordurarte herrialdeko daimy\u014d edo jauntxo feudalik garrantzitsuenetako bat.\nIeyasuk zuzendutako \"mendebaldeko armada\"ren garaipenaren ondorioz, Ieyasu bera \"Japoniaren azken bateratzaile handi\" bezala pasa zen historiara, Oda Nobunaga eta Toyotomi Hideyoshirekin batera. Gainera, shogun bihurtzeko bidea garbi utzi zion, garai hartan Japoniako agintari politiko eta militar nagusiena zena. Ordutik aurrera Tokugawa shogunerria ezarri zen, Japoniaren historiako azken shogunerria, 250 urte inguruz mantenduko zena.\nGudu hau zerbaitegatik garrantzitsua izan bazen, kanpaina militar oso baten amaiera dena, bere amaieraren ondoren herrialdea etengabeko barne gudu eta gatazkazko garai batetik irten ahal izan zelako da. Gainera, ia erabateko bakea ezarriko zen uhartedi osoan zehar, soilik matxinada txikiren batzuk etena Meiji Berrezarpenean 1866 eta 1869 bitartean Japoniako Enperadorea agintari nagusi bezala itzuli zen arte.\nGudu zelaian zegoen soldadu kopuru zehatza ezagutzen ez den arren, akademiko gehienek egun horretan 170.000 eta 200.000 soldadu artean egon zirela diote, batzuk, Japoniako historia guztian zehar herrialdean bertan gertatu den gudurik handiena izan dela ere aipatzen dutelarik.\nGuduaren izena.\nGudu historiko honek, japonieraz arruntki \"Tenka Wakeme no Tatakai\" (\u5929\u4e0b\u5206\u3051\u76ee\u306e\u6226\u3044, \"Tenka Wakeme no Tatakai\", literalki \"gudu erabakigarria\") bezala ezaguna, bere izena gudua gertatu zen tokitik jasotzen du: Sekigahara, Japoniako Gifu prefekturako Fuwa barrutian.\nFuntsezko bi ezaugarri aipatu behar dira: orokorrean gudu bakartzat hartzen bada ere, benetan kanpaina militar oso baten zati izan zen. Kanpaina honetan zehar bi alderdiek aurretik beste mugimendu batzuk egin zituzten, etsaien gazteluak setiatuz eta komunikabide nagusien kontrolagatik borrokatuz etsaiarekiko abantaila ziurtatzen saiatzeko asmoz. Nabarmendu beharreko beste ezaugarri bat bi alderdiak aurreko hilabeteetan borrokarako prestatu baziren ere, gudu hori gertatuko zen tokia alderdi bateko komandante batek, Ishida Mitsunarik berehalako batean hartutako erabakia izan zela da, bere elementuen kokapenik egokiena bilatuz. Ironikoki, tokiaren berezko ezaugarriak kontra agertuko ziren bere aliatuetakoren batzuk beste alderdira pasa zirenean.\nTestuingurua.\nToyotomi Hideyoshi Japonia benetan bateratzea lortu zuen lehen gizona izan zen Oda Nobunagak hasitako lana amaitu ondoren, azken hau bere generalik garrantzitsuetako bat zen Akechi Mitsuhidek traizionatu zuelarik Honn\u014d-jiko gertakarian. Hala ere, Hideyoshik sekula ezin izan zuen shogun bihurtu bere jatorri umilaren ondorioz, garaiko biografo limurtzaileek sekula gezurtatu ezin izan zutena, ahalegin guztiak eginda ere sekula ezin izan baitzuten Fujiwara klan garrantzitsuarekin lotzea lortu. Hideyoshik, horren ordez, kanpaku ((\u95a2\u767d, \"kanpaku\" erregeorde) titulua onartu behar izan zuen, titulu hau, ondoren, bere adopziozko semea zen Toyotomi Hidetsuguri pasatuz, berarentzat taik\u014d titulua hartuz (\u592a\u95a4, \"taik\u014d\" kanpaku erretiratua)."}
{"id": "146214", "revid": "201", "url": "https://eu.wikipedia.org/wiki?curid=146214", "title": "Sepia officinalis", "text": ""}
{"id": "146215", "revid": "336", "url": "https://eu.wikipedia.org/wiki?curid=146215", "title": "Sedimentu", "text": "Geologian, sedimentuak edo jalkinak mineral zati txikiez, prezipitazio kimikoz sortutako kristalez, izaki bizidunek ekoiztutako partikula mineralizatuez (adibidez oskolak) eta abarrez osaturiko metakinak dira, gutxi gorabehera lurrazalaren %75 estaltzen dutenak . Arro sedimentarioetan biltzen dira, eta prozesu geologikoen bitartez arroka sedimentarioak eratzen dituzte. Sedimentuen beste jatorri arraroago batzuk ere bada; hala nola, espaziotik etorritako hauts kosmikoak.\nSedimentu guztiak solidoak dira eta \"konposatuak\" direla diogu, partikula ezberdinez osatuta daudelako. Aurkako adibide bat jartzearren, egurrezko mahi bat solido \"bakarra\" da. Sedimentu partikulak mugitzeko aukera dute eta beraz, \"bigunak\" direla esaten da.\nSedimentuen zikloa.\nLehenik eta behin, sedimentuak sortu egiten dira. Sedimentuak sortzen diren lekuari \"jatorri eskualdea\" deritzo. Hasieran, arroka zati txikiak edo solutuak izan daitezke.\nPartikula hauek garraiatuak izango dira, eta mugitzen diren heinean haziz joango dira. Ondoren, sedimentuak Lurraren gainazaleko sakonuneetan metatzen dira grabitatearen ondorioz, jalkitze deritzon prozesuan eta arro sedimentario izeneko lekuetan.\nSedimentuak \"hil\" eta, lurperatu egiten dira ondoren datozen sedimentuen pisuaren azpian. Pisu honek eragindako presioaren pean hasierako sedimentuak trinkotu egiten dira. Puntu honetan hainbat prozesu kimiko sortzen dira, eta hauen bidez partikulak euren artean \"itsatsiko\" dituzten kristalak. Prozesu honi \"diagenesia\" deitzen zaio, eta esaten da sedimentuak \"litifikatu\" egiten direla.\nMugimendu tektonikoen ondorioz, arro sedimentarioko arrokak gorantz atera daitezke eta meteorizazioen (higaduraren) eragina jasan. Higadura honek zikloa berriz abiatuko du garraiatuak izango diren partikula txikiak sortuz.\nSailkapena.\nFormaren arabera.\nPartikulen forma hiru parametroren arabera defini daiteke. \"Forma\" partikularen itxura orokorra da, eta deskribapen komunak ditu, hala nola esferikoa, laua edo barra formakoa. Biribiltasuna ale-izkinen garbitasunaren neurria da. Hori aldatu egiten da kantoi eta ertz leunak dituzten ale ondo biribilduetatik kantoi eta ertz zorrotzak dituzten ale gutxi biribilduetaraino. Azkenik, azaleraren ehundurak eskala txikiko ezaugarriak deskribatzen ditu, hala nola harramazkak, ziztadak edo gandorrak alearen gainazalean.\nEsferikotasuna.\nForma (esferikotasuna ere deitua) partikula baten tamaina ardatzekiko neurtuta eskuratzen da. William C. Krumbeinek hainbat formula zehaztu zituen, zenbaki guztiak neurri bakarrera pasaz:\nformula_1\nnon formula_2, formula_3 eta formula_4 ardatz luze, ertaina eta laburra diren partikula batean. Emaitza 1 zenbakira hurbiltzen da gero eta esfera perfektuagoa izan, eta urruntzen da laua bada edo makin baten itxurakoa bada. \nSneedek eta Folkek proposatu zuten formula aldatua hau da:\nformula_5\nnon 0 eta 1 artean ere mugitzen diren emaitzak.\nBiribiltasuna.\nBiribiltasunak partikulen ertz eta izkinen garbitasuna deskribatzen du. Formula matematiko konplexuak asmatu dira horiek zehatz neurtzeko, baina aplikatzeko zailak dira, eta geologo gehienek biribiltasuna kalkulatzen dute konparazio-tauletatik abiatuta. Termino deskriptibo ohikoenak oso angeluarretik angeluarrera doaz, azpiangeluarretik azpibiribildura oso biribilera, biribiltasun maila gero eta handiagoarekin.\nJatorriaren arabera.\nPartikulak non jaio diren kontuan izanda, bi sedimentu mota bereizten dira: arro kanpokoak eta barnekoak.\nArro kanpoko sedimentuak.\nPartikula hauek jatorri eskualdean sortu dira eta garraio bidez arro sedimentariora iritsi. Sedimentuen %80-a osatzen dute, eta bi mota nagusi daude: terrigenoak (siliziklastikoak) eta piroklastikoak (bolkaniklastikoak).\nArro barneko sedimentuak.\nArroan bertan, prezipitazio edo hauspez sortutako partikulak dira."}
{"id": "146216", "revid": "6327", "url": "https://eu.wikipedia.org/wiki?curid=146216", "title": "Zacatecas (Zacatecas)", "text": ""}
{"id": "146217", "revid": "90204", "url": "https://eu.wikipedia.org/wiki?curid=146217", "title": "Manzanillo (Mexiko)", "text": "Manzanillo Mexikoko Colima estatuko hiria eta Manzanillo udalerriaren burua da. Ozeano Barearen ertzean dago eta bere portua Mexikoko garrantzitsuenetako bat da. 2005ean hiriak 110.728 biztanle zituen eta udalerri osoak 137.842 biztanle."}
{"id": "146218", "revid": "105290", "url": "https://eu.wikipedia.org/wiki?curid=146218", "title": "Japoniar gaztelu", "text": "Japoniar gazteluak (japonieraz \u57ce, shiro?) nagusiki harriz eta zurez eraikitako gotorlekuak dira. Aurreko mendeetako zurezko eraikinetatik XVI. eta XVII. mendearen hasierako forma ezagunenetaraino garatu ziren, Azuchi gazteluaren eredua jarraituz, Oda Nobunagak eraiki zuena eta gazteluaren oinarrian harria erabili zuen bere motako lehena, erresistenteago bihurtuz. Munduko beste toki askotako gazteluak bezala, japoniar gazteluak toki estrategiko edo garrantzitsuak zaintzeko eraiki ziren, portuak, ibaiak edo bideak kasu, eta ia beti kontutan hartzen zituzten tokiko ezaugarriak hobeto defendatu ahal izateko.\nJaponiar gazteluek suntsipenezko zenbait garai bizi izan zituzten. Tokugawa shogunerriaren garaian daimy\u014d edo jauntxo feudal bakoitzak izan zitzakeen gaztelu kopurua mugatzen zuen lege bat onartu zen, feudo bakoitzeko gaztelu bakarrera mugatuz, eta, ondorioz, zenbait suntsituak izan ziren. Shogunerriaren erorketaren ondoren eta Meiji berrezarpenarekin batera Japoniako Enperadorea berriz herrialdeko agintari nagusi bihurtzearekin batera, berriz ere gaztelu asko suntsituak izan ziren, baita beste batzuk deseginak ere, iragana alde batera utzi eta herrialdea modernotzen saiatuz. Bigarren Mundu Gerran gaztelu asko Ozeano Bareko kostaldeko eskualdeetan gertatu ziren bonbaketetan gaztelu asko suntsituak izan ziren, eta soilik oso toki urrunetan kokatutako gaztelu batzuk, Matsue gaztelua edo Matsumoto gaztelua kasu mantendu ziren kaltegabe.\nBigarren Mundu Gerraren ondoren gaztelu asko lehengai modernoekin berreraikiak izan dira, hormigoia kasu, gutxi batzuetan jatorrizko lehengaiak erabili diren arren, baita euren oparotasun garaiko teknika bera jarraituz ere. Gaur egun, soilik hamabi gazteluk mantentzen dute euren jatorrizko egitura, horien artan Himeji gaztelua nabarmentzen delarik, Hyog\u014d prefekturan kokatua. Gaur egun existitzen diren gazteluetatik, jatorrizkoak, berreraikiak zein hondakinetan daudenak izan, askok Gizateriaren Ondare estatusa jaso dute UNESCOren partetik, beste batzuk Japoniako Altxor Nazional izendatuak izan diren bitartean.\nGaur egun gaztelu asko museo bihurtu dira eta eskualdeko objektu garrantzitsuak gordetzen dituzte, aurkitzen diren hirien historia kontatuz.\nEtimologia.\nJaponieraz, gaztelu hitzarentzako erabilitako kanjia \u57ce da, Kun'yomi ahoskeraren arabera \"shiro\" bezala irakurtzen da, hau da, kanjiak beste bat ondoan ez duenean, edo \"j\u014d\" On'yomiren arabera edo hitz baten zati denean. Honen adibide bat \"Kumamoto-j\u014d\" (\u718a\u672c\u57ce) da edo Kumamoto gaztelua.\nEuskaraz, japoniar gaztelu bat aipatzean, j\u014d bukaera alde batera uzten da, soilik haren izena aipatzeko. Kontutan hartu beharreko beste ezaugarri garrantzitsu bat da gazteluak, kokatuta dauden prefektura eskualde edo hiriaren arabera izendatzen direla. Adibidez, Gifu gaztelua izen bereko hirian dago, Komoro gaztelua, Hiroshima gaztelua eta abar."}
{"id": "146220", "revid": "119347", "url": "https://eu.wikipedia.org/wiki?curid=146220", "title": "Le\u00f3n (Guanajuato)", "text": "Le\u00f3n, izen ofiziala Le\u00f3n de los Aldama, Mexikoko Guanajuato estatuko hiri handiena eta Le\u00f3n udalerriko burua da. 2005ean hiriak 1.137.465 biztanle zituen eta metropoli eremuak 1.634.917 biztanle."}
{"id": "146221", "revid": "58701", "url": "https://eu.wikipedia.org/wiki?curid=146221", "title": "Veracruz (hiria)", "text": "Veracruz Mexiko hego-ekialdeko hiria eta portua da, Veracruz estatuko hiri handiena. Mexikoko golkoaren itsasertzean dago, eta hango portua da Mexikoko garrantzitsuena. 2010ean hiriak 428.323 biztanle zituen, eta metropoli eremuak 811.671 biztanle.\nHistoria.\nHern\u00e1n Cort\u00e9sek sortu zuen hiria 1519an, Villa Rica de la Vera Cruz izenarekin. Merkataritzako hiri nagusia izan zen, pirata asko erakarri zituena. 1838an frantsesek hartu zuten, Estatu Batuetako armadak 1846an, frantsesek berriro 1861ean eta Estatu Batuek 1914an. Benito Ju\u00e1rez eta Venustiano Carranza lehendakarien gobernuek Veracruzen hartu zuten egoitza.\nEkonomia.\nMerkataritza eta industria dira ekonomia jarduera nagusiak, turismoarekin batera.\nOndasun nabarmenak.\nAipagarriak dira Ama Birjinaren Jasokundeko eliza, San Juan de Ulua uharteko XVII. mendeko gotorlekua eta udaletxea."}
{"id": "146222", "revid": "105290", "url": "https://eu.wikipedia.org/wiki?curid=146222", "title": "Emakumeak gorrotatzen zituzten gizonak", "text": "Emakumeak gorrotatzen zituzten gizonak (\"M\u00e4n som hatar kvinnor\") Stieg Larssonek idatzitako eleberria da, Millennium Trilogiaren lehena. Autorea 2004an hil zenean, 3 eleberri utzi zituen argitaratu gabe eta hauek osatu zuten Europan bestsellerra izango zen trilogia.\n2009an, zinemarako egokitu zuten.\nSarrera.\nNobela beltz honek nazioartean gertatzen den fraude finantziario batean eta suediar familia aberats baten soluzionatu gabeko XX. mendeko lehenaldian kokatzen gaitu.\nLarsson kazetaria izan zen Estokolmoko aldizkari batean eta ondo ezagutzen ditu polizia nobelaren nondik norakoak. Eguneroko lanaren bukaeran idatzitako istorioa omen du eta hiri errealetan gertatzen dira gehiengoak. \"Millennium\" aldizkariak antza handia du \"Expo\" aldizkariarekin; idazleak hemen egiten zuen lan eta biak jasaten zituzten finantza arazoak eta presioak.\nArgudioa.\nMikael Blomkvist sententziatzen dute Wennerstr\u00f6m enpresariaren izena zikindu zuelako eta \"Millenium\" aldizkari ekonomikoan puntako idazlea bazen ere, atzera egin beharrean izango da orain.\nEgoera hori aprobetxatuz, Henrik Vangerrek, Suedian garrantzi handikoa den Vanger Korporazioaren zuzendari ohiak, proposamen bat egiten dio: Vanger familiari buruzko liburu bat idaztea eta, bide batez, 1966an desagertu zen iloba Harrieti buruz ikertzea. Blomkvistek baiezkoa emango dio, ordainetan Vangerrek Wennestr\u00f6mi buruzko informazioa emango diola espero duelako.\nHorrela, kazetaria Hedestad herrixkara joango da (leku hau ez da erreala), Vangertarren bizileku nagusia eta\nBlomkvist familiako kideak ezagutzen joango da.\nGora-behera latzak daude han: akzioak familiarteko guztien artean banatuta daude; haietako batzuk naziak izandakoak dira; eta Harriet Vangerren desagerpena misterioa izaten jarraitzen du. Neskaren aita asasinoa izan zen eta emakume batzuk hil zituen. Poliziak ez zuen erailketa haiek argitzerik lortu eta Harrietek sexu gehiegikeriak jasan zituen, bai aita eta baita anaiarengandik ere. Bere burua defendatu nahian, aita hil beharrean izan zen, baina anaia Martinek ikusi zuen eta hura ere basapizti hutsa zen. Lehengusu baten laguntzarekin, Harrietek alde egingo du. Bitartean, Martin Vangerrek azken 40 urteak emakumeak bahitzen, torturatzen, bortxatzen eta asasinatzen eman ditu.\nHori dena argituko dute Mikael Blomkvist eta Lisbeth Salanderrek. Honek salbatuko du kazetaria Martin Vangerrek ia hilean daukanean eta asasinoren atzetik ekingo dio, baina hura auto istripu batean hilko da ihesaldian.\nAzkenean, Henrik Vangerrek agindutako informazioa ez zaio iritsiko, baina Lisbeth Salanderrek lagunduko dio Wennestr\u00f6men ibilera okerrari buruzko frogak aurkitzen. Bide batez, Wennestr\u00f6men diru beltzaren jabe ere egingo da neska."}
{"id": "146223", "revid": "1340", "url": "https://eu.wikipedia.org/wiki?curid=146223", "title": "Gaztelu japoniar", "text": ""}
{"id": "146224", "revid": "1340", "url": "https://eu.wikipedia.org/wiki?curid=146224", "title": "Veracruz (Veracruz)", "text": ""}
{"id": "146225", "revid": "67136", "url": "https://eu.wikipedia.org/wiki?curid=146225", "title": "Factor\u00eda de Ficci\u00f3n", "text": "Factor\u00eda de Ficci\u00f3n edo FDF Espainiako telebista kate bat da, 2008ko otsailaren 18an LTD bidez irekian emititzen hasi zena.\nJatorrizko izena \"FDF Telecinco\" izan zen eta kateak aurretik emititzen zuen \"Telecinco Estrellas\" ordezkatu zuen. 2009an Telecincok \"FDF\" izena jari zion."}
{"id": "146226", "revid": "67136", "url": "https://eu.wikipedia.org/wiki?curid=146226", "title": "Boing", "text": "Boing Espainiako telebista kate bat da, 2010eko irailaren 10ean LTD bidez irekian emititzen hasi zena.\n2008ko azaroaren 28an Telecinco eta Turner-rek marrazki bizidunak emititzeko akordioa sinatu zuten eta Telecinco eta Telecinco 2 telebista kateetan \"Boing\" izeneko umeentzako saioa emititzen hasi zen.\n2010eko abuztuan Telecincok Boing izenarekin telebista kate berria sortzea erabaki zuen eta hilabete beranduago emititzen hasi zen."}
{"id": "146227", "revid": "67136", "url": "https://eu.wikipedia.org/wiki?curid=146227", "title": "LaSiete", "text": "LaSiete Espainiako telebista kate bat da, 2009ko maiatzaren 18an LTD bidez irekian emititzen hasi zena.\nTelecincok aurretik emititzen zuen \"Telecinco 2\" ordezkatu zuen."}
{"id": "146228", "revid": "105290", "url": "https://eu.wikipedia.org/wiki?curid=146228", "title": "Cincoshop", "text": "Cincoshop Espainiako telebista kate bat da, 2008ko urtarrilaren 1ean LTD bidez irekian emititzen hasi zena.\nEl Corte Ingl\u00e9s eta Telecincok telebista bidez erosketak egiteko sustaturiko telebista katea da."}
{"id": "146229", "revid": "67136", "url": "https://eu.wikipedia.org/wiki?curid=146229", "title": "Neox", "text": "Neox Espainiako telebista kate bat da, 2005eko azaroaren 30ean LTD bidez irekian emititzen hasi zena.\nJatorrizko izena \"Antena.Neox\" izan zen baina 2010eko abuztuaren 6an Antena 3ek \"Neox\" jarri zion."}
{"id": "146230", "revid": "105290", "url": "https://eu.wikipedia.org/wiki?curid=146230", "title": "Nova (telebista katea)", "text": "Nova Espainiako telebista kate bat da, 2005eko azaroaren 30ean LTD bidez irekian emititzen hasi zena.\nJatorrizko izena \"Antena.Nova\" izan zen baina 2010eko abuztuaren 6an Antena 3ek \"Nova\" jarri zion."}
{"id": "146231", "revid": "105290", "url": "https://eu.wikipedia.org/wiki?curid=146231", "title": "Nitro", "text": "Nitro Espainiako telebista kate bat izan zen, 2010eko abuztuaren 23an LTD bidez irekian emititzen hasi zena.\nLehen emisioa 2010eko abuztuaren 23an eskainitako Pacific Blue telesaila izan zen. Azken emisioa 2014ko maiatzean eman zuen."}
{"id": "146234", "revid": "5834", "url": "https://eu.wikipedia.org/wiki?curid=146234", "title": "Mineraloide", "text": "Mineraloide bat, mineral baten antza duen baina azken honen baldintzak betetzen ez dituen elementua da.\nMineral bat honela definitzen da:\nMineraloide bat, beraz, baldintza hauetako bat gutxienez betetzen ez duen elementu bat da."}
{"id": "146236", "revid": "336", "url": "https://eu.wikipedia.org/wiki?curid=146236", "title": "Himeji gaztelua", "text": "Himeji gaztelua (japonieraz \u59eb\u8def\u57ce, Himeji-j\u014d?) Japoniako Hyog\u014d prefeturako (antzinako Shikito barrutia, Harima probintzian) Himeji kostaldeko hirian, K\u014dbetik 47 kilometro inguru mendebaldera kokatuta dagoen japoniar gaztelu bat da. Oraindik baldintza onetan mantentzen den Erdi Aroko Japoniako egiturarik antzinakoenetako bat da. UNESCOk Gizateriaren Ondare izendatu zuen 1993an. Japoniako toki historiko berezi bat eta Japoniako Altxor Nazional bat ere bada. Matsumoto gaztelua eta Kumamoto gazteluarekin batera Japoniako hiru \"Gaztelu Ospetsu\"etako bat da, eta herrialde osoko bisitatuena. Batzuetan Hakuro-j\u014d edo Shirasagi-j\u014d izenekin ezagutzen da (\"lertxun zuriaren gaztelua\" esan nahi duena, kanpoaldeko bere kolore zuri dizdiratsuaren ondorioz.\nGaztelu hau sarri agertzen da japoniar telebistan fikziozko telesail eta filmeen eskenategi bezala, Tokioko Edo gazteluak gaur egun ez baitu Himeji gazteluak duenaren pareko dorre nagusirik. Himeji hiri barnean bertan oso erabilia den erreferentzia puntu bat da, gaztelua bera muino baten tontorrean kokatuta dagoenez, hiriaren zati handi batetik ikusi baitaiteke.\nHimeji gaztelua Himeji hiriko iparraldeko zatian kokatua dago, Himeyama eta Sagiyama mendien gainean eraikia, eta bere giroa aro feudalarekin lotua duen Japoniako toki gutxietako bat da.\nGaztelu honen historia Erdi Aroan abiatzen da, Akamatsu klanak Himeyama mendian gaztelu bat eraiki zuenean (iritzi ezberdinak dauden arren. Sengoku aroaren amaieran Toyotomi Hideyoshi daimy\u014daren gazteluetako bat bihurtu zen, eta ondoren, Edo Aroan Himeji domeinuaren gobernu feudalaren egoitza izan zen, hasiera batean Ikeda klanarena eta jarraian Honda eta Sakai klanetako fudai daimy\u014dena. Meiji aroan Japoniako Armada Inperialaren egoitza bat bihurtua izan zen, Infanteriako 10. Erregimenduak okupatu zuelarik. Garai honetan zehar gaztelua botatzea pentsatu zen, baina hau eta beste batzuk gobernuaren finantzaketaren bidez mantentzeko bultzatu zen. Ozeano Bareko Gerran su bonbak erori ziren dorre nagusiko (tenshukaku) goi solairuaren gainean, baina bonba hauek ez zuten eztanda egin, gertakari honen ondoren gaztelua kaltegabe mantentzea ia miraria izan zelarik.\nGaur egun gaztelua bere dorre nagusiak osatzen du (\u5929\u5b88, tenshu?), dorre handiaz (\u5927\u5929\u5b88, daitenshu?), dorre txikiaz ((\u5c0f\u5929\u5b88, sh\u014dtenshu?) eta bere zortzi watariyaguraz (\u6e21\u6ad3, 'watariyagura'?) osatua dagoena, guztiak batera Japoniako Altxor Nazional bat direlarik ((\u56fd\u5b9d, kokuh\u014d?). Gainera, badaude beste 74 egitura (yagura \u6ad3, 'yagura'?), horien artean 27 watariyagura, 15 ate (\u9580, mon?) eta 32 harresi (\u5840, hei?) Japoniako Jabego Kultural Garrantzitsu (\u91cd\u8981\u6587\u5316\u8ca1, j\u016by\u014d bunkazai?) izendatuak izan direnak. 1993an ere, UNESCOk multzo hau Gizateriaren Ondare izendatu zuen. Gazteluko dorre nagusia Edo aroa baino lehen eraiki zenez eta oraindik existitzen denez, hamabi genson tenshu (\u73fe\u5b58\u5929\u5b88, 'genson tenshu'?) gaztelu dorreen taldeko zati da, Bitch\u016b Matsumaya, Hikone, Hirosaki, Inuyama, K\u014dchi, Marugame, Maruoka, Matsue, Matsumoto, Matsuyama eta Uwajima gazteluen dorrekin batera. Gainera, dorre nagusia lau gaztelu-altxor nazionaletakotzat (\u56fd\u5b9d\u56db\u57ce, kokuh\u014d shij\u014d?) hartzen da, Altxor Nazional izateari erreferentzia eginez, Matsumoto, Hikone eta Inuyamarekin banatzen duena.\nToki hau jidaigeki (drama historikoa) telesailen eta Sengoku eta Edo aroetan girotutako filmeen eskenategi bihurtu da bere giroa dela eta, eta aipaturiko giroei buruzko erreferentzia irudi bezala erabili da.\nEtimologia eta izenak.\nDorre nagusia kokatuta dagoen muinoa Himeyama deitzen da, eta \"Nishi-no-maru\"a kokatuta dagoena Sagiyama. Himeyama mendia (\u59eb\u5c71, Himeyama mendia?) antzin Himejiko muinoa (\u65e5\u5973\u8def\u306e\u4e18, Himeji no oka) bezala ezagutzen zen, Harima no kuni fudokitik (\u64ad\u78e8\u56fd\u98a8\u571f\u8a18), muinoa \"Himeji oka\" (\u65e5\u5973\u9053\u4e18) bezala aipatzen duen Nara aroaren hasieran eginiko Harima probintziako erregistro ofizial edo fudoki batetik, eta hortik Himeji izena muinoa inguratzen duen eremuarentzat mantendu da. Himeyama muinoan ohikoa da sakura motako gereziondoak loratzen ikustea, eta, honen ondorioz, muinoa Sakuragiyama (\u685c\u6728\u5c71) bezala ere ezagutzen zen, eta izen honetik Sagiyamara eboluzionatu zuen (\u9dfa\u5c71, Sagiyama, literalki \"lertxunaren mendia).\nHimeji gazteluak hartzen duen Hakuro-j\u014d (\u767d\u9dfa\u57ce literalki \"lertxun zuriaren gaztelua\") izen herrikoiari buruz zenbait teoria daude\nGaztelu hau Shirasagi-j\u014d bezala ere ezagutzen da (\u767d\u9dfa\u57ce), Hakuro-j\u014d izenaren kanji karaktere berekin idazten dena baina modu alternatibo batean irakurriz. Hideo Murata enka kantariak \"Shirasagi no shiro\" (\u767d\u9dfa\u306e\u57ce) izeneko kantu bat idatzi zuen on'yomi irakurketa erabilita gazteluari erreferentzia eginez.\nGazteluak jaso dituen beste izen berezi batzuk honako hauek dira:\nHistoria.\nHimeji gazteluaren gotorlekuak Nanbokuch\u014d aroan dute jatorria, zehazki 1346an, Akamatsu Sadanorik gotorlekua eraikitzea agindu zuenean. Istorio hau Himeji hiriak eta Himeji-j\u014dshi (\u59eb\u8def\u57ce\u53f2, \"Himeji gazteluaren historia\") liburuak orokorrean onartu egiten dute. Akamatsu klanaren agintaldian gotorlekua txikiegia zen gaztelutzat hartzeko, baina XVI. mendean Kuroda Shigetakak gaztelu erako gotorleku bat eraiki zuen Harimako lautada babesteko asmoz, iritzi hau eztabaidatua den arren.\nHimeji San'y\u014ddo bidearen goi ibilguko toki estrategiko batean zegoen, eta ondorioz, Kuroda klana eta Toyotomi Hideyoshi toki hartako jauntxo feudal bihurtu ziren. Edo aroan, Ikeda Terumasaren agintaldian eraiki zen dorre nagusia. Terumasa zein bere ondorengoak shinpan daimy\u014dtzat hartuak izan ziren, Tokugawa shogunerriarekin senidetutako daimy\u014dak alegia, eta fudai daimy\u014d edo maila altuko daimy\u014d bezala oinordekotzazko posizio bat lortu zuten, gaztelua eta inguruko tokiak gobernatuz. Ondoren, gazteluaren agintea tozama daimy\u014detara pasa zen, Tokugawa shogunerriaren \"etsaiak\" zirenak, aroa amaitu arte mantenduz.\nMuromachi eta Azuchi-Momoyama aroak.\nEsan bezala, gazteluaren historia Nanbokuch\u014d aroan hasten da, Akamatsu klaneko Akamatsu Norimura 1336an, Kenmu Berrezarpenaren erorketaren eta Ashikaga shogunerria boterera iristearen alde egin ondoren Harima probintziako shugo izendatua izan zenean. Norimura budista porrokatua zen eta Sh\u014dmy\u014d tenplua (Sh\u014dmy\u014d-ji) eraiki zuen Himeyama mendiaren oinean. Agintean bere bigarren semea zen Sadanorik ordeztu zuenean, honek, 1346 inguruan gotorleku bat eraiki zuen mendiaren tontorrean. Klan honek okupatu zuen eraikina 1441ean erori zen arte, Kakitsu Gerran garaituak izan zirenean. Yamana klanak laburki okupatu zuen \u014cnineko gerraraino (1467-1477) Hosokawa klanak ahuldu zuenean, Akamatsu klanak gotorlekua birkonkistatzea lortzea eragin zuena.\nXVI. mendearen lehen erdian, handik gertu, Himeji inguruan Gochaku gaztelua eraiki zen, Kodera klanak okupatu zuena, Akamatsu klanaren zergaria zena eta Harimako lautada inguruan eragin handiagoa sortzen ari zena. Arrazoi horregatik Kuroda Shigetakak gaztelu berri bat eraiki zuen Himeyama mendiaren tontorrean. Shigetakak jatorrizko gotorlekuaren edukia handitzea pentsatu zuen, tokia berreraikiz eta gaztelu bat eraikiz, Himeyama mendiaren topografia probestuz.\n1573 arte gaztelua Kuroda klanak okupatu zuen, Shigetakaren semea zen Kuroda Mototakaren eta haren biloba zen Kuroda Yoshitakaren komandante bezala nabarmendu zirenak. 1576an gaztelua Toyotomi Hideyoshik okupatu zuen, Oda Nobunagaren aginduetara zegoena. Yoshitakak Nobunagaren basailu bihurtzea erabaki zuen, Harima eta Chug\u014dku inguruan Kuroda klanaren boterea sendotuz, zenbait guduren ondoren Kodera eta M\u014dri klanak deseginez."}
{"id": "146238", "revid": "1706456", "url": "https://eu.wikipedia.org/wiki?curid=146238", "title": "Sostengagarri", "text": ""}
{"id": "146242", "revid": "646", "url": "https://eu.wikipedia.org/wiki?curid=146242", "title": "Introi", "text": "Introia DNA-ren zatia da, itzulpen prozesuan aminoazidoak kodetzen ez dituena. Hots, adierazten ez den DNA-pusketa da introia.\nEukariotoen DNA-k proteinak kodetzen dituzten zatiak ditu (exoiak), proteinak kodetzen ez dituzten zatiekin (introiekin) tartekatuak. Prokariotoen genomak, aldiz, ez du introirik.\nEukariotoengan transkripzioaren bidez DNA-k RNA-m sortzen du. Sortutako RNA-m hori ez da heldua, RNA-m-aren aurreko forma baizik. Geroago burutzen den beste prozesu batean, aurre-RNA-m hori RNA-m heldu bihurtzen da, entzima batzuek eremu ez-kodetzaileak (introiak) moztu eta kendu ostean (\"ikus irudia\"). Horrela, RNA-m-aren heltze prozesuan introiak desagertzen dira.\nDuela gutxi arte introiek informazio genetikorik ez zutela uste zen, eta haien balioa hutsaren hurrengoa zela. Gaur egun, aldiz, \"splicing\" edo RNA-m-aren birdoitze prozesurako funtsezko informazioaren jabe direla uste da.\nIntroien kopurua oso aldakorra da ornodunengan: animalia batzuek introi gutxi dute haien DNA-n, baina ugaztunen genoman ugariak dira.\nGiza genomaren zati handi batek ez du inongo proteinarik sortzen. DNA honi \"DNA zaborra\" edo DNA ez-kodetzailea deitu zaio. Gure DNA osoaren %75, gutxienez, (zientzialari batzuek ehuneko hori nabarmen handitzen dute) DNA ez-kodetzailea dela kalkulatzen da . Introiez gain, DNA zaborra edo ez-kodetzailea DNAren sekuentzia errepikorrez, transposoiez eta sekuentzia erregulatzailez osatuta dago. Garai batean DNA horrek ez zuela inongo funtziorik uste bazen ere, gero eta zantzu gehiagok DNA mota horrek funtzio erregulatzaile bat betetzen duela ustera garamatzate "}
{"id": "146246", "revid": "119347", "url": "https://eu.wikipedia.org/wiki?curid=146246", "title": "Ram\u00f3n Artagaveytia", "text": "Ram\u00f3n Artagaveytia (Montevideo, Uruguai, 1840ko uztaila - Ozeano Atlantikoa, 1912ko apirilaren 15a) RMS Titanic itsasontzian hildako euskal jatorriko uruguaiarra izan zen. Ontzian hildako euskal jatorriko bi pertsonetako bat izan zen.\nBiografia laburra.\nBere aita, Ram\u00f3n Bernardo 1796an jaio zen Santurtzin, bere aita (Ram\u00f3nen aitona) hil eta gero. Hamazazpi urte beranduago bere ama ere hil zen. 1814an Bizkaia utzi eta Uruguaira joan zen. Bertan, arraunlari lanetan aritu zen Montevideoko portuan, eta urteetako lanaren ondoren Montevideo eta Buenos Aires hirien arteko lehen itsas garraio enpresa sortu zuen.\n1826an Mar\u00eda Josefa G\u00f3mezekin ezkondu eta hamar seme-alaba izan zituzten. Ram\u00f3n Artagaveytia, 1840an jaioa, euren bosgarren semea izan zen. Ram\u00f3n, Uruguaiko Partido Blanco alderdi politikoko kide ezaguna izan zen eta diputatu izateaz gain, Oribe presidentearen aholkulari izatera heldu zen.\n1871eko abenduaren 24an, Ram\u00f3n Artagaveytia Uruguaiko Punta Espinillotik gertu zegoen America itsasontzian zegoen. Ontzian lehen mailan bidaiatzen zuten 114 pertsona, bigarren mailako 20 eta hirugarren mailako 30 pertsona zihoazen. Ontziak su hartu eta 99 pertsona bertan hil ziren. Artagaveytiak Americatik ihes egitea lortu zuen uretara jausi eta kostaldera arte igeri eginez.\n1905ean abeletxe bat erosi zuen Argentinako Garamini herrian. Ordurako Artagaveytia Argentina bizi zen. Bidaiatzea oso gustoko zuen eta 1912an Europara bidaiatu zuen Parisen zuen Matilde bere arreba eta bere semea Aurelio Arocena Artagaveytia Berlinen zegoen Uruguaiko kontsula bisitatzeko. Horrez gain, Bilbo eta Madril ere bisitatu zituen.\n1912ko apirilaren 10ean ordu batzuk lehenago Southamptoneko portutik atera zen RMS Titanic ontzira igo zen Frantziako Cherbourg-Octeville portuan. Lau egun beranduago, ontziak iceberg bat jo eta Ozeano Atlantikoan hondoratu zen. Artagaveytia bertan hil zen. Montevideoko Hilerri Zentralean lurperatu zuten 1912ko ekainaren 18an.\nLiburua.\n2010ean, Josu Hormaetxea historialariak Artagaveytiari buruzko liburua argitaratu zuen \"Pasajeros del Titanic, el \u00faltimo viaje de Ram\u00f3n Artagaveytia\" delakoa."}
{"id": "146250", "revid": "336", "url": "https://eu.wikipedia.org/wiki?curid=146250", "title": "Manuel Uruchurtu", "text": "Manuel Uruchurtu Ram\u00edrez (Hermosillo, Mexiko, - Ozeano Atlantikoa, ), euskal jatorriko abokatu eta politikari mexikarra izan zen. Ram\u00f3n Artagaveytiarekin batera, ontzian hildako euskal jatorriko bi pertsonetako bat izan zen.\n1912ko apirilaren 10ean ordu batzuk lehenago Southamptoneko portutik atera zen RMS Titanic ontzira igo zen Frantziako Cherbourg-Octeville portuan. Lau egun beranduago, ontziak iceberg bat jo eta Ozeano Atlantikoan hondoratu zen. Uruchurtu bertan hil zen. Bere gorpua ez zen inoiz itsasoan aurkitu."}
{"id": "146251", "revid": "4380", "url": "https://eu.wikipedia.org/wiki?curid=146251", "title": "Manuel Urruchurtu", "text": ""}
{"id": "146252", "revid": "880", "url": "https://eu.wikipedia.org/wiki?curid=146252", "title": "Paganos", "text": ""}
{"id": "146253", "revid": "880", "url": "https://eu.wikipedia.org/wiki?curid=146253", "title": "El Campillar", "text": ""}
{"id": "146254", "revid": "880", "url": "https://eu.wikipedia.org/wiki?curid=146254", "title": "Laserna", "text": ""}
{"id": "146255", "revid": "880", "url": "https://eu.wikipedia.org/wiki?curid=146255", "title": "Petilla de Arag\u00f3n", "text": ""}
{"id": "146258", "revid": "103793", "url": "https://eu.wikipedia.org/wiki?curid=146258", "title": "Zangozaldea", "text": "Zangozaldea Nafarroako eremu geografikoa da, Zangozerriko erdialdean kokatua. Zangoza inguruko eremua da, tradizioz hiribildu independenteetan banatuta egon dena, Oibar ibarra bezalako lekuetan ez bezala, non herri guztiak jurisdikzio komun baten menpe zeuden. Lurralde hauek hartzen ditu: Zangoza, Xabier, Kaseda, Galipentzu, Pe\u00f1a eta Ledeako Korredua (Ledea eta Esa). Egungo udal-banaketaren ondorioz, Kaseda, Galipentzu eta Xabier udalerriek Pe\u00f1ako mendilerroaren hegoaldean dituzte lurraldeak, baina eremu hori ez dago Zangozaldean tradizioki.\nBatzuetan, Zangozaldea Zangozerriaren sinonimo gisa erabiltzen da, baina ez dira nahastu behar, ez baitute lurralde bera aipatzen. Zangozaldea osoa Zangozerriaren barruan dago, baina Zangozerriko lurralde batzuk ez daude Zangozaldean.\nZangozako merindadearen barruan dago kokatuta.\nGeografia.\nIngurune naturala.\nIparraldetik hegoaldera lau unitate morfologiko bereiz daitezke: Leireko mendilerroaren hegoaldeko eta mendebaldeko malkartsua, hemen hurrengo unitatearen gainean dagoen tolestura-faila zamalkatzailea dena; Berdungo kanalaren mendebaldeko muturra, non Eozenoko tuparri grisurdinduak azaleratzen diren, bardeetan erauzita edo hainbat glaziar-mailatako tolestura okreekin estaliak, eta fazies maila luzeetako tolesturak;\nKlima eta landaredia.\nIparraldeko zatia eta Pe\u00f1ako mendilerroko gailurrak izan ezik, lurralde osoa Mediterraneoko eskualdeari dagokio botanikoki. Urteko batez besteko tenperatura 12-13 \u00b0C-koa da \u2013mendizerretan izan ezik\u2013, prezipitazioak 500 eta 1000 mm artekoak dira, eta 650 eta 750 mm arteko ebapotranspirazio potentziala arte- eta pinu-unada batzuk geratzen dira, batez ere zati altuenetan, non hosto txikiko eta markeszenteko haritz submediterraneoak ere badauden. Baso-berritzea garrantzitsua izan da (Austriako larizio eta beltz pinuak eta karrasko pinua), batez ere Kasedan, Galipentzun eta Xabierren\nEkonomia.\nAbeltzaintza eta, neurri txikiagoan, industria eskualdean dauden arren, zereal-nekazaritza nabarmentzen da eremu osoan, eta garagarra lantzen da batez ere. Bestalde, bertan dauden botanika- eta baso-espezieak Mediterraneoko eremuetakoak dira."}
{"id": "146268", "revid": "536", "url": "https://eu.wikipedia.org/wiki?curid=146268", "title": "IBdos", "text": "IBdos Balear Uharteetako Ens P\u00fablic de Radiotelevisi\u00f3 de les Illes Balears korporazio publikoaren bigarren telebista katea izan zen. Katea 2010eko otsailaren 14ean jarri zen martxan eta 2012an itxi zuten.\nKateak eduki nagusiak honakoak izan ziren: informazioa, kultura eta kirolak, Parlamentuko batzarren emisioa, erreportaiak, erakundeen ekintzak, dokumentalak eta futbola."}
{"id": "146269", "revid": "336", "url": "https://eu.wikipedia.org/wiki?curid=146269", "title": "Gelsenkirchen", "text": "Gelsenkirchen Alemaniako Ipar Renania-Westfaliako autonomia estatuko udalerria da, Ruhr eremuaren iparraldean kokatzen dena, M\u00fcnster eskualdean. 2010 urtean 257.981 biztanle zituen hiriak.\nHistoria.\nGelsenkirchengo \"Buer\" auzoa lehenengo aldiz Heriberto I.aren 1003ko dokumentu batean \"Puira\" izenaz aipatzen bada ere, K.a. 1000 urtean jadanik ehiztariak Emscher ibaiaren inguruko mendixketan bazirela jakina da. Ondoren erromatarrak ere izan ziren hemen baina 700 urtearen inguruan saxoiek bidali egin zituzten. \"Gelstenkerken\" edo \"Geilistirinkirkin\" izena 1150 inguruan azaldu zen, Buer auzoan eliza eraiki zenean. Mark konderriaren barnean egon zen Gelsenkirchen.\nXIX mendearen erdialderarte populazio txikiko nekazal eremua izan zen. 1815ean Prusiak eskuratu eta Westfalia probintzian sartu zuen. 1840an Ruhr eskualdean ikatza aurkitzerakoan industrializazio bortitza ezagutu zuen. Bochum barrutiko eskualde baten hiriburu bihurtu zen Gelsenkirchen, bertan baitzegoen Kolonia eta Minden arteko trenbidearen geltoki nagusia. Eskualde honetan Gelsenkirchenez gain Braubauerschaft (1900tik aurrera, Bismarck), Schalke, Hessler, Bulmke eta H\u00fcllen herriak zeuden. 1875ean Gelsenkirchenek hiri eskubideak jaso zituen eta 1896an hiri askea bihurtu zen. 1928rako 340.000 biztanle zituen.\nRuhren okupazioan Frantziak 100 milioi markoko isuna ezarri zion bi frantziar soldadu zauritzeagatik. Udalak ez zuen ordaindu eta 1923ko otsailaren 14an hiriko bankari nagusiak atxilotu, udaletxean sartu, 85 milioi marko hartu eta, ondoren, tren geltokitik beste 17 milioi eraman zituzten.\nNaziek Alemaniako gobernua eskuratzerakoan Gelsenkirchen gerrarako industriaren erdigune bihurtu zen. Ekonomikoki oso onuragarria izan zena ordea kaltegarri gertatu zitzaion Bigarren Mundu Gerran, izan ere aliatuek bereziki gogor bonbakatu zuten hiria.\nKirolak.\nGelsenkirchengo kirol talde loriatsuena FC Schalke 04 futbol taldea da. Alemaniako zazpi Liga eta bost Kopa eta UEFA Kopa bat ere irabaziak ditu.\nHiri senidetuak.\nGelsenkirchen ondorengo hiriekin senidetuta dago:"}
{"id": "146270", "revid": "512", "url": "https://eu.wikipedia.org/wiki?curid=146270", "title": "Oberhausen", "text": "Oberhausen Alemaniako Ipar Renania-Westfaliako autonomia estatuko udalerria da, Ruhr eremuan kokatzen dena. Duisburg eta Essen hirietatik gertu dago. 2010 urtean 212.945 biztanle zituen hiriak. Nazioarteko laburmentrai jaialdiarengatik da ezaguna.\nHistoria.\nOberhausen gazteluan trenbideak zuen geltokiak (alemanez \"Schloss Oberhausen\") eman zion izena herriari 1847an. Ikatz eta altzairu meategietako langileen herria izan da hasieratik eta herri titulua 1874ean lortu zuen. XX mendearen hasieran zabalduz joan zen inguruko herriak barneratu ahala. Bigarren Mundu Gerran oso bonbakatua izan zen.\nMeategiek zabalik jarraitu zuten 90. hamarkadan itxiz joan ziren arte.\nNazioarteko laburmetrai jaialdia.\nMunduko laburmetrai jaialdirik zaharrenetakoa da, 1954ean izan baitzuen lehenengo ekitaldia. Martin Scorsese, George Lucas, Werner Herzog eta Fran\u00e7ois Ozon zuzendariek besteak beste, bertan aurkeztu zituzten beren hasierako lanak.\nHiri senidetuak.\nOberhausen ondorengo hiriekin senidetuta dago:"}
{"id": "146271", "revid": "448", "url": "https://eu.wikipedia.org/wiki?curid=146271", "title": "Ruhr", "text": "Ruhr eskualdea edo besterik gabe Ruhr Alemaniako Ipar Renania-Westfaliako estatuko metropoli eremua da. Guztira 4.435 km\u00b2 ditu eta 7.3 milioi inguruko biztanleria, Alemaniako metropoli eremu handiena izanik. Ruhr ibaiaren arroaren inguruan egituratuta dago eskualdea. Ruhr ibaiaren arroa 100 km inguru luze da, Wesel eta Hamm hirien artean dago, eta 40 kilometroko zabalera du batez beste.\nHiri nagusiak Dortmund, Essen, Duisburg eta Bochum dira.\nHonela banatzen zen langileria (1984ko datuak), alor nagusien arabera: 340.000 meatzari, 250.000 langile metalgintzan, 700.000 mekanika industrian, 300.000 ehungintzan eta 213.000 kimika industrian. Ikatz ekoizpenari esker (100 milioi tona urtean, Rhin, Ruhr eta Lippe ibaien arteko lurretan. 50.000 milioi tona erreserban) finkatu ziren altzairuaren industria eta zentral termikoak.\nHiru eskualde nagusi daude Ruhr aldean: hegoaldean dago lehen ustiatu zen meatzaldea (ahitua ia gaur egun); mekanika industria, ehungintza (Wupper ibaiaren haranean) eta kimika industria (Bayer lantegiak Leverkusenen, Wuppertal) dira nagusi. Erdialdean, Rhin eta Rhur ibaien artean, industria astuna dago: Duisburg (munduko ibai portu handiena), Oberhausen, Essen, Bochum, Gelsenkirchen, Dortmund. Iparraldean dago erreserba-aldea (Dorsten, Marl, Datteln).\nKomunikabide sarea guztiz trinkoa da: burdinbideak igarotzen du, eta ubideen (Rhin-Herne) eta aireportuen (D\u00fcsseldorf) bitartez bideratzen da itsaso eta aire bidezko garraioa. D\u00fcsseldorf da lurralde horretako finantza eta administrazio hiriburua.\nHistoria.\nRuhr aldeko ikatz-hobiak Erdi Aroan hasi ziren ustiatzen; XIX. mendearen hasieran ekin zioten Krupp eta Thyssen \"trust\" handiek ikatz ustiatze zabalari eta altzairugintzari. 1918 arte, Alemaniaren mende zegoen Lorrenatik eramaten zen burdina gehiena, baina Lehen Mundu Gerraren ondoren beste leku batzuetatik inportatu behar izan zuten. 1923an gudaroste frantsesa sartu zen Ruhreko arroan, Alemaniak gerra ondoko kalte-ordainak ordaintzen ez zituela eta. 1925ean amaitu zen okupazioa.\n1933tik aurrera, Ruhr aldean jarri zuen Hitlerrek gerrarako industria eta Bigarren Mundu Gerraren amaieran gupida gabe bonbardatu zuten aliatuek industrialde hura. Gerraren ondoren ataka larriak geratu zen Ruhr aldea; \"Konzern\" edo enpresa-elkarte handiak (Krupp, Thyssen, Stines, Mannesmann) deuseztatu zituzten 1945ean, baina ondorengo urteetan eraberritu ziren. 1946an sortu zuten Ipar Renania-Westfalia lurraldearen barnean geratu zen Ruhr aldea. 1958-1968 bitartean aldakuntza handiak egin ziren energia iturri gisa ikatzaren ordez petrolioa erabiltzeko, eta berritze plangintza handi bati ekin zitzaion 1966an.\nOsaketa.\nEskualdea mendebaldeko ekialdera ondorengo hiriek osatzen dute: Duisburg, Oberhausen, Bottrop, M\u00fclheim an der Ruhr, Essen, Gelsenkirchen, Herne, Hamm, Hagen eta Dortmund. Era berean ondorengo landa-guneak ere eskualdearen barnean daude: Wesel, Recklinghausen, Unna eta Ennepe-Ruhr."}
{"id": "146272", "revid": "6327", "url": "https://eu.wikipedia.org/wiki?curid=146272", "title": "Ruhr eremua", "text": ""}
{"id": "146273", "revid": "512", "url": "https://eu.wikipedia.org/wiki?curid=146273", "title": "Bitch\u016b Matsuyama gaztelua", "text": " Takahashi gaztelua bezala ere ezaguna, Japoniako Okayama prefekturako Takahashi hirian kokatuta dagoen gaztelu japoniar bat da. Gaztelu hau ez da Ehime prefekturako Matsuyama hirian dagoen Matsuyama gazteluarekin nahastu behar. Gaztelu honen berezitasunik aipagarrienetako bat Japonia osoan itsasoaren mailatik altuen dagoena izatea da.\nHistoria.\nGaztelua, jatorrian gertuko mendi baten eraiki zuen 1240an Akiba Shigenobuk. Takahashi Muneyasuk gaztelua kokapen berri batean eraiki zuen Gagy\u016b mendian 1331n, gaur egungo kokapena Muneyasuk eraikitakoarenaren oso ezberdina den arren. Gaur egungo gaztelua 1683koa da, Mizunoya Sakyonosuke Katsumunek gaztelua egundaino dagoen tokian eraiki zuenean. Itakura Katsuyoshi tokiko daimy\u014d bihurtu zen 1744an eta bere ondorengoek gobernatu zuten gaztelua Meiji berrezarpeneraino.\nEdo aroa amaitu ondoren, gaztelua partzialki suntsitua izan zen, eta zutik geratu zen gainontzeko guztia bertan behera utzia izan zen. 1929an zaharberritze lanak hasi ziren, eta gazteluaren 3 zati salbatu ahal izan ziren: yagura, harresiaren zati txiki bat eta tenshua edo dorre nagusia.\nAzken urteetan gazteluaren zatiren batzuk berreraiki egin dira dauden egiturak gehiago izateko, hauek Japoniako gobernuak Ondasun Kultural Garrantzitsu izendatu dituelarik.\nJatorrizko tenshu edo dorre nagusia mantentzen duen \"yamashiro\" edo mendiko gaztelu bakarra izateagatik da ospetsua."}
{"id": "146274", "revid": "105290", "url": "https://eu.wikipedia.org/wiki?curid=146274", "title": "Yagura", "text": "Yagura (japonieraz \u6ad3) dorrearentzako hitz japoniarra da, orokorrean gaztelu japoniarren multzo barnean dauden egiturei erreferentzia egiteko erabiltzen den arren. Bon Odori jaia dela eta altxatzen diren tenplutxoak ere yagura bezala ezagutzen dira, baita antzeko jaietan erabiltzen diren antzeko egiturak ere. Yagura-daikoa edo yagura baten tontorrean jotzen diren taiko danborrak sumo lehiaketa tradizionalen ohiko zati da.\nEtimologia.\nHitza gotorlekuetako dorreen jatorrizko erabileratik dator: geziak (\u77e2, ya) biltegietan (\u5009, kura), eta, ondorioz \u77e2\u5009 idazten zen. Gaur egun, etxe orratzak edo telekomunikazio dorreak bezalako dorre modernoei erreferentzia egiteko ingelesetik eratorritako hitza den \"taw\u0101\" (\u30bf\u30ef\u30fc) hitza erabiltzen da, eta ez yagura.\nDorreak gazteluetan.\nYagurak forma, erabilera eta tamaina ezberdinekoak izan zitezkeen. Batzuk talaia bezala erabiltzen ziren, baita beste zenbait erabilera militarretarako ere."}
{"id": "146275", "revid": "56334", "url": "https://eu.wikipedia.org/wiki?curid=146275", "title": "Diffserv", "text": "Diffserv sare arteko arkitektura bat da zeinen helburu nagusia eskalibilitatea bermatuz trafikoa maneiatu,klasifikatu eta QoS eskaintzea den. Horretarako datu fluxu desberdinak azterketzen ditu eta ez banakako konexio edo baliabide erreserbak. Bertan paketeak markatuak eta klasifikatuak dira tratu berezi bat lortzeko asmoz bidalketa bakoitzean.\nIzan ere, Interneten diseinu originalean \u201cbest effort\u201d zerbitzua erabiltzen zen. Zerbitzu honek inolako bermerik ez zuen ematen bere kalitateari dagokionez. Denborarekin ordea, Interneterako denbora errealeko aplikazioak sortzen hasi ziren heinean kalitatezko zerbitzu bat eskaintzeko interesa handiagotzen joan zen (1994. Urtea).\nItxura denez, zerbitzu bati kalitatea bermatzeko aukera bakarra ibilbide guztiko ahalmenaren erreserba egitean datza, ATM zirkuituen antzera eta horretarako beharrezkoa da tarteko router bakoitzak fluxu horren berri izatea. Honek konexiora ez zuzendutako modelo batetik konexiora zuzendutako modelo batetara aldatzea eragin zuelarik. Honela, 1997.urtean, IntServ arkitekturaren hobekuntza moduan sortu zen Diffserv izeneko modelo alternatiboa kalitatearen arazoa benetan argitzeko asmoz.\nDiffServ-en oinarrizko ideia honakoa litzateke; pakete bakoitzak idatzita darama gako bat zeinek adierazten duen zein klasetakoa den. Suposatzen da routerrak klase bakoitzari eman behar zaion tratamendua zein den badakiela eta ondorioz ez dute konexio edo fluxu konkretu batzuei buruzko informaziorik gordeta eduki behar.\nDiffServ arkitektura trafikoaren klase desberdinen banaketan oinarritzen da. Beste era batetera esanda, kalitateari buruzko informazioa datagramatan idazten da eta ez routerretan. Honela, klase jakin bati dagozkion paketeak gako zehatz batekin markatzen dira, gako hau izanik klasea identifikatzeko behar dugun elementu bakarra.\nBestalde, DiffServ teknologiaren bitartez saretik bidaltzen diren paketeei lehentasunak txertatzea planteatzen da. Tartean aurkitzen diren nodoen (routerren) ardura izango delarik pakete hauek aztertu eta bakoitza tratatzea. Honegatik esaten da DiffServ-ek IntServ-a baino eskalabilitate hobea duela.\nPakete bat router batetara sartzen denean, bideratzaile logikoak DSCP (tranferitzen diren datuen kalitatea desberdintzeko erabiltzen den balioa) balio jakin bat esleitzen dio paketea ilara jakin batetara bideratzeko edo portu horretan tratamendu bereziren bat emateko.\nPHB-a(paketeen berbidalketa egiteko lehentasuna definitzen duen balioa) sare administratzaile baten bitartez konfiguratua dago eta honako hauek dira gaur egungo estandarrak:\n\u2022 Default behavior\n\u2022 Class selector behavior\n\u2022 Expedited Forwarding behavior\n\u2022 Assured Fordwarding (AF) behavior\nJarraian azaltzen den irudian Ipv4 eta Ipv6ren arteko desberdintasunak ikus genitzazke. Ipv4 bertsioan IP pakete bakoitzak \u201cTOS octet\u201d izeneko byte bat darama. Bestalde, Ipv6 bertsioan baliokidea den \u201coctetoaren zerbitzu klasea\u201d dago."}
{"id": "146276", "revid": "336", "url": "https://eu.wikipedia.org/wiki?curid=146276", "title": "IPTV", "text": "Internet Protocol Television (IPTV) IP protokoloaren gainean dabiltzan banda zabaleko sareak erabiltzen dituzten suskripzio bidezko bideo distribuzio sistemek hartu duten izen arruntena da. Sarritan Interneko konexio zerbitzuarekin batera banatzen da, banda zabaleko operadore batek banatua azpiegitura berean baina banda zabalera erreserbatuaz.\nIPTVren definizioa.\nIPTV ez da protokolo bat bere horretan. IPTV edo IP protokoloaren gaineko Telebista bideo-streaming-ean oinarrituz sortu da. Etorkizun hurbilean teknologia honek gaur egungo telebista aldatuko du, nahiz eta horretarako gaur egun dauden sareak baino askoz bizkorragoak dira beharrezkoak, zerbitzuaren kalitatea bermatzeko.\nGaur egun ez bezala, banatzaileak ez ditu bere edukiak emitituko ikuslea konektatuko den esperoan, baizik eta edukiak bezeroak eskatzen dituenen helduko zaizkio soilik. Gakoa bezero bakoitzarentzako edukien pertsonalizazioa modu indibidualean egitean dago. Horrek Pay per view, ekiltaldikako ordainketak edo eskaerapeko bideoaren garapena ahalbidetzen du. Erabiltzaileak hargailu bat izango du bere ordenagailuari edo telebistari konektatua, eta gida baten bitartez aukeratu ahal izango ditu ikusi edo hargailura deskargatu ondoren nahi adina aldiz ikusteko nahi dituen edukiak.\nEnpresek eskeiniko duten programazioa kate tradizional zein gai espezifikoei buruzko kateez osatzen da, bezeroak bere gustora aukeratzeko. Gainera kirol ekitaldiak eta filmeen estreinuak emango dira ordainketa bidezko bistaratzearekin, hau da, zerbitzuaren tarifaz gain gehigarri bat ordainduta ikusi ahal izateko. Telebista pertsonalizatuago bat izateko ikusi nahi diren edukiak erostean datza. Bere ezaugarriei esker IPTV-k edukiak gordetzea ahalbidetuko duenez, erreprodukzioa aurreratzea, atzeratzea, etab egitea egongo da.\nSektore publizitarioan, internet bidez datorren informazioa izanik, iragarkiak pertsonalizatu ditzakete, erabiltzaileak klik soil baten bidez euren produktuak erosketara sarbidea izan dezan.\nZerbitzu horien gehigarri bezala bilaketa eta zerbitzua mugatzen duten metodoak espero dira, adibidez gurasoek zenbait eduki blokea ditzakete gako bat erabiliz, edo saio guztien gaineko bilaketak autore edota generoa irizpide bezala erabiliz.\nBaldintzak.\nIPTV ondo gara dadin gaur egungo konexioen habiadura handitzea beharrezkoa da. Bi kanal mota bereiz ditzakegu: SDTV edo definizio estandarreko telebista eta HDTV definizio altuko telebista. Lehenengo motako kanal batek nahikoa izango du 1.5Mbs habiadura duen konexioa, bigarrengoak aldiz 8Mbs beharko ditu. Hainbat kanal badaude une berean (etxean hargailu bat baino gehiago izanda adibidez) banda zabalera handiagoa beharko da. Banda zabalera horri internet erabiltzeko banda zabalera gehitu behar zaio. Kalkulu hauek bideo kodifikaziorako MPEG-4 erabiliz egin dira.\nIPTV-k balio tekniko batzuk behar ditu bere zerbitzuak arazorik gabe emateko, hauek dira balio horiek:\n- Banda zabalera: hargailu kopuruaren, interneten edo IP gaineko telefonia abiaduraren arabera, aldatuko da, arruntenak hauek izanik: 4Mbs, 7Mbs, 8Mbs, 10Mbs, 12Mbs, 14Mbs eta 18Mbs. Banda zabalera handiagoa izateak ADSL hutsegiteko aukerak igotzen ditu. Hau da, 4Mbs-eko konexio batean, seinale-zarata balioa 13dB-an geratzen bada eta atenuazioa 40koa, ez du 10Mbs jasango, atenuazio handiagoa eta seinale-zarata erlazioa txikiagoa izango baititu.\n-Seinale-zarata: 13dB baino handiagoa zerbitzuaren egonkortasuna bermatzeko (gero eta balio altuagoa orduan eta kalitate hobeagoko zerbitzua).\n-Atenuazioa: 40dB baino txikiagoa, altuegia bada\nFuntzionamendua.\n\u2022 Atal desberdinak\nBeharrezkoak diren zeinbat kontzeptu daude IPTV eskaini ahal izateko, honakoak lirateke:\n 1. Bideo seinalearen esleipena\n 2. Bideo zerbitzari eta almazenamentua\n 3. Edukien banaketa\n 4. Ekipoen sarbide\n 5. Softwarea\n\u2022 Edukiak\nEdukiak jasotzeko aukera interneteko edukiak banatzen dituen hornitzaile baten bitartez edo telebista seinale banatzailea erabiliz lor genezake. Bideo analogikoa digitalizatu eta konprimitzeko kodifikatzaileak erabiltzen dira. Dispositibo hauen izena codec da eta normalean galtzen ez diren datuen konpresioa egiten dute. Garrantzitsua da jakitea codec-en aukeraketa oso beharrezkoa dela horren arabera doalako bideoaren azken kalitatea, bidaliko den bit kopurua\u2026\n\u2022 Bideo formatuak\nHonako hauek dira IPTV-k gehien erabiltzen dituen formatuak:\nH.261\nMPEG-1\nMPEG-2\nH.263\nMPEG-4\nWMV\n\u2022 Zerbitzariak\nZerbitzariek akzio desberdinak betetzen dituzte, horien artean honakoak:\n1.Edukien gordeketa eta babesa\n2.Bideoen gestioa\n3.Abiadura handiko Streaming-a"}
{"id": "146277", "revid": "119347", "url": "https://eu.wikipedia.org/wiki?curid=146277", "title": "Molinao", "text": "Molinao Altza (Donostia) eta Pasai Antxo artean kokatutako auzoa da, lurrak Donostiako aldean egonik. Auzoan 100 bat herritar bizi dira.\nMolinao Pasai Antxoren hegoaldearen eta A8 autobidearen artean kokaturik dago. Bertan Artxipi industriagunea dago. Solairu gutxiko etxeez osaturiko auzunea da, eta bi zatitan banaturik dago: Molinao Goikoa eta Molinao Behekoa.\nHistoria.\nBaserri ingurua izandako Molinao, auzo gisa, 1940ko hamarkadan sortu zen, Victorio Luzuriaga eta Campsa enpresei loturik. Auzoak izena berako etxe batetik hartu zuen: Molinao Etxea. Bertara hainbat lagun joan zen bizitzera, Nafarroatik, Galiziatik eta Espainiatik batik bat. Garai hartan, auzoa 200 biztanle izatera iritsi zen.\nUrteak pasata, auzoa hustuz joan zen, auzoko biztale ia bakarrak pertsona adinduak izanik. 1990eko hamarkadan, hala ere, biztanle berriak lortu zituen auzoak. Halaber, bertan zeuden \"Argi Gorri\" eta \"Kanpsa\" gune okupatuak ere, hainbat kontzertu eta ekimen antolatzen zituztenak. Hamarkada horretatik aurrera, auzotarren antolaketari esker, auzoak zerbitzu berriak lortu zituen Donostiako udalaren aldetik: parkea, sarrera berriak, etab. Molinaok, horrela, Trintxerpe eta Altzarekin lotzen dituen autobus linea dauka (Donostiako Tranbia Konpainiako 38. linea).\nErreka.\nAuzo honetatik Molinao erreka igarotzen da, auzoari izena ematen diona, ehunka metro batzuen ostean Pasai Antxon Pasaiako badian itsasoratzen dena."}
{"id": "146279", "revid": "119347", "url": "https://eu.wikipedia.org/wiki?curid=146279", "title": "Fijiko ereserkia", "text": "Fijiko ereserki nazionala (fijieraz) eta (ingelesez) deitzen da.\nEzaugarriak.\nMelodia 1911n Charles Austin Milesek sortutako \"Dwelling in Beulah Land\" ereserkiaren egokitzapena da. Musika eta hitzak Michael Francis Alexander Prescottek eginak dira eta 1970ean Fijik independentzia eskuratu zuenetik ofiziala da.\nIngelesezko eta fijierazko hitzak ez dira itzulpen literala; are gehiago, beren esanahiek ez dute zerikusi handirik.\nFijierazko hitzak.\nMeda dau doka ka vinakata na vanua\nE ra sa dau tiko kina na savasava\nRawa tu na gauna ni sautu na veilomani\nBiu na i tovo tawa savasava\nLELOA:\nMe bula ga ko Viti\nKa me toro ga ki liu\nMe ra turaga vinaka ko ira na i liuliu\nMe ra liutaki na tamata\nE na veika vinaka\nMe oti kina na i tovo ca\nMe da dau doka ka vinakata na vanua\nE ra sa dau tiko kina na savasava\nRawa tu na gauna ni sautu na veilomani\nMe sa biu na i tovo tawa yaga\nBale ga vei kemuni na cauravou e Viti\nNi yavala me savasava na vanua\nNi kakua ni vosota na dukadukali\nKa me da sa qai biuta vakadua\nIngelesezko hitzak.\nBlessing grant oh God of nations on the isles of Fiji\nAs we stand united under noble banner blue\nAnd we honour and defend the cause of freedom ever\nOnward march together\nGod bless Fiji\nLELOA:\nFor Fiji, ever Fiji, let our voices ring with pride\nFor Fiji, ever Fiji, her name hail far and wide,\nA land of freedom, hope and glory, to endure what ever befall\nMay God bless Fiji\nForever more!\nBlessing grant, oh God of nations, on the isles of Fiji\nShores of golden sand and sunshine, happiness and song\nStand united, we of Fiji, fame and glory ever\nOnward march together\nGod bless Fiji.\nProposatutako aldaketa.\n2008ko abuztuan Konstituzioa berritzeko gobernuak atera zuen \"Aldaketa, bake eta aurrerapenerako Herriaren Karta\" dokumentuak ereserki nazionala aldatzeko gomendioa egin zuen. Estatuko hiru hizkuntza nagusietan (fijieraz, Fijiko hindiaz eta ingelesez) egon behar zuela iradoki zuen.\nKanpo estekak.\nEreserkia entzuteko:"}
{"id": "146280", "revid": "11782", "url": "https://eu.wikipedia.org/wiki?curid=146280", "title": "Meda Dau Doka", "text": ""}
{"id": "146281", "revid": "11782", "url": "https://eu.wikipedia.org/wiki?curid=146281", "title": "God Bless Fiji", "text": ""}
{"id": "146284", "revid": "105290", "url": "https://eu.wikipedia.org/wiki?curid=146284", "title": "Paragenesi", "text": "Paragenesia, baldintza kimiko-fisiko zehatzen pean sortutako mineral elkartea da. Arroka igneo (edo magmatiko) zein metamorfikoekin gertatzen da.\nMineral hauek baldintza berdinetan eta momentu berean elkartzen dira, eta elkarte mineralogikoaren aurkako kasua da.\nParagenesiaren kontzeptua eta aplikazioa Augusto Breithaupek erabili zituen 1849an, \"Die Paragenesis der Mineralien\" liburuan."}
{"id": "146285", "revid": "105290", "url": "https://eu.wikipedia.org/wiki?curid=146285", "title": "Elkarte mineralogiko", "text": "Elkarte mineralogiko bat, mineralak bata bestearen ondotik elkartzen direnean sortzen da. Mineral hauek baldintza eta denbora ezberdinetan sortuko dute elkarte mineralogiko bat.\nFenomeno hau paragenesiaren aurkakoa da."}
{"id": "146286", "revid": "448", "url": "https://eu.wikipedia.org/wiki?curid=146286", "title": "Euskal Herriko natura gune babestuak", "text": ""}
{"id": "146287", "revid": "6327", "url": "https://eu.wikipedia.org/wiki?curid=146287", "title": "Gune babestua", "text": ""}
{"id": "146288", "revid": "119347", "url": "https://eu.wikipedia.org/wiki?curid=146288", "title": "Tomaniivi", "text": "Tomaniivi (1324 m) Fijiko mendirik altuena da. Viti Levu uhartean dago.\nIzenak.\nMendiaren benetako izena fijieraz Tomaniivi da; askotan okerreko \"Tomanivi\" aldaera erabiltzen da. Ingelesez bi izen horiek erabiltzen dira, izen generikoarekin (\"Mount\") ala gabe. Oraindik noizean behin lehengo izen koloniala (\"Mount Victoria\") ere topa daiteke.\nKokapena.\nViti Levu Fijiko bi uharte nagusietako bat dago. Bere barnealdea mendilerro batek zeharkatzen du iparraldetik hegoaldera; Tomaniivi uharteko iparraldean dago.\nUharteko ibai nagusietako (Rewa, Navua, Sigatoka, Ba) iturburuak bere inguruetan daude.\nBera baino garaiagoa den mendirik hurbilena Samoako Mauga Silisili (1.858 m) da.\nEzaugarriak.\nMendia hegaztien babesleku aparta da eta \"Greater Tomaniivi\" izeneko \"Important Birds Area\" (\"Hegazti eremu inportantea\") eratu zen."}
{"id": "146291", "revid": "11782", "url": "https://eu.wikipedia.org/wiki?curid=146291", "title": "Tomanivi", "text": ""}
{"id": "146292", "revid": "11782", "url": "https://eu.wikipedia.org/wiki?curid=146292", "title": "Mount Tomanivi", "text": ""}
{"id": "146293", "revid": "11782", "url": "https://eu.wikipedia.org/wiki?curid=146293", "title": "Mount Tomaniivi", "text": ""}
{"id": "146294", "revid": "11782", "url": "https://eu.wikipedia.org/wiki?curid=146294", "title": "Mount Victoria (Fiji)", "text": ""}
{"id": "146295", "revid": "105290", "url": "https://eu.wikipedia.org/wiki?curid=146295", "title": "Erriolita", "text": "Erriolita arroka igneo bolkaniko bat da.\nAurkikuntza.\nAintzinarotik Ipar-Ameriketan ustiatua izan bazen ere, Ferdinand Paul Wilhelm Richthofen esploratzaile alemaniarrak 1860 hamarkadan Estatu Batuetako Mendi Harritsuetan aurkitu eta deskribatu zuen eta bere omenez \"Rhyolite\" izena eman zitzaion.\nEzaugarriak.\nKolore argia dauka, grisa edo arrosa. Ehundura trinko eta gogorra kuartzo fenokristal handien ondorioa da, naiz eta beiraren gisako ehundura ere ukan dezakeen.\nGranitoaren osagai berak ditu (kuartzoa, feldespatoa- normalean &gt; %69 SiO2- eta mika).\nEraketa.\nLabazko lasterretan azaltzen da batez ere, basaltoarekin eta andesitekin nahastuta. Munduan osoan zehar aurkitzen bada ere ez da ohikoa izaten. XX mendean esate baterako hiru erupziotan baino ez da agertu, Papua Ginea Berriko St. Andrew Strait sumendian, Alaskako Novaruptan eta Txileko Chait\u00e9nen."}
{"id": "146300", "revid": "1340", "url": "https://eu.wikipedia.org/wiki?curid=146300", "title": "Val\u00e8re Basilika", "text": ""}
{"id": "146305", "revid": "6327", "url": "https://eu.wikipedia.org/wiki?curid=146305", "title": "Zurich lakua", "text": ""}
{"id": "146307", "revid": "448", "url": "https://eu.wikipedia.org/wiki?curid=146307", "title": "San Mikelen santutegia", "text": ""}
{"id": "146309", "revid": "448", "url": "https://eu.wikipedia.org/wiki?curid=146309", "title": "Done Mikel Aralarkoa", "text": ""}
{"id": "146310", "revid": "336", "url": "https://eu.wikipedia.org/wiki?curid=146310", "title": "Oomizete", "text": "Oomizeteak (\"Oomycetes\") \"Chromalveolata\" erreinuko izaki bizidunak dira. Izenak \"arrautza onddo\" esan nahi du. Hari-formako protistasen talde bat da azaletik onddoei irudituak. Talde honen barruan dago espezie saprofitoak eta parasitoak (uretako animalien eta landareenak).\nHifa (zelula zelulanitz erraldoi) deritzen harizpi-sortek osaturiko egitura onddoenaren antzekoa da, baina euren zelula-paretak, onddoenak ez bezala, zelulosa du, kitina gabe. Horien artean, saprofitoak eta landare eta animalien bizkarroiak daude, hala nola, \"Physohora\" (patatarena), \"Saprolegina\" (arrainena), \"Plasmopara\" (mahatsondoaren mildiu edo gorrina), eta abar."}
{"id": "146311", "revid": "7398", "url": "https://eu.wikipedia.org/wiki?curid=146311", "title": "Oomycetes", "text": ""}
{"id": "146312", "revid": "7398", "url": "https://eu.wikipedia.org/wiki?curid=146312", "title": "Oomizeteak", "text": ""}
{"id": "146313", "revid": "98220", "url": "https://eu.wikipedia.org/wiki?curid=146313", "title": "Rotuma", "text": "Rotuma Fijiko estatuaren menpean dagoen uhartedi bat da. Izen bereko uhartea eta bere inguruan dauden uhartetxo batzuek osatzen dute.\nBertan herri polinesiar bat bizi da; hizkuntza eta herri polinesiarra izateak eta geografikoki Fijiko beste uharteetatik oso aldenduta egoteak Rotuma erabat aparteko errealitate bezala definitzen dute. Politikoki ere hala da eta Fijiko estatuaren barruan berezko autogobernuko estatusa du.\nGeografia.\nFijitik 465 bat km iparraldera dago. Ekialdean Wallis eta Futuna ditu, iparraldean Tuvalu eta mendebaldean Vanuatu. Bere kultura polinesiarragatik uharte periferiko polinesiarretako bat da.\nRotuma uharteak berak 43 km\u00b2ko azalera du; bi zati nagusitan banatuta dago, ekialdekoa eta mendebaldean dagoen penintsula. Biak istmo estu batek lotuta daude; bertan Motusa hiri nagusi eta portua dago. Istmoaren iparraldean Maka badia dago eta hegoaldean Hopmafau badia. Badia hauek koralezko uharriz beteta daude.\nTontorrik garaiena erdialdeko Suelhof mendia (256 m) da; Sataruak, ekialdean, 166 m ditu.\nUharte nagusitik 50 m eta 2 km arteko distantzian, beti ere uharriek osatutako mugen barnean badira zenbait uhartetxo:\nHoriez gain, bereizita dagoen uhartetxo-kate bat dago uharte nagusiko mendebaldetik 3-6 kmra. Ipar-ekialdetik hego-mendebaldera hauexek dira:\nHistoria.\nHastapenak ahozko historian.\nRotumako ahozko historiaren arabera uharteetako lehen biztanleak Tongatik etorri ziren, Raho izenekoa burua zutela. Geroago kolono gehiago etorri ziren Tongatik eta horien ostean gehiago Tonga zein Kiribatitik, beraz denak herrialde polinesiarretatik. Samoarrek ere badute Rotumarekin zerikusia duen tradiziorik.\n1850 eta 1850eko hamarkadetan, Ma'afu Tongako printzeak uhartedia berea zela aldarrikatu zuen eta bere menpeko arduradunak bidali zituen Rotuma kudeatzeko.\nLehen europarrak.\nRotuma ikusi zuela ezagutzen den lehen europarra Edward Edwards kapitain britainiarra da, 1791n. \"HMS Pandora\" itsasontziko eskifaia han lurreratu zen \"HMS Bounty\" itsasontziaren errebolta ospetsuan desagertutako marinelak bilatu nahian.\nPedro Fernandes de Queir\u00f3s portugaldarrak ikusi zuen \"Tuamaco\" uhartea Rotuma dela uste duenik ere badago baina ez dago horren gaineko inolako ziurtasunik.\nBalearen arrantzan aritzen ziren itsasontzietako kutuna, XIX. mendearen erdialdean Rotuma babeslekua izan zen hainbeste marinel iheslarirentzat, tartean delituengatik kondenatutakoak; haietako batzuek bikoteak sortu zituzten tokiko andreekin baina elkarren arteko ekintza bortitzen protagonista ere izan ziren beste batzuk.\nAEBetako esploratzaile talde batek ere artxipelagoa bisitatu zuen 1840an.\nBritainiarren menpean.\nTongatik zetozen misiolari metodistak hara heldu ziren 1842an eta 1847an katolikoen txanda izan zen. Bi taldeen arteko talka aldez aurretik uhartediko zazpi barrutien artean piztutako gatazkarekin konbinatu zen. Giro honetan zenbait buruzagik 1879an egindako eskaria probetxatuz Erresuma Batuak Rotuma anexionatu zuen.\n1881eko maiatzaren 13an, Fiji kolonia bihurtu zela zazpi urte pasatuta, anexio ofiziala burutu zen; gaur egun \"Rotuma Day\" (\"Rotumaren Eguna\") ospatzen da egun berean.\nFiji edo burujabetza.\nBritainiarrek Fijiko koloniako zati baten gisa administratu zuten Rotuma. 1970ean Fijik independentzia eskuratu zuenean bere barnean segitu zuen eta hala gertatu zen 1987ko militarren estatu-kolpearen ostean ere.\n1970eko hamarkadan ere autogobernu osoaren aldeko taldeak egon ziren arren, batez ere 1987ko bigarren estatu-kolpearen ondoren Fijik Commonwealth erakundea utzi zuen; britainiarren babes mugaturik gabe geratzen zirelakoan rotumar batzuek, Noa't\u1ea1u barrutiko M\u00f6lmahao leinuak batez ere, ez zuten onartu Fijiko errepublikaren barruan geratzea. Haien arabera Rotuma Erresuma Batuaren menpean utzi zuten bertakoek, ez Fijiren menpean; 1987an \"Rotumako errepublika\" (\"Republic of Rotuma\") independentea aldarrikatu zuten. Biztanle gehienek ez zuten bide hori segitu baina estatus politikoaren gaineko desadostasunak oraindik badaude.\nDemografia.\nNahiz eta politikoki 1881etik Fijiren menpean egon, Rotumako kultura bere ekialdean dagoen Polinesiako herriengandik askoz ere hurbilago dago, bereziki tongar, samoar, futunar eta uvearrengandik.\nFijiarrekiko oso desberdina den taldea izanik berezko gutxiengotzat jotzen da. Europarrekin sartutako gaixotasunek populazioaren beherakada ekarri zuten bere garaian, zenbait estimazioren arabera 5.000 (Tromelin 1828an) edo 2-3.000 (Lucatt 1841ean) zirelako. 2007an 9.984 rotumar zeuden; 2.000 bat baino ez dira bertan bizi eta beste gehienak Fijiko errepublikako beste leku batzuetan. Rotumar jatorriko 500-1000 bat lagun Australia, AEB, Zeelanda Berria eta Europan bizi dira.\nBeren ezaugarriak mantendu nahian atzerritarrekiko kontaktua mugatu nahi izan dute eta 1985ean rotumarren %85ak turismoa uhartedian garatzeari ezezkoa eman zioten.\nAntolakuntza politikoa.\nEuroparrak heldu zirenean Rotuma osorako hiru figura politiko zeuden:\n1860ko hamarkadan kristautasuna heldu zenean azken bi karguak desagertarazi zituzten. Administrazio kolonialak \"Resident Commissioner\" (1935etik \"District Officer\") izeneko arduraduna izendatzen zuen; barrutietako buruzagiek osatutako kontseiluak aholkulari lanak egiten zituen. Fijiko independentziarekin kontseiluak Rotumako barne administrazioaren ardura osoa hartu zuen. Lehen estatu-kolpea baino lehen senatari bakarrak ordezkatzen zuen uhartedia Fijiko legebiltzarrean.\nFijiren barruan badago ere, Rotumak estatuko beste unitate administratiboek ez dituzten botereak ditu. Beste lurralde guztiak \"division\" izeneko lau unitatetan banatuta badaude ere, Rotuma ez dago horien barruan eta autogobernua duen \"Dependency\" izenekoa da. Hiriburua 'Ah\u1ea1u da, Itu'ti'u barrutian; bertan dago \"tari\u1ea1gs\u1ea1u\", denbora zaharretan \"s\u1ea1u\" delakoaren jauregiari deitzen zitzaion honela eta gaur egun Rotumako Kontseilua biltzen den etxea da.\nEstatu mailan rotuamr jatorriko bizilagunek ordezkari hauek dituzte:\nHauteskundeen esparruan 1997-1998ko konstituzioaren berrikuspena egin arte rotumarrak fijiartzat jotzen zituzten, hau da, ez zeuden berezko herri bezala onartuak. Harrezkero aparteko ordezkaritza lortu dute; kontuan izan Fijiko Legebiltzarreko ordezkari gehienak talde etnikoen arabera hautatzen direla. Beste aldetik, Rotuma, Taveuni eta Lau uharteek Lau Taveuni Rotuma \"hautesbarruti irekia\" osatzen dute; estatu osoan sufragio unibertsalaz aukeratzen diren 25 hautesbarrutietako bat da.\nBanaketa administratiboa.\nRotuma autonomoak diren zazpi barrutitan banatuta dago; bakoitzak bere buruzagia (\"gagaj 'es itu'u\") du; barruti bakoitzean herriak daude eta herrietako buruzagiak \"fa \u2018es ho\u2019aga\" deitzen dira. Hona hemen barrutiak eta beren herriak:\nBarrutiko buruzagiek eta hautatutako ordezkariek Rotumako Kontseilua osatzen dute."}
{"id": "146314", "revid": "336", "url": "https://eu.wikipedia.org/wiki?curid=146314", "title": "Lidergo", "text": "Lidergoa helburu bat lortzearen alde pertsona batek, lider izenekoa, talde batengan duen eragin positiboa da, talde horren gogoa eta batasuna bultzatuz. Lidergo ahalmena ekimenak planteatu, pertsonak bildu eta bateratu, motibatu eta zuzentzeko abileziarekin dago loturik eta funtsezkotzat jotzen da egun enpresa edo bestelako erakundeen garapen eta hazkunderako. Enpresa munduaz gainera, historian zehar pertsonaia asko jo izan dira lidertzat, hala nola Winston Churchill ingeles politikaria, Martin Luther King eskubide zibilen aldeko ekintzailea edo txiroen alde lanean jardun zuen Abb\u00e9 Pierre apaiza."}
{"id": "146315", "revid": "17", "url": "https://eu.wikipedia.org/wiki?curid=146315", "title": "Lider", "text": ""}
{"id": "146316", "revid": "336", "url": "https://eu.wikipedia.org/wiki?curid=146316", "title": "Hikone gaztelua", "text": " Japoniako Shiga prefekturan kokatuta dagoen gaztelu japoniar bat da. Gainera, hiriko toki historikorik ezagunena da.\nHistoria.\nGaztelu honek bere jatorria Edo Aroan du, 1603an Ie Naokatsuk eraiki zuena, Ii Naomasa daimy\u014daren semea zena. Gaztelu nagusia 1575ean eraiki zen, eta \u014ctsu gazteluaren zati zen. Hikonera Ii klanak ekarri zuen. 1622an amaitu zen eraikitzen, Sawayama gaztelu zaharraren harriak erabiliz.\n1868an Meiji berrezarkuntza hasi zenean gaztelu asko deseginak izan ziren, baina enperadoreak berak hala eskatu ondoren Hikone gaztelua ukitu gabe geratu zen.\nGaur egun Hikone gaztelua Japonia osoan eraikitako jatorrizko gazteluetako bat da eta 1952an Japoniako Altxor Nazional izendatua izan zen."}
{"id": "146317", "revid": "1545", "url": "https://eu.wikipedia.org/wiki?curid=146317", "title": "Ii klana", "text": " T\u014dt\u014dmi probintzian jatorria zuen klan japoniarra izan zen. Imagawa familiako klan bat zen, eta ondoren Mikawa probintziako Matsudaira klanera aldatu zen. Ii Naomasa ospetsua, XVI. mendean bizi izan zen klan honetako kidea zena Tokugawa Ieyasuren jeneraletako bat izan zen eta Hikoneko feudoa jaso zuen Sekigaharako guduan izan zuen jokaeraren saritzat. Ii klana eta bigarren mailako beste adar batzuk daimyo izaten jarraitu zuten Edo aroak iraun zuen bitartean. Ii Naosuke, Edo aroaren amaiera aldeko politikari ospetsua klan honetako kidea zen."}
{"id": "146318", "revid": "1545", "url": "https://eu.wikipedia.org/wiki?curid=146318", "title": "Edo Aroa", "text": ", bezala ere ezagutzen dena, Japoniako historiaren banaketa bat da, 1603ko martxoak 24tik 1868ko maiatzak 3 arte hedatzen dena.\nAro honek Tokugawa shogunerriaren gobernua mugatzen du, Edo shogunerria bezala ere ezagutzen dena, ofizialki 1603an lehen Tokugawa shoguna izan zen Tokugawa Ieyasuk ezarri zuena. Edo Aroa 1868an amaitu zen hamabosgarren eta azken shoguna izan zen Tokugawa Yoshinobuk gobernu inperiala berrezarri zuenean. Edo Aroaren amaiera Aro Inperialaren hasieragatik ere bereizten da.\nShogunaren gobernua eta daimyoak.\nTokugawa Ieyasu, Oda Nobunaga eta Toyotomi Hideyoshiren lorpenetatik onura gehien lortu zuena Kant\u014d eskualde aberatseko daimy\u014d biziki boteretsu bat zen. 2,5 milioi kokuko lurrak zituen eta ondoren Edon ezarri zen (gaur egun Tokio) bere ondasunei beste 2 milioi kokuko lurrak gehituz. Toyotomi Hideyoshi hil ondoren, berehala saiatu zen Toyotomi familia kontrolatuta mantentzen.\nIeyasuren armadak Sekigaharako guduan 1600ean mendebaldeko daimy\u014dak garaitu zituen, eta honek ia Japonia guztiaren kontrola eman zion Ieyasuri. Bere etsaien desagerpenaren bidez eta beste daimyo batzuen gaineko kontrol zorrotz baten bidez domeinu sistema bat ezarri ondoren, Ieyasuk bere semea zen Tokugawa Hidetada ezarri zuen shogun bezala, bere burua shogun erretiratu izendatuz 1605ean. Toyotomi familia oraindik mehatxu bat zen bere asmoentzat, eta, ondorioz, hamar urte oso eman zituen familia hori desagerrarazten. 1615ean Toyotomi familiak Osakan zuen gotorlekua Tokugawa familiak suntsitua izan zen.\nHaren agintaldian Japoniako lurralde autonomo guztiak aginpide nagusiaren mendean jarri ziren eta Edo hiria (egungo Tokio) inperioko hiri nagusi bihurtu zen. Tokugawa Ieyasuk ezarri zuen sistemari esker Japoniako lurraldeek nolabaiteko autonomia izan zuten eta ordura arteko gizarte egitura goitik behera aldatu zen (neurri bereziak hartu ziren laborariak, biztanleriaren % 80, nekazaritzaz bestelako lanetan has zitezen eta era horretan murriztu egin ziren militarrek zeuzkaten pribilegioak) eta politika haren fruitu hazi zen Japoniako lehen merkatari burgesia. Kanpo harremanetan, bestalde, Txinako eta Europako merkatariekin hasi ziren tratuan Japoniako merkatariak eta misiolari katolikoek bertan egokitzeko baimen berezia lortu zuten. XVII. mende bukaeran, Edo, Osaka eta Kyotoko hiriak eta Nagasakiko portuak handitu ziren, eta gorakada nabarmena izan zuen bertako industria tradizionalak (zeta eta kotoigintza, papera eta portzelana). Laborantza zen, halere, bertako langintza nagusia eta militarren garrantzia handia zen oraindik. Egoera horrek bere horretan iraun zuen XIX. mende erdialdera arte: finantza arazoak garrantzitsuak ziren neurrian, indartsu jarraitzen zuten \"samurai\" edo militarrek. Arazo hauek eta mendebaleko herri kolonialisten erasoen mehatxuek ekarri zuten shogunen aginpidearen bukaera, eta inperioa berriz ere nagusitu zen lurralde autonomorik gabeko Japonia batuan. Hitosubashi Keiki edo Yoshinobu izan zen azken shoguna (1867), eta Meiji enperadoreak ezarri zuen berriro inperioko aginpide gorena."}
{"id": "146322", "revid": "336", "url": "https://eu.wikipedia.org/wiki?curid=146322", "title": "Vadim Demidov", "text": "Vadim Demidov (Riga, Letonia 1986ko urriaren 10a -) norvegiar futbolaria da, Frankfurtean jokatzen du defentsa gisa. Letonian jaioa izan arren Norvegiara joan zen haurra zela.\nIbilbidea.\nIL Runaren gazte taldean hasi zen futbolean 2004ean futbolari profesionala bilakatu arte. Norvegiako hainbat klubetan ibili zen eta 2008an Rosenborgek sinatu zuen. Urte berean Norvegiako selekzio nazionalarekin egin zuen estreinua. 2010ean Real Sociedaden jokalaria bilakatzea hitzarmendu zuen. Klube gipuzkoarrarekin urtarrilean hasiko da."}
{"id": "146324", "revid": "448", "url": "https://eu.wikipedia.org/wiki?curid=146324", "title": "Eusko Ekintza", "text": ""}
{"id": "146326", "revid": "105290", "url": "https://eu.wikipedia.org/wiki?curid=146326", "title": "San Martin (Orozko)", "text": "San Martin Orozkoko (Bizkaia) iparraldean dagoen auzoa da.\nMugakideak.\nIparraldean Arrugaeta auzoa eta izen bereko mendia, hegoaldean Unibaso auzoa, ekialdean Ibarra (Orozko) eta mendebaldean Zubiaur auzoa mugakideak ditu."}
{"id": "146328", "revid": "201", "url": "https://eu.wikipedia.org/wiki?curid=146328", "title": "Sengoku aroa", "text": ""}
{"id": "146329", "revid": "201", "url": "https://eu.wikipedia.org/wiki?curid=146329", "title": "Edo aroa", "text": ""}
{"id": "146330", "revid": "201", "url": "https://eu.wikipedia.org/wiki?curid=146330", "title": "Nara aroa", "text": ""}
{"id": "146331", "revid": "105290", "url": "https://eu.wikipedia.org/wiki?curid=146331", "title": "Bon Odori", "text": "Bon Odori (japonieraz \u76c6\u8e0a\u308a) Japoniako dantza tradizionaleko jaialdi bat da. Bon Odori jaialdia urtero udan ospatzen da (uztaila eta abuztua bitartean) eta lokalki antolatzen du herri bakoitzak.\n\"Bon\" arbasoen arimei ongietorria egiten zaien jai denboraldi bat da. \"Bon\"a ohitura budista bat da, jatorria Txinan duena.\nBon Odori jaialdian zehar jendea toki irekietan biltzen da taiko danbordun dorre baten inguruan eta musika tradizionalaren erritmoan dantzatzen du. Musikak alaia izan behar du arbasoen arimei ongietorria egiteko, eta jendeak umore alaia izan behar du. Bon Odoria gauez ospatu behar da, arbasoen arimak gauez itzultzen direla uste bait da."}
{"id": "146332", "revid": "448", "url": "https://eu.wikipedia.org/wiki?curid=146332", "title": "Igaratza (Aralar)", "text": ""}
{"id": "146333", "revid": "512", "url": "https://eu.wikipedia.org/wiki?curid=146333", "title": "Arrugaetako atxa", "text": "Arrugaetako atxa Bizkaiko hegoaldean dagoen mendia da, Gorbeiako mendilerroan kokatuta Zeberio eta Orozko artean. Zehazkiago Mendigisako mendilerroan dago, Untzueta mendebaldean eta Upo ekialdean dituelarik.\nHurbil duen Orozkoko Arrugaeta auzoari hartu dio izena.\nTontorra kareharrizkoa da, eta gainaldean basozainen txabola bat dago. Magaletan pago, aritz, arte eta gaztainondo bakan batzuk daude nagusiak diren pinuen ondoan."}
{"id": "146334", "revid": "1519", "url": "https://eu.wikipedia.org/wiki?curid=146334", "title": "Abentzerraje", "text": "Abentzerraje nazariek gobernatutako Granadako Erresumako ipar-afrikar jatorriko noblezia leinu ezagun baten gaztelerazko izena da: Banu Sarrai () (literalki \"uhalgilearen semeak\").\nAbentzerrajeak oso garrantzitsuak izan ziren Granada musulmaneko bizitza politikoan, XV. mendean, garai giltzarri horretan gertatu ziren matxinada sozio-politiko ezberdinetan parte hartuz eta nazari erresuma ahuldu eta Granadako erresuma Granadako gerraren ondoren arabiar domeinutik at geratzea eragin zuen gerra zibila sortzen lagunduz.\nBotererik gehien Muhammad IX.a Granadakoa sultanarekin izan zuten, Jusuf ibn Sarrai sultan honen bisirra izan zelarik. Baina Muhammad X.a Granadakoa sultan bihurtu bezain pronto (1445ean) euren protagonismoa desagertzen hasi zen. Zenbait sultanen alde egin zuten, Abu Nars Said kasu, baina jazarpenak ere jasan zituzten. M\u00e1lagan matxinatuak 1469an, Abu al-Hasan Ali (Muley Hacen) sultanaren garaian, Abentzerrajeak gogorki zapalduak izan ziren, horietako askok 1473tik aurrera Gaztelara ihesean joan behar izan zutelarik."}
{"id": "146335", "revid": "512", "url": "https://eu.wikipedia.org/wiki?curid=146335", "title": "Muley Hacen", "text": "Abu l-Hasan Ali ( \"Ab\u016b al-\u1e24asan \u2018Al\u012b\"; ? - 1485) Granadako erresumako errege bat izan zen, kristauen artean Muley Hacen izenaz ezaguna. Tronura 1464ko abuztuan iritsi zen, bere aita zen Abu Nars Said edo \"Ziriza\"ren oinordeko bezala, jada Granadako erresumak Gaztelako erresuman gertatzen ari zen gerratik probetxuzko zeozer ateratzea eragozten zioten barne gatazka gogorrak bizi zituenean. Aixa sultan anderearekin bere seme izango zen Boabdil izango zuen, 1482an tronua kenduko ziona"}
{"id": "146336", "revid": "105290", "url": "https://eu.wikipedia.org/wiki?curid=146336", "title": "Ecatepec de Morelos", "text": "Ecatepec, izen ofiziala Ecatepec de Morelos (nahuatlez: \"Eh\u00e9catl, t\u00e9petl\", \u00abmuino haizetsua\u00bb), Mexiko erdialdeko hiri eta udalerria da, Mexikoko estatuko jendetsuena. Mexiko Hiriko metropoli eremuaren parte da. 2010ean hiriak 1.655.015 biztanle zituen, eta 1.656.107 biztanle udalerri osoak."}
{"id": "146337", "revid": "448", "url": "https://eu.wikipedia.org/wiki?curid=146337", "title": "Aralarko santutegia", "text": ""}
