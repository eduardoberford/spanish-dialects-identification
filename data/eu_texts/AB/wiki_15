{"id": "159664", "revid": "8995652", "url": "https://eu.wikipedia.org/wiki?curid=159664", "title": "F\u00edsica o Qu\u00edmica", "text": "F\u00edsica o Qu\u00edmica (euskaraz, \"Fisika edo Kimika\") Espainian ekoitzitako telesail bat izan zen, Antena 3, Neox eta MTV Espa\u00f1a telebista-kateek emana. 2008ko otsailaren 4an estreinatu zen, eta 2011ko ekainaren 13an bukatu zen Antena 3n. Telesailak Neoxen jarraituko zuela iragarri zen, baina oraingoz ez da hala egin: telebista-kate horrek lehenagoko kapituluak berriz eman besterik ez du egin.\n2009an, Ondas saria irabazi zuen, Espainiako telesail onenen artean egoteagatik.\nTelesailaren datuak.\nBigarren denboraldian izan zuen ikus-entzule kopururik handiena, \"El eterno retorno (2.\u00aa parte)\" kapituluan, 3.916.000 ikuslerekin eta %\u00a022,1eko sharearekin. Ikus-entzule kopuru txikiena, berriz, zazpigarren denboraldian izan zuen, \"Espect\u00e1culo\" kapituluan, 1.439.000 ikuslerekin eta %\u00a07,3ko sharearekin.\nDenboraldiak aurrera egin ahala, pixkanaka aktoreak joan ziren, eta beste berri batzuk etorri.\n1.denboraldian \"Michel Gurfi\"k, telesaila utzi zuen.\n2.denboraldian \"Michel Brown\" (Miguel) sartu eta atera zen, \"Andr\u00e9s Cheung\" (Jan), (F\u00e9lix) \"Xavi Mira\", eta (Isaac) \"Karim El-Kerem\" artean.\n3.denboraldian \"Alex Barahona\" (Berto), \"Jose Manuel Seda\" (Mart\u00edn), \"Irene S\u00e1nchez\" (Violeta), Sandra Bl\u00e1zquez (Alma), eta \"Oscar Sinela\" (Quino) sartu ziren, eta \"Leonor Mart\u00edn\" (Cova) joan zen.\n4.denboraldian Marc Clotet sartu zan. 4.denboraldia amaitu zenean (2009ko abenduaren 16an), aktore batzuk utzi zuten telesaila: \"Cecilia Freie\", \"Joaquin Climent\", \"Blanca Romero\", \"Irene Sanchez\" eta \"Oscar Sinela\".\n5.denboraldian; Cristina Alcazar, Sergio Mur, Olivia Molina, \u00c1lex Batllori, Luc\u00eda Ramos, eta Nasser Saleh sartu ziren.\n6.denboraldia Capitol zineman estreinatu zen 2010eko irailaren 7an, eta telebistan 2010eko irailaren 15ean.\nDenboraldi horretan sartu ziren: Enrique Arce, Alex Mart\u00ednez, Alex Hern\u00e1ndez, eta Lorena Mateo.\n2011ko otsailaren 28an 7. denboraldia hasi zen filmatzen, eta 2011ko maiatzaren 5ean estreinatu zen, eta datuak ez ziren onak izan; aitzitik, sharearen %9,8 eta 1.867.000 ikusle bakarrik izan zituen. 2. kapituluan, audientzia are baxuagoa izan zuen: 1.439.000 ikusle eta sharearen %7,3. Hirugarren kapitulua, bere audientzia baxua dela eta, utzi zen ostegunetako gauetako 22h00etan emititzeari, eta horren ordez, asteazkenetan emititu zen, 22h45 etan. Aurrerago, 75. kapituluan alegia, audientzia asko igo zen: 1.781.000 ikusle eta sharearen %14,1 , eta orduan falta ziren bi kapituluak, asteleheneko gauetan emitituko zuten gaueko 10etan.\nCristina Alcazar eta Sergio Murrek, telesaila utzi dute zazpigarren denboraldian, eta haien ordez: \"Juan Pablo Di Pace\", eta Sabrina Garciarena sartu dira, Fernando Andina, eta \"Andrea Dueso\"ren artean.\nF\u00edsica o Qu\u00edmica 2011ko ekainaren 13ean, agurtu da Antena 3n, bere audientzia baxua dela eta, eta Antena 3 telebista kateak, anuntziatu zuen, denboraldi hori, motzena izan zela, 7 kapitulutan murriztu dutela.\nEszenatokiak.\nIkastetxea.\nEszenatoki nagusia da. Han gertatzen dira gauza gehienak, komunetan agertu ahal dira, kafetegian, liburutegian, polikirldegian, geletan...\nIrakasleen etxea.\nIrakasleen etxea beti bera izan da. Hasiera batean \"Blanca\" eta \"Irene\"rena (Cecilia Freire eta Blanca Romero) zen etxea baina jende asko pasa da hortik: \"Miguel\" (Michel Brown), \"Violeta\" (Irene S\u00e1nchez), \"Vaquero\" (Marc Clotet), eta bosgarren denboralditik aurrera \"Vaquero\" etxearekin geratu zen eta \"Veronica\" (Olivia Molina), \"Jorge\" (Sergio Mur), \"Sara\" (Sabrina Garciarena) eta \"Xavi\" (Juan Pablo Di Pace) egon dira bertan.\nPatioa.\nHan heziketa fisikoko klaseak egiten dira normalean.\nBeste batzuk.\nBeste eszenatoki batzuk izan ahal dira: Jatetxe bat, kalea, denda bat..."}
{"id": "159665", "revid": "119347", "url": "https://eu.wikipedia.org/wiki?curid=159665", "title": "Funtzio jarraitu", "text": "Matematikan, funtzio bat jarraitua dela esaten da aldagai askean izandako aldaketa txikiek funtzioaren balioan ere aldaketa txikiak eragiten dituztenean. Jarraituak ez diren funtzioak \"ez-jarraituak\" dira. Alderantzizko jarraitua duen funtzio jarraituari homeomorfismo deritzo.\nFuntzioen jarraitutasuna topologiaren oinarrizko kontzeptua da, era orokorrean lantzen da aurrerago. Artikulu honen sarrera aldagai errealetako funtzioetan ardazten da. Jarraitutasunaren beste kasu sendoago bat jarraitutasun uniformea da. Gainera, artikulu honetan bi espazio metrikoren arteko funtzioen jarraitutasunaren kasu orokorragoaren definizioa lantzen da. Ordena teorian, bereziki domeinu teorian, Scotten jarraitutasuna kontsideratu daiteke. Beste jarraitutasun motak existitzen dira, baina ez dira lantzen artikulu honetan.\nJarraitutasunaren definizio zehatza badago ere, intuitiboki funtzioa jarraitua da definizio-eremuko tarte batean bere grafikoa arkatza paperetik altxatu gabe marraz daitekeenean. Adibidez, izan bedi formula_1 funtzioa, lore baten altuera deskribatzen duenta formula_2 denboran. Funtzio hau jarraitua da. Aldiz, formula_3-k banku kontu batean dagoen diru kopurua adierazten badu formula_2 denboran, funtzioak salto egiten du dirua sartu edo ateratzen denean; beraz funtzio ez-jarraitua da.\nHistoria.\nJarraitutasunaren epsilon-delta erako lehen definizioa Bernard Bolzanok eman zuen 1817. urtean. Augustin-Louis Cauchyk horrela definitu zuen formula_5 funtzioaren jarraitutasuna:\nCauchyk kantitate infinituki txikiak kantitate aldakorren arabera definitu zituen, eta bere definizioa gaur egungo definizio infinitesimalaren antzekoa da (ikus mikrojarraitutasuna). Puntuz puntuko jarraitutasunaren eta jarraitutasun uniformearen arteko desberdintasuna eta definizioa Bolzanok eman zituen 1830ko hamarkadan, baina bere lana ez zen 1930ko hamarkada arte argitaratu. Bolzano bezala, Karl Weierstrassek funtzio baten jarraitutasuna formula_6 puntuan ukatzen zuen funtzioa formula_6-n eta bere bi aldeetan definituta baldin ez bazegoen, baina \u00c9douard Goursatek funtzioa formula_6-ren alde bakarrean definituta egotea baimendu zuen eta Camille Jordanek baimendu zuen formula_6-n bakarrik definituta bazegoen ere. Puntuz puntuko jarraitutasunaren hiru definizio ez-baliokide hauek oraindik erabiltzen dira. Edouard Heinek eman zuen jarraitutasun uniformearen lehen definizio argitaratua 1872. urtean, baina bere ideiak Dirichletek eman zituen 1854. urtean.\nFuntzio errealak.\nDefinizioa.\nFuntzio erreal bat, hau da, zenbaki errealetatik zenbaki errealetara doan funtzio bat; grafo baten bitartez irudikatu daiteke plano kartesiarrean. Funtzio hori jarraitua da grafoa kurba ez-apurtu baten bitartez irudikatu baldin badaiteke, kurbaren definizio-eremua zuzen erreal osoa izanda. Jarraian definizio zehatzago bat ematen da.\nFuntzio errealen jarraitutasunaren definizio zehatza limiteen bitartez ematen ohi da. formula_10 aldagaia duen formula_11 funtzio bat formula_6 \"puntuan\" jarraitua da baldin eta formula_13-ren limitea formula_10 formula_6-ra hurbiltzen den bitartean formula_16-ren berdina bada. Gainera, \"funtzioa\" jarraitua da puntu guztietan jarraitua bada. Funtzio bat ez-jarraitua da punturen batean ez jarraitua denean.\nFuntzio baten jarraitutasunaren hainbat definizio existitzen dira. Batzuetan esaten da funtzio bat jarraitua dela jarraitua bada bere definizio-eremuko puntu guztietan. Adibidez, formula_17 funtzioa jarraitua da bere definizio eremuan (zenbaki errealak non formula_18, formula_19 edozein zenbaki oso izanda). Batzuetan, salbuespenak egiten dira definizio-eremuaren mugekin. Adibidez, formula_20 funtzioaren grafoa, bere erenua zenbaki erreal ez-negatiboak izanda; ezkerraldean amaiera puntua dauka. Kasu honetan eskuinaldeko limitea bakarrik behar da funtzioaren balioa lortzeko. Definizio honen arabera, formula_11 jarraitua da formula_22 mugan eta zenbaki ez-negatibo guztietan. Definiziorik arruntenaren arabera, funtzio bat jarraitua da zenbaki erreal guztietan jarraitua bada. Kasu honetan, aurreko bi adibideetako funtzioak ez dira jarraituak, baina edozein polinomioren funtzioa jarraitua da, sinua, kosinua eta esponentziala bezala. Beraz, \"jarraitu\" hitzaren erabilpen arduratsua egin behar da, testuinguruaren arabera bere esanahia aldatu daitekelako.\nNotazio matematikoa erabilita, aurreko hiru zentzuetan jarraitutasuna definitzeko hainbat era daude.\nIzan bedi\nformula_24 azpimultzoa formula_11-ren definizio-eremua da. Aukera posibleen artean ondorengoak daude:\nformula_24 tarte irekia bada, formula_28 eta formula_29 ez dira mugak aurreko zentzuan bezala, eta beraz formula_37\neta formula_38-ren balioek ez dute ondoriorik formula_24-ren gaineko jarraitutasunean.\nFuntzioen limiteen bidezko definizioa.\nformula_11 funtzioa bere definizio-eremuko formula_6 puntuan jarraitua da formula_13-ren limitea formula_10 formula_6-ra hurbiltzen den heinean (formula_11-ren definizio-eremuan zehar) existitzen bada eta formula_16-ren berdina bada. Notazio matematikoan, hurrengoaren baliokidea da:\nBenetan, honek hiru baldintza inplikatzen ditu: lehenik, formula_11 formula_6 puntuan definituta dago (betetzen dena, formula_6 formula_11-ren definizio-eremuan dagoelako). Bigarren, limitea existitu behar da. Hirugarren, limitearen balioa formula_16-ren berdina izan behar da.\nInguruneen bidezko definizioa.\nformula_6 puntuaren ingurunea formula_6-tik distantzia finko bat baino hurbilago dauden definizio-eremuko puntu guztiak dituen multzo bat da. Intuitiboki, funtzio bat jarraitua da formula_6 puntuan formula_11-ren murrizketa formula_6-ren ingurune batean formula_16 puntu bakarrera txikitzen bada formula_6-ren inguruko ingurunearen zabalera zerorantz doanean. Zehazki, formula_11 funtzioa jarraitua da bere definizio-eremuko formula_6 puntuan, baldin edozein ingurunerentzat formula_63 existitzen bada ingurune bat formula_64 non formula_65, formula_66 denean.\nDefinizio honek bakarrik behar du eremua eta koeremua espazio topologikoak izatea, eta ondorioz definiziorik orokorrena da. Definizio honetatik ondoriozta daiteke formula_11 funtzioa jarraitua dela bere definizio-eremuko puntu isolatu guztietan. Adibidez, zenbaki osoen gaineko balio errealetako funtzio guztiak jarraituak dira.\nSegiden limiteen bidezko definizioa.\nOrdez, eskatu daiteke formula_6 punturantz konbergenteak diren definizio-eremuko elementuez osatutako formula_69 segida guztietarako formula_70 segida formula_16 punturantz konbergentea izatea. Notazio matematikoan:\nWeierstrassen eta Jordanen definizioa.\nformula_11 funtzio bat emanda, bere definizio eremuko formula_74 puntuan jarraitua da baldin eta edozein formula_75 positiborako existitzen bada formula_76 positibo bat non formula_77 betetzen duten formula_10 balioetarako\nbetetzen den. Beste era batean idatzita, formula_11 jarraitua bada definizio-eremuko formula_74 puntuan, edozein formula_75 positiborako existitzen da formula_76 positiboa non definizio eremuko formula_10 guztietarako:\nEra intuitiboago batean, honela esan daiteke: formula_13 funtzioaren balioak formula_87-ren ingurune batean egotea nahi bada, behar den gauza bakarra da formula_74-ren ingurune egoki bat aukeratzea formula_10 aldagaiak balioak hartzeko. Nahi dugun beste txikitu ahal bada formula_13-ren ingurunea, orduan formula_11 jarraitua da formula_74-ren inguruan.\nWeierstrassek behartu zuen formula_77 tartea definizio eremuan egotera, baina Jordanek baldintza hori kendu zuen.\nOndarraren kontrolaren bidezko definizioa.\nAnalisi numerikoan eta frogak egiteko, askotan beharrezkoa da jakitea zein azkarrak diren limiteen konbergentziak, hau da; ondarraren kontrola. Hori formalizatu daiteke jarraitutasunaren definizio bat sortzeko.\nFuntzio bat formula_94 kontrol-funtzioa da baldin\nformula_11 funtzio erreala formula_95 jarraitua da formula_74-n baldin\nFuntzio bat jarraitua da formula_74-n formula_95-jarraitua baldin bada formula_95 kontrol-funtzio baterako.\nEstrategia hau erabiliz jarraitutasunaren kontzeptua findu daiteke erabili daitezkeen kontrol-funtzioak murriztuz. formula_105 kontrol-funtzioen multzoa izanda, funtzio bat formula_105-jarraitua da baldin formula_95-jarraitua bada formula_108 baterako. Adibidez, formula_109 esponentedun Lipschitzen eta H\u00f6lderren jarraitutasunak hurrengo multzoekin definitzen dira:\nOszilazioen bidezko definizioa.\nJarraitutasuna oszilazioen bidez definitu daiteke ere: formula_11 funtzioa jarraitua da formula_10 puntuan baldin eta soilik baldin bere oszilazioa puntu horretan zero bada, notazio matematikoan formula_115. Notazio honen abantaila bat ez-jarraitutasuna \"kuantifikatzen\" duela da: oszilazioak esaten du \"zenbatekoa\" den ez-jarraitutasuna puntu batean.\nDefinizio hau erabilgarria da multzo teoria deskribakorrean puntu ez-jarraituen multzoak eta puntu jarraituak (oszilazioa formula_75 baino txikiagoa duten multzoen ebakidura (G\u03b4 multzo bat)) ikertzeko. Gainera, definizio honek Lebesgueren integragarritasun baldintzaren norabide bateko froga azkarra ematen du.\nOszilazioa \"\u03b5\"-\"\u03b4\" definizioaren berrantolapen baten baliokidea da, limiteak erabiliz oszilazioa definitzeko: puntu batean formula_117 batentzat ez bada existitzen formula_76-rik non baldintza betetzen den, orduan oszilazioa gutxienez formula_119 da. Aldiz, formula_75 guztientzat formula_76 existitzen bada, oszilazioa 0 da. Oszilazioen bidezko definizioa espazio topologikoetatik espazio metrikoetara doazen funtzioetara orokortu daiteke.\nHipererrealen bidezko definizioa.\nCauchyk emandako jarraitutasunaren definizioa ideia intuitiboetan oinarritzen da: aldagaian egindako aldaketa infinitesimal batek funtzioaren balioan aldaketa infinitesimala eragiten du. Kalkulu ez-estandarraren bidez definizio hori matematikoki zehatza egin daiteke. Zuzen erreala zenbaki infinitu eta infinitesimalen bidez handitu daiteke zenbaki hipererrealak sortzeko. Kalkulu ez-estandarrean jarraitutasuna horrela definitu daiteke, Cauchyren definizioa gaur egungo notaziora \"itzuliz\":\nFuntzio jarraituen eraikuntza.\nFuntzio baten jarraitutasuna ebaluatzeko prozesua sinplifikatu daiteke aurreko propietateak ebaluatuz funtzioaren \"blokeetan\". Erraza da frogatzea definizio-eremu batean jarraituak diren bi funtzioen batuketa jarraitua dela eremu horretan. Bi funtzio emanda\norduan funtzio jarraituen batura\njarraitua da formula_24-n.\nGauza bera gertatzen da funtzio jarraituen biderketarekin\njarraitua da formula_24-n.\nAurreko emaitzak funtzio konstanteen eta identitate funtzioaren (formula_135) jarraitutasunarekin konbinatuz, funtzio polinomikoen jarraitutasuna zenbaki errealetan ondoriozta daiteke. Adibidez\n(eskuineko irudian irudikatua).\nEra berean froga daiteke funtzio baten alderantzizkoa (biderkadurarekiko)\njarraitua dela formula_141-n.\nHorrek inplikatzen du funtzio jarraituen zatiketa (formula_142-ren erroak kenduta)\nere jarraitua dela formula_147-n.\nAdibidez, hurrengo funtzioa (eskuineko irudian)\ndefinituta dago zenbaki erreal guztientzat (formula_149 izan ezik), eta jarraitua da puntu horietan. Beraz, funtzio jarraitua da. formula_149 puntuan ez da jarraitua, puntu hori ez dagoelako funtzioaren definizio-eremuan. Ez da existitzen formula_151 funtzio jarraiturik formula_152-rekin bat datorrenik formula_153 guztientzat.\nSinu funtzioa zenbaki erreal osoetan jarraitua denez, sinc funtzioa (formula_154) definituta dago eta jarraitua da formula_155 erreal guztientzat. Kasu honetan, hala era, formula_156 zenbaki erreal guztietan jarraitua den funtzio batera \"luzatu\" daiteke; formula_157 ezarriz. Izan ere, hori da funtzioaren limitea 0-rantz hurbiltzen denean:\nBeraz, ezarriz\nsinc funtzioa zenbaki erreal osoetan jarraitua den funtzio batean bihurtzen da. \"Puntu singular saihesgarri\" izena erabiltzen da kasu hauetan, non funtzioaren balioak definitu daitezke funtzioa jarraitua egiteko puntu zehatzetan.\nFuntzioen arteko beste eragiketa bat funtzioen konposaketa da. Bi funtzio jarraitu izanda\nberaien konposizioa\n(formula_161), formula_162 izanda, jarraitua da.\nAurreko proposizioa erabiltzen lortzen da adibidez, formula_163 jarraitua dela formula_164 guztietarako.\nFuntzio ez-jarraituen zenbait adibide.\nFuntzio ez-jarraituen adibide bat Heavisideren eskailera funtzioa da (formula_165), horrela definituta:\nHartu adibidez formula_167. Ez dago formula_168-ren inguruko (hau da, formula_169 tarte irekia, formula_170 izanda) non formula_171-ren balioak formula_172-ren egongo diren (hau da, formula_173-n). Intuitiboki, ez-jarraitutasun mota hau funtzioaren balioetan gertatzen den bat-bateko jauzia da.\nAntzeko kasu bat zeinu funtzioarena da:\nez-jarraitua da formula_168 puntuan, baina jarraitua da beste puntu guztietan. Hurrengo adibide honetan:\nfuntzioa jarraitua da puntu guztietan, formula_168-n izan ezik.\nAurreko kasuen antzekoak diren funtzio ez-jarraituetaz gain, funtzio batzuek jokaera \"patologikoa\" daukate. Thomaeren funtzioaren kasua da:\nThomaeren funtzioa zenbaki irrazional guztietan jarraitua da, eta ez-jarraitua zenbaki arrazional guztietan. Antzeko era batean, Dirichleten funtzioa ez da inon ez jarraitua\nPropietateak.\nTarteko balioaren teorema.\nTarteko balioaren teorema existentzia teorema bat da, zenbaki errealen osotasunean oinarritua. Honela dio:\nAdibidez, ume bat 1\u00a0m-ko altueratik 1.5\u00a0m-ko altuerara hazten bada bi eta sei urte dituen bitartean, orduan, momenturen batean denbora tarte horretan umearen altuera 1.25\u00a0m izan da.\nTeorema honen ondorioz, formula_11 jarraitua bada formula_181 tartean eta formula_37 eta formula_38-ren zeinuak ezberdinak badira, orduan formula_181 tarteko formula_6 puntu batean formula_16-ren balioa zero da.\nMuturreko balioaren teorema.\nMuturreko balioaren teoremak (edo Weierstrassen teorema) horrela dio: edozein funtzio formula_11 formula_181 tarte batean (edo edozein multzo itxi eta bornatu) definituta badago eta bertan jarraitua bada, orduan funtzioak maximo bat dauka tarte horretan (existitzen da formula_197 non formula_198 formula_181 tarteko formula_10 guztientzat). Gauza bera gertatzen da minimoarekin. Orokorrean, emaitza horiek ez dira agertzen funtzioa formula_201 tarte ireki batean definituta dagoenean; formula_202 funtzioaren kasuan adibidez. Funtzio hori definituta dago eta jarraitua da formula_203 tartean, baina ez dauka maximorik ez-bornatua delako goitik.\nJarraitutasunaren erlazioa diferentziagarritasunarekin eta integragarritasunarekin.\nEdozein funtzio diferentziagarri\njarraitua da, frogatu daitekeen bezala. Alderantzizkoa ez da egia: adibidez, balio absolutuaren funtzioa\nedonon jarraitua da. Hala ere, ez da diferentziagarria formula_22 puntuan (baina beste puntu guztietan bada). Weierstrassen funtzioa puntu guztietan jarraitua da, baina ez da inon ez diferentziagarra.\nformula_11 funtzio diferentziagarri baten deribatuak formula_208 ez du zertan jarraitua izan. formula_208 jarraitua bada, formula_13 jarraituki deribagarria da. Baldintza hori betetzen duten funtzioen multzoa formula_211 da. Orokorrean, multzo ireki batetik zenbaki errealetara doazen funtzioen multzoari,\nnon formula_11 formula_19 aldiz diferentziagarria den eta formula_19-garren deribatua jarraitua den, formula_216 deritzo. Ordenagailu grafikoen arloan, maila horiei formula_217 (posizioaren jarraitutasuna), formula_218 (tangentziaren jarraitutasuna) eta formula_219 (kurbaduraren jarraitutasuna) izenak ematen zaizkie batzuetan.\nEdozein funtzio jarraitu\nintegragarria da (Riemannen integralaren zentzuan, adibidez). Alderantzizkoa ez da betetzen, zeinuaren funtzioak (integragarria baina ez-jarraitua) frogatzen duen bezala.\nLimite puntual eta uniformeak.\nFuntzioen segida bat emanda\nnon limitea\ndefinizio eremuko formula_10 guztientzat existitzen den, formula_13 funtzioa segidaren limite puntuala da. Limite puntual funtzioak ez du zertan jarraitua izan, formula_225 guztiak jarraituak badira ere; eskuinaldeko animazioan ikusten den bezala. Hala ere, formula_11 jarraitua da formula_225 funtzio guztiak jarraituak badira eta segida konbergentzia uniformea badauka (konbergentzia uniformearen teoremaren ondorioa). Teorema hori funtzio esponentzialak, logaritmoak, erro karratu funtzioa eta funtzio trigonometrikoak jarraituak direla frogatzeko erabili daiteke.\nJarraitutasun norabidetua eta erdi-jarraitutasuna.\nFuntzio ez-jarraituak era mugatu batean ez-jarraituak izan daitezkenez, jarraitutasun norabidetuaren (edo eskuin eta ezker-jarraitutasuna) eta erdi-jarraitutasunaren kontzeptuak agertzen dira. Intuitiboki, funtzio bat \"eskuin-jarraitua\" da ez badago jauzirik limitearen puntura hurbiltzean eskuinetik. Formalki, formula_11 eskuin-jarraitua da formula_6 puntuan hurrengoa betetzen baldin bada: edozein formula_230-rentzat existitzen da formula_170 non formula_232 betetzen duten formula_10 guztientzat\nBaldintza hau eta funtzio jarraituena ia berdinak dira: kasu honetan formula_6 baino handiagoak diren formula_10-tarako bakarrik bete behar da. Aldiz, eskatzen bada baldintza betetzea formula_237 betetzen duten formula_10-tarako, \"ezker-jarraitutasuna\" agertzen da. Funtzio bat jarraitua da baldin eta soilik baldin ezker eta eskuin-jarraitua bada.\nFuntzio bat behe erdi-jarraitua da baldin egon daitezkeen jauziak behera badoaz, eta ez gora. Hau da, edozein formula_230-rentzat existitzen da formula_170 non formula_241 betetzen duen eta definizio-eremuan dagoen edozein formula_10-rentzat hurrengoa betetzen den:\nAlderantzizko baldintza \"goi erdi-jarraitutasuna\" da.\nEspazio metrikoen arteko funtzioen jarraitutasuna.\nFuntzio erreal jarraituen kontzeptua espazio metrikoen arteko funtzioetara orokortu daiteke. Espazio metriko bat formula_244 multzo bat da, funtzio batez (formula_245) hornituta dagoena (metrika deritzo). Intuitiboki, formula_244-ko edozein bi elementuen arteko distantzia neurtzen duen erregela da. Formalki, metrika honako funtzioa da:\nFuntzio honek zenbait propietate betetzen ditu, desberdintza triangeluarra nabarmenki. Bi espazio metriko (formula_248 eta formula_249 ) eta funtzio bat emanda,\norduan formula_11 jarraitua da formula_252puntuan emandako metrikarekiko, baldin eta edozein formula_75 positiborako existitzen bada formula_76 positiboa non formula_255 betetzen du formula_244-ko edozein formula_10 baliok formula_258 betetzen badu. Gainera, aurreko kasuko funtzio errealetan bezala; formula_6 limitea duen formula_244-ko edozein formula_261 segidarentzentat formula_262 betetzea jarraitutasunaren definizo baliokidea da.\nJarraitutasunaren ideia hau erabiltzen da, adibidez, analisi funtzionalean. Adar honetako oinarrizko proposizio batek dio formula_263 eta formula_264 bektore espazio normaduen arteko operadore lineal bat\njarraitua dela baldin eta solik baldin bornatua bada, hau da, existitzen da formula_266 konstante bat non\nformula_268 edozeinerako.\nJarraitutasun uniformea, H\u00f6lderriarra eta Lipschitziarra.\nEspazio metrikoen arteko funtzioen jarraitutasuna zenbait eratan sendotu daiteke, mugatuz formula_76-ren menpekotasuna formula_75 eta formula_6-rekiko (aurreko definizioan). Intuitiboki, formula_11 funtzioa uniformeki jarraitua da formula_76 ez bada formula_6 puntuaren menpekoa. Zehazki, beharrezkoa da edozein formula_75 positiborentzat existitzea formula_76 positiboa non formula_277 betetzen duten edozein formula_278-rentzat formula_279 izatea. Beraz, edozien funtzio uniformeki jarraitu jarraitua da. Alderantzizkoa ez da betetzen orokorrean, baina betetzen da formula_244 trinkoa bada. Aplikazio uniformeki jarraituak espazio uniformeen egoera orokorreagoan definitu daitezke.\nFuntzio bat H\u00f6lderriarra da formula_109 berretzailearekin (zenbaki erreala), existitzen bada formula_266 konstantea non formula_244-ko edozein formula_29 eta formula_6-rentzat hurrengo desberdintza betetzen den:\nEdozein funtzio H\u00f6lderriar uniformeki jarraitua da. formula_287 kasu bereziari Lipschitzen jarraitutasuna deritzo. Hau da, funtzio bat Lipschitziarra da hurrengo desberdintza betetzen duen formula_266 konstantea existitzen bada\nformula_244-ko edozein formula_29 eta formula_6-rentzat. Lipschitzen baldintza agertzen da adibidez, Picard\u2013Lindel\u00f6f teoreman, ekuazio diferentzial arrunten soluzioetaz arduratzen dena.\nEspazio topologikoen arteko funtzioen jarraitutasuna.\nJarraitutasunaren beste kontzeptu abstraktuagoa espazio topologikoen arteko funtzioen jarraitutasuna da, non orokorrean ez dago distantziarik, espazio metrikoen kasuan bezala. Espazio topologiko bat formula_244 multzo bat da beraren gaineko topologia batekin. formula_244-ren gaineko topologia formula_244-ren azpimultzoen familia da. Azpimultzoen arteko bildurei eta ebakidurei buruzko zenbait propietate bete behar dira: propietate horiek espazio metrikoetako bola irekien propietateak orokortzen dituzte, puntu baten ingurunea oraindik definituta dagoen bitartean. Topologia baten elementuei formula_244-ren azpiultzo ireki deritze (formula_244-ren topologiarekiko).\nformula_244 eta formula_299 espazio topologikoen arteko funtzioa\njarraitua da baldin eta formula_301 edozein multzo irekirako bere aurreirudia\nformula_244-ren azpimultzo irekia bada. Hau da, formula_11 formula_244 eta formula_299-ren arteko funtzioa da, baina formula_11-ren jarraitutasuna formula_244 eta formula_299-ren gaineko topologien menpekoa da.\nBaldintza horren baliokidea da formula_299-ren multzo itxien (multzo irekien osagarriak) aurreirudiak formula_244-n itxiak izatea.\nAdibidez, formula_244 multzoari topologia diskretua (azpimultzo guztiak irekiak) ematen bazaio, edozein formula_299 espazio topologikorainoko funtzio guztiak\njarraituak dira. Aldiz, formula_244-ri topologia indiskretua (azpimultzo ireki bakarrak multzo hutsa eta formula_244 dira) ematen bazaio, eta formula_299 espazioa gutxienez T0 bada, orduan funtzio jarraitu bakarrak funtzio konstanteak dira. Alderantziz, koeremu indiskretua duen edozein funtzio jarraitua da.\nPuntu bateko jarraitutasuna.\nEpsilon-delta erako jarraitutasunaren definizioa inguruneen hizkuntzara itzuliz gero, puntu bateko jarraitutasunaren ondoko definizioa lortzen da:\nDefinizio honen baliokidea da definizio bera baina ingurune irekietara murriztuta. Gainera, hainbat eratan berridatzi daiteke, irudien ordez aurreirudiak erabiliz.\nGainera, ingurune bat parte daukan edozein multzo ingurune bat denez, eta formula_318 formula_319-ren azpimultzorik handiena denez non formula_320 den; definizio hau horrela sinplifikatu daiteke:\nMultzo ireki bat bere puntu guztien ingurunea den multzoa denez, formula_321 funtzioa jarraitua da formula_244-ren edozein puntutan baldin eta soilik baldin funtzio jarraitua bada.\nformula_244 eta formula_299 espazio metrikoak badira, baliokidea da formula_10-n zentratutako bola irekien ingurune sistema kontuan hartzea, ingurune guztiak hartu beharrean. Honek epsilon-delta jarraitutasunaren definizioa bueltatzen du espazio metrikoetan. Espazio topologiko orokorretan, ez dago ez distantziarik ez hurbiltasunik. Hala ere, helburu espazioa Hausdorff bada, oraindik ere egia da formula_11 jarraitua dela formula_28-n baldin eta soilik baldin formula_11-ren limitea formula_28-ra hurbiltzen den heinean formula_37 bada. Puntu isolatu batean, edozein funtzio jarraitua da.\nOrdezko definizioak.\nEspazio topologikoak deskribatzeko tresna ezberdinak daudenez gero, zenbait definizio baliokide existitzen dira funtzio jarraitu bat definitzeko.\nSegidak eta sareak.\nHainbat testuingurutan, espazioaren topologia metatze puntuen bidez definitzen da. Zenbait kasuetan, hori lortzen da argituz noiz den puntu bat segida baten limitea, baina espazio orokorrago batzuetan, zehaztu behar da noiz den puntu bat sare baten limitea. Funtzio bat jarraitua (Heinearra) da baldin eta segiden limiteak segiden limitetara eramaten baditu. Lehengo kasuan, limiteen kontserbazioa baldintza nahikoa da; bigarrenean funtzio batek segiden limiteak kontserbatu ditzake eta jarraitua ez izan, baina sareen kontserbazioa baldintza beharrezkoa eta nahikoa da.\nZehazki, formula_321 funtzioa segidaz jarraitua da baldin eta formula_332 segidak formula_13 limitea badu, formula_334 segida formula_10 limitea duen formula_244-ko edozein segida izanda. Hortaz, segidaz jarraituak diren funtzioak segiden limiteak kontserbatzen dituzte. Funtzio jarraitu guztiak segidaki jarraituak dira, baina kontrakoa ez da orokorrean egia. formula_244 espazio lehen-kontagarria bada, orduan alderantzizkoa ere gertatzen da: segiden limiteak kontserbatzen dituen funtzio bat jarraitua da. formula_244 espazio metrikoa bada jarraitutasuna eta segidako jarraitutasuna baliokideak dira; baina hori ez da zertan gertatu espazio topologiko orokorragoetan. Arrazoi honengatik, espazio topologikoen testuinguruan, sareak erabiltzen dira segidak baino. Funtzio jarraituek sareen limiteak kontserbatzen dituzte, izan ere propietate hori jarraitutasunaren karakterizazioa da.\nItxidura eragileen bitarteko definizioa.\nEspazio topologiko baten azpimultzo irekiak zehaztu beharrean, topologia itxidura eragileen (formula_339 izendatuta) bitartez definitu daiteke; formula_339 eragileak formula_341 edozein azpimultzo bere itxidurara bidaltzen du. formula_342 barrualde eragileak formula_341 edozein azpimultzori bere barrualdea esleitzen dio. Beraz, espazio topologikoen arteko funtzio bat\njarraitua da aurreko zentzuan baldin eta soilik baldin formula_341 azpimultzo guztietarako\nbetetzen bada. Hau da, formula_347-ren itxituran dagoen formula_244-ren edoezein formula_10 puntu hartuta, formula_13 formula_351-ren itxituran dago. Horren baliokidea da esatea formula_341 azpimultzo guztietarako hurrengoa betetzen dela:\nGainera,\njarraitua da baldin eta soilik baldin\nbetetzen bada formula_356 edozeinentzat.\nPropietateak.\nformula_321 eta formula_358 jarraituak badira, formula_359 ere jarraitua da. formula_321 jarraitua bada eta\nFinkatutako formula_244 multzo baten gaineko topologia posibleak partzialki ordenatuta daude: formula_370 topologia lodiagoa da formula_371 topologia baino formula_370-eko edozein azpimultzo ireki formula_371-n irekia bada. Ondorioz, formula_374 identitatea\njarraitua da baldin eta soilik baldin formula_376 bada. Orokorrean, funtzio jarraitu bat\njarraitua izaten jarraitzen du formula_378 topologia beste topologia lodiago batengatik ordezkatzen bada, edo formula_379 topologia beste topologia finago batengatik ordezkatzen bada.\nHomeomorfismoak.\nAplikazio jarraituaren kontzeptuaren antzekoa da aplikazio irekiarena, non multzo irekien irudiak irekiak diren. Egitan, formula_11 aplikazio irekiak alderantzizkoa badauka, alderantzizkoa jarraitua da; eta formula_142 aplikazio jarraituak alderantzizkoa badu, alderantzizkoa irekia da. Bi espazio topologikoen arteko formula_11 bijekzio bat emanda, formula_383 alderantzizkoak ez du zertan jarraitua izan. Alderantzizko jarraitua duen aplikazio jarraitu eta bijektiboari homeomorfismo deritzo.\nBijekzio jarraitu baten definizio-eremua trinkoa bada eta bere koeremua Hausdorff bada, orduan homeomorfismoa da.\nTopologien definizioa funtzio jarraituen bitartez.\nFuntzio bat emanda\nnon formula_244 espazio topologika den eta formula_386 multzo bat (topologiarik gabe), formula_386-ren gaineko bukaera topologia definitu daiteke. formula_386-ren multzo irekiak izango dira formula_386-ren formula_347 azpimultzoak non formula_391 irekia den formula_244-n. formula_386-k aurretik topologia bat badauka, formula_11 topologia horrekiko jarraitua da baldin eta soilik baldin aurretiko topologia bukaera topologia baino lodiagoa bada. Hortaz, formula_386-ren topologiarik finena non formula_11 jarraitua den bukaera topologiaren karakterizazio bat izango da. formula_11 supraiektiboa bada, topologia hori kanonikoki identifika daiteke zatidura topologiarekin, formula_11-k definitutako baliokidetasun-erlazioaren bitartez.\nGainera, formula_386 multzotik formula_244 espazio topologiko batera doan formula_11 funtzio batentzat; formula_386-ko hasiera-topologiaren irekiak formula_386-ren formula_347 azpimultzoak izango dira non formula_405, formula_244-ren formula_319 irekiren baterako. formula_386-k aurretik topologia bat badauka, formula_11 topologia horrekiko jarraitua da baldin eta soilik baldin aurretiko topologia hasiera-topologia baino finagoa bada. Hortaz, formula_386-ren topologiarik lodiena non formula_11 jarraitua den hasiera-topologiaren karakterizazio bat izango da. formula_11 injektiboa bada, topologia hori kanonikoki identifika daiteke formula_386-ren azpiespazio topologiarekin, formula_244-ren azpimultzotzat hartuz.\nformula_386 multzo baten gaineko topologia bat determina daiteke formula_416 funtzio jarraitu guztien klaseen bitartez, formula_244 edozein espazio topologiko izanda. Dualki, antzeko ideia erabili daiteke formula_418 funtzioekin.\nLotutako kontzeptuak.\nMatematikako beste adar batzuek jarraitutasun kontzeptua erabiltzen dute esanahi ezberdin baina erlazionatuekin. Adibidez, ordena teorian, ordena mantentzen duen formula_250 funtzioa formula_244 eta formula_299 partzialki ordenatutako multzoen artean jarraitua da baldin eta formula_244-ren azpimultzo bideratu bakoitzarentzat formula_423 betetzen bada. Hemen, formula_424 formula_244 eta formula_299-ren ordenaketekiko gorena da. Jarraitutasun kontzeptu hau jarraitutasun topologikoaren berdina da partzialki ordenatutako multzoek Scotten topologia daukatenean.\nKategoria teorian, bi kategorien arteko funktorea\n\"jarraitua\" da baldin eta limite txikiekin konmutatzen badu. Hau da:\nedozein objektu-diagrama txikiarentzat formula_429-n.\n\"Jarraitutasun espazioa\" espazio metriko eta \"poseten\" orokortzea da, quantalen kontzeptua erabiltzen duena eta espazio metrikoen eta domeinuen nozioa bateratzeko erabili daitekena."}
{"id": "159666", "revid": "17", "url": "https://eu.wikipedia.org/wiki?curid=159666", "title": "Jarraitutasun (funtzioa)", "text": ""}
{"id": "159667", "revid": "12654", "url": "https://eu.wikipedia.org/wiki?curid=159667", "title": "Kemi Gorria", "text": ""}
{"id": "159668", "revid": "12654", "url": "https://eu.wikipedia.org/wiki?curid=159668", "title": "Punaisena Kemin\u00e4", "text": ""}
{"id": "159669", "revid": "17", "url": "https://eu.wikipedia.org/wiki?curid=159669", "title": "Fisika edo kimika", "text": ""}
{"id": "159670", "revid": "56334", "url": "https://eu.wikipedia.org/wiki?curid=159670", "title": "Jarraitutasun (argipena)", "text": "Jarraitutasuna terminoak, jarraitua izatearen propietateak alegia, adiera zenbait ditu:"}
{"id": "159671", "revid": "17", "url": "https://eu.wikipedia.org/wiki?curid=159671", "title": "Jarraitu", "text": ""}
{"id": "159673", "revid": "17", "url": "https://eu.wikipedia.org/wiki?curid=159673", "title": "Funtzio jarrai", "text": ""}
{"id": "159674", "revid": "105290", "url": "https://eu.wikipedia.org/wiki?curid=159674", "title": "Diskretu", "text": "Diskretu terminoak tarte, eremu, gorputz edo multzo bateko elementuak edo puntuak guztiz bereizirik daudenean erabiltzen da, jarraituak ez direnean alegia. Terminoak erabilera zenbait ditu:"}
{"id": "159675", "revid": "58701", "url": "https://eu.wikipedia.org/wiki?curid=159675", "title": "Istria eskualdea", "text": "Istria (kroazieraz \"Istarska \u017eupanija\", italieraz \"Regione Istriana\"), izen bereko penintsularen zatirik handiena hartzen duen eskualdea da. Itsaso Adriatikoko penintsularik handiena da eta Kroaziako eskualdeaz gain iparraldeko zati txiki bana Italiak eta Esloveniak hartzen dute. Kroaziako eskualdeak 208.440 biztanle ditu (2011) eta hiriburu administratiboa Pazin izan arren Pula da hiri handiena.\nOndasun nabarmenak.\nHiri bisitatuena Pore\u010d da bere basilika Eufrasikoa Gizateriaren Ondare izendatu baitzuen Unescok 1979an. Pula eta Rovinj ere oso herri poitak dira. Parke Nazional bat ere badu Brijuni uharteetan.\nBanaketa administratiboa.\nIstriako eskualdeak 10 hiri eta 31 udalerri ditu."}
{"id": "159676", "revid": "536", "url": "https://eu.wikipedia.org/wiki?curid=159676", "title": "Quebeceko eskualde administratiboak", "text": "Quebeceko eskualde administratiboak (frantsesez \"R\u00e9gions administratives du Qu\u00e9bec\") Ipar Amerikako herrialde honetako lehen mailako banaketa administratiboa osatzen duten 17 eskualdeak dira.\n1966ko martxoaren 29an sortu eta 1987ko abenduaren 22an berrantolatu ziren. \"R\u00e9gion\" deitu baino lehen \"district\" (\"barruti\") deituak ziren.\nAntolakuntza.\nEskualdeak kudeatzen dituzten taldeak bi denboratan antolatzen dira. Lehenik Quebeceko gobernuak arlo sozioekonomiko desberdinetako pertsonalitate batzuk izendatzen ditu eta horrela \"Hautetsien eskualdeko konferentzia\" (\"Conf\u00e9rence r\u00e9gionale des \u00e9lus\", CR\u00c9) sortzen da. Egitura honek gobernu nazionalari eskualdearen gaineko kontuetan aholkuak eman eta proiektuak garatzeko ardura du; aldiz, ez du erabakiak hartzeko botererik eta egin beharrekoa tokiko udalerri (\"municipalit\u00e9\") eta udalerriak biltzen dituen \"Eskualdeko konderriko udalerriekin\" (\"Municipalit\u00e9 r\u00e9gionale de comt\u00e9\", MRC) kolaboratu eta adostu behar du ezinbestean.\nBestetik eskualde bakoitzak bere gobernua du, udalerrietako ordezkariek osatzen dutena. Quebeceko gobernuak eskualdekoaren onespena -edo hiritarrena, adostasunik ez balego- behar du eskualdearen konpetentziei lotutako egitasmoak aurrera atera baino lehen.\n17 eskualdeak.\nQuebec 17 eskualdetan banatuta dago. Ez dute hiriburu ofizialik eta udalerri nagusia aipatzen da. Quebeceko lurraldearen ezaugarriengatik azaleran eta biztanle kopuruan izugarrizko desberdintasunak daude haien artean.\nEskualde bakoitzak kode baten moduko zenbaki finkoa du, hainbat argitalpen eta agiritan agertzen dena.\nBerezitasunak.\nBi eskualderen kasuetan (Mont\u00e9r\u00e9gie eta Nord-du-Qu\u00e9bec) hiruna eremutan banatuta daude eta horietako bakoitzak eskualde administratibo bati dagokion egitura (\"Conf\u00e9rence r\u00e9gionale des \u00e9lus\", CR\u00c9 edo baliokidea) du.\nBakoitzaren hiri nagusia Longueuil, McMasterville eta Salaberry-de-Valleyfield da, hurrenez hurren.\nEskualdeen banaketak.\nEskualdearen (Quebeceko 1. mailako banaketa administratiboa) eta udalerriaren (3. maila) artean udalerri batzuk biltzen dituzten egiturak daude, mankomunitate, herri, hiri edota aglomerazio elkargoen antzeko funtzioak dituztenak:\nBanatutako eskualdeak.\nLehen fasean (1966) lurraldea 10 eskualdetan banatu zen, lehen 10 kodeak daramatzatenetan hain zuzen (arestian aipatu izen aldaketak kontuan hartuz).\nBigarrenean (1987) eskualde batzuk banatzeari eta zenbait muga aldaketa egiteari ekin zitzaion, oreka bilatu nahian. Horren ondorioak hauexek izan ziren:\nAzkenik Mauricie\u2013Bois-Francs 1997ko uztailaren 30ean desagertu zen eta bere lurrek Mauricie eta Centre-du-Qu\u00e9bec osatu dituzte."}
{"id": "159679", "revid": "11782", "url": "https://eu.wikipedia.org/wiki?curid=159679", "title": "Quebecen banaketa administratiboa", "text": ""}
{"id": "159682", "revid": "17", "url": "https://eu.wikipedia.org/wiki?curid=159682", "title": "Jarraitasun", "text": ""}
{"id": "159683", "revid": "1712", "url": "https://eu.wikipedia.org/wiki?curid=159683", "title": "Telekomunikazioak", "text": ""}
{"id": "159685", "revid": "512", "url": "https://eu.wikipedia.org/wiki?curid=159685", "title": "Boli", "text": "Bolia gai gogorra da, zuri eta opakoa, zenbait ugaztunen hortz eta letaginak eratzen dituena eta eskulangintzan erabilia. Batez ere elefanteen letaginetatik lortzen da, baina beste animalia batzuetatik ere bai: hipopotamoa, mortsa, narbala, kaxalotea eta fakokeroa, esaterako. Batzuetan, mamutaren letaginak ere erabiltzen dira. Egun ez da asko erabiltzen, baina Antzinatetik gai garrantzitsua da tresna eta gauzaki ugari egiteko, hala nola apaindurak, hortz izunak, dominoak, piano giltzak eta billar bolak.\nElefante-boliaren merkataritza auzi handi bihurtu da, herrialde askotan ugaztun handi horren gutxitzea eragin baitu. 1975ean, asiar elefantea galbidean dauden espezieen nazioarteko itunean (\"Convention on International Trade in Endangered Species\") gehitu zen, Lehen Eranskinean, estatu kideen arteko merkataritza eragozten duena. Afrikar elefantea 1990an gehitu zen Lehen Eranskinean. Harrezkero, Afrikako estatu batzuek Bigarren Eranskinera jaistea lortu dute, salgai batzuen merkaturatzea ahalbidetzen duena.\nUgaztunen hortzen egitura kimikoa bera da, espeziea edozein dela ere: hortaz, gizakien hortzek eta boliak egitura bera dute."}
{"id": "159686", "revid": "119347", "url": "https://eu.wikipedia.org/wiki?curid=159686", "title": "Pore\u010d", "text": "Pore\u010d edo Parenzo (kroazieraz:Grad Pore\u010d, italieraz: Citt\u00e0 di Parenzo) Kroaziako hiria da. Istriar penintsulako mendebaldeko kostaldean kokaturik dago eta 16.696 biztanle ditu (2011). San Nikolas irlak babesten duen badia ederra dauka. VI mendeko Eufrasiar Basilika Gizateriaren Ondare izendatu du Unescok eta gaur egun Itsaso Adriatiko iparraldeko hiri bisitatuenetako bat da.\nHistoria.\nEtruskoekin komertzioa eratzeko \"histrioek\" sortu zuten Pore\u010d. k.a. II mendean erromatarrek konkistatu eta \"Colonia Iulia Parentium\" kolonia bihurtu zuten. Berehala itsas portu militarra bihurtu zen. Hortik aurrera Istria guztiak izan zuen historia bera izan du.\n1861 urtean Istria guztiko hiriburu izendatu zuten eta hurrengo hamarkadetan Italiaren, Austriaren eta berriz Italiaren eskutan egon zen, harik eta 1947an Jugoslaviaren barnean gelditu zen arte. Orduan kroazierazko Pore\u010d izena hartu zuen."}
{"id": "159687", "revid": "201", "url": "https://eu.wikipedia.org/wiki?curid=159687", "title": "Marfil", "text": ""}
{"id": "159688", "revid": "1545", "url": "https://eu.wikipedia.org/wiki?curid=159688", "title": "Nasser Lakua", "text": ""}
{"id": "159689", "revid": "119347", "url": "https://eu.wikipedia.org/wiki?curid=159689", "title": "Maria Schneider (aktorea)", "text": "Maria Schneider, jaiotzez Marie Christine G\u00e9lin (Paris, Frantzia, 1952ko martxoaren 27a - 2011ko otsailaren 3a) film-aktore frantziarra izan zen.\nKanpo loturak.\n&lt;br clear=all&gt;"}
{"id": "159691", "revid": "336", "url": "https://eu.wikipedia.org/wiki?curid=159691", "title": "Istria", "text": "Istria (kroazieraz eta ; ; istrieraz: \"E\u00eestria\"; ) Itsaso Adriatikoko penintsularik handiena da.\nGeografia eta klima.\nItsaso Adriatikoak inguratzen duen penintsula da. Iparraldean Triesteko golkoa du eta ekialdean Kvarneko golkoa.\nAlpeen jarraipena den \u0106i\u0107arija mendikateak zeharkatzen du penintsula eta U\u010dka mendiak dira bere eremurik garaiena. Mendirik altuena Vojak da 1.396m garaierarekin. Ipar-ekialdeko eremuari \"istria zuria\" deitzen zaio erromatarren garaitik ezaguna baita bertako kareharria, hegoaldea eta mendebaldea berriz \"istria gorria\" dira, nekazaritza lur oparoz osatua. Penintsularen erdialdeak klima kontinentala du eta kostaldeak klima mediterraneoa.\nDemografia.\n1945tik hiru estatutan banaturik dago. Zatirik handiena Kroazia da eta iparraldeko lurrak Italia (Triesteren ondoan) eta Eslovenia (herrialdearen itsas portu bakarrak) dira. Hiru etnia hauek osatzen dute irlako populazioa, bakoitzak bere hizkuntza mantentzen duelarik. Hala ere istriarrak sentitzen dira eta Zagreben aurrean autonomia handiagoa eskatzen duen mugimendua sortzen ari da.\nBestalde \"\u0106i\u0107arija\" mendikatean, Peroj herriaren inguruan, antzinako istro-erromatarren ondorengoa den komunitatea bizi da eta Unescok argitaratutako \"Mehatxaturiko hizkuntzen liburu gorrian\" \"Europako etniarik txikiena\" bezala agertzen du.\nPopulazioaren banaketari dagokionez, biztanleriaren gehiengoa kostaldeko hirietan bizi da. Hiri handiena Pula da\nHistoria.\nEstrabon historialari greziarrak jadanik aipatu zuen \"histri\" iliriar leinua bertan bizi zela, eta hauek eman zioten izena penintsulari. Nabigazioan sortzen zizkieten arazoak zirela eta erromatarrak sarritan saiatu ziren lurraldea konkistatzen eta azkenean k.a. 177an lortu zuten, histrioen \"Nesactium\" hiriburuari setio luzea egin ondoren. Augusto enperadoreak Italiar probintziatan sartu zuen eta horrela mantendu zen erromatarren inperioaren gainbehera arte.\nOrdutik aurrera godoen, bizantziarren, avaroen eta lonbardiarren menpe egon ziren, baina frankoek Lonbardia eskuratzean Pipino IIIak Germaniako Erromatar Inperio Santuaren barnean sartu zuen. XI. mendean Veneziaren menpe gelditu zen eta garai hartakoak dira gaur egungo monumentu nagusiak. 1797an Habsburgotarrek hartu zuten. XIX. mendean italiarrak ziren nagusi Istriar penintsulan baina beraiekin esloveniarrak, kroaziarrak eta serbiarrak bizi ziren. Italiarren \"risorgimento\" iraultza independentista zabalduko zen beldurrez agintari austriarrek eslaviarren aldeko jarrera azaldu zuten eta 1910rako bi komunitateen populazioak berdinduta zeuden.\nLehen Mundu Gerran italiarrek eskuratu zuten Istria osoa baina Bigarren Mundu Gerra bukatzean 1947ko bake itunak penintsula ia osoa Jugoslaviari eman zion italiarren lurretan Muggia herria baino ez baitzen gelditu. 1991ean %89a Kroaziako eskualde bihurtu zen eta iparraldeko eremu txikia Esloveniari egokitu zitzaion."}
{"id": "159692", "revid": "1878459", "url": "https://eu.wikipedia.org/wiki?curid=159692", "title": "Istria penintsula", "text": ""}
{"id": "159693", "revid": "1878461", "url": "https://eu.wikipedia.org/wiki?curid=159693", "title": "Istra", "text": ""}
{"id": "159696", "revid": "336", "url": "https://eu.wikipedia.org/wiki?curid=159696", "title": "Bi Nazioen Errepublika", "text": "Bi Nazioen Errepublika (; ) edo Poloniar-Lituaniar Batasuna () 1569an Poloniak eta Lituaniak sortutako erresuma izan zen. XVI. eta XVII. mendeetako Europan orduko herrialderik handienetariko bat izan zen, milioi bat kilometro koadroko azalera eta hamaika milioi biztanle izanik.\nBatasunak bere garaietan aurrekariak ziren ezaugarri politikoak zituen, erregearen boterea kontrolpean zutenak. Nobleziak (\"szlachta\") osaturiko legebiltzarra (\"Sejm\") nagusia zen. Sistema hau demokrazia, monarkia konstituzionala eta federalismoaren aurrekaria izan zen. Batasuna osatzen zuten bi estatuak formal aldetik berdinak ziren, nahiz eta Polonia garaiena izan.\nBi Nazioen Errepublikak aniztasun etnikoa eta tolerantzia erlijioso maila altuak zituen. Hamarkada askotan zehar oparotasuna nagusia bazen ere, gainbehera politiko militar eta ekonomikoa jasan zuen. Hori zela ete, inguruko auzokide indartsuek (Austria, Prusia eta Errusiar Inperioa) XVIII. mendeko bukaeran erresuma elkarbanatu zuten. Banaketa baino zertxobait lehenago, Batasunak erreforma sakona egin eta 1791ko maiatzaren 3an konstituzio iraultzaile bat ezarri zuen."}
{"id": "159697", "revid": "1545", "url": "https://eu.wikipedia.org/wiki?curid=159697", "title": "Poloniar-Lituaniar Batasuna", "text": ""}
{"id": "159699", "revid": "336", "url": "https://eu.wikipedia.org/wiki?curid=159699", "title": "Prusiako Erresuma", "text": "Prusiako Erresuma (alemanez: \"K\u00f6nigreich Preu\u00dfen\") egungo Alemania, Polonia, Danimarka, Lituania eta Errusiako eskualde batzuk 1701 eta 1918 artean okupatu zituen erresuma izan zen. 1870tik aurrera Alemaniar Inperioaren estatu nagusi eta gailena izan zen, bertoko erregeak Alemaniako enperadoreak ere izanik. Estatuaren sorrera Brandenburgo-Prusian gertatu zen, Brandenburgoko margraviatoa eta Prusiako dukerriaren batasun pertsonaletik sortua eta, konkista militarren bitartez, lurraldeak lortu zituen bere hedapena finkatzeko."}
{"id": "159700", "revid": "1545", "url": "https://eu.wikipedia.org/wiki?curid=159700", "title": "Prusiako erresuma", "text": ""}
{"id": "159701", "revid": "336", "url": "https://eu.wikipedia.org/wiki?curid=159701", "title": "Henrike Nabigatzailea", "text": "Henrike Nabigatzailea \u2014, ahoskera: \u2014 (Porto, 1394ko martxoaren 4a \u2013 Sagres, 1460ko azaroaren 13a) Portugalgo Erresumako infantea eta Portugaldar Inperioaren hasieran bere bultzatzaile nagusienetariko bat izan zen. Europarrek beste kontinenteak esploratzea eta merkataritza harremanak bultzatu zituen.\nBizitza.\nAita Joanes I.a Portugalgoa, Aviz leinuaren sortzailea, eta ama Filipa Lancasterrekoa, Joanes Gantekoaren alaba, izan zituen. 1415ean, Ceuta konkistatzeko berotu zuen aita. Izan ere, bazekien hiri horretan zutela amaiera Saharako merkataritza bideek, eta Preste Joanesen kondairak Afrika ezagutzeko irrika piztu zion.\nCeutako konkistan parte hartu ostean, Saharako kostaldetik behera abiatu zen, kristautasuna mendebaldeko Saharan barrena hedatzeko asmoz. Gotorleku bat eraiki zuen Sagresen (San Bizente lurmuturraren hego-ekialdean) eta Villa do Infante izena eman zion. Mendebaldeko Afrikako itsasertzak eta uharteak miatu zituzten espedizioak antolatu zituen bertan: Madeira (1418), Azores (1432-1457), Rio de Oro (1436), Arguin uhartea (1443) eta Senegal (1445). Alvise Cadamosto eta Antonio de Noli italiar bidaiariek eta beste itsasgizon portugaldar ospetsu batzuek hartu zuten parte aurkikuntza haietan. Henrike printzeak zientziak bultzatu zituen bizitza osoan zehar eta, hil ondoren, ondasun asko utzi zion Lisboako Unibertsitateari.\nSagresko etxean nabigatzaile eta kartografoen eskola eratu zuela idatzi bada ere, historialari askok ezeztatu dute uste hori. Kartografo batzuk kontratatu zituen Mauritaniako kostaldea deskribatzeko, baina ez zuen inolako nabigatzaileen behatoki edo erakunderik sortu. \"Cr\u00f3nica da Guin\u00e9\" liburuak dio gizon lasai eta bertutetsua zela, ez zuela luxua bilatzen."}
{"id": "159713", "revid": "15795", "url": "https://eu.wikipedia.org/wiki?curid=159713", "title": "Qwerty giltzadia", "text": ""}
{"id": "159717", "revid": "15795", "url": "https://eu.wikipedia.org/wiki?curid=159717", "title": "QWERTY teklatu", "text": ""}
{"id": "159720", "revid": "17", "url": "https://eu.wikipedia.org/wiki?curid=159720", "title": "Jarraitutasun", "text": ""}
{"id": "159724", "revid": "336", "url": "https://eu.wikipedia.org/wiki?curid=159724", "title": "Konstantinoplaren erorialdia", "text": "Konstantinoplaren erorialdia 1453ko apirilaren 6 eta 1453ko maiatzaren 29 arteko setioaren ondoren Mehmed II.a otomandar sultanaren Bizantziar Inperioko hiriburuaren konkista izan zen. Hiria Konstantino XI.a Paleologoa enperadoreak defendatu zuen.\nKonstantinoplaren erorialdiak Bizantziar Inperioaren amaiera ekarri zuen, 1100 urte baino gehiago iraun zuen Inperioarena. Galera kristautasunarentzat izugarrizko kolpea izan zen. Konkistaren ondorioz, Mehmedek Konstantinopla bere hiriburu berri bilakatu zuen. Greziar eta greziarrak ez ziren intelektual batzuek hiritik ihes egin zuten setioa baino lehen eta setioa eta gero, batez ere Italiara. Batzuen ustez, ihesaldiak pizkundea bultzatu zuen. Edonola ere, hiriaren eta inperioaren galerak Erdi Aroaren amaiera ekarri zuen.\nBizantziar Inperioaren egoera.\nKonstantinopla izan zen inperioko hiriburua Konstantino Handia erromatar enperadoreak sagaratu zuenetik 330ean. Hiria hurrengo hamaika mendeetan askotan setiatu bazuten ere, behin baino ez zuten konkistatu; hau da, 1204an, Laugarren Gurutzadan. Gurutzatuek hirian bertan eta inguruotan estatu latindar ezegonkor bat ezarri zuten. Bitartean, Inperioko gainerako lurrak banandu ziren estatu greziar txiki batzuetan. Garrantzitsuenak Nizea,Epiro eta Trebizonda izan ziren. Greko horiek batera egin zioten aurre Latindar Inperioaren aurka, baina baita elkarri ere bizantziar tronua eskuratzeko.\nNizeatarrek Konstantinopla berreskuratu zuten latindarren eskuetatik 1261ean. Harrezkeroztik, Inperio ahularentzat ez zen bakerik izan; latindar, serbiar, bulgariar eta, batez ere, Otomandar turkoen etengabeko erasoei aurre egin behar izan baitzien. Bere garai gorenetik oso urrun, katolikoen armadak bi mende geroago ezarri zion kalteetatik apurka-apurka berreskuratzen ari bazen ere, Konstantinopla hustu egin zen lurralde-krisi eta ekonomiaren gainbehera zirela-eta. Beraz, hiria 1453an, V. mendeko Teodosiar harresiek inguratzen zituen landetan hedatutako herrixka batzuen multzo bat baino ez zen.\n1450ean akituta zegoen Inperioak hiria bera, inguruko kilometro batzuk, Marmarako itsasoko Printze uharteak eta Peloponesoa (Mystras zelarik bere zentro kulturala) mantentzen zituen. Laugarren Gurutzadan sortutako Trebizondako Inperio independenteak bizirik irauten zuen Itsaso Beltzeko itsasertzean.\nKonstantinoplaren arpilaketa eta Latindar Inperioa.\nBizantziar Inperioko hiriburu Konstantinoplaren gainbehera 1190ean hasi zela esan daiteke, Mendebaldeko Erresumetan Hirugarren Gurutzadaren prestaketetan. Bizantziarrek, Egipto eta Siriako sultana eta Lur Santuan zeuden gurutzatuen etsai nagusia zen Saladin garaitzea ezinezkoa zela pentsatuz, neutral mantentzea erabaki zuten. Bizantziarren oztopo hau aitzakia hartuta eta Konstantinoplako altxorrenganako gutizia benetako arrazoi bezala, gurutzatuek erasoan hartu zuten hiria 1204an, jada Laugarren Gurutzadan, 1261 arte iraun zuen Latindar Inperioa sortuz.\nBizantziarrek, jada euren hiriburu inperialik gabe, Estatu berriak sortu zituzten: Nizeako Inperioa, Trebizondako Inperioa eta Epiroko Despoterria izango ziren eragin handiena izango zutenak. Bitartean, gurutzatuek ezarritako erresuma lurraldeak galtzen joan zen. Azkenik, 1261ean, Nizeako Inperioak, Mikel VIII.a Paleologoren agintaldian hiria konkistatu zuen.\nPrestakuntzak.\nMehmed II.ak haren aitari sultangoan jarraitu zionean 1451ean, askok uste zuten 19 urteko agintari berria gobernatzeko guztiz ezgai izango zela eta ez zela inongo mehatxurik izango Balkanetako eta Egeoko kristauen lurraldeetarako. Baikortasun sentimendu hura indartu egin zen Mehmedek laguntasun baieztapenak egin zizkienean bere gortera bidalitako mandatariei. Hala ere, Mehmeden ekintzek ozenago egiten zuten berba, haren hitz leunek baino. 1452. urtearen hastapenean hasi zen bigarren otomandar gotorlekua eraikitzen, hau da, Rumeli Hisari, Bosforoko itsasertzean. Izan ere, gotorlekua Konstantinoplatik milia batzuk iparraldera eraiki zuten; Europako aldean eta itsasartez beste aldean zegoen Bayezid bere aitonak eraikitako beste gotorlekuaren - Anadolu Hisari- aurre-aurrean. Gotorleku pare horrek Turkoei erdietsi zien Bosforoko itsas-trafikoaren kontrola, batez ere, iparraldetik zetozen hirirako laguntza oztopatzen zuen. Laguntza hori Itsaso Beltzeko kolonia genoarretatik zetorren.\u00a0 \u00a0\n1452ko udan, Rumeli Hisari gotorlekua bukatu zutenean eta mehatxua guztiz agerikoa zenean, Konstantinok aita sainduari gutun bat idatzi zion eliza bien batuketa agintzen. Batuketa hori, hain zuzen, gorte inperial hotz batek 1452ko abenduaren 12an onartu zuen. Hala ere, Nikolas V.a aita sainduak ez zuen bizantziarrek uste zuten bezainbeste eraginik mendebaldeko errege eta printzeengan. Hauetako askok susmo txarraz begiratzen zioten aita sainduaren kontrolari, eta, gainera, ez zeukaten ahalegina egiteko beharrezkoak ziren baliabideak. Bai Frantzia, bai Ingalaterra ahul zeuden amaitzear zegoen ehun urteetako guda\u00a0 zela eta. Gaztela errekonkistaren azken aldietan murgilduta zegoen eta Alemaniako printzerriak elkarren aurkako etengabeko borroketan. Poloniak eta Hungariak, beste alde batetik, ezin zuten laguntzarik igorri 1444ko Varnan gertatutako porrota zela kausa. Italia iparraldeko merkatal hiri-estatuetatik soldadu batzuk bidali bazituzten ere hirira, laguntza ez zen nahikoa izan otomandarren erasoaldiari aurre egiteko. Hala ere, mendebaldar batzuk bere kabuz joan ziren Konstantinoplara. Hauetako bat Giovanni Giustiniani Longo izan zen. Bere patrikatik ordaindutako 700 bat gerlarirekin sartu zen hirira 1453ko urtarrilean eta harresiak defendatzen jakintsua zenez, enperadoreak berehala izendatu zuen Teodosiar harresien defentsaren buru.\nIa garai berean, Urrezko Adarrean zeuden itsasontzien kapitain veneziarrek enperadorearen zerbitzura jarri ziren haien Errepublikaren aginduen aurka; eta Nikolas aita sainduak martxoan abiatu ziren horniduraz beteriko hiru itsasontzi bidali zituen.\nVenezian, bitartean, Konstantinoplara zer laguntza mota bidaliko zuten eztabaidatzen ari ziren. Senatuak, azkenean, itsas armada bat igortzea erabaki zuen, baina atzerapenak egon ziren eta apirilaren amaieran abiatu zenerako, oso berandu izan zen borrokan esku hartzeko.\u00a0\nBizantziarren morala are gehiago suntsitu zuena hirira Giovanni\u00a0 heldu zenean zazpi italiar itsasontzien hanka egitea izan zen. Izan ere, itsasontzi horietan hiria defendatzea agindu zuten 700 soldadu zihoazen. \u00a0 \u00a0\nUrrezko Adarreko itsasertzean itsas armada baten erasoaren beldur, Konstantino enperadoreak kate bat portuaren ahoan ipin zezaten agindu zuen. Katea egurraren gainetik zetzan eta edozein turkiar itsasontzi egotz zezakeen. Estrategia hau hartu zuten 1204an Laugarren Gurutzadako armadak lurreko harresietan itsasotik inguru ibili ziren eta Urrezko Adarreko harresia apurtu zutelako.\nTurkiarren aurkako beste estrategia bat izan zen Teodosiar Harresiak konpontzea. Enperadoreak guztiz beharrezkoa zela uste zuen eta batez ere Blachernae barrutiko harresia gotortuena izan zela egiaztatu zuen iparralderantz ateratzen baitzen. Lurrezko fortifikazioek 18 m. zabalerako lubakia zuten eta atzean bi almenadun harresi zituzten dorrez josita. Dorreen bitartean 45-55 metro zegoen.\u00a0\nEuroparen Laguntza.\nKonstantino XI.a bizantziar enperadoreak, berehala ulertu zituen Mehmeden benetako asmoak, eta Mendebaldeko Europara begiratu zuen laguntza eske; baina orduan, ekialdeko eta mendebaldeko elizen arteko mendeetako gerrak eta etsaitasunak ondorioak ekarri zituzten. 1054ko elkarren eskumikuaz geroztik, Erromako aita santua ekialdeko elizaren gainean bere autoritatea ezartzen saiatzen tematu zen.\nElizen arteko Batasuna, Mikel VIII.a Paleologoak adostu zuen 1274an, Lyongo Bigarren Kontzilioan, eta, izan ere, enperadore paleologo batzuk, ordutik, Eliza Latinoan hartu zituzten. Jon VIII.a Paleologo enperadoreak Eugenio IV.a aita santuarekin batasuna negoziatu zuen, eta 1439ko Florentziako Kontzilioan Batasun Bulda bat aldarrikatu zen. Baina batasuna inposatzeko ahalegin inperialek erresistentzia handia aurkitu zuten Konstantinoplan. Partisano ortodoxoek, herritarrek, kleroak eta elizako agintariek batasunaren aurkako kanpaina gogorra abiatu zuten. Greziarren eta latindarren arteko gorroto etniko latinoak ere bazeuden, greziarrek 1182ko Latindarren Sarraskian eta latindarrek 1204ko Konstantinoplako Arpilaketan gertatutakoak. Horregatik guztiagatik, lotura-saiakerak huts egin zuen, eta Nikolas V.a aita santuari eta erromatar elizaren hierarkiari ezinegon handia eragin zien.\n1452ko udan, Rumeli Hisari bukatu zutenean eta arriskua berehalakoa izan zenean, Konstantinok aita santuari idatzi zion; batasuna agindu zion eta gorte inperial ez oso gogotsu batek 1452ko abenduaren 12an onartu zuen. Eragina izateko irrikaz bazegoen ere, Nikolas V.a aita santuak ez zuen mendebaldeko errege eta printzeenganako bizantziarrek uste zuten bezain besteko eragina. Haietako batzuk aita santuaren boterearen beldur ziren, beste batzuek ez zuten baliabiderik, batez ere, Frantziak eta Ingalaterrak Ehun Urteetako Gudaren ostean. Penintsulako erresumak errekonkistaren azkenengo faseetan murgilduta zeuden; Germaniako Erromatar Inperio Santuan etengabeko barne-borrokak gertatzen ari ziren eta Hungaria eta Polonia ahulduta zeuden 1444ko Varnako batailaren ostean. \u00a0 \u00a0\nItaliako iparraldeko estatu-hirietako tropa batzuk heldu ziren arren mendebaldeko ekarpena ez zen egokia izan otomandarren indarrei aurre egiteko. Sartaldeko soldadu batzuk, hala ere, hiria bere kasa defendatzera joan ziren. Isidoro kardinala, aita santuak diruz lagunduta, 1452an 200 arkulariekin heldu zen. Giovanni Giustiniani, Genoako gerlari trebea Genoako 400 soldaduekin eta Kioseko, genoar kolonia ba, 300 gizonezkoekin 1453ko urtarrilean ailegatu zen. Harresidun hirien defentsan aditu handia zenez, enperadoreak lehorreko harresien defentsen agindua eman zion. Urrezko Adarrean ainguratuta zeuden itsasontzien kapitain Veneziarrak ere enperadorearen zerbitzuan jarri ziren, Veneziatik zetozen aginduen aurka. Nikolas aita santuak hiru itsasontzi hornigaiez beterik bidaliko zituela hitzeman zuen. Haiek martxoaren amaieran abiatu ziren.\nVenezian, bitartean, amaigabeko eztabaidak izaten ari ziren, izan ere, ez ziren ados jartzen zein motako laguntza bidaliko zion Errepublikak Konstantinoplako hiriari. Senatuak itsas armada bat bidaltzea erabaki zuen 1453ko otsailean. Hala ere, atzerapenak gertatu ziren eta apirilean abiatu zen, baina oso berandu borrokan esku hartzeko. Bizantziar morala gehiago suntsitzeko, zazpi itsasontzi italiarrek 700 gizonezkorekin hiritik alde egin zuten Giustiniani heldu zenean. Gizonezko haiek hiria defendatzeko hitza eman zuten. Bitartean, Konstantinok Sultana opariez atsegin emateko ahaleginak egin zituen, baina enbaxadorearen heriotza eragin zuten; bizantziar diplomaziak ere ezin zuen hiria arriskutik libratu.\nBizantziarrek setioa luzatu ahal izango zutelako itxaropena zuten, laguntza heldu arte. Horretarako bi estrategia zituzten:\nAlde batetik, Urrezko Adarreko itsasertzetatik eraso bat gertatu ahal izango zenaren beldur, Konstantinok portuko ahoan defentsarako kate bat ezartzeko agindu zuen. Kate hura, ur azalean geratzen zen egurrezko enborren gainean zetzan eta edozein turkiar itsasontzi egotz zezakeen. Izan ere, kate hura ezarri zen 1204an, Laugarren Gurutzadan, erasotzaileek lehorreko defentsei buelta eman zietelako eta Urrezko Adarreko harresitik sartu zirelako.\nEta, beste alde batetik, lehorreko harresiak (Teodosiarrak) konpondu eta indartu nahi zituzten. Era berean, enperadoreak Blachernae barrutiko harresia ere gehiago gotortzeko agindu zuen, zati hura iparralderantz ateratzen baitzen. Lehorreko harresia defentsen sistema oso bat zen; lubaki bat bazegoen lehenengo harresiaren aurrean eta horren atzean beste harresi handiago bat. Dorreak 45-55 metro bitartean zeutzan eta harresietan almenak. \u00a0\nIndarrak.\nKonstantinopla defendatzen zuen armada nahiko txikia zen: guztira 7000 mila gizon inguru; haietan 2000 kanpotarrak. Setioaren hasieran, ziur aski, 50.000 lagun baino gutxiago bizi ziren harresien barruan; alboko herrietako errefuxiatuak kontutan hartuz. Dorgano komandante turkiarrak eta bere gizonek Hiriaren itsasaldeko aldea defendatzen zuten eta borrokan hil ziren. Genoar taldea ondo trebatuta eta armatuta zegoen. Armadaren gainerakoa ondo trebatutako soldaduak, armatutako zibilak, itsasgizonak, borondatezko kanpotarrak eta fraideak ziren. Goarnizioak kalibre txikiko artilleria erabili zuen, baina eragin handirik gabe. Zibilek, beste alde batetik, harresiak konpontzen zituzten, guardiak egiten zituzten, jakiak bildu eta banantzen zituzten eta elizetatik urrezko eta zilarrezko objektuak atera zituzten txanponak egiteko soldadu kanpotarren soldatak ordaintzeko.\nOtomandarrek, beste alde batetik, armada handiagoa zeukaten. Ikasketa berrien eta otomandarren artxiboen arabera 50.000 eta 80.000 soldaduren artean zeuden. Haietako 5.000-10.000 inguru janizaroak ziren; eliteko infanteria. Baziren ere, milaka soldadu kristau, batez ere serbiarrak. \u0110ura\u0111 Brankovi\u0107 buruzagi serbiarrak 1.500 zaldizkoak eraman behar izan zituen otomandar sultanekiko ituna zela eta. Hilabete batzuk geroago dirua eman zuen Konstantinoplako harresiak konpon zitzaten.\nOtomandarren antolaketak eta estrategiak.\nMehmedek itsas armada bat eraiki zuen Hiria itsasotik setiatzeko (batez ere Galipolliko greziar itsasgizonek gidatzen zituzten). Garaikideen otomandarren itsas armadari buruzko estimazioak ez daude ados: 100 itsasontzi (Tedaldik), 145 (Barbarok), 160 (Ubertino Pusculok) 200-250 (Kieveko Isidorok), 430 (Chioko Leonardok) edo 430 (Sphrantzesek). Gaur egungo kalkuluen arabera, berriz, armadan 126 itsasontzi zegoen: 6 galera handia, 10 galera ertain, 15 txiki, 75 arraundun txalupa eta 20 itsasoko garraio ontziak.\nKonstantinoplaren setioa gertatu aurretik, jakina zen otomandarrak tamaina ertaineko kanoiak egiteko gai zirela. Hala ere, hara eramandako kanoi batzuen irismenak defendatzaileen espektatiba gainditu zuen. Otomandarren aurrerapen horren gakoa Orban (Urban) izeneko hungariar bat izan zen (batzuek iradoki dute alemaniarra zela). Orbanek egindako 8,2 m.ko \u201cBasilica\u201d kanoia 272 kiloko harrizko bola bat 1,6 km.tara jaurtitzeko gauza zen.\nMaisu urtzailea hasieran bizantziarrei \u00a0haren zerbitzuak saltzen saiatu zen, baina haiek ez zuten dirurik izan. Orbanek, orduan, Konstantinoplatik alde egin zuen eta Mehmed II.arengana jo zuen bere arma \u201cBabiloniako harresiak eurak\u201d apurtzeko gai zela aldarrikatuz. Diru eta material asko eman eta gero, hungariar ingeniariak hiru hilabetetan kanoi bat eraiki zuen Edirnen . Bertatik Konstantinoplara ekarri zuten hirurogei idik erakarritako gurdi batean. Bitartean, Orbanek\u00a0turkiar setio-indarren kanoietarako beste material asko egin zuen.\nOrbanen kanoiak, hala ere, alde txar batzuk bazeuzkan: hiru ordu ematen zuten berriro kargatzeko; kanoiaren bolak urriak ziren eta, dirudienez, sei astebete tiro egin eta gero kanoiaren atzerapena zela eta matxuratu zen (gertaera hau Chioko artzapezpiku Leonardoren gutunean eta Nestor Iskander errusiarraren kronika zalantzagarrietan baino ez da agertzen). Galdategia 240 km.tara egonda, Mehmedek bere pieza ikaragarriak ekartzeko prozesu neketsuari ekin behar izan zion. Orbanen kanoi erraldoia 400 gizon eta 60 idik ekarri behar omen zuten.\nMehmeden asmoa Teodosiar harresiei eraso egitea zen. Izan ere,mendebaldetiko erasoetatik Konstantinopla babesten zuten harresi eta lubaki sistema hori, itsasoak inguratzen ez zuen Hiriko zati bakarra zen. Pazko garizumakoaren ondorengo astelehenean Hiritik at kanpatu zuen bere armada, 1453ko apirilaren 2an, hain zuzen ere.\nOtomandarren armadaren zatirik handiena Urrezko Adarretik hegoaldera kanpatu zen. Alde batetik, Karadja Pasha buruzagi zeukaten Europako tropa erregularrak harresien luzera osoan zehar kokatu ziren. Beste alde batetik, Ishak Pashak gidatzen zituen Anatoliako tropa erregularrak Lycus ibaitik Marmarako itsasoraino kokatu ziren. Mehmedek berak haren denda urre eta gorrixka ezarri zuen Mesoteichionetik gertu; bertan, Janizarien, hau da, elite erregimentuen kanoiak zeutzan. Bashi-bazoukak lehenengo lerroaren atzeko aldean sakabanatuta ziren. Zagan Pashak gidatzen zituen beste indar batzuk Urrezko Adarretik iparralderantz kokatu zituzten. Komunikazioak Adarraren buruko zingiren gainean eraiki zuten errepide baten bidez mantentzen zuten.\nBizantziarren antolaketak eta estrategiak.\nHiriak 20 km. luzerako harresiak zituen ( 5,5 km. Teodosiar Harresietan; 7 km. Urrezko Adarreko harresian; 7,5 km. Marmara Itsasoko harresietan); garai haietako harresi sistemarik indartsuenetako bat hain zuzen ere. Harresiak konpondu berriak ziren (Jon VIII.ren agintaldian) eta sasoi onean zeuden. Horrek mendebaldarrek laguntza bidali arte eutsi ahal izango ziotela sinestarazi zituen defendatzaileak. Are gehiago, itsas-armada indartsu samarra zeukaten; 26 itsasontzi guztira: 5 Genoar; 5 Veneziar; 3 Kreta Veneziar; Anconako 1; Aragoiko 1; Frantziako 1 eta 10 bat bizantziar.\nApirilaren 5rako sultana bere azken tropekin heldu zen eta defendatzaileek euren azken posizioak hartu zituzten. defendatzaile gutxiegi zirenez harresi guztien luzeran hedatzeko, kanpokoak baino ez gordetzea erabaki zen. Konstantinok eta grekoek Mesoteichion gordeko zuten, hau da, harresien erdiko zatia, bertan Lycus ibaiak hormak zeharkatzen baitzituen. Uste zutenaren arabera zati hori tokirik ahulena zen eta, beraz, erasoa hortik etorriko zelakoan zeuden. Giustiniani, enperadorearen iparralderago jarri zen, Myriandrionen (Charisiako ateetan). Geroago, setioak aurrera egin zuenean Mesoteichionera mugitu zen Konstantinorekin elkartzeko, Myriandrion Bocchiardi anaien zaintzapean uzten zuelarik. Minotto eta bere veneziarrak Blachernae jauregian jarri ziren, Teodoro Caristo, Langasco anaiak eta Chioseko Leonardo artzapezpikuarekin batera. Enperadorearen ezkerretara, hegoalderago, bi komandante jarri ziren Pegae ateak gordetzeko: Cataneo, genoar soldaduekin eta Theophilus Paleologus grekoekin.\nPegae Atetik Urrezko Aterako (azken hau Manuel deitutako genoar batek gordetzen zuen) harresiaren zatiak Filippo Contarinik defendatzen zituen. Bitartean, Demetrius Cantacuzenus Teodosiar harresietako iparraldeko muturreko zatian jarri zen. Itsasoko harresietan defendatzaile gutxiago zegoen: Jacobo Contarini Stoudionen jarri zen, bat-batean bildutako monje grekoen indar bat bere ezkerretara zuelarik eta Orhan printzea Eleutherius portuan. Pere Juli\u00e0 Jauregi Handian jarri zen genoar eta katalan soldaduekin; Kieveko Isidoro artzapezpikuak penintsularen muturra gordetzen zuen. Itsasoko hormak, Urrezko Adarreko hegoaldeko itsasbazterrean, Gabriel Trevisano buruzagi zeukaten tropa genoar eta veneziarrek defendatzen zituzten. Bi erreserba taktikoak ere bazeuden hirian, atzerago; bat Petra barrutian lurreko harresien atzeko aldean bertan eta bestea Apostolu Santuen elizatik gertu. Lehenengoa Loukas Notaras komandantearen menpe zegoen eta bigarrena Nicephorus Palaeologusen menpe. Alviso Diedo veneziarrak itsasontzietan agintzen zuen. Bizantziarrek kanoiak izan arren, otomandarrenenak baino askoz txikiagoak ziren eta haien atzerapenak euren harresiei kalte egiten zien.\nDavid Nicolleren arabera, arraro egin arren, Konstantinoplarenak eginda zegoelako ideia guztiz oker zegoen. Mapa batean gainbegiratuta pentsa liteke kinka larrian zeudela, baina egoera ez zen hain desorekatua. Konstantinopla bere garaietako hiririk gotortuena zela ere aldarrikatu dute.\nSetioa.\nSetioaren hasieran, Mehmedek bere troparik onenak bidali zituen Konstantinoplatik at geratzen ziren bizantziar gotorlekuak azpiratzera. Bosforoan zegoen Therapia gotorlekua eta Marmar itsasotik gertu zegoen Studius hiriko gaztelu txikiagoa egun gutxitan hartu zituzten. Baltoghlu almirantearen armadak Marmara itsasoko Printzeren uharteak konkistatu zituen. Bitartean, Mehmeden kainoi erraldoiek asteak eta asteak eman zituzten harresiak bonbardatzen, baina haien zehaztugabetasunik eza eta berriro kargatzeko behar zuten denbora luzea zirela eta, bizantziarrek egindako ia kalte gehienak konpondu ahal izan zituzten. Beraz, kanoiek ez zuten eragin handian setioan.\nSaiakera batzuk alferrik egin bazituzten ere, Suleiman Baltoghluren armada ezin izan zen Urrezko Adarrera sartu, aurretik bizantziarrek kate bat barneko portuaren ahoaren mutur batetik bestera luzatu zutelako. Otomandar armadaren betebeharra laguntza itsasontzirik sartzea oztopatzea izan arren, apirilaren 20an lau itsasontzi sartu ziren \u00a0portura borroka latza baten ostean. Gertaera horrek defendatzaileen morala igo zuen eta Sultana lotsarazi zuen. Mehmedek Baltoghluri bizia barkatu zion haren menpekoek adore handiz borrokatu zela ziurtatu baitzioten.\nMehmedek Galatan barrena egur koipetuzko errepide bat eraikitzea agindu zuen, Urrezko Adarreko iparraldean. Horrela, itsasontziak errepide horretatik sartu zituen barneko portura apirilaren 22an. Mugimendu horrekin Pera genoar hiritik zetozen hornigaien trafikoa larriki mehatxatu zuen. Apirilaren 28an bizantziarrek otomandarren itsasontziak txikitzeko saiakera bat egin zuten grekoen sua erabiltzen, baina otomandarrak jakinaren gainean zeuden eta atzera bota zituzten kristauak. Berrogei italiarrek ihes egin ahal izan zuten suntsitzen ari zen itsasontzitik eta iparraldeko itsasbazterreraino igeri egin zuten. Mehmeden aginduei jarraituz gatibu guztiak zutoinean sartu zituzten defendatzaileen begien bistan. Haiek mendekatzeko bizantziarrek zeuzkaten gatibu guztiak harresietara eraman zituzten, 260 bat, eta bertan banan-banan hil egin zituzten otomandarren begien bistan. Otomandarren itsasontzien aurkako erasoaren porrota zela eta, defendatzaileek haien soldaduak sakabanatu behar izan zituzten itsasoko harresiak defendatzeko.\nOtomandarrek harresiak hartzeko aurrez aurreko eraso batzuk egin zituzten, baina beti bota zituzten atzera galera handiekin. Niccol\u00f3 Barbaro veneziar zirujauk idatzi zuen bere egunerokoan\u00a0maiz gertatzen ziren lurreko erasoei buruz, batez ere, janizariek egindakoei buruz: \u00a0\u00a0\u201cTurkiarrak harresien oinetara etortzen ikusi zuten borrokaren bila, batez ere, janizariak\u2026 eta haietako bat edo bi hiltzen zirenean berehala etortzen ziren turkiar gehiago eta hildakoak jaso eta eramaten zituzten\u2026 bost axola zitzaien hiriko harresietatik zein gertu zeuden. Gureok tiro egiten zieten kanoi eta baleztez, haien herrikideak garraiatzen ari zirenei destatzen zieten, eta biak ala biak erortzen ziren zerraldo lurrera, eta berriro ere etortzen zen turkiar gehiago eta haiek bertatik eramaten zituzten, ez ziren heriotzaren beldur, baina nahiago zuten haietako hamar hil izana harresietan turkiar gorpu bakar bat uztearen lotsa sentitu baino.\u201dAurrez aurreko eraso alfer haien ostean, otomandarrek maiatzaren erditik 25era meatzeak zulatzen saiatu ziren harresien azpiak jateko. Zulatzaile asko Serbiar despotak bidalitako \u00a0Novo Brdo-ko germaniar jatorrizkoak ziren. Zagan Pasharen agindura jarri zituzten. Hala ere, genoar indarrekin batera etorritako Johannes Grant ingeniari batek bizantziarrei meatzeak eraikitzen lagundu zizkien turkiarrenetan sartzeko eta haien langileak hiltzeko. Bizantziarrek maiatzaren 16aren gauean lehenengo tunel\u00a0 serbiarra aurkitu zuten. Maiatzaren 21, 23 eta 25an tunel gehiago aurkitu zituzten eta suntsitu ere borroka latzaz eta su grekoaz. Maiatzaren 23an, bizantziarrek bi ofizial turkiar atzeman zituzten. Haiek turkiar tunel guztien berri eman zieten bizantziarrei eta denak hondatu zituzten.\nMaiatzaren 21ean, Mehmedek mezulari bat bidali zuen Konstantinoplara eta setioa altxatzeko eskaintza egin zuen amore ematen bazuten. Enperadoreari eta biztanleei euren ondasunekin hiritik ateratzen utziko ziela agindu zuen. Are gehiago, sultanak enperadorea Peloponesoko gobernadoretzat hartuko zuen. Azkenik, hiritik alde nahi ez zuen edonoren ziurtasuna bermatu zuen. Konstantino XI.ak bi eskakizun besterik ez zituen onartu: sultanari zerga handiagoak ordaindu eta turkoen eskuetan zeuden gazteluen eta lurraldeen estatusa baietsi. Hala ere, enperadoreak ez zuen hiritik alde egin nahi borroka egin barik:Hiria zuri emateari buruz, nik ezin dut erabaki hori hartu ezta hiri honetako beste edozein hiritar batek ere: guztiok libreki bat etorri baikara gure bizitzei kasu egin barik. Mehmedek, orduan, azken kontseilu baterako dei egin zien \u00a0ofizial nagusiei. Bisirretako batek, Halil Pasha beteranoak, Mehmedek hiria konkistatzeko zituen asmoak beti gaitzesten zituenak, setioa bertan behera uzteko aholkua eman zion, azken zorigaitzaren aurrean. Zagan Pashak Halil Paxaren aurka egin zuen eta berehalako eraso bat eskatu zuen. Bizantziar defentsa nahikoa ahulduta zegoela uste izanik, Mehmedek harresiak indar hutsez erasotzeko asmoa zuen, eta azken erasoaldia prestatzen hasi zen. \nGiustinianiren tropa genoarrak hirira eta porturantz erretiratu zirenean, Konstantinok eta bere gizonek, jada euren esku utziak, Janissarioen aurka borrokan jarraitu zuten. Konstantinoren gizonek, azkenean, ezin izan zieten otomandarrei hirian sartzea eragotzi, eta harresien hainbat puntutan erabat gainditu zuten defentsa. Turkiako banderak ikusi zituztenean Kerkoportaren gainetik hegan, postako ate txiki bat irekita geratu zen, izua barreiatu zen eta defentsa kolapsatu egin zen. Janizariek aurrera egin zuten, Ulubatlen Hasan buru zutela. Greziar soldadu asko etxera itzuli ziren beren familiak babestera, veneziarrak haien ontzietara erretiratu ziren eta genoar gutxi batzuek Galatara ihes egin zuten. Gainerakoak errenditu egin ziren edo bere buruaz beste egin zuten harresietatik jauzi eginez. Harresietatik hurbilen zeuden etxe grekoak izan ziren otomandarren kalteak pairatu zituzten lehenak. Esan ohi da Konstantinok, bere erregetza inperial purpura alde batera botaz, azken erasoa otomandarren aurka egin zuela, bere soldaduen ondoan kale gorrian galdu zelarik. Nicolas Barbaro veneziarrak bere egunerokoan zioen Constantinek bere burua urkatu zuela turkoak San Romanoko atean sartu zirenean. Hala ere, bere patua ezezaguna da. \nAzken erasoaldia.\nAzken erasoaldiaren prestaketak maiatzaren 26ko gauean hasi ziren eta hurrengo egunera arte jarraitu zuten. Gerra-kontseiluan erasotzea erabaki eta gero, hurrengo 36 ordutan otomandarrek euren indarrak mobilizatu zituzten eraso orokorrerako. Maiatzaren 28an otoitza eta atsedenerako baimena\u00a0 eman zieten soldaduei azken erasoa hasi aurretik. Bizantziarren aldean, 12 ontziko veneziar flota txiki bat, Egeoa arakatu ondoren, hirira iritsi zen maiatzaren 27an, eta enperadoreari jakinarazi zioten ez zutela aurkitu veneziar erreskateko ontziteri handirik. Maiatzaren 28an, Otomandarren armada azken erasoaldirako prestatu zenean, hirian erlijio-prozesio handiak ospatu zituzten. Arratsaldean, bezperen azken zeremonia nagusi bat ospatu zen Hagia Sophian, bertan, enperadoreak latindar eta greziar elizetako ordezkari eta nobleziarekin parte hartu zuen. Ordura arte, otomandarrek 5.000 tiro bota zituzten beren kanoietatik 55.000 kilo bolbora erabiliz. Mezulariak noraezean zebiltzan kanpalekuetan zehar adarrak jotzen, Ghazisak iratzartzeko. \nAsteartean, maiatzak 29, gauerdian hasi zen erasoa. Otomandar Inperioaren tropa kristauek eraso zuten lehenik, bata bestearen atzetik zetozen azapen irregularren uhinak, gaizki entrenatuak eta hornituak. Anatoliako turkiar beylik indarrak, Blachernaeko harresien zati baten aurka bideratu ziren, hiriaren ipar-mendebaldean. Harresien zati hura lehenago eraiki zuten, XI. mendean, eta askoz ahulagoa zen. Turkiar mertzenarioek harresi-sail hura haustea lortu zuten eta hiriara sartu ziren, baina defendatzaileek kanpora egotzi zituzten. Azkenean, eliteko Janissariek osatutako azken olatuak hiriko harresiei eraso egin zien. Giovanni Giustiniani, lehorreko defendatzaileez arduratzen zen Genoako jenerala, larri zauritu zuten erasoan, eta harresitik jaitsi zuten genoarrek hirira eramateko senda dezaten. Horrek izua sortu zuen defendatzaileen lerroetan.\nHasierako erasoaren ondoren, otomandar armada Mese etorbidean barrena, -hiriko errepide nagusia- hedatu zen, foro handiak eta Apostoluen Eliza igarota. Egoitza horretan Mehmed II.ak bere patriarka izendatu berria ezarri nahi zuen bere menpeko kristauak hobeto kontrolatzeko. Mehmed II.ak goardia bat bidali zuen eraikin giltzarri hauek babesteko. Enperadoreak esleitu zien harresiaren atalean zeuden katalanek ohore handiz hartu zuten eroritako azken tropak izatea. Sultanak Pere Juli\u00e0ri, bere semeei eta Joan de la Via kontsulari burua moztu zien, besteak beste.\nZibil batzuek ihes egitea lortu zuten. Veneziarrak beren untzietara itzuli zirenean, otomandarrek jada Urrezko Adarreko hormak hartu zituzten. Zorionez, otomandarrei ez zitzaien interesatzen esklabo izan zitezkeenak hiltzea, baizik eta hiriko etxeetan ostea, beraz hiriko altxorrak lapurtzeari lotu zitzaizkion. Urrezko Adarreko bokaletik indarrez ateratzeko agindu zien kapitain veneziarrak bere gizonei. Hori egin ondoren, veneziarrek soldadu eta iheslariz betetako gerrauntzietan alde egin zuten. Veneziarrek alde egin eta berehala, untzi genoar batzuk eta enperadorearen ontziak ere Urrezko Adarretik irten ziren. Itsasontzi horiek ihes egitea lortu zuten otomandar itsas armadarrak kontrola hartu baino lehen. Izan ere, otomandarrek eguerdira arte ez zuten itxi bokalea. \nTurkoen armada Augusteoan elkartu zen, Hagia Sophiako eliza handiaren aurrean zegoen plaza zabala. Katedraleko brontzezko ateak zibil multzo handi batek trangatu zituen, jainkoaren babesaren eske bildu ziren. Ateak zulatu ondoren, soldaduek jendea bereizi zuten jendea esklaboen merkatuan prezioren arabera. Hildako otomandarrak ezezagunak dira, baina historialari gehienek uste dute oso handiak izan zirela setioko alferrikako eta azken erasoaldian egindako otomandar erasoengatik. Barbaro veneziarrak ohartarazi zuen hiriko kaleei odola zeriela \"euri-ura erreketan bezala bat-bateko ekaitzaren ondoren\" eta turkiar eta kristauen gorputzak itsasoaren gainean zirela \"meloiak kanal batean bezala\". \nOtomandar Inperioaren sorrera.\nLaugarren Gurutzadaren aurretik ere, Bizantziar Inperioa mende batzuk lehenagotik lurraldeak galtzen ari zen Afrika eta Ekialde Ertainean herri eta estatu musulmanen bultzadaren ondorioz. XI. mendearen hasieran Asia Erdialdetik zetorren eta gaur egun Ekialde Ertaina denaren zati handi batean agintzen zuen tribu turkiar batek, seljuktarrak erasotzen eta Anatolian lurralde bizantziarrak konkistatzen hasi zen. XIII. mendearen amaieran seljukarrek jada Anatoliako ia hiri bizantziar guztiak hartu zituzten, penintsularen ipar-mendebaldeko hiri bakan batzuk izan ezik.\nGarai hartan, Kayitarrek, beste klan erdi-nomada turkiar bat zena, Persiako ipar-ekialdeko Khorasanetik mendebaldera joan zen, eta, seljukarren alde eginez Anatolian Mongoliar Inperioaren aurka gertatu zen gudu batean, turkiar garaipena erabaki zuen. Ala al-Din Kay Qubadh I.a seljukar sultanak, esker on bezala, bere liderra zen Ertu\u011fruli inperioaren ipar-mendebaldean zegoen lurralde menditsu bat eman zion S\u00f6\u011f\u00fct izeneko lurralde bizantziarretik gertu. Seljukar estatua, handik gutxira, seljukar eta mongoliar botereak onartzen ez zituzten emirerri txikietan banatzen hasi zen. Emirerri hauetako bat, seljukarrei lagundu zien turkiar klanarena, Osman I.a Gazi (Ertu\u011frulen semea zena eta otomandar edo Otomandar Dinastiari izena emango ziona) deituriko lider baten agintepean beranduago Otomandar Inperioaren jatorrizko sorgunea izango zena.\nBasakeriak.\nEncyclop\u00e6dia Britannicaren arabera, Mehmed II.ak eliza ortodoxo askoren suntsipena baimendu zuen hasiera batean, baina hiriaren arpilaketa oso bat eragozten saiatu zen. Harrapaketa oso zehatza izan zen hiriko zenbait lekutan. Ekainaren 2an, sultanak hutsik eta erdi hondaturik aurkitu zuen hiria; elizak profanatu eta arpilatu egin zituzten, etxeetan ezin zen gehiago bizi, eta biltegiak eta dendak hustu. Honek negarrari eman omen zion esanez:Hori hiria arpilaketari eta txikizioari eman duguna!Beste harresietan zehar sartzen ari ziren marinel eta itsas-soldaduak eskala handian egiten zituzten harrapaketak, ate nagusitik kanpo zeuden tropa erregularrek saihestu ahal izan baino lehen. David Nicolleren arabera, jende arrunta otomandar konkistatzaileek hobeto tratatzen zuten gurutzatuek 1204an bere arbasoak baino, 4.000 greziar inguru setioan hil zirela adieraziz; aldiz, Senatu veneziarraren txosten baten arabera, 50 noble veneziar eta beste 500 zibil veneziar baino gehiago hil ziren setioan. Hiriaren aberastasunetako asko 1204an lapurtu zuten iadanik, otomandarrei harrapakin mugatua utziz 1453an.\nBeste iturri batzuek otomandar inbaditzaileen beste arpilatze basatiagoen berri ematen dute. Kiosko Leonardek Konstantinoplaren erorialdearen ondorengo izugarrikeriak kontatu zituen, otomandar inbaditzaileek hiria arpilatu zutela, milaka eta milaka pertsona hil edo esklabotu zituztela, eta moja, emakume eta haurrak bortxatu zituztela.Baliozko gauzak eta beste harrapakin guztiak kanpamendura eraman zituzten, eta hirurogei mila kristau harrapatu zituzten. Teilatu edo elizetako hormetan ipinitako gurutzeak eraitsi eta zapaldu egin zituzten. Emakumeak bortxatu egin zituzten, birjinak desfloratu eta gazteak lizunkeria lotsagarrietan parte hartzera behartu zituzten. Atzean geratu ziren mojak, baita, begi bistan mojak zirela argi geratu arren, desohoratu egin zituzten libertimendu zikinekin."}
{"id": "159725", "revid": "6327", "url": "https://eu.wikipedia.org/wiki?curid=159725", "title": "Konstantinopolisko eroraldia", "text": ""}
{"id": "159728", "revid": "6327", "url": "https://eu.wikipedia.org/wiki?curid=159728", "title": "Frederiko II.a Hohenstaufen", "text": ""}
{"id": "159729", "revid": "1545", "url": "https://eu.wikipedia.org/wiki?curid=159729", "title": "Arria ibai", "text": ""}
{"id": "159730", "revid": "688", "url": "https://eu.wikipedia.org/wiki?curid=159730", "title": "Arcos de la Fronterako taifa", "text": "Arcos de la Fronterako taifa edo Arkush Al-Andalusko taifa erresuma musulmana izan zen. 1011an independizatu ziren Kordobako kaliferritik eta 1069an beste hainbat taifa bezala Sevillako taifaren barruan sartu ziren. 1143an berriro independizatu ziren eta 1145an almorabideen esku geratu zen."}
{"id": "159731", "revid": "58701", "url": "https://eu.wikipedia.org/wiki?curid=159731", "title": "Badajozko taifa", "text": "Badajozeko taifa edo Batalyaws (arabieraz: \u0628\u0637\u0644\u064a\u0648\u0633) Al-Andalusko taifa erresuma musulmana izan zen. 1009an independizatu ziren Kordobako kaliferritik eta 1095an beste hainbat taifa bezala almorabideen esku geratu zen. Euren lur batzuk ere Leongo erresumaren esku geratu ziren."}
{"id": "159732", "revid": "6327", "url": "https://eu.wikipedia.org/wiki?curid=159732", "title": "Konstantinopoliseko erorialdia", "text": ""}
{"id": "159733", "revid": "6327", "url": "https://eu.wikipedia.org/wiki?curid=159733", "title": "Konstantinopoliseko eroriko", "text": ""}
{"id": "159734", "revid": "6327", "url": "https://eu.wikipedia.org/wiki?curid=159734", "title": "Konstantinopoliseko erorikoa", "text": ""}
{"id": "159735", "revid": "6327", "url": "https://eu.wikipedia.org/wiki?curid=159735", "title": "Konstantinopolisko erorikoa", "text": ""}
{"id": "159736", "revid": "6327", "url": "https://eu.wikipedia.org/wiki?curid=159736", "title": "Konstantinopolisko eroriko", "text": ""}
{"id": "159737", "revid": "6327", "url": "https://eu.wikipedia.org/wiki?curid=159737", "title": "Konstantinopolisko erorialdi", "text": ""}
{"id": "159738", "revid": "6327", "url": "https://eu.wikipedia.org/wiki?curid=159738", "title": "Konstantinopoliseko erorialdi", "text": ""}
{"id": "159739", "revid": "9377", "url": "https://eu.wikipedia.org/wiki?curid=159739", "title": "Badajozeko taifa", "text": ""}
{"id": "159742", "revid": "880", "url": "https://eu.wikipedia.org/wiki?curid=159742", "title": "Mashriq", "text": ""}
{"id": "159743", "revid": "119347", "url": "https://eu.wikipedia.org/wiki?curid=159743", "title": "Bas-Saint-Laurent", "text": "Le Bas-Saint-Laurent (\"San Laurendi Behea\") Quebeceko eskualde administratiboa da. 01 kodea erabiltzen da eskualde hau identifikatzeko. Hiri nagusia Rimouski da.\n8 konderriko eskualde-udalerrian (\"municipalit\u00e9s r\u00e9gionales de comt\u00e9\", MRC) eta 114 udalerritan banatuta dago; eskualde-udalerrietakoa, Trois-Pistoles hiriaren ingurukoa, \"Les Basques\" deitzen da, euskaldunen presentzia historikoa -eta zonalde horretan gordetzen dena- gogora ekartzen duena.\nGeografia.\nSan Laurendi ibaiaren estuarioaren hegoaldeko ibarrean kokatuta dago, ibaia zabalduz doan eta San Laurendi golkoa bilakatzen hasten den gunean. Sarritan eskualde honi \"Bas-du-Fleuve\" (\"ibaiaren behealdea\") izena ematen zaio.\nIbaiarekin batera eskualdearen geografia markatzen duen beste ezaugarri geografikoa Apalatxe mendilerroa da, Notre-Dame mendiak hain zuzen ere; ibaiaren norabidean paralelo kokatuta daude, Gasp\u00e9sie penintsulan beren ekialdeko muturrera heldu arte. Eskualdearen barnealdea okupatzen dute eta AEBetan segitzen dute. T\u00e9miscouata eta Matap\u00e9dia ibarrek mendilerroa mozten dute eta Itsasaldeko probintzietarako pasabide nagusiak dira.\nHistoria.\nEuskaldunen presentzia.\nXVI. mendean Euskal Herriko, Normandiako eta Bretainiako arrantzaleak San Laurendi ibaiaren estuario eta golkoan ari ziren. Euskaldunen presentzia 1520tik dokumentatuta dago eta 1560an bakailao eta baleak harrapatzeko 100 bat arrantzuntzi zituzten.\nLehen garaietan batez ere golkoaren kanpoaldean eta Ternuaren inguruan ibiltzen ziren baina 1570etik aurrera, baleak urrituz joan ahala San Laurendiko estuarioaren erdialdean ere hasi ziren. Ehizari dagokionez, euskaldunak batez ere Saguenay ibaiaren bokalean aritu ziren.\nGaur egun toponimiak lehengo presentzia hori gordetzen du; bi lekuizen nabarmentzen dira:\nDemografia.\n1951tik biztanleria ez da hazi eta jaitsi ere egin da; hala ere datu orokorrek bi dinamika desberdin ezkutatzen dute: herri txikiek populazioa galtzen duten heinean, Rimouski eta Rivi\u00e8re-du-Loup hiriek irabazi egiten dute. 1951n \"Bas-Saint-Laurenten\" Quebeceko biztanleen % 5,2 bizi bazen ere, 2001ean &amp; 2,8 besterik ez.\nHizkuntzak.\nChaudi\u00e8re-Appalachesekin batera estatistiketan ingeles hiztun elebakarrik ez dagoen Quebeceko eskualde bakarra da.\nJatorriko herriak.\nEuroparren aurreko herrien oso presentzia urria dago egun eskualdean; Wolastoqiyik (en. Maliseet, fr. Mal\u00e9cite) herriko ehunka batzuk Bas-Saint-Laurenten bizi dira eta Cacouna eta Whitworth lur \"erreserba\" txikiak onartu dizkiote.\nBanaketa administratiboa.\nEskualde honek 8 \"Eskualdeko konderriko udalerri\" (MRC) ditu; MRCak eta bere hiriburuak:\nCacouna eta Whitworth jatorriko herrietako lurraldeak MRCetatik kanpo geratzen dira."}
{"id": "159744", "revid": "11782", "url": "https://eu.wikipedia.org/wiki?curid=159744", "title": "San Laurendi Behea", "text": ""}
{"id": "159745", "revid": "56334", "url": "https://eu.wikipedia.org/wiki?curid=159745", "title": "Alaia Martin Etxebeste", "text": "Alaia Martin Etxebeste (Oiartzun, Gipuzkoa, ) bertsolaria, gidoigilea, kultur sortzailea eta ikus-entzunezko komunikatzailea da.\nBizitza.\nOiartzungo Ugaldetxo auzoan jaio zen. Ama oiartzuarra du, Xeberoeneko Maixux Etxebeste Odriozola, eta aita irundarra, Xabier Martin Sandoval. Sei urte zaharrago den anaia bat du, Jon, bera ere bertsolaria, beste jarduera batzuen artean. \nHaurtzaro ikastolan egin zituen oinarrizko ikasketak, aurrez Iturburu Udal haur-eskolatik pasata. Batxilergoa Orereta ikastolan eta Bilbon eta Argentinan unibertsitateko ikasketak. Ikus-entzunezko Komunikazioan lizentziatua da, zinemagintzan espezializatua.\nBertsolari ibilbidea.\n12 urterekin hasi zen bertsotan Haurtzaro ikastolako bertso eskolan. Geroztik, Oiartzungo, Santutxuko eta Ahalduntze bertso eskoletan ibilitakoa da. Oiartzungo Martzelina Bertsozale Elkarteko kide da. Bere lehen eskolarteko saioa A\u00f1organ egin zuen, Maddi Suarez Korta eta Karmele Mitxelena Etxebeste lagun zituela. Orduz geroztik bertso-plaza asko egina da. 2011ko Gipuzkoako txapelketa nagusia bizitza aldatu zion txapelketa modura gogoratzen du eta ongien sentitu izan den txapelketa, berriz, 2015ekoa dela aitortzen du.\u00a0 \nBertsolaritzari lotutako bestelako jardunak.\nGipuzkoako Bertsozale Elkarteko Transmisio atalean irakasle ibilia da \nUEU 2021ean Udako Bertso Eskolako irakasleetariko bat izan zen. \nKazetari lanetan.\n2016tik 2020ra Euskadi Irratiko Zubiak programa aurkeztu zuen Artzen Letonarekin batera hasieran, Pantxis Bidartekin ondoren. Kolaboratzaile izan ziren Saioa Alkaiza eta Lohizune Amatria. Programa honek 2021eko Irratiaren Argia saria jaso zuen.\nBarrubiak saioko gidaritza. \nHerritmia saioko gidaritza. \n\"7K\" Aldizkarian, zein irratian iritzi-emaile ibilitakoa. 2008an desagertutako \"Xirika\" gehigarriko elkarrizketatzailea izan zen, bai eta \"ON\" eta \"Gaztezulo\" aldizkariko iritzi emailea ere.\nBestelako sormen lanak.\nBertsolaritzan zentratua badabil ere, sormenarekin zerikusia duten alor asko lantzea gustatzen zaio: ikus-entzunezkoak, artikulugintza, poemagintza, ipuingintza etab. \nGidoigintzan ibili da \"Martin\" telesailean, \"Sautrelan\", \"Izan egin eragin\" eta \"Tximeletak\" dokumentaletan eta baita irrati saioetan ere. \nAbestien letra egilea: Esti eta Mikel Markez, Iker Lauroba, Topagunea 2008, Olatz Salvador, Bizipoza proiektua (Beroa Elkartea)... \n\"Leihoen afasia\" (Eztena Jaialdia) antzerki-kronika liburuaren egilea da. \nBertsoklika. Korriklika saioak bere bertsoaz lagunduta (2019). \nOiartzungo Arte Egunak-eko partaide, Hiru Binaka zirkuituan (2020, 2022). \nEz Gaude Konforme. 11 Lore. Lurdes Iriondoren omenez Agurtzane Intxaurragak landutako omenaldi ikuskizunean testuen egile eta aurkezle (2020). \nMugmus Kolektiboaren \u201cGARAIZ 60 t.m\u201d ikuskizunaren kale-aldaera prestatu zuen eta bertan parte hartzen du (2021). \nMartzelina Lopetegi Olaiz bertsolari oiartzuarrari historian merezi duen lekua emateko proiektuetan dabil, tartean. \u201cMartzelina Lopetegi Olaiz. Edo.\u201d argitalpenean, Karmele Mitxelena eta Iraitz Mateorekin (2023).\nHerritar aitortza.\n\"Oiartzuar emakumeak udalekuetan\" egitasmoaren barruan, bere izena eraman zuen haur talde batek 2018an. "}
{"id": "159746", "revid": "5834", "url": "https://eu.wikipedia.org/wiki?curid=159746", "title": "Minas Tirith", "text": "Minas Tirith (Guardiaren dorrea sindarinez) Tolkienen legendarium ospetsuan agertzen den hiri bat da, Erdialdeko Lurraldekoa.\nEguzkiaren Lehen Aroan Minas Tirith Finrod Felagundek Tol Sirionen Sirion ibaiaren iparraldeko pasabideak zaintzeko eraiki zuen dorrea zen. Sauronek bereganatu zuen eta Beren, Luthien eta Huani esker berreskuratua izan zen.\nEguzkiaren Hirugarren Aroan Minas Tirith Gondor erresumaren hiriburua da. Jatorrian Minas Anor bezala ezagutua izan zen (Eguzkiaren dorrea sindarinez) izen berria antzinako hiriburua zen Osgiliathen gainbeheraren ondoren hiriburu aldaketa gertatu zenean hartuz.\nEguzkiaren Bigarren Aroko 3320. urtean eraikitzen hasi zen, Isildurren anaia eta Elendilen bigarren semea zen Anarionen agintepean. Ostoherrek hiria Eguzkiaren Hirugarren Aroko 420. urtean berreraiki zuen, eta pixkanaka jatorrizko hiriburua zen Osgiliath baino garrantzitsuago bihurtzen hasi zen. Tarondor Gondorrekoa erregeak erregearen egoitza modu iraunkorrean aldatu zuen Minas Tirithera Eguzkiaren Hirugarren Aroko 1540. urtean.\nMinas Tirith Rammas Echorren bidez inguratua dago, Pelennorreko Zelaiak inguratzen dituen eraztun formako horma handi bat. Horma hau Ecthelion II.ak eraiki zuen, Denethor II.aren aita zena, baina Mordorreko orkoen armaden aurkako defentsa ona ez zela frogatu zuen. Hiria bera Mindolluin edo Guardiaren Muinoaren gainean eraiki zen, hau era berean \"Seigarren Maila\"ko harresira iritsi arte altxatzen zen eta Mindolluin mendiaren ekialdeko magaleko zati zen irtenune batean pausatzen zelarik."}
{"id": "159747", "revid": "336", "url": "https://eu.wikipedia.org/wiki?curid=159747", "title": "Henry Morton Stanley", "text": "Sir Henry Morton Stanley (Denbigh, Gales, Britainia Handia 1841eko urtarrilaren 28a - Londres, Ingalaterra, Britainia Handia 1904ko maiatzaren 10a), jaiotza izenez John Rowlands, galestar kazetari eta esploratzailea izan zen. Afrikan zehar egindako esplorazio bidaiek eta David Livingstone aurkitu izanak ospe handia eman zioten. Topatu zuenean Livingstoneri esan omen zizkion hitzak askotan aipatzen dira: \u201cLivingstone doktorea, ezta?\u201d\nBiografia.\nStanley Galesko Denbighen jaio zen, 1841eko urtarrilaren 28an. 1859an, \"Windermeer\" itsasontziko ontzimutil gisa, Liverpooletik New Orleansera joan zen. Hiri honetan Henry Hope Stanley izeneko merkatari batek semetzat hartu zuen. Geroago gazteak Stanley abizena hartu zuen. 1861ean Ameriketako Estatu Konfederatuen armadan sartu zen Ameriketako Estatu Batuetako Gerra Zibilean borrokatzeko eta AEBetako herritartasuna hartu zuen. Gerra amaitu zelarik kazetari lanetan hasi zen. 1868an \"New York Herald\"eko berriemailea izan zen britainiar armadak Abisiniara egindako espedizioan.\n1869an James Gordon Bennett \"New York Herald\"eko editoreak David Livingstone misiolari eta esploratzailearen bila joateko agindu zion. Livingstone urte batzuk lehenago Afrika esploratzera joana zen eta ez zen haren berririk. Espedizioa Zanzibarretik abiatu zen, 1871eko martxoan. Livingstone azaroan atzeman zuten, Ujiji herrixkan, oso gaixo. 1872an Tanganyika lakuaren iparraldea elkarrekin esploratu zuten. Gero Stanley Britainia Handira itzuli zen baina Livingstone Afrikan gelditu zen.\n1874tik 1877ra \"Daily Telegraph\" eta \"New York Herald\" egunkariek ordaindutako beste espedizio bat egin zuen Afrikara. Victoria eta Tanganyika lakuen inguruan nabigatu zuen eta Lualaba Kongo ibaiaren ibaiburua zela frogatu zuen. Espedizioa hasi zuten 356 lagunetatik 114 baino ez ziren amaierara iritsi.\n1879 eta 1884 artean Belgikako Leopoldo II.ak \"Association internationale africaine\" elkartearentzat lan egiteko hartu zuen. Elkarte honen helburu humanitarioen atzean, ordea, Belgikako erregearen handinahia eta espansionismoa zegoen. Kongora itzulirik bolia eta kautxua atera ahal izateko burdinbidearen eraikuntza hasi zuen eta tribuetako buruzagiekin iruzurrezko hitzarmenak sinatu zituen.\nAfrikan zehar egin zuen azken espedizioa (1888-1889) Mehmet Emin Baj\u00e1 erreskatatzeko xedearekin antolatu zen. Emin Baj\u00e1 Albert lakuaren ondoan kausitu zuten baino ez zuen erreskatatua izateko ez beharrik ez nahirik. Itzuleran Ruwenzori mendilerroa eta Edward lakua aurkitu zituen."}
{"id": "159749", "revid": "536", "url": "https://eu.wikipedia.org/wiki?curid=159749", "title": "Etengabeko prestakuntza", "text": "Etengabeko prestakuntza edo etengabeko ikaskuntza langileek euren oinarrizko ikasketak burutu ondoren enpresa edo beste erakunde baten baitan egiten dituzten ikasketa berezitu eta bestelako trebakuntza ekintzen multzoa da, euren prestakuntza osatu edo berritzeko edota bestelako lanbide baterako prestakuntza lortzeko. Pertsona helduekin egin ohi den prestakuntza bada ere, ez da helduen hezkuntzarekin nahastu behar, azken honek kultura arloko hezkuntza orokorra eskaintzen duen bitartean, etengabeko prestakuntzak langileak jardun behar duen arloko gai berezituak soilik hartzen baititu.\nEtengabeko ikaskuntza arrazoi pertsonal edo profesionalak direla eta, \"etengabeko, borondatezko eta norberaren motibazioan\" oinarritzen den ezagutza bilatzean datza. Horregatik, gizarte integrazioa, herritartasun aktiboa eta garapen pertsonala hobetzea ez ezik, iraunkortasun pertsonala, lehiakortasuna eta enplegagarritasuna ere hobetzen ditu.\n\"Leslie Watkins\"ek sortutako \"etengabeko ikastuna\" terminotik dator, eta bai Clint Taylor irakasleak (CSULA) zein Temple City Unified School District-eko superintendenteak erabili zuten 1993. urtean eskolako helburuen adierazpena definitzeko. Terminoak ez du adierazten ikaskuntza haurtzarora edo ikasgelara soilik mugatuta dagoenik, baizik eta bizitza osoan zehar eta hainbat egoeratan aurkeztu eta garatzen dela. Allen Tough (1979), Kanadako hezitzaile eta ikertzailea, adierazi du ia ikaskuntza planen %70 batek prestatutakoak direla.\nAzken berrogeita hamar urteetan, etengabeko berrikuntza eta aldaketa zientifiko eta teknologikoek eragin sakonak izan dituzte ikaskuntza ulertzen dugun moduan. Ikaskuntza jada ezin da banandu leku eta denbora konkretu batean (eskola) non ezagutza eskuratzen den, eta leku eta denbora batean non ezartzen dugun ikasitakoa (lana). Horren ordez, ikaskuntza etengabe gertatzen da gure eguneroko elkarrekintzetan eta gure inguruko munduan. Ikaskuntza formala zein informalaren moldeak sortu eta trukatu daitezke, baita norberarengana bideratutako ikaskuntza ere."}
{"id": "159754", "revid": "119347", "url": "https://eu.wikipedia.org/wiki?curid=159754", "title": "Julen Arexolaleiba", "text": "Julen Arexolaleiba Biteri (Arrasate, 1962) soziolinguista eta HUHEZIko irakaslea da. Sorguneak ikertegiko kidea da.1989tik 1993ra Jazten aldizkariaren zuzendaria izan zen.\nIkasketak eta ikerlanak.\nArrasaten jaio zen 1962an. Irakasletza ikasi zuen, Euskal Filologia adarrean, Eskoriatzako Irakasle Eskolan. Halaber, lizentziaduna da Hizkuntzen Psikopedagogian (Huhezi). Horrezaz gain, aditua da Euskal Herriko Gizarte Komunikazioan (EHU). 1990 urtean AGALen nazioarteko hirugarren biltzarrean parte hartu zuen Galizian, Arrasate Euskaldun Dezagun elkartearen dinamikaren berri emanda. 1991 urtean Jose Maria Arizmendiarrieta eta euskararen arteko harremana ikertu zuen lan argitaragabe batean."}
{"id": "159757", "revid": "119347", "url": "https://eu.wikipedia.org/wiki?curid=159757", "title": "Nemar kaia", "text": "Nemar kaia Bilboko portuko Santurtziko kaietako bat da. 1960ko hamarkadan eraiki zen gainontzeko kaiekin batera.\nLehen kaiak 260 metro dauzka eta iparralde-hegoalde norabidean hedatzen da. Bigarren kaiak bestalde 175 metroko luzera dauka eta mendebalde ekialdeko norabidean hedatzen da.\nNemar 1 kaiaren iparraldean portuko praktikoen kontrol dorrea dago."}
{"id": "159758", "revid": "119347", "url": "https://eu.wikipedia.org/wiki?curid=159758", "title": "Printzesa kaia", "text": "Printzesa kaia edo Espainiako printzesa kaia Bilboko portuko Santurtziko kaia da. Nemar kaiaren hegoaldean eta Bigarren espigoiaren iparraldean dago.\nKaiak 500 metroko luzera dauka. Orokorrean merkatugai solidoak kargatzeko kaia da."}
{"id": "159759", "revid": "105290", "url": "https://eu.wikipedia.org/wiki?curid=159759", "title": "Bigarren espigoi", "text": "Bigarren espigoia Bilboko portuko Santurtziko kaia da. Printzesa kaiaren hegoaldean eta Alboko kaiaren ipar-ekialdean eta Victoria erregina eta Bizkaia kaien iparraldean dago.\nEspainiako printze izenaz ere ezagutua, hiru zatitan banatzen da. \"Hegoaldeko 2. espigoia\", \"Ekialdeko 2. espigoia\" eta \"Iparreko 2. espigoia\". Hegoaldeko kaiak 950 metroko luzera dauka, Ekialdeko kaiak 270 metro, eta iparreko kaiak 820 metroko luzera. Gai solidoak kargatzeko erabiltzen da."}
{"id": "159760", "revid": "119347", "url": "https://eu.wikipedia.org/wiki?curid=159760", "title": "Alboko kaia", "text": "Alboko kaia Bilboko portuko Santurtziko kaia da. Mendebaldean A-1 kaia dago, ipar-ekialdean Bigarren espigoia eta hego-ekialdean Victoria erregina kaia.\nAlboko kaiak 300 metro inguruko luzera dauka. Kaia iparralde-hegoaldeko norabidea dauka eta Bigarren espigoiaren eta Printzesa kaiaren artean dago. Kai honetan multzokako solidoak deskargatu edo kargatzen dira, zama errazteko, siloak daudelarik."}
{"id": "159761", "revid": "119347", "url": "https://eu.wikipedia.org/wiki?curid=159761", "title": "Victoria erregina kaia", "text": "Victoria erregina kaia Bilboko portuko Santurtziko kaia da. Ipar-mendebaldean Alboko kaia dago, iparraldean Bigarren espigoia, eta ekialdean Bizkaia kaia.\nKaiak 630 metroko luzera dauka. Kaia mendebalde-ekialdeko norabidea dauka eta bertan merkatugai orokorra daramaten ontziak porturatzen dira. Kaiko garabiak eta kanpotik ekarritakoak ere erabiltzen dira salgaiak deskargatzeko."}
{"id": "159762", "revid": "1150", "url": "https://eu.wikipedia.org/wiki?curid=159762", "title": "Austria-Hungariar Inperioa", "text": ""}
{"id": "159763", "revid": "59723", "url": "https://eu.wikipedia.org/wiki?curid=159763", "title": "Anbar", "text": "Anbara zuhaitzen erretxina fosildua da; gogorra, horia eta gardena da. Oso preziatua izan da Neolitotik, bere kolore eta edertasun organiko naturalagatik. Sendagai modura erabiltzen da medikuntza eredu batzuetan, eta baita lurringintzan eta bitxigintzan ere. Egitura kimikoa zein, bost anbar mota daude. Jatorriz arbola-erretxina itsaskorra denez, batzuetan barnean animalien edo landareen materialak ageri dira.\n\"Anbar\" hitza arabieratik dator, eta \u00abitsasoan flotatzen duena\u00bb esan nahi du.\nEzaugarriak.\nMaterial organikoa da, zuhaitzen barru-barrutik sortzen dena. Argi-izpiek zeharka dezakete eta, orduan, haren ezti-koloreak distira berezia hartzen du. Igurtziz gero, papera erakartzeko ahalmena du; propietate horregatik, grezieraz \"elektron\" esaten diote. Berotuz gero, erre egiten da.\nJatorria.\nHarrikatzak eta petrolioak bezalaxe, anbarak jatorri biologikoa du, zuhaitzen erretxinatik baitator. Zaurituz gero, erretxina jariatzen dute koniferoek. Azaletik hurbil, erretxina erretxin-hodietan egoten da. Jariatzen den arte likidoa bada ere, atmosferarekin kontaktuan solidotzen joaten da. Usainduna eta lingirdatsua da, eta erreka likatsuak zurtoinaren kanpoaldean aurkitzen duen edozer harrapatzen du, bai intsektuak eta onddoak, bai hostoak, haziak eta polen-aleak. Gainera, prozesuak betikotu egiten ditu: erretxina jariatu zenean inurri-talde bat hostoak mozten eta garraiatzen ari bazen, horixe ikusten da anbarean.\nIzan ere, anbara erretxinaren fosilizazioaren ondorioz sortzen da. Denboraren poderioz, erretxina oxidatuz joaten da, eta osagai organikoen polimerizazioz anbara sortzen da. Baina hori gertatzeko milioika urte behar dira. Aurkitu izan den anbar gehiena Tertziario eta Kuaternario garaietakoa da, hau da, 66 milioi urtetik honakoa; baina bada zaharragorik ere. Bestalde, tenperatura- eta presio-baldintza bereziak behar ditu sortzeko eta irauteko.\nEuskal Herriko anbara, eltxoak eta ADN berreskurapena.\nHain zuzen ere, Euskal Herrian topatu den anbara oso zaharra da, eta inklusioekin aurkitu da, gainera. Hori da Araban dauden aztarnategien ezaugarririk harrigarrienetakoa: sortu zenetik \u2014duela 110 milioi urte baino gehiago\u2014 gertaera geologikoek gaur arte iraunarazi diote, ikusgarri jarri eta egoera ezin hobean mantendu.\nUrizaharreko eta Gatzaga Buradongoa dira Arabako aztarnategi horiek, eta bertako anbarean hainbat inklusio aurkitu dira. Intsektuen artean, adibidez, euliak (ezagutzen diren zaharrenak) eta eltxoak, hala nola Jurassic Park-eko fikzioan dinosauroen ADN-a berreskuratzeko topatzen dituzten anbar piezetakoak. Michael Crichton idazlearen fikzio hori, ordea, gauza-ezina da zientziaren arabera: anbaretan gordetako izakien forma zehatz gordetzen den arren, ez da haien ADN katerik berreskuratzeko modurik, are gutxiago eltxo batek beste izaki baten odola xurgatu eta bere tutuetan aurkitzekorik."}
{"id": "159764", "revid": "119347", "url": "https://eu.wikipedia.org/wiki?curid=159764", "title": "Nakhodka", "text": "Nakhodka () Errusiaren ekialdeko muturrean dagoen Primorski kraiko hiria da. Japoniako itsasoko Nakhodkako golkoan dago, Vladivostoketik 85 km ekialdera. 2010ean 159.719 biztanle zituen.\nErrusiak Ozeano Barean duen garraiogune garrantzitsuenetako bat da, eta 2010ean 51 milioi tona pasatxo mugitu zituzten hiriko portu guztien artean."}
{"id": "159765", "revid": "448", "url": "https://eu.wikipedia.org/wiki?curid=159765", "title": "Japoniako itsaso", "text": ""}
{"id": "159766", "revid": "6950", "url": "https://eu.wikipedia.org/wiki?curid=159766", "title": "Eulerren identitate", "text": "Eulerren identitatea, batzuetan Eulerren ekuazioa ere deituta, ekuazio sinple bat da, ustekabeko moduan, matematikan oso garrantzizko zenbakiak elkartzen dituena. Eulerren identitatea Leonhard Euler suitzar matematikariak sortu zuen.\nEulerren identitatea hau da:\nEulerren identitateko zenbaki bereziak hauek dira:\nFrogapena Eulerren formula erabiliz.\nEulerren formulan (formula_8) formula_9 ordezkatzen dugunean, formula_10. formula_11 eta formula_12 direnez gero, ekuazioa honela idatz daiteke formula_13, Eulerren identitatea lortuz: formula_14."}
{"id": "159768", "revid": "512", "url": "https://eu.wikipedia.org/wiki?curid=159768", "title": "Jebel Marra", "text": "Jebel Marra, arabieraz \u062c\u0628\u0644 \u0645\u0631\u0629, \"mendi gaiztoak\" esanahiaz (3.042 m) Darfurreko mendirik altuena da. Hego Sudan estatu independentea bilakatzen denean Sudan estatuko tontorrik garaiena izango da; Darfurren egonik, arazo handiak daude mendira joan ahal izateko eta herrialde honek bizi duen gatazka latzaren erdian dago.\nEstratosumendia da eta izango zukeen azken erupzioa K.a. 2.000 urte gertatu zela kalkulatzen dute zientifikoek, ziurtasuna izan gabe.\nIzenak.\nJebel Marra mendiaren eta mendilerroaren izena da; bere inguruan dagoen goi-ordokiak ere \"Marra\" du izen.\nArabierazko izenaren aldaera batzuk topa daitezke iturrietan; izen generikoarentzat hizkuntza honetan ohikoa den \"Jebel\" eta \"Jabal\" hitzak eta horretaz gain \"Marra\" zein \"Marrah\" transkripzioak aurki daitezke.\nJebel Gimbala izena ere ematen zaio mendiari.\nKokapena.\nMendia Darfurri (\"Furren lurra\") izena ematen dion fur herriaren lurraldearen erdialdean kokatuta dago. Tontorra administratiboki Gharb Darfur (Mendebaldeko Darfur) estatu federalean dago baina oso hurbil herrialde honetako beste bi estatuetako (Janub Darfur, Hegoaldea eta Shamal Darfur, Iparraldea) mugak zeharkatzen dira. Adibidez Marra goi-ordokia hiru estatuetan banatuta dago. Beraz, bere kokapena oso zentrikoa da Darfur osoari dagokionez; gainera mendilerrotik eta goi-ordokitik jaitsita garaierak izugarri txikituz doaz eta lur eremu oso handian ez dago Jebel Marrari aurre egiten dion mendirik. Marra goi-ordokiak 1.500 bat km\u00b2ko azalera du eta bere altuera 1.500 eta 3.042 m artekoa da.\nMendiaren inguruan dauden hiri nagusiak hauek dira: Zalingei (Gharb Darfurren) bere mendebaldean, Al Fashir (Shamal Darfurreko hiriburua) ipar-ekialdean eta Nyala (Janub Darfurrekoa) hego-ekialdean. Hirurek dute aireportua.\nEzaugarriak.\nFurtarrentzat eta oro har Darfurreko herrientzat mendia beren aberriaren ikurra da.\nMendilerroaren goialdeko eremu zehatz batean beheko Darfurreko lurrekiko klima aldaketa dago, euria sarritan egiten du eta ura etengabe ateratzen den iturriak daude. Darfur oro har oso eskualde lehorra izanik, ur emari hauen garrantzia oso handia bilakatzen da.\nKraterra.\nMendiko gailurra Deriba \"caldera\" edo krater bikoitza da, orain del 3.500 bat urte sumendiaren leherketa batek sortua. Kanpoaldeko kraterrak 5 eta 8 km arteko diametroa du eta barnealdekoan krater aintzira bat dago.\nGatazkaren erdian.\nDarfurren XXI. mendearen lehen urteetan oraindik konpondu ez den izugarrizko gatazka piztu zen eta horren ondorioz milaka lagun hil zituzten edo gosetearen ondorioz hil ziren. Jebel Marra bera gatazkaren kokalekua izan da: Sudango gobernuak arabiar jatorrikoen alde egin zuen eta fur bertako herriak mota guztietako erasoak pairatu dituzte. Giza eskubideen aldeko elkarteek Sudango gobernuaren menpeko soldaduek behin baino gehiagotan populazio zibilaren kontrako sarraskiak egin dituztela salatu dute. SLA Sudango Askapenerako Ejerzitoak ere Khartumgo armadaren kontra borrokatzen du eta zenbait zonalderen gaineko kontrola aldatuz joan izan da; mugimenduaren jaiotza bera mendilerroan gertatu zen 1992tik.\n2010eko hamarkadako lehen urteetan nazioarteak Darfurren gainean izan zuen arreta gorde ez badu ere, arazo eta salaketa larriek bere horretan diraute; 2010eko urrian Sudango gobernuak eskualdeko zibilen kontrako bonbardaketak egiten zituela salatu zuen SLMk; 2010ean gerra-egoera oso gogorra bizi zela esan ahal da.\nIgoera.\nAlde batetik arestian aipatu gatazkak oso zail egiten du gaur egun mendira hurbiltzea. Bestetik eremu zabalean apenas dagoen azpiegiturarik ezta komunikabide egokirik erraztasunak eskaintzeko; kartografia zuzenaren eta uraren faltak hainbeste bisitariri arazo larriak ekarri dizkiote. Hala ere Nyala hiria trekking edo mendirako hurbilpenerako basea izaten da; hortik mendirantz hurreratu eta gero igoerarako gutxienez bi egun kalkulatu behar dira baina hoberena bikoitza gordetzea da."}
{"id": "159780", "revid": "11782", "url": "https://eu.wikipedia.org/wiki?curid=159780", "title": "Jebel Marrah", "text": ""}
{"id": "159781", "revid": "11782", "url": "https://eu.wikipedia.org/wiki?curid=159781", "title": "Jabal Marra", "text": ""}
{"id": "159782", "revid": "11782", "url": "https://eu.wikipedia.org/wiki?curid=159782", "title": "Jabal Marrah", "text": ""}
{"id": "159783", "revid": "11782", "url": "https://eu.wikipedia.org/wiki?curid=159783", "title": "Marra mendia", "text": ""}
{"id": "159784", "revid": "11782", "url": "https://eu.wikipedia.org/wiki?curid=159784", "title": "Marrah mendia", "text": ""}
{"id": "159789", "revid": "448", "url": "https://eu.wikipedia.org/wiki?curid=159789", "title": "Banderizoen gerra", "text": ""}
{"id": "159790", "revid": "6327", "url": "https://eu.wikipedia.org/wiki?curid=159790", "title": "Erdi Aroko alderdi gerrak", "text": ""}
{"id": "159791", "revid": "11782", "url": "https://eu.wikipedia.org/wiki?curid=159791", "title": "Jebel Gimbala", "text": ""}
{"id": "159794", "revid": "336", "url": "https://eu.wikipedia.org/wiki?curid=159794", "title": "Leibnizen notazio", "text": "Matematikan, Leibnizen notazioa, Gottfried Wilhelm Leibnizen omenez, funtzio baten deribatua adierazteko erabiltzen den notazio bat da. Oinarrian, funtzio baten deribatua \"x\" aldagaian izandako aldaketa infinitesimal batek \"y=f(x)\" funtzioan eragiten duen aldaketa moduan adierazten du modu honetan:\nNotazio honek katearen erregela eta deribatu partzialak modu ulergarrian azaltzeko aukera ematen du."}
{"id": "159803", "revid": "119347", "url": "https://eu.wikipedia.org/wiki?curid=159803", "title": "Hit 'N Run Tour", "text": "Kissen Hit 'N Run Tour bira Kissek 2007ko udan eman zituen kontzertu multzoa da. San Jacintoko kontzertua garrantzitsua izan zen Paul Stanley gitarjole eta abeslariak ezin izan zuelako jo bihotz taupadak oso azkar zituelako. Zaleak bertan behera ez uzteko, Gene Simmonsek, Tommy Thayerek eta Eric Singerek kontzertua eman zuten Paul ospitalean zegoen bitartean. Gertaera hauek grabatu zituzten eta \"Gene Simmons Family Jewels\" telesaileko pasarte batean eman zituzten. Uztailaren 29an, Paulek Kissen webgunean ondo zegoela esan zuen. Abuztuaren 24an, Kissek kontzertu bat gehitu zuen Whistler, British Columbiaen, Kanadan. Kontzertua Kanadan 7 urtetan jotzen zuten lehen aldia izango zen, eta Kanadan ematen zuten 100. kontzertua. 2007ko irailaren 10ean, Big Mountain Concertsek Whistlereko kontzertua bertan behera utzi zutela esan zuen."}
{"id": "159805", "revid": "512", "url": "https://eu.wikipedia.org/wiki?curid=159805", "title": "Squamata", "text": "Ezkatatsuak (\"Squamata\") narrastien ordenarik handiena da, tartean muskerrak eta sugeak dituena. Ordena honen kideen ezaugarri nagusia ezkatak izatea da. Narrasti ordenen artean tamaina aldaketa gehien duena da, 16 milimetrozko \"Sphaerodactylus ariasae\" izeneko geko eta 8 metroko anakonda berde (\"Eunectes murinus\") artean izanik.\nTaxonomia.\nEzkatatsuak betidanik hiru azpiordenatan banatuak izan ziren:\nHala ere, ematen du saurioak parafiliatikoak direla eta bi azpiordenatan sailkatu dituzte, nahiz eta sailkapena behin betikoa izan ez. Hona hemen sailkapen modernoa:"}
{"id": "159806", "revid": "1545", "url": "https://eu.wikipedia.org/wiki?curid=159806", "title": "Ezkatatsu", "text": ""}
{"id": "159808", "revid": "1545", "url": "https://eu.wikipedia.org/wiki?curid=159808", "title": "Lacertilia", "text": ""}
{"id": "159813", "revid": "201", "url": "https://eu.wikipedia.org/wiki?curid=159813", "title": "Itsasaldeko sugegorri", "text": ""}
{"id": "159814", "revid": "1545", "url": "https://eu.wikipedia.org/wiki?curid=159814", "title": "Ahunamendietako sugegorri", "text": ""}
{"id": "159815", "revid": "1545", "url": "https://eu.wikipedia.org/wiki?curid=159815", "title": "Bardeatako sugegorri", "text": ""}
{"id": "159820", "revid": "137486", "url": "https://eu.wikipedia.org/wiki?curid=159820", "title": "Taldea (deabru)", "text": "Taldea kristau biblian aipatzen den deabru bat da. Itun Berrian Jesusek Gerasako gizon deabrudun bat sendatu zueneko pasarte bat aipatzen da.\nBiblia.\nMarkoren Ebanjelioan, 5:9, Jesusek honako hau dio, Gerasa lurraldean zegoela:\nLukasen ebanjelioan, 8:30, berriz ere, Jesus gerasatarren lurraldean zegoela, honako hau deskribatzen da:\nMateoren Ebanjelioan, 8:28, gertakari horren bertsio bakarra azaltzen da:\nJakob Erregearen Biblian deabru taldea osatzen zuten deabruei Jesusen beldurrez irudikatzen dira, Marko 5:10:\nJesusek deabruak gizon hartatik kanporatu, eta, haien eskaerari erantzunez, deabruei txerri talde batean bizi zitezen baimena eman zien. Orduan, txerriak Galileako itsasoan ito ziren."}
{"id": "159832", "revid": "201", "url": "https://eu.wikipedia.org/wiki?curid=159832", "title": "Euskal Herriko metropolitar guneak", "text": ""}
{"id": "159833", "revid": "336", "url": "https://eu.wikipedia.org/wiki?curid=159833", "title": "Metropoli-eremu", "text": "Metropoli-eremu edo hiri-eremu bat hiri-eskualde egitura bat da, erdiguneko hiri batek eta honi fisikoki edo sozio-ekonomikoki atxikiak duden inguruetako hiriek osatua. Gehienetan funtzionamendu zentralizatua du. Benetako metropoli eremu bat osatzeko garraio sistema garatua izan behar du, eremuko hiriguneak elkarlotzeko eta interakzio sozio-ekonomikoak ahalbidetzeko. Zaila da metropoli eremuaren mugak definitzea, erdiguneko hiriaren eragina urrundu ahala ahultzen baitoa, baina muga argirik gabe. Hala ere, kasu askotan, administratiboki metropoli eremuak osatzen dira, eskumen batzuk kudeatu ahal izateko, hala nola Hiri Elkargoak.\nHiri-egitura XIX. mendetik aurrera garatzen hasi zen batez ere, lehenik Industria Iraultzari lotua. XX. mende amaieratik, hiri handi eta ertain ia guztietara hedatu da, garapen ekonomiko eta sozialak eraginda herrialde garatuen, baina baita ere hazkuntza demografiko handiak eraginda herrialde ez garatu eta garapen bidean daudenetan."}
{"id": "159834", "revid": "201", "url": "https://eu.wikipedia.org/wiki?curid=159834", "title": "Donostiako metropolitar gunea", "text": ""}
{"id": "159835", "revid": "15795", "url": "https://eu.wikipedia.org/wiki?curid=159835", "title": "Metropolitar gune", "text": ""}
{"id": "159836", "revid": "15795", "url": "https://eu.wikipedia.org/wiki?curid=159836", "title": "Madrilgo metropolitar gunea", "text": ""}
{"id": "159837", "revid": "201", "url": "https://eu.wikipedia.org/wiki?curid=159837", "title": "Txingudiko metropolitar eremua", "text": ""}
{"id": "159839", "revid": "6327", "url": "https://eu.wikipedia.org/wiki?curid=159839", "title": "Euskal Museoa (Bilbo)", "text": ""}
{"id": "159842", "revid": "116965", "url": "https://eu.wikipedia.org/wiki?curid=159842", "title": "John Hanning Speke", "text": "John Hanning Speke (1827ko maiatzaren 4a - 1864ko irailaren 15a) britainiar armadako ofiziala Indian eta Afrikako esploratzailea izan zen. Nilo ibaiaren iturria eta Victoria lakua aurkitu zituen."}
{"id": "159843", "revid": "59723", "url": "https://eu.wikipedia.org/wiki?curid=159843", "title": "Tasmaniako tigre", "text": "Tasmaniako tigrea, Tasmaniako otsoa edo otso martsupiala (\"Thylacinus cynocephalus\") Holozenoko martsupial haragijalea izan zen, Australia, Tasmania eta Ginea Berrian bizi zena. Bizirik harrapatu zen azken alea Tasmanian izan zen, 1933an, eta handik hiru urtera Hobarteko (Tasmania) zoologikoan hil zen. \"Thylacinus\" generoko azken espeziea izan zen."}
{"id": "159844", "revid": "105290", "url": "https://eu.wikipedia.org/wiki?curid=159844", "title": "Atbara", "text": "Atbara (; translit: Nahr 'Atbarah) Afrikako ipar-ekialdeko ibaia da, Nilora isurtzen den azken ibaiadar handia. Etiopiako ipar-mendebaldean sortzen da, Tana lakutik 50 km iparraldera eta Gondarretik 30 km mendebaldera. 805 kilometroko luzera du eta Sudango Atbara hirian Nilorekin elkartzen da.\nUrteko hilabete gehienetan Atbara ibaixka bat besterik ez da eta Nilo ibaiari egiten dion ur ekarpena oso txikia da. Eurite garaian (ekainetik urrira), ordea, uraren maila 5 metro inguru goratzen da. Emari handiena abuztuan izaten du, batez beste 2002,7 m\u00b3/s , hots, Nilo ibaiak daraman uraren %25.\nIbaiadar nagusia Tekez\u00e9 ibaia du."}
{"id": "159846", "revid": "15795", "url": "https://eu.wikipedia.org/wiki?curid=159846", "title": "Kingkey Finance Tower", "text": ""}
{"id": "159871", "revid": "20653", "url": "https://eu.wikipedia.org/wiki?curid=159871", "title": "Euleren identitate", "text": ""}
{"id": "159874", "revid": "60265", "url": "https://eu.wikipedia.org/wiki?curid=159874", "title": "Sortu", "text": "Sortu ezker abertzaleak 2011ko otsailaren 7an aurkezturiko alderdi politikoa da. Rufi Etxeberria eta I\u00f1igo Iruin ditu ordezkari.\nAlderdiaren estatutuak 2011ko otsailaren 7an aurkeztu ziren, erakundearen izena eta logoa otsailaren 8an eta azkenik, alderdiaren erregistratzea Espainiako Barne Ministerioan otsailaren 9an egin zuten.\nEstatuaren Abokatuak eta Fiskaltzak hala eskatuta, Espainiako Auzitegi Gorenak hura erregistratzearen aurka egin zuen martxoaren 23an, ez ordea ahobatez, hamasei magistratutik zazpik aldeko botoa eman baitzuten. 2012ko ekainaren 20ean Espainiako Auzitegi Konstituzionalak Sorturen legeztatzea baieztatu zuen, 11 epailetako seik aldeko botoa emanda.\nHistoria.\nTestuinguru politikoa.\n2003an, Espainiako Alderdien Legeaz baliatuta, Batasuna alderdia legez kanporatu zuten (Herri Batasunaren ondorengo erakundetzat hartuta dago), bai eta Euskal Herritarrok (EH) ere; izan ere, ETArekin lotura zuela zioten, ezker abertzalea alderdi haien kidea zena hauteskundeetara aurkezten saiatu da hainbat siglekin: Autodeterminaziorako Bilgunea (AuB) (2003ko hauteskunde foraletan, nafarretan eta udalerrikoetan ), Herritarren Zerrenda (HZ) (2004ko europarretan), Aukera Guztiak (AG) eta Euskal Herrialdeetako Alderdi Komunista (EHAK-PCTV) (2005ko autonomikoetan), Abertzale Sozialisten Batasuna (ASB) eta Eusko Abertzale Ekintza (EAE-ANV) (2007ko foraletan, nafarretan eta udalerrikoetan) eta Askatasuna eta Demokrazia Hiru Milioi (D3M) (2009ko autonomikoetan). Alderdi Legeak horiek guztiak legez kanpo utzi zituen, EHAK eta ANV izan ezik. Haatik, Iniziatiba Internazionalista sustatu zuten 2009ko hauteskunde europarretan. Iniziatiba Internazionalista Auzitegi Gorenak legez kanpo utzi zuen arren, Espainiako Konstituzio Auzitegiak hauteskundeetara aurkeztea baimendu zuen. Azkenean, ez zuen hautetsirik lortu.\nSorturen fundazio unean, ezker abertzalearen eta Batasunaren kideen errepresentazio bakarra Euskal Autonomia Erkidegoko eta Nafarroa Garaiko udalerri gutxitan eta Arabako eta Bizkaiko Foru Aldundietan zeuden, EAEren hautagaitzen bidez.\n2009ko udazkenean \"Ezker abertzaleak\" (Batasunaren kideen sektoreari jarri zitzaien deitura) Herri Batasunaren fundazioaren urteurrenarekin batera Altsasun \"Printzipioak eta borondatea\" izeneko ezker abertzalearen adierazpena aurkeztu zuen, Altsasuko adierazpenaren izenez ere ezaguna dena. \"Fase politikoa eta estrategia argitzen\" idazkia ere aurkeztu zen eztabaidarako. Barne-eztabaida horretan 6.467 lagunek hartu zuten parte 254 biltzarretan, eta Arabako, Gipuzkoako, Bizkaiko eta Nafarroa Garaiko biltzarrak egitearekin bukatu zen. Barne-eztabaida bukatutakoan, 2010eko otsailean \"Zutik Euskal Herria\" idazkia aurkeztu zen. Han, Mitchellen printzipioak onartu ziren Euskal Herriko gatazka amaiarazteko bidetzat, \"bortxa gabeko prozesu demokratikoa\" eta \"indar subiranisten pilaketa\". Idazki hartan bortxaren erabilera modu politiko bezala erabiltzea baztertu zen \"masa borrokari, borroka instituzionalari eta borroka ideologikoari\" jo zitzaizkien. Era berean, ezkertiarra eta abertzalea izango zen alderdia sortzea agindu zen.\nIdazkiaren aurkezpena \"Iru\u00f1ako adierazpenaz\" jarraitua izan zen, bertan ezker abertzaleak ETAri lehen aldiz jendaurrean eta espainiar gobernuari Bruselako adierazpena betetzeko eskatu zien. Bruselako adierazpena fundazio askok eta Bakearen Nobel saridunek (haien artean Frederik de Klerk Hego Afrikako lehendakari ohiak, Desmond Tutu artzapezpikuak eta John Hume eta Mary Robinson irlandar lehen ministro ohiek) sortu zuten. 2010ko irailaren 5ean, ETAk \"ekintza armatu iraingarrien\" amaiera, \"su-eten\" bat bezala ulertu zena.\nIldo honetan, 2010ko ekainaren 20an, Eusko Alkartasunako (EA) kide batzuk eta Batasunako kide ohi batzuek Lortu Arte izeneko oinarri akordioa Bilbon aurkeztu zuten, \"EAk eta Ezker Abertzaleak\" zinatu zutena, Euskal Herriaren independentzia lortzeko helburuarekin. Akordioan \u00abalderdi anitzen arteko elkarrizketa \"Mitchellen Printzipioetan\" oinarriturik egon behar da\u00bb berretsitu zuten, \u00abbortxaren erabilera alde batera uzteko konpromisoa hartu, eta edozein bortxaren erabileraren saiakuntzari edota erabiltzeko mehatxuei uko egitea, ezta alderdi anitzen arteko negoziazioen emaitzak aldatzeko ere\u00bb ere kontuan izanez.\n2011ko urtarrilaren 16an, ETAren su-eten \"iraunkorraren, orokorraren eta egiaztatuaren\" egun batzuk geroago, akordioari Alternatiba (Ezker Batua-Berdeaken zatiketa) lotu zitzaion, hiru alderdiek epe luzerako lan egiteko \"modu baterakoiez eta lehentasunean oinarriturikoaren\" konpromisoarekin, \"Euskal Herriaren subiranotasuna defendatzeko\", ezkerreko ikus-puntutik \"aldaketa sozioekonomiko sakona bilatzeko asmoz\". Akordioa Euskal Herria ezkerretik izenekoa, Naffarroan, Bizkaian, Gipuzkoan eta Araban zatituta zegoen eta \"eskuma alderdi guztietan erkatzeko\" eta \"gaur egungo menderatze sistemak gainditzeko alternatibak\" sortzeko.\nJendeaurreko aurkezpena.\n2011ko otsailaren 7an azkenean ekintza gertatu zen, Lokarrik antolatuta, alderdi berriaren estatutuen aurkezpena egin zen, Ezker Abertzaleak bultzatuta eta Ezker Abertzalearen burukide historikoa Rufi Etxeberriak (HBren Mahai Nazionalaren kidea) eta I\u00f1igo Iruin abokatuak (HBko senatorea 1989an, EAEren babeslea Auzitegi Gorenaren aurrean eta Lasa eta Zabala kasuko abokatua) aurkeztuta. Bertan alderdia bortxaren erabileraren aurkakoa, ETAkoa barne, izango zela eta Alderdi Legea beteko zutela adierazi zen. Ekintza hartara EAJko, EAko, Aralarko, Alternatibako, EB-Bko eta ABko kideak joan ziren, alderdietatik ez ezik, ELAko, LABetako, STEE-EILASko, ESKko eta Hiru bezalako beste sindikatuetako kideak ere joan ziren, gainera, Euskadiko CC.OO.etako burukide batzuk ere joan ziren baina ez ziren joan CC.OO.etako burukide gisa. Are gehiago, Batasunaren burukide oparo joan ziren, hala nola, Joseba Permach, Juan Jos\u00e9 Petrikorena, Aitor Bezares, Tasio Erkizia, Joseba Alvarez, Txelui Moreno, Pernando Barrena, Marian Beitialarrangoitia, Rafa D\u00edez Usabiaga, Eugenio Etxebeste \"Antxon\", Karmelo Landa, Itziar Aizpurua eta Jone Goirizelaia eta Kepa Landaren abokatuak. PSE-EEko burua Jes\u00fas Eguiguren ere gonbidatua izan zen, baina gonbidapeari ezetza eman zion.\nSorturen 10 sustatzaileek gaztelaniazko eta euskarazko prentsaurrekoa egin zuten otsailaren 8an, Bilbon. Han, alderdiaren legeztatzea galdatu zuten, prentsaurrekoan beste alderdien jarraipena zirela ezeztatzen zuten eta Espainiako Alderdien Legea betetzen zutela zioten ETAren bortxa errefusatuz. Hau guztia ez ezik, ETAren bortxarekin guztiz amaitzeko ekarria burutuko zutelaren konpromisoa hatu zuten eta soilik bide politiko eta demokratikoak erabiliko zituztela haien helburuak lortzeko agindu zuten. Hori ez ezik, ezker abertzalearen proiektu berria Euskal Autonomia Erkidegoan eta Nafarroako Foru Erkidegoan gauzatuko zela baieztatu zuten. Bestalde, \"alderdi independentista bat direla eta Europar Batasunaren eremuan euskal estatu baten eraketa soilik era demokratiko eta politikoekin sortzeko konpromisoa zutela\" aitortu zuten. Baita \"Ezker abertzalearen inguruko konfiantza batzea\", eta \"independentismoa euskal gizartearen ahoetan independentzia kokatuko dituzten batasun politiko eta gizartekoiak sortzeko konpromisoa\" ere.\nZuzendaritza.\nArnaldo Otegi, Batasunaren bozeramailea izan zena, Sorturen idazkari nagusi legez hautatua izan zen Sorturen eratze batzordean. Espetxeratuta dagoenez gero, ezingo du bere zereginetan jardun.\n2013ko otsailaren 24an Sorturen Eratze Prozesuaren ospakizunaren ondorioz, Sorturen zuzendaritza taldea horrela geratu zen:"}
{"id": "159875", "revid": "69477", "url": "https://eu.wikipedia.org/wiki?curid=159875", "title": "Euskal Herriko piragua taldeak", "text": ""}
{"id": "159881", "revid": "448", "url": "https://eu.wikipedia.org/wiki?curid=159881", "title": "Biarritz Ekialdea kantonamendua", "text": ""}
{"id": "159882", "revid": "512", "url": "https://eu.wikipedia.org/wiki?curid=159882", "title": "Trogir", "text": "Trogir (italieraz Trau) Kroaziako itsas portu turistikoa da, Splitetik 30 kilometro mendebaldera kokaturik dagoena eta 13.322 biztanle dituena (2001). 1997an Gizateriaren Ondare izendatu zuen Unescok.\nHistoria.\nVis irlako greziarrek \"Tragurion\" kolonia sortu zuten K.a. III. mendean. Izena grezierazko \"tragos\" (akerra) hitzetik dator. Erromatarren garaian koloniak indar handia hartu zuen, beti ere \"Salona\" Dalmaziako hiriburuaren itzalean. Eslaviarrek VII mendean Salona suntsitzean hiriburuko biztanle askok Trogirrera ihes egin zuten, baina urte gutxiren buruan Kroaziako erreinuaren menpe geldituko zen.\n1123. urtean sarrazenoek erabat suntsitu zuten Trogir baina denbora laburrean berreraiki eta ekonomia loraldi bat izan zuen XII. eta XIII. mendeetan \"\u0160ubi\u0107\" familiaren agintepean. 1420an Veneziak hartu zuen eta 1797 arte beronek agindu zuen Trogirren.\nHortik aurrera Dalmaziaren historia amankomuna izan zuen; Napoleonen garaia 1814 arte, ondoren Austria-Hungariako Inperioan 1918 arte eta ondoren Jugoslavia barnean 1991.ean Kroazia aske bihurtu arte.\nEkonomia.\nTrogirren jarduera ekonomiko handiena turismoa da, %50a inguru. Luxuzko turismoa ere badu, Mediterraneo itsasoko kruzeroek Kroazian egiten duten geldialdia baita Dubrovnikekin batera.\nLehen sektoreari dagokionez arrantza eta nekazaritza aipatu behar da eta industria nagusia itsasontzigintza da.\nOndasun nabarmenak.\nAlde zaharra irla txiki batean kokaturik dago, eta zubi banak elkartzen dute Kroazia kontinentalarekin eta handiagoa den \"\u010ciovo\" irlarekin. Veneziarrek XIII. eta XVII. mendeen artean eraikitako jauregi, eliza eta dorre ugari ditu espazio txikian kontzentraturik, bai eta XV. mendekoa den Kamerlengo gaztelua ere. Harresia ere garai berekoa da.\nBereziki aipatzekoa da San Laurendi katedrala. 47 metroko kanpandorrea du eta honen solairu bakoitza estilo desberdinean egina dago, hala nola, gotikoa, veneziarra, berpizkundekoa eta barrokoa.\nGuzti honengatik 1997an Gizateriaren Ondare izendatu zuen Unescok."}
{"id": "159884", "revid": "1982", "url": "https://eu.wikipedia.org/wiki?curid=159884", "title": "Biarrizko Kantonamendua", "text": ""}
{"id": "159885", "revid": "448", "url": "https://eu.wikipedia.org/wiki?curid=159885", "title": "Biarritz Mendebaldea kantonamendua", "text": ""}
{"id": "159886", "revid": "448", "url": "https://eu.wikipedia.org/wiki?curid=159886", "title": "Baigorri kantonamendua", "text": ""}
{"id": "159887", "revid": "448", "url": "https://eu.wikipedia.org/wiki?curid=159887", "title": "Angelu Hegoaldea kantonamendua", "text": ""}
{"id": "159888", "revid": "448", "url": "https://eu.wikipedia.org/wiki?curid=159888", "title": "Angelu Iparraldea kantonamendua", "text": ""}
{"id": "159889", "revid": "448", "url": "https://eu.wikipedia.org/wiki?curid=159889", "title": "Atharratze-Sorhol\u00fcze kantonamendua", "text": ""}
{"id": "159890", "revid": "512", "url": "https://eu.wikipedia.org/wiki?curid=159890", "title": "Isabelle Boulay", "text": "Isabelle Boulay (Sainte-F\u00e9licit\u00e9, Gaspesia, Quebec, 1972ko uztailaren 6a), abeslari kanadarra da.\nKanpo loturak.\n&lt;br clear=all&gt;"}
{"id": "159891", "revid": "922", "url": "https://eu.wikipedia.org/wiki?curid=159891", "title": "Floridako dortoka", "text": ""}
{"id": "159892", "revid": "1982", "url": "https://eu.wikipedia.org/wiki?curid=159892", "title": "Trachemys scripta", "text": ""}
{"id": "159893", "revid": "119347", "url": "https://eu.wikipedia.org/wiki?curid=159893", "title": "Balearretako sugandila", "text": "Balearretako sugandila (\"Podarcis pityusensis\"), Lacertidae familiako narrasti ezkatatsua da.\nEivissa eta Formentera uharteetan endemikoa den espezie hau beste hainbat lekutara zabaldu da, tartean Euskal Herrira, non espezie inbaditzaile bilakatu den. Adibidez, Gaztelugatxen eta Urgull mendian zabalduta dago, eta bertoko horma-sugandilari tokia kentzen ari zaio.\nBalearretako sugandilak 30 azpiespezie ditu, horietako batzuk oso ikusgarriak, adibidez sabela urdina dutenak."}
{"id": "159894", "revid": "1545", "url": "https://eu.wikipedia.org/wiki?curid=159894", "title": "Podarcis pityusensis", "text": ""}
{"id": "159895", "revid": "512", "url": "https://eu.wikipedia.org/wiki?curid=159895", "title": "Andr\u00e9 Courr\u00e8ges", "text": "Andr\u00e9 Courr\u00e8ges (Paue, 1923ko martxoaren 9a - Neuilly-sur-Seine, 2016ko urtarrilaren 7a) moda sortzailea izan zen. Pauen jaio arren, euskalduna izan zen, eta baxenafartzat agertu zuten hedabideetan. Minigona modan jarri zuelako da ospetsua.\nIngeniaritza zibileko ikasketak egin ondoren, hamar urtez Cristobal Balentziagarekin lanean aritu zen. Gero, 1961an, bere joskintza etxea sortu zuen.\nMary Quantek sortutako minigona Courr\u00e8gesek jarri zuen modan, 1965eko udaberri-udako bere moda bilduman, minigonari diseinu futuristagoa emanda.\nIdazlanak.\n\"La robe: essai psychanalytique sur le v\u00eatement\" liburua idatzi du, Eug\u00e9nie Lemoine-Luccioni egilekide izanik. 1983an argitaratu zen lehen aldiz ()."}
{"id": "159896", "revid": "1519", "url": "https://eu.wikipedia.org/wiki?curid=159896", "title": "Boa", "text": "Boak \"Boidae\" familiari dagozkien sugeak dira. Suge espezierik handienetariko batzuk familia honetakoak dira, tartean boa hertsatzailea (\"Constrictor constrictor\") famatuena izanik."}
{"id": "159897", "revid": "1545", "url": "https://eu.wikipedia.org/wiki?curid=159897", "title": "Boidae", "text": ""}
{"id": "159898", "revid": "1545", "url": "https://eu.wikipedia.org/wiki?curid=159898", "title": "Eunectes", "text": ""}
{"id": "159899", "revid": "336", "url": "https://eu.wikipedia.org/wiki?curid=159899", "title": "Kobra", "text": "Kobra Elapidoen familiako \"Naja\" eta \"Ophiophagus\" Generoak narrasti ofidioen izen arrunta da. Izutzen direnean lepoa zabaltzen dute; beren pozoia sugegorriena baino indartsuagoa da eta nerbio-sistemari erasotzen dio. Afrikan, Asian eta Ozeanian bizi dira.\nHona hemen espezierik ezagunenak:\nEgiptoko mitologian kobra eguzkiaren ikurra eta faraoiaren babeslea da, Uadyet eta Uraeusk antzeztua."}
{"id": "159901", "revid": "23751", "url": "https://eu.wikipedia.org/wiki?curid=159901", "title": "Santiagotarrak", "text": ""}
{"id": "159902", "revid": "336", "url": "https://eu.wikipedia.org/wiki?curid=159902", "title": "Fermiren paradoxa", "text": "Fermiren paradoxak agerian jartzen du kontraesan nabari bat: alde batetik, Unibertsoan oso aurreratuak diren zibilizazioen ustezko kopuru handia, hainbat hipotesiren arabera, eta bestetik zibilizazio horien seinaleen eza, orain arte Unibertsoan ezagutzen den zibilizazio bakarra Lurrekoa baita.\nUnibertsoaren adinak eta gure galaxian dagoen izar kopuru handiak, Drakeren ekuazioaren arabera, Lurretik kanpoko balizko biziak ez lukeela oso bitxia izan beharko adierazten du. Zergatik ez dugu jaso inongo ebidentziarik (espazio-zundak edo espazio-ontziak, irrati-seinaleak, etab.) ustezko zibilizazio horiengandik? Hori izan zen Enrico Fermi fisikariak bere buruari egin zion galdera.\nFermiren paradoxak honako hau dio:\n\"\"Unibertsoan teknikoki oso aurreratuak diren zibilizazioen ustezko ugaritasuna eta uste horrek duen ebidentzien eza ez datoz bat. Hiruretako bat: edo hasierako premisa ez da zuzena (eta bizi adimentsua uste baino urriagoa da), edo gure gaurko behaketak osatugabeak dira (eta oraindik ez ditugu antzeman), edo gure ikerketa metodoak okerrak dira (ez baikara adierazle egokiak bilatzen ari\")\"\nFermik berak erantzun bat bilatu zuen bere paradoxa argitzeko. Bere ustez, gure galaxian egon zitezkeen balizko zibilizazio aurreratuek haien auto-suntsiketa burutzeko teknologia garatu zezaketen, gure zibilizazioak egin duen moduan. Lurretik kanpoko zibilizazioen ebidentzien ezak, hain zuzen ere, Fermiren hipotesi ezkor horrek azalduko luke."}
{"id": "159903", "revid": "56334", "url": "https://eu.wikipedia.org/wiki?curid=159903", "title": "Fugging", "text": "Fugging, 2021 arte Fucking deitua, Austriako Austria Garaia estatuan dagoen Innviertel eskualdeko Tarsdorf udalerriko herrixka bat da. Alemaniako Baviera estatuarekin muga egiten du, eta Salzburgo hiritik hurbil dago.\nMundu osoan bereganatu du ospea, bere izena dela eta. Izan ere, Ingelesez \"fucking\" hitzak \u00ablarrua jo\u00bb esan nahi du: horregatik, ingeles hiztunentzat izen dibertigarria da, txantxarako eta zirikatzeko gaia. Aleman hiztunentzat, berez, izen horrek ez du inolako esanahi edo lotura jakinik; baina alemaniar hiztunetako askok badu, ordea, ingelesezko hitz horren berri. Sarritan, bertaratzen diren turistek herrixkako sarrerako seinalearen argazkiak ateratzen dituzte, eta jendeak maiz lapurtu ere egiten du seinalea.\n2004an, seinalearen lapurreten maiztasun handia eta izen horrek herritar batzuei sorrarazten bide zien lotsa zirela kausa, izena aldatzeko erreferenduma egin zuten, baina herritar gehienek izena aldaketaren aurka bozkatu zuten.\nMugaz bestalde, gainera, Alemaniako Baviera estatuan Petting (ingelesez \"zirri egin\") eta Kissing (\"musukatu\") udalerriak daude.\nEtimologia.\nDirudienez, herri hau \"Fucking\" izenaz da ezaguna 1070. urtea baino lehenagotik behintzat, eta VI. mendeko \"Focko\" izeneko pertsonaia batengandik jaso zuen. Erantsita daraman \"-ing\" atzizkia, berriz, antzinako germanierakoa da, eta \"jende\" esan nahi du. Hortaz, herriaren izenak \"Fockoren jendearen lekua\" esan nahi du, etimologiaren aldetik."}
{"id": "159904", "revid": "63274", "url": "https://eu.wikipedia.org/wiki?curid=159904", "title": "Egiptoko mitologia", "text": "Egiptoko mitologia Antzinako Egiptoko erlijioaren kontakizunen multzoa da. Egipziarren erlijioak mendetan iraun zuen, aldaketekin, Egiptoko Aro aurredinastikotik Justiniano I.a enperadoreak kristautasuna ezarri zuen arte, K.o. 535 urtean. Beraz, hiru mila urtetan garatu ziren erlijio horren ideiak eta, normala denez, aldatzen eta aberasten joan ziren. Ondorioz, ikonografia eta jainko-jainkosak eta haiekin lotutako kondairak aldatu ziren denborak joan ala. Mitologia hau greziarrarekin eta erromatarrarekin konparatuta, oso desberdina izan zen. Oso ohikoa zen, adibidez, jainko-janikosak giza-gorputzez eta animalien buruez irudikatzea.\nGarapena.\nEspezialistek erlijio ideia horiek garatzeko prozesuan bi garai bereizi ohi dituzte:\nJainko hauei gizakien ezaugarriak ezarri zizkieten, esaterako familia loturak. Horrela triadak sortu ziren: gurasoak eta seme-alabak. Iruditutako pertsonaia horiek giza-pasioak ere zituzten. Horregatik, haien faborea eskatzeko tenpluetan eskaintzak egiten zizkieten horien truke faboreak eskatzeko.\nMenfisen Ptah eta Hator\nTenpluen apaizak pertsonaia horiek guztiak antolatzen saiatu ziren, haien arteko harremanak azalduz, munduaren sorrera argituz, Nilo ibaiaren uholdeak azalduz, e.a. Sistematizazio horren ondorioz Heliopolisko teologia, Tebasko teologia e.a. sortu ziren. Hauek testu desberdinetan jaso ziren, esaterako, \"Piramideetako Testuak\" edo \"Hilen Liburua\", beste askoren artean.\nLan hauek haien herriaren geografian eta paisaian oinarrituta zegoen: basamortuz inguratutako ibaia handia eta ibaiaren bi alboetan lur emankorrak. Horren arabera haientzat munduan hiru lurralde zeuden:\nEgiptoko mitologiaren jainko nagusiak.\nEgiptoko jainko-jainkosa nagusiak bost talde desberdinetan antolatuta zeuden:"}
{"id": "159905", "revid": "336", "url": "https://eu.wikipedia.org/wiki?curid=159905", "title": "Ripon ur-jauziak", "text": "Ripon ur-jauziak Ugandan, Victoria aintziraren iparraldeko muturrean, kokatutako ur-jauziak ziren. Nilo ibaiaren iturria zirela pentsatzen zen. 1862an John Hanning Spekek ur-jauziak aurkitu eta George Robinson, Ripongo lehenbiziko markesaren omenez ipini zien izena. Niloren iturburua zelakoan, ibaian behera abiatu zen baino ezin izan zuen ibilbide osoa egin .\n1954an bukatutako Owen ur-jauzietako urtegiak Victoria lakua handitu eta Ripon ur-jauziak urperatu zituen."}
{"id": "159906", "revid": "448", "url": "https://eu.wikipedia.org/wiki?curid=159906", "title": "Baiona Ekialdea kantonamendua", "text": ""}
{"id": "159907", "revid": "448", "url": "https://eu.wikipedia.org/wiki?curid=159907", "title": "Baionako Kantonamendua", "text": ""}
{"id": "159908", "revid": "448", "url": "https://eu.wikipedia.org/wiki?curid=159908", "title": "Baiona Iparraldea kantonamendua", "text": ""}
{"id": "159909", "revid": "448", "url": "https://eu.wikipedia.org/wiki?curid=159909", "title": "Baiona Mendebaldea kantonamendua", "text": ""}
{"id": "159910", "revid": "5941", "url": "https://eu.wikipedia.org/wiki?curid=159910", "title": "Pedro P\u00e1ez", "text": "Pedro P\u00e1ez Jaramillo (Olmeda de las Cebollas, Madrid, 1564 \u2013 Gorgora, Etiopia, 1622ko maiatzaren 20a) XVII. mendeko jesuita eta misiolari espainiarra izan zen. Nilo Urdinaren iturburua ikusi eta deskribatu zuen aurreneko europarra izan zen."}
{"id": "159911", "revid": "96586", "url": "https://eu.wikipedia.org/wiki?curid=159911", "title": "Gary Moore", "text": "Robert William Gary Moore (Belfast, Ipar Irlanda, 1952ko apirilaren 4a - Estepona, Espainia, 2011ko otsailaren 6a) gitarrajole eta abeslari irlandarra izan zen, batez ere blues arloan nabarmendu zena. Gitarrarekin zuen trebezia lehenbiziko aldiz jendaurrean Thin Lizzy taldearekin bateraz joaz erakutsi zuen.\n58 urtez hil zen, Andaluziako hotel batean oporretan zegoen bitartean bihotz arazoren batek jota antza denez.\nBizitza Musikala.\n1970ko hamarkada.\n\"The Boys\" taldean hazi zen jotzen, baina denbora gutxi ondoren, 16 urte zituelarik, Skid Row taldean sartu zen (ez da Skid Row heavy metal taldearekin nahasi behar). Bertan, \"Brendan Shields\" (baxua), \"Noel Bridgeman\" (bateria) eta \"Phil Lynott\"ekin (ahotsa) topo egin zuen. Azken honek berehala banda utzi eta Thin Lizzy sortuko zuen, Gary Moore Skid Row taldean jarraitzen zuen bitartean. Taldea Peter Green gitarrajolearekin (Fleetwood Mac taldekoa zenarekin) jarriko zen harremanetan eta zenbait kontzertuetan beraien telonero izango ziren. Greenek harrituta gelditu zen Skid Row taldearekin eta bere diskoetxearekin jarri zituen harremanetan. Bestalde, Moorek sentitzen zuen mirespea Greenengatik, bere karrera osoan iraun zuena, \"Blues for Greeny\" (1995) albumean gelditzen da erakutsia. Bertan Greenen hamaika abestien bertsioak egingo zituen Moorek.\nBakarlari moduan hasi baino lehen zenbait taldeetatik pasatuko zen. Baina, 1972an Skid Row utzi ondoren, \"Grinding Stone\" (1973) diska grabatuko zuen Gary Moore Band talde berriarekin. Diska honek Gary Moorek bakarlari moduan egindako lehen diskatzat hartuta dago. Ia berehala, \"Eric Bell\" \"Thin Lizzy\" taldean ordezkatuko zuen 1975. urtera arte. Urte horretan Colosseum IIean satu zen. 1979ra arte egon zen, \"Black Rose\" dika grabatu zuen arte. EE.UU.n zehar giran zeudela, Lynotten taldearekin eztabaidak izan ondoren, Thin Lizzy utzi eta G-Force sortuko zuen. 1978an \"Back on the Streets\" bere bigarren diska bakarlari moduan grabatuko zuen eta \"Parisienne Walkways\" abestia Erresuma Batuko \"top-ten\"ean sartzen da.\n1980ko hamarkada.\n1980ko hamarkada lasaiagoa izan zen Gary Moorentzat, bere musika rock melodikoruntz aldatuz. Momentu honetan Erresuma Batuan ospe handia izanfo zuen 1983an kaleratutako \"Victims of the future\" \"LP\"arekin. Lan honetan Phil Lynottekin kolaboratzen du \"Out in the Fields\" abestian. 1986ko \"Wild Frontier\" diskan nabarmentzen da zeltar musikaren influentziak izan zituela. Eta 1989an \"After the War\" argitalpenarekin hard musikaruntz berriz hurbiltzen da Ozzy Osbourne abeslari eta Cozy Powell bateriarekin kolaborazioak eginez.\n1990ko hamarkada.\n\"Still Got the Blues\" 1990ko hamarkadan gailurrera eramaten du batik bat dikari izena ematen dion abestiarekin. Urte hauetan hard rocka alde batera utzi eta intimistagoa bihurtzen da, blueseruntz joz. Badirudi, estilo hau berandu ezagutu arren, aldaketa sakona suposatu zuela musikariarengan. 1990. urtean Albert King eta Albert Collinsekin batera zenbait kontzertu eman zituen.1992. urtean \"After Hours\" diska kaleratzen du, bertan B.B. King eta Albert Collins kolaborazioak eginez, estatu batuar bluesaren ordezkari garrantzitsuenetariko bi musikari. Azken diska honek britaniar blues interpretarien artean izena emango zion behin betiko.\n2000ko hamarkada.\nXXI. mendea musikalki 2001ean hasten du \"Back to the Blues\" grabaketarekin. 2002. urtean Scars talden sartu eta proiektu berria abian jarriko zuen. Album bat ere kaleratu zuten, \"Scars\" izenburua zuena. Talde berri hau deritzon \"Power Trio\"a zen: Moore (ahotsa / gitarra), Cass Lewis \"Skunk Anansie\" taldekoa (baxua / koroak) eta Darrin Mooney \"Primal Scream\"ekoa (bateria).\nDiska berri honek Erresuma Batuan zehar egindako giran aurkeztu zen eta \"Live At The Monster Of Rock\" (2003) kontzertuan burutu zen arukezpena.\n2007an \"Close As You Get\" argitaratzen du. Bertan bluesean sakonki murgiltzen da bere abestiekin eta zenbait bertsio egin ere egiten ditu. Bertsionatuen hartean Chuck Berry, Sonny Boy Williamson II, John Mayall edo Son Houseen abestiak daude.\nHeriotza.\nGary Moore Esteponako \"Kempinski Hotel Bah\u00eda\"ko logela batean hilda aurkitu zen 2011ren otsailaren 6an. Espainiar poliziak jakinarazi zutenez, gorputza ez zituen bortizkeri zeinurik. Gorpuari egindako autopsiak egiaztatu zuen gitarjole irlandarrak bihotzeko batek jota hil zela.\nBere bapateko heriotza jarraitzaileen artean sekulako sorpresa suposatu zuen.\nMateriala.\nGuitarrak.\nGary Mooren guitarra ezagunenak edo gustokoenak\nGibson:\nFender:\nHamer:\nBesteak:\nBozgoragailuak.\nBozgorailu asko erabili izan zituen bere karreran, ohikoenak:\nMarshall bozgorailuak:\nDiskografia.\nColloseum II.\nColosseum II, Don Airey, John Mole eta Jon Hiseman osatua.\nThin Lizzy.\nAurrerapauso handiena talde honekin eman zuen, Phil Lynottekin batera.\nBBM.\nIzena taldea osatzen zuten musikarien izenen lehenengo hizkia hartzean sortu zen: Baker, Bruce eta Moore.\nScars.\n2002an sortutako \"Power Trio\"a : Moore (ahotsa / gitarra), Cass Lewis \"Skunk Anansie\" taldekoa (baxua / koroak) eta Darrin Mooney \"Primal Scream\"ekoa (bateria)."}
{"id": "159912", "revid": "23317", "url": "https://eu.wikipedia.org/wiki?curid=159912", "title": "Munduko Eskubaloi Txapelketa", "text": "Munduko Eskubaloi Txapelketa International Handball Federation (IHF) 1938tik antolatzen du gizonezkoentzat. Frekuentzia bi urtetik behinekoa da 1993tik eta aurretik lau urtetik behin 1970etik. Lehenengo edizioaren ondorengoak 1954, 1958, 1961, 1964 eta 1967an antolatu zituzten.\n1957tik emakumeek jokatzen dute."}
{"id": "159913", "revid": "219", "url": "https://eu.wikipedia.org/wiki?curid=159913", "title": "Suediako eskubaloi selekzio nazionala", "text": "Suediako eskubaloi selekzio nazionala kirol horretan jarduten duen herrialde horretako taldea da, nazioarte mailan 1938tik jarduten duena gizonezkoen mailan eta 1957tik emakumezkoenean eta inoizko hoberenen artean dagoena historia osoan zehar. Izan ere, Munduko Eskubaloi Txapelketan domina gehien lortu duen taldea da (11 guztira, azkena 2011an), bai eta Europako Eskubaloi Txapelketan titulu gehien eskuratu duena ere (5). Tarterik arrakastatsuena 1990etik 2002rakoa izan zen, Bengt Johansson entrenatzailea zelarik eta 6 domina munduko txapelketan eta 4 tituluak Europan lortu zituztelarik.\n1931an sortutako Suediako Eskubaloi Elkarteak (\"Svenska Handbollf\u00f6rbundet\") selekzioa kontrolatzen du."}
{"id": "159915", "revid": "119347", "url": "https://eu.wikipedia.org/wiki?curid=159915", "title": "Shy'm", "text": "Shy'm, jaiotzez Tamara Marthe (Trappes, Yvelines, 1985eko azaroaren 28a) abeslari frantziarra da."}
{"id": "159916", "revid": "46380", "url": "https://eu.wikipedia.org/wiki?curid=159916", "title": "Demetrio Beriain", "text": "Demetrio Beriain Azketa (Ma\u00f1eru, 1911 - Baiona, 1981eko apirilaren 27a) Kataluniako nafar anarkista eta idazlea izan zen.\nBiografia.\nHamasei urterekin, amagabe eta sei anai-arrebatan zaharrena, familarekin Kataluniara aldatu zen eta El Prat de Llobregateko \"Papelera Espa\u00f1ola\"n hasi zen lanean. Ezkurra sendiaren laguntzarekin, nahiz eta ordurako bazen CNTko kide, bertako anarkismoarekin harremaetan jartzen da, anai-arreba guztiak bezalaxe: Mar\u00eda Cruz, Emilia, Marcial, C\u00e1ndida eta Manuel. Bartzelonako gune libertarioak ezagutzen ditu, alfabetatu egiten da eta CNTko kideei afiliazioa kobratzeaz arduratzen da.\nCNTko sindikatu baten presidente zela, 1933ko urriaren 8ko matxinada anarkistan parte hartu zuen. Sant Feliuko gazteluan atxilotu zuten eta matxinatuak gogorki jazartu zituzten hurrengo urteetan. Hala ere, behin alfabetatuta, Beriain \"Vida Nueva\" aldizkaria sustatzeko gauza izan zen.\nPaper fabrikan ardura sindikalak izan zituen eta 1936ko apirileko greban langileen ordezkari gisa negoziaketan parte hartu zuen. Espainiako Gerra Zibila hasi eta berehala, 1936ko uztailaren 22an, El Prat de Llobregateko Udala ordezkatu zuen Herri Batzordeko kide izan zen, CNTko, UGTko, ERCko eta Estat Catal\u00e0ko beste bederatzi lagunekin. Hogeita bost urterekin, kolektibizazioetan esku hartu zuen, bereziki paper fabrikan. Gerraren hiru urteetan une zailak bizi izan zituen El Prat de Llobregaten, hala nola, bertako CNTak herriko eskuindar batzuk hiltzeko agindua jaso zuenean. Beriainek aurka egin zion aginduari eta aurre egin behar izan zion Francesc Sabat\u00e9 buruzagi anarkistari (zeinaren anaia, Jos\u00e9 Sabat\u00e9, Demetrioren arreba Emiliarekin ezkondu baitzen).\n1939ko otsailean muga igaro zuen Frantziara beste milaka lagunekin, eta kontzentrazio esparrutan atxiki zituzten. Espainia frankistan, aldiz, epaitu eta lau aldiz heriotzera zigortu zuten. Hainbat urteren ondoren Baionara (Lapurdi) aldatu zen, hainbeste euskal erbesteratu bezala. Rosa emazteak eta Antonio eta Iris seme-alabek osatzen zuten familia.\n1981 urtean \"El Prat de Llobregat, ayer\" memoria liburua argitaratu zuen, Jose Maria Sanchez Carrion hizkuntzalariaren hitzaurrearekin. Txepetxek, berriz, 1980ko \"Lengua y pueblo\" liburua eskainia zion. Baionan Mark Legasserekin, Felix Likinianorekin eta Argalarekin harremana izan zuen. Demetrio Beriain Azketa Lapurdiko hiriburuan hil zen 1981eko apirilaren 27an."}
{"id": "159917", "revid": "58701", "url": "https://eu.wikipedia.org/wiki?curid=159917", "title": "Thin Lizzy", "text": "Thin Lizzy 1969an Irlandako Dublin hiriburuan sortutako hard rock talde bat izan zen. Jatorriz taldeburua Phil Lynott baxu-jotzaile eta konposatzailea izan zen.\nEuren abesti ezagunena \"The Boys Are Back in Town\" (\"Mutilak Hirira Itzuli Dira\") izan zen, rock and roll musikaren historiako klasiko bat bilakatu delarik. Bestalde \"Whiskey In The Jar\" irlandar abesti herrikoiaren rock bertsioa ere moldatu zuten. Beste abesti ezagun batzuk \"Cowboy Song\", \"Jailbreak\" edota \"Massacre\" izan ziren. Abestiak konposatzeko unean erabilitako gaiak gizarte mailen arteko ezberdintasunak, nahiz maitasun eta gorroto dramak izan ziren. Euren eraginak berriz Bob Dylan, Van Morrison, Bruce Springsteen, irlandar literatura eta musika herrikoia izan ziren."}
{"id": "159918", "revid": "98444", "url": "https://eu.wikipedia.org/wiki?curid=159918", "title": "Katie Melua", "text": "Ketevan \"Katie\" Melua ; Kutaisi, 1984ko irailaren 16a) georgiar-britainiar abeslari eta egile abeslaria da."}
{"id": "159920", "revid": "1659", "url": "https://eu.wikipedia.org/wiki?curid=159920", "title": "Mahditar Sudan", "text": "Mahditar Sudan Sudanen 1885 eta 1899 bitartean iraun zuen onarpenik gabeko estatua izan zen.\n1869an Suezko kanalaren irekierak Britainia Handiaren merkatuak India eta Ekialde Urruna maizago ukitzea ekarri zuen. Ubide hau babesteko Britainiak paper garrantzitsua jokatu zuen Egiptoko barne-arazoetan. 1873an Britainiar gobernuak Egiptoko ekonomiaz arduratzeko batzorde bat eratu zuen frantziarrekin. Komisio honek Isma'il Pasha kedivearen dimisioa lortu eta bere ordez politikoki maneiagarriagoa zen Tawfiq Pasha jarri zuen.\n1877an Isma'ilen etorrerarekin batera Charles George Gordonek Sudango Gobernadore Orokorraren postua utzi zuen, 1880an. Bere ondorengoak ez zuen Kairoko berririk jasotzen eta, beraz, ez zuen lortu Gordonek garatzen zituen politikei jarraikortasuna ematen. Esklaboen salerosketak handitu ziren, baina ez esklabo-merkatariek nahi zuten erritmoan. Sudango armadak ez zuen dirurik jasotzen eta soldaduek hiriak sakeatzen hasi ziren. Zerga-biltzaileek euren kasa handitu zituzten tasa hauek.\nEgoera korapilotsu honetan, Muhammad Ahmad ibn as Sayyid Abd Allah, fakir edo gizon santu batek, bere magnetismo pertsonala zein erlijio gaiak nahasten zituenak, Turkiarrak kanporatu eta Islamaren jatorrira itzultzeko diskurtsoak egin zituen. Barkuak egiten zituen gizon baten semea, Muhammad Ahmad, bere dizipulu bilakatu zen. Jendeak gizon santutzat zuen, Mahdi gisa.\nMahdi honek jihad edo gerra-santua deitu zuen eta Khartumen erlijio fanatikotzat hartu zuten. Horrela Mahditar Gerra izenekoa hasi zen. Hala ere berehala bere aldarri erlijiosoak zerga-biltzaileen aurka biratu ziren. Atxilotua izateko beldurrez Kordofanera joan zen eta bertan jarraitzaile ugari lortu zituen, batez ere Baqqaran. Eskualde horretan errefuxiatua zegoela lider erlijioso ezberdinei idatzi zien eta Egiptoren aldekoa zen Khatmiyyah ezik beste guztiena lortu zuen. Ansar armadaren laguntza ere jaso zuen.\n1882an Ansar armadak arku, gezi eta ezpatekin 7.000 britainiarrek agindutako egiptoarren armada garaitu zuen, Al Ubayyidetik gertu eta euren su-armak kendu zizkieten. Mahdiak bere garaipenaren ondoren Al Ubayyid setiatu zuen, eta gosearen gosez lau hilabete geroago entregatu ziren. Ansarrak, 30.000 gizonekin, 8.000 gizoneko taldea garaitu zuten Sheikanen. Mahdiak orduan Darfur konkistatu zuen eta Rudolf Carl von Slatin gatibu hartu zuten, kedivearen menpe zegoen austriar bat. Gizon hau geroago Egiptok jarri zuen Darfur Probintziaren gobernatzaile.\nAnsarren gain Hadendowak altxatu ziren ekialdean eta Egiptorekin komunikazioak eten zituzten. Honek Khartum, Kassala, Sennar eta Sawakinera janaria eta armak iristea moztu zuen. Britainia Handiak ezin zuen aurre egin ekonomikoki eta, beraz, egiptoarrei Sudanen errendizioa aurkeztea eskatu zieten.\nKhartumera iritsi ondoren 1884ko otsailean Gordonek argi ikusi zuen ezin zuela errejimendua mantendu. Horren ondorioz Egiptorik indar gehiago eskatu zizkion Khartum babesteko. Gordonek ere eskatu zuen Zubayr, antzina zuen etsai bat, baina oso militar ona zena, agintari berria izatea, horrela Mahdi baten ordez Sudanen agintari militar bat egon zitekeen. Londresi ez zitzaion plana ona iruditu. Egoera txarrago bilakatu zenez Gordonek argudiatu zuen Sudan beharrezkoa zela Egiptoren segurtasunerako eta Ansarrek irabaziko balute altxamenduak egongo zirela nonahi.\nMahditar erregimenak Islamiar legedia inposatu zuen. Sudango agintari berriek baimendu zuten hainbat libururen erretzea. Mahdiyah gobernua bilakatu zen Sudango lehenengo gobernu nazionalista. Mahdiak ez zuen uste gobernu erlijiosoa zenik, baizik eta mundu guztiak bete beharreko zerbait. Mahdiak Islamaren bost zutabeak aldatu zituen. Deklarazio berria ere sartu zuen \"shahada\"n \"Muhammad Ahmad Jainkoaren Mahdia da, eta Bere Profetaren ordezkaria\". Pobreei eman beharreko dirua, zakat, zergen ordez aldatu zen. Bere esanetan Jainkoaren esandako bisioak ziren hauek.\nKopto eta kristauek jazarpen bortitza jasan zuten.\nSei hilabete beranduago Mahdia tifusak jota hil zen. Gobernu berria osatzeko ardura bere ordezkarien esku erori zen. Hiru kalifa zituen bere agindupean eta euren arteko etsaitasunak 1891 arte jarraitu zuen, Abdallahi ibn Muhammadek Baqqarako arabiarren eskuetan lider bakarra izatea lortu zuenean.\n1892an Herbert Kitchener egiptoar armadako komandante bilakatu zen eta Sudango birkonkista abiatzeko lanak hasi zituen. Britainiarrek uste zuten Sudan okupatzea beharrezkoa zela, batez ere nazioarteko gertakariei erantzunez. 1890ko hamarkadaren inguruan, Britainiar, frantziar eta belgikar lurren aldarriek Niloko iturburuen inguruan zeuden talkan. Britainiarrek uste zuten beste botere kolonialek Sudango ezegonkortasuna erabiliko zutela berau eskuratu eta anexionatzeko. Horretaz gain Nilo ibaia ondo kontrolatu nahi zuten buruan zuen Asuango urtegiaren urak ziurtatzeko.\n1895an britainiarrek baimena eman zioten Kitchenerri Sudan konkistatzeko kanpaina hasteko. Britainiak gizonak eta armak eman zituen, Egiptok espedizioa finantziatu zuen bitartean. Anglo-Egiptoar Niloko Espedizio Indarrak 25.800 gizon zituen, horietako 8.600 britainiarrak. Beste guztiak Egiptoren tropak ziren, horietako batzuk Hego Sudanen bildutako batailoiak. Ibaiko flotilla batek indarrak lagundu zituen, baita artilleria lana egin ere. Britainiarren tropak Wadi Halfan ezarri ziren eta Sawakin inguruko perimetroa ondo zaindu zuten. 1896ko martxoan kanpaina hasi zen. Irailean Kitchenerrek Dunqulah hartu zuen. Britainiarrek trena eraiki zuten Wadi Halfatik Abu Hamaderaino. Hainbat hiri hartu ondoren Omdurmanera iritsi ziren.\n1898ko irailaren 2an Kalifak 52.000 gizoneko armada lortu zuen anglo-egiptoarrei aurre egiteko, baina Omdurmaneko lautadan hil zituzten. 5 ordutan 11.000 mahditar hil ziren, anglo-egiptoarrek 48 hildako izan zituzten bitartean.\nKalifa Kordofanen hil zen 1899ko azaroan. Hainbat eremu ondoren erori ziren. Denbora guzti honetan populazioa erdira jaitsi zen, gose, gaixotasun edo gerren ondorioz."}
{"id": "159921", "revid": "56334", "url": "https://eu.wikipedia.org/wiki?curid=159921", "title": "Botilako ur", "text": "Botilako ura gizakien kontsumorako enpresek botiletan saltzen duten ura da. Uraren kalitatea gero eta eskasagoa izanik, botilako ura negozio itzela bilakatzen ari da eta uraren pribatizazioaren beste isla bat besterik ez da, ur garbi eta osasuntsurako pertsona guztiek duten eskubidea kolokan jarriz eta historian publikoak izan diren iturburuak multinazionalen eskuetan utziz. Aldi berean, ur-botilak gehienetan plastikozkoak direnez, horrela banatzen diren urek ingurumen arazo larria sortu ere egiten dute, hondakinak sortuz eta energiaren alferrikako kontsumoa ekarriz\nAzken 30 urteetan mundu osoan botilako ura geroz eta gehiago erabili izan da eta bere hazkuntza erritmo konstantean gertatu da: urtean %12. Mundu guztian Mendebaldeko Europan kontsumitzen dugu botilako ur gehien: batez beste pertsonako eta urteko 85 litro. Botilako ura saltzeko erabili diren publizitatearen erakargarriak honako hauek dira: araztasuna, edertasuna, kirola eta, batez ere, osasuna. Horren eraginez, kontsumitzaile askorentzat botilako ura txorrotako ura baino seguruagoa da eta zapore hobea du.\nBotilako ur-motak.\nBotilako uraren kategoria batzuk daude:\nEdukia mineraletan.\nFAO eta OMEren arabera, zenbait ur mineral oinarrizko mikro elikagaiak (besteak beste, kaltzioa) eskuratzeko erabilgarriak izan arren, mineralen gutxieneko kontzentrazio gomendatuak azaltzeko jarraibiderik ez dago. Halaber, zalantza dago kanilako urarekiko botilako urak egiten duen mineralen ekarpen osagarriari buruz, biek mineralak baitituzte.\nUr mineralak ez dira tratatzen, beraz, ioi edota katioi baten edo batzuen kontzentrazio gehiegi dute. Horregatik, marka erregularki aldatzen ez bada, giltzurrunek sufritu egiten dute eta, are gehiago, kalkuluak sor daitezke. Horregatik, zenbait markek ona delakoan desmineralizazioez ohartarazten dute. Botilako urak mineral gehiegi izan ditzakeela adierazten duen adibidea honakoa izan daiteke: ez da bitxia giltzurrunetarako gogorrak diren sendagaiak kanilako urarekin edan behar direla aipatzea.\nSegurtasuna eta osasuna.\nKanilako ura elementu kimikoz, organikoz eta fisikoz kutsa daiteke. Hodietatik banatzen den sistemetan kutsatzen duten eragileak kontrola daitezke eta, beraz, biztanle guztien osasuna bermatzeko arauak agindu daitezke.\nZenbait substantzia kontrolatzeko zailago dira botiletan kaniletan baino. Botilak tutuetatik datorren ura baino denbora gehiago egoten dira biltegietan eta, gainera, tenperatura altuagoan.\nNegozio itzela.\nMunduko merkatuan nagusitzen ari den joera honako hau da: ura berriz erabil daitezkeen ontzi handietan (bost galoizkoetan) banatzen da. Lan-zentroetan eta astialdirako guneetan ura hozteko tresnetan eskuratzen da. Jardute hori Ipar Amerikan eta Ingalaterran finkatuta dago. Europan, berriz, sartzen ari da. Europan Ingalaterra nabarmentzen da, baita Frantzia, Italia eta Alemania ere. Urtero %30 hazten da. Asian eskaera jada munduko %23 da. Txinak, Indonesiak, Tailandiak, Indiak eta Filipinek hazkuntza-tasa batezbestekoaren gainetik dute.\nEspainiako Estatuan botilako uraren merkatuak urtean %10eko hazkuntza du, 600 milioi euro baino gehiago mugitzen ditu eta 100 marka baino gehiago daude. Atomizazioa eta eskualde bakoitzak bere marka izatea nagusi da, baina azken garaian, multinazionalak firmak erosten ari dira, errazagoa baita ur mineralaren iturri berria abian jartzea baino jada existitzen dena erostea.\nLaburbilduz, esan daiteke botilako ura ez dela kanilako uraren aukera jasangarria, elikagai mineraletan ez du orekarik, aldizka kutsadura izateaz ez dago libre eta energia gehiago gastatzen du fabrikazioan, banaketan eta ontziak ekoizteko orduan. Gainera, askoz garestiagoa da, beraz, munduko gehiengo pobretuentzat ez da inoiz eskura izango.\nMunduko gizaki guztiek uraren kontsumo segurua eta merkea lortzeko eskubidea dutela defendatu behar dugu; elikadura osasungarria eta hondakinen kudeaketa higienikoa lortu behar dira. Horretarako, ura tutuen bidez hornitzea botiletan eskaintzea baino gomendagarriagoa da.\nOntzien fabrikatzaileak.\nBayer. Hasieran ura botiletan sartzeko PVC erabili zen, baina orain horren ordez Bayerrek aukeratutako polikarbonatoa erabiltzen da. Material hori bi litroko eta edukiera handiagoko ontzietarako egokia da, batez ere, berriz erabil daitezkeen 5 litroko bidoietan."}
{"id": "159922", "revid": "336", "url": "https://eu.wikipedia.org/wiki?curid=159922", "title": "Wu Ming", "text": "Wu Ming (izen osoa: Wu Ming Fundazioa) italiar idazle talde baten goitizena da. Taldea 2000. urtean sortu zen Boloniako Luther Blissett Project komunitatetik abiatuta.\n\"Luther Blissett\" ez bezala, \"Wu Ming\" izena idazle multzo zehatz bati dagokio. Taldea herrialde ugaritan argitaratu eta hizkuntza ezberdinetara itzuli diren eleberri ugariren egilea da. Haien hitzetan, beren liburuak Italiar Epika Berria bezala deskribaturiko literatur corpusaren parte dira.\nWu Ming izena hartu aurretik taldeak Q eleberria idatzi zuen 1999. urtean Luther Blissett goitizenpean.\nIzenaren esanahia.\nTxineraz \"wu ming\" hitzak \"izen gabe\" esan nahi du, baina lehenengo silabaren ahoskeraren arabera \"bost izen\" bezala ere itzuli daiteke. Esanahi bikoitz hori da kolektiboak izena hartzeko arrazoietako bat. Izan ere, batetik izenak disidenteak omentzen ditu (\"Wu Ming\" ohiko sinadura da demokrazia eta adierazpen askatasuna eskatzen dituzten txinatarren artean) eta, bestetik, arbuiatzen du ospetsuak egiteko makina, egilea izar bat bihurtzen duena. \"Wu Ming\", halaber, Dao De Jin-\"a\"ren hirugarren otoitzaren erreferentzia da: \u00abZeru-lurren sorrera izenik gabekoa da\u00bb, eta \"ez dut ulertzen\" esan nahi du kantoneraz.\nTaldekideak.\nWu Ming kolektiboko kideek erabiltzen dituzten izenak dira \u00abWu Ming 1\u00bb, \u00abWu Ming 2\u00bb, \u00abWu Ming 3\u00bb, \u00abWu Ming 4\u00bb eta \u00abWu Ming 5\u00bb. Nolanahi ere, haien egiazko izenak ere ezagunak dira:\n2008ko irailaren 16an, kolektiboak jakinarazi zuen Luca di Meo taldetik atera zela aurreko urteko udaberrian. 2015eko udan, berriz, Riccardo Pedrinik utzi zuen taldea.\nWu Ming-eko bost kideek bira luzeak egin zituzten beren liburuak aurkezteko eta maiz agertu dira jendaurrean. Halere, uko egiten diote argazkietan edp bideoetan ateratzeari hedabideetan.\nLanak.\nTaldeak zenbait eleberri eta ez fikzioko liburu batzuk argitaratu ditu paperean eta euskarri digitalean Creative Commons lizentziarekin; haren web orri ofizialean jaitsi daitezke. Liburuak hizkuntza askotara itzuli dira. Euskaraz Q eleberria argitaratu da.\nEleberri kolektiboak.\n\"Q\" saila.\nSaila bi liburu hauek osatzen dute:\nTrilogia atlantikoa.\n\"Trilogia atlantikoa\" hiru liburu egitea aurreikusten duen proiektua da, denak XVIII. mendeko azken 30 urteetan eta Ozeano Atlantikoan oinarrituta. Sailak oraingoz bi liburu ditu:"}
{"id": "159923", "revid": "336", "url": "https://eu.wikipedia.org/wiki?curid=159923", "title": "Mahdistar Sudan", "text": ""}
{"id": "159924", "revid": "336", "url": "https://eu.wikipedia.org/wiki?curid=159924", "title": "Sudan Anglo-egiptoarra", "text": "Sudan Anglo-egiptoarra Sudango administrazioari 1899 eta 1956 artean eman zitzaion izena izan zen. Egipto eta Erresuma Batuaren arteko jabekidetasun bat izan zen."}
{"id": "159932", "revid": "448", "url": "https://eu.wikipedia.org/wiki?curid=159932", "title": "Bastida kantonamendua", "text": ""}
{"id": "159939", "revid": "1545", "url": "https://eu.wikipedia.org/wiki?curid=159939", "title": "Pragako aireportua", "text": "Nazioarteko Praga-Ruzyn\u011b aireportua () Txekiar Errepublikako Praga hiriburuko aireportua da. Hiritik 10 kilometro ekialderuntz dago eta Czech Airlines konpainiaren \"hub\" edo loturagunea da. 1937ko apirilaren 5ean inauguratu zuten."}
{"id": "159943", "revid": "119347", "url": "https://eu.wikipedia.org/wiki?curid=159943", "title": "Saguenay\u2013Lac-Saint-Jean", "text": "Le Saguenay\u2013Lac-Saint-Jean Quebeceko eskualde administratiboa da. 02 kodea erabiltzen da eskualde hau identifikatzeko eta bandera duen Quebeceko eskualde bakarra da. Hiri nagusia 2002ko Quebeceko udalerrien fusioen barruan Chicoutimi, Jonqui\u00e8re eta beste batzuen batasunaz sortutako Saguenay da. Batzuetan ofiziala ez den \"Sagamie\" izena ematen zaio, \"Saguenay\" eta \"Pi\u00e9kouagami\" -Saint-Jean aintzira- leku izenekin osatutako neotoponimoa.\n4 \"Eskualdeko konderriko udalerritan\" (\"municipalit\u00e9s r\u00e9gionales de comt\u00e9\", MRC) eta 49 udalerritan banatuta dago; 95 893 km\u00b2ko azalerarekin Quebeceko eskualde administratiboen artean hirugarren handiena da baina bere 274.919 (2008) biztanleen gehiengo handia oso lur-eremu mugatuan bizi da.\nGeografia.\nEskualdeari izena ematen dioten bi elementuek markatzen dute Saguenay\u2013Lac-Saint-Jeaneko geografia, populazioaren gehiengoa bizi den eremukoa bederen.\nSaguenay San Laurendi ibaiaren adar nagusietakoa da eta ibaiadarren artean bigarren arroa, Outaouais ibaiaren atzetik; eskualdearen bihotza dela esan daiteke. Saint-Jean aintziran (innueraz \"Pekuakami\" deitzen diote) hasten da bere ibilbidea, laku horretara bere urak isurtzen dituzten ibai guztien batuketaz. Aintziraren ingurumariak lauak dira. Hortik behera eskualdeko hiri handienetatik pasatzen da: lehen Almatik eta gero bere izena eman zaion hiriburutik. Beti ere mendebaldetik ekialderako norabidean, Saguenay hiria osatu duten udalerri-ohien artean garrantzitsuena den Chicoutimi gainditu eta gero asko zabaltzen da eta Saguenayko fiordoa sortzen du; hegoaldeen dagoen munduko fiordotzat jotzen da eta bere urak zuzenean itsasoratzen ez dituen bakanetakoa da.\nMugakideak.\nBere auzokide guztiak Quebeceko beste eskualde administratibo batzuk dira:\nHistoria.\nEuroparrak baino lehenagoko biztanleak innu herrikoak izan ziren; San Laurendi ibaiaren estuariotik hegoaldera bizi ziren herriekin tratuan aritzen ziren.\nIpar Amerikako frantsesen kokaleku zaharrenen artean Tadoussac dago, Saguenay ibaiaren bokalean; administrazio aldetik C\u00f4te-Nord eskualdean kokatu duten Tadoussac frantsesen eta bakailaoa eta baleak arrantzatzera joandako euskaldunen arteko topalekua izan zen 1560-1600 aldian. Eskualde honetaz frantses zein britainiarrek zuten interesa animalien azalen trafikoarekin hasi zen XVII. eta XVIII. mendean. Hala ere kolonizazioa batez ere XIX. mendean garatu zen.\nZerrategiak eta papergintza izan ziren XX. mendearen hasieran eskualdearen motoreak. 1920ko hamarkadan urtegiak eraiki ziren ibai nagusietan energia elektrikoa ekoizteko eta horren ondorioz aluminio lantegiak ezarri ziren. Eskualdea Quebeceko industria gune inportantea bilakatu zen.\nDemografia.\nSaguenay-Lac-Saint-Jeaneko biztanleria administrazio aldetik udalerritan antolatutako espazioan ia erabat kontzentratuta dago, hau da eskualdearen azaleraren % 11 suposatzen duten Saguenay ibaiaren eta Saint-Jean aintziraren inguruetan. 2008an 274.919 biztanleen % 53 eskualdeburuan bizi ziren, % 11 Alman, % 5 Dolbeau-Mistassini eta % 4na Saint-F\u00e9licienen eta Robervalen.\nEskualdean quebectarren % 3,8 bizi dira.\nHizkuntzak.\nEskualdeko frantsesak nortasun handia du Quebeceko hizkeren artean.\nJatorriko herriak.\nInnu (\"Ilnu\", \"Montagnais-Naskapi\") herriak bere lurraldeari \"Nitassinan\" deitzen dio eta orain biztanle aldetik europarren gehiengo erabatekoa duen eskualde hau jatorriko herri honen lurraldearen barruan dago. Egun innu komunitate gehienak C\u00f4te-Norden eta Labradorren (Ternua eta Labrador) daude eta bakarra geratzen da Saguenay\u2013Lac-Saint-Jeanen: Mashteuiatsh, Saint-Jean aintziraren ertzean.\nBanaketa administratiboa.\nEskualdeko konderriko udalerriak (MRC).\nLau MRCtan banatuta dago; MRCa eta hiriburua:"}
{"id": "159945", "revid": "336", "url": "https://eu.wikipedia.org/wiki?curid=159945", "title": "Phil Lynott", "text": "Philip Parris \"Phil\" Lynott (West Bromwich, 1949ko abuztuaren 20a - Salisbury, 1986ko urtarrilaren 4a) irlandar abeslari, musikari eta konposatzailea izan zen. Batez ere Thin Lizzy irlandar rock musika taldearen taldeburua eta sortzaileetako bat izateagatik ospetsua da.\nBiografia.\nIngalaterrako West Bromwich hirian jaio zen. Aita brasildarra zuen, aldiz bere ama, Philomena Lynot, irlandara zen, azken honen abizena bereganatu zuelarik. Bera jaio eta hiru astetara aitak ama laga zuenez, amak Ingalaterra utzi eta bere jaioterria zen Irlandara itzuli zen. Aipagarria da Philek bere aita 1970eko hamarkadaren amaiera arte ez zuela ezagutu. Lynott gazteak bere lehenbiziko urteak Manchester hiriko Moss Side auzoan igaro zituen, gerora Dublingo Crumlin auzoan bere amonaren etxebizitzan bizitzen jarri zelarik.\n1960ko hamarkadan \"The Black Eagles\" taldean jotzen hasi zen. Ondoren, Brian Downey ezagutu eta berarekin batera 1969an Thin Lizzy taldea sortu zuen. Phil Lynott taldeko baxu-jotzaile, abeslari, konposatzaile eta taldeburua bilakatu zen.\nNahiz eta Thin Lizzy taldearekin mundu mailan arrakasta handia bereganatu izan, 1980an bakarkako ibilbideari ekin zion. Bestalde, urte horretan bertan, Caroline Crowtherekin ezkondu eta bi alaba izan zituzten: Sarah eta Cathleen.\nAzkenik, 1983an Thin Lizzy taldea desegin egin zen. Halere, bere bakarkako lanarekin batera, gerora, bere taldekide ohiekin noizbehinkako musika emanaldiak eskeini ohi zituen.\nBere azken egunak alkohola eta drogen eraginpean igaro zituen. 1985eko abenduaren 25eko gauean heroina gaindosi baten ondorioz ospitalera eraman beharra izan zuten. Azkenik, 1986ko urtarrilaren 6an, 36 urte zituela, bihotzeko baten ondorioz zendu zelarik.\n2005. urtean Dublin hiriko Harry Street kalean, bere omenezko brontzezko estatua bat jendaurrean aurkeztu zen. Ekitaldi honetara bere ama eta taldekideak bertaratu ziren. Thin Lizzy taldeko bere taldekide ohiek bere omenez zuzeneko emanaldi bat eskaini zutelarik."}
{"id": "159947", "revid": "105290", "url": "https://eu.wikipedia.org/wiki?curid=159947", "title": "Lurpeko suge", "text": "Lurpeko sugea (\"Blanus cinereus\") Iberiar Penintsulan bizi den Amphisbaenidae familiako narrasti ezkatatsua da."}
{"id": "159948", "revid": "1545", "url": "https://eu.wikipedia.org/wiki?curid=159948", "title": "Blanus cinereus", "text": ""}
{"id": "159950", "revid": "56334", "url": "https://eu.wikipedia.org/wiki?curid=159950", "title": "Humanismo", "text": "Humanismoa gizakia eta giza balioak gainerakoen gainetik jartzen dituen jarrera filosofikoa da.\nHistoria.\nHumanismo izeneko kultura mugimendua XIV. mendearen erdialdera Italian sortu zen, eta XV. eta XVI. mendeetan zehar Europako gainerako herrietara hedatu zen.\nErdi Aroaren kultur ereduaren aurrean kultura berri bat sortzea zuen helburu, eta horretarako gizakia, pertsona gisa eta herritar gisa, oso eta betegintzarrez hezteko oinarria paideia klasikoa hartu zuen aintzat.\nHezkuntza eredu horrek heldulekua Antzinako Greziako eta Antzinako Erromako hizkuntzan eta literaturan zuen, eta haietan oinarri hartutako erreferentzia intelektualak eta balio moralak erabili zituen bere helburuetarako: eredu klasikoan hezitako gizakia eta bizimodua.\nHumanismoa ez da filosofia jakin baten adierazle. Pico della Mirandolaren idazlan baten izenburuak -\"De dignitate hominis\", 1486- eta bere diskurtsutik ateratako esaldi batek erakusten du ongien humanismoaren xedea : Irakurri dut arabiarren liburuetan, ez dela munduan ezer miragarriagorik gizakia baino . Hori da gizakiaren betegintzarrerako eredua. Gizaki eredu hori ez da intuizio bakar baten emaitza, ordea.\nPicok arabiarren literatura aipatzen du, baina Greziako eta Erromako literaturari lotuago egon zen, berez, humanismoa.\nGaur egun, mugimendu hori \"Berpizkunde garaiko Humanismoa\" edo soil-soilik \"Humanismoa\" izenez ezaguna bada ere, sorreran beste izen batzuk ere hartu zituen : \"Studia Humanitatis\" (Salutatik XIV. mendean Zizeronengandik eta Geliorengandik jasotakoa), \"Humaniores Litteru\" eta \"Humanitas\" ere bai, Greziako eta Erromako jakintza irakasteko erabiltzen ziren diziplina multzoari deitzeko izenak ziren: Gramatika, Erretorika, Poesia, Historia eta Filosofia morala.\nHumanitas hitzetik eratorriak dira italianoko Umanita, frantseseko Humanites, edo gaztelaniako Humanidades. Alegia, euskaraz Humanitateak direnak. Humanistak ziren, berriz, Humanitas horietan maisu zirenak, nahiz eta XV. mendeko humanista italiarrei hitz hori ez oso atsegin izan, izan ere, behe mailakotzat zeukaten. Haietako gehienak (C. Salutati, Poggio, L. Bruni, G. Mannetti, L.B. Alberti, etab.) burgesiaren goi mailakoak ziren, eta elite bat osatzen zuten. Elite horrek helburu handitzat zeukan kultura klasikoan oinarritutako humanismoa ; eta horren barruan sartzen zen dotore hitz egitearen eta idaztearen artea (zuzentasuna eta dotoretasuna ezinbestekoak ziren estiloan, arau klasikoaren arabera), eta adeitasun eta tratabide finarena.\nKualitate horien jabe izateak eskaintzen zion eliteko kideari halako omena, XVI. mende hasieran galduz joan zena, jakituria klasikoa zabaldu eta arrunt bilakatu zen neurrian.\nHumanismoa da lehen saio koherentea munduaren antolaketa bat eratzeko, gizakia oinarritzat hartuta ; horregatik hartzen da humanismoa pentsamendu modernoaren jatorritzat. Hiru puntutan laburbil daiteke humanisten ekarpena :\nBada Pizkundeko Humanismoaren sorreran figura gailen bat: Petrarka (1304-1374). Petrarkari gaur egungo omena haren lirika isuritik datorkio, haren \"Canzoniere \"famatutik (berez, \"Rerum vulgarium fragmenta\"), non gorteko tradizioan eta iradokizun klasikoan oinarrituta, europar belaunaldi askori maitasun eredua erakutsi dion, Laurarenganako maitasun grinaren bidez.\nPetrarkak Antzinako Erromako kulturarako isuri nabarmena izan zuen bere obran. Bi eratara zabaldu zion bidea Petrarcak humanismoari:\nAlde batetik, testu eta autore klasiko latinoak berreskuratuz eta berrituz. Ordu arte ezezagunak ziren kodizeak kopiarazi, Tito Livioren \"Ab urbe condita\" zaharberritu, eta Virgilioren \"Eneida\" oharrez bete eta ikertu zuen. Literatura klasikoan gaur egun nagusitzat jotzen ditugun autore asko, Tito Livio eta Vitruvio, Zizeron eta Ponponio Mela, besteak beste, Petrarkari esker ezagutzen ditugu. Gainera, latinaren espirituan murgildu, eta Zizeronen erritmoan eta estiloan bere luma beratuta, estilo klasiko beteginaz ondutako idazlanak egin zituen: \"De viris illustribus\"; \"De rerum memorandum\", \"De vita solitaria\", \"De remediis utriusque fortune\"; \"Africa\", etab. Eta bestetik, aurreko kulturaren kontrako jarduna aurrera eramanez.\nErroma klasikoaren hainbat arlotako jakituria baztertu baitzuen, bai letra eta arteetan, bai izadi zientzietan, bai zuzenbidean, etab. Aurreko kulturaren hezkuntza sistemarik adierazgarriena eskolastika baitzen, haren kontra jardun zuen eginahalean.\nPetrarcaren ustez, eskolastika bizitzatik eta zientziatik at zegoen eta haien qucastiones disputatu delakoetan aingura botata bizi ziren. Gainera, haien latin arrunta gaitzetsi egiten zuen. Petrarcak Erromako ondarea zaharberritu nahi zuen, latinezko testu klasikoen ikerketa saio baten bidez. Italiaren ahalmen sortzailea ere jaso nahi du, bestalde, hargatik ondu zuen \"Africa\" poema luzea, Italiaren iragan loriaz betea kantagai duena.\nPetrarkaren xede klasikozalea garbiago ikusten da bere familiako epistoletan eta De remediis idazlanean, eguneroko errealitateez arduratzen baita. Harentzat, eskolastikoentzat ez bezala, \"Studia humanitatis\" horiek ekintzetan agertu behar dute, eta bizitzan izan behar dute heren oihartzuna.\nEskolastikaren gaitzespen orokorrean kide izan zuen Lorenzo Valla (1407-1457), Petrarcaren humanismoaren bidea urratzen saiatu zena. Vallarentzat eskolastika zientziaren aurrerabiderako oztopo zen eta eguneroko bizitzaren errealitatetik urrunegi zegoen. Eskolastikarentzat quidditates kontzeptua zegoen \"esentziak\", eta humanismoak gauzen -res- ikerketara itzuli beharra zegoen, gizakiaren sorkuntzak ziren neurrian ; hala nola, hizkuntza, gizartea, etab.\nHumanistek Erdi Aroko latina gaitzesten dute, latin klasikoa berreskuratu nahi dute, baina ez edozein latin, ezpada Zizeronena, Quintilianorena eta gainerako klasiko handiena. Letrak, arteak, medikuntza, zuzenbidea aberastu behar zuen latinak, eta horrela aberastuta beste zibilizazio bat sortuko zen, Urrezko Aroa. Hala dio Vallak \"Elegantice\" (1440) izeneko idazlanaren hitzaurrean:\nHori hala delarik konponbidea asmatzea erraza da: latina landuz, landu egiten dira eta beren aurren herrietako betegintzarrera ekartzen heste gainerako diziplina guztiak. Elokuentzia (\"eloquentia\") edo hitz-jarioa behar-beharrezkoa zaio Zuzenbidea, Medikuntza edo Filosofia ikasten duenari bezala, Teologia edo Idazlan Santuak ikasten dituenari. Adibidez, Elizaren Gurasoek elokuentziaren urreaz jantzi bazituzten Jainkoaren hitzaren harribitxiak, elokuentzia hori ulertu behar da, jainkoaren hitza ulertuko bada.\nPetrarkarentzat bezala, Vallarentzat ere kristau fedea ez zegoen jakituria klasikoarekin liskarrean, eta biak orekan atxikitzen saiatu ziren. Horretan hurrengo humanista belaunaldiarekin bat zetorren, Erasmo Rotterdamgoa, Juan Luis Vives, etab. Humanista gehienak bezala, Vallak ere filologiarako isuri nabarmena erakutsi zuen, eta testu kritikarako beharra aldarrikatu zuen testu klasikoekin. Era berean, teknika herriak Itun Berriko testuak aztertzeko bide egoki zirela eta horretara eskaini zituen bere ahaleginak.\nKlasikoen zaharberritzean hainbat humanista gailen ageri dira. Hala nola, Poggio Bracciolini, Guarino Veronese, Poliziano, etab. Humanista hauentzat guztiontzat filologia ez da testuen zentzua aztertzeko bidea soilik, filologiaren bidez deskubritu zuten aztertzen zituzten testuen errealitate historikoa aztertzeko bidea (humanistek deskubritu zuten historiaren zentzua) . Filologiak, azken batean, analisirako metodologia bat eskaintzen du, beste alor batzuk aztertzeko ere baliagarri dena.\nBanan-banan hartuta, humanistek ez zuten, menturaz, klasikoen ulermen hutsetik haraindi joan nahi, haina egia da haien ekarpenak garai modernoan izan diren berrikuntzarik handienen muinean daudela: Amerikaren aurkikuntza, itsasketaren artea, esate baterako, politika eta ekonomia irauli zuten bi kontu aipatzeagatik, ezin dira ulertu humanistek itzuli eta argitutako testurik gabe; historia naturalaren aurrerapena haiek landutako lexikografiak bideratu zuen ; pintura konposizioaren kontzeptua, Berpizkundearen ekarpenik handiena, Quintilianoren eskema erretorikoan oinarritzen da.\nHorren guztiaren adibide da L.B. Alberti humanista handia (1404-1472). Arkitekturari buruz idatzi zuen, fisikaz, matematikaz, zuzenbideaz jakituria handia erakutsi zuen eta gainera poesia idatzi zuen. Bere idazlanetan (Depictura; Descriptio urbis Roma , eta De re csdificatoria) ageri dena ez da etxeen, jauregien eta elizen deskripzio soila : gizakiak ingurunean eragiten dituen ekintzen hausnarketa da, behar izanari erantzun gisa eta nahi izanaren adierazpen; gizartearen ispilutzat ikusita, eta eraberritzeko tresna gisa. Oreka bila dabil, izadiarenganako mendekotasunaren eta hura bideratzeko aukeraren artean.\nXV. mendearen bukaeran eta XVI.aren hasieran Humanismoa, hezkuntzaren bidez, erabat finkaturik zegoelarik Italian, eta aurrelari ibili zirenen adorea aienaturik, Europako beste herrialdeetara zabaldu zen bere itzala, hainbat ongileen bultzadari esker (Karlos VIII.a Frantziakoa, Elisabet Ingalaterrakoa eta Mendoza eta Cisneros kardinalak Espainiako Erresuman, Federiko Saxoniakoa Alemanian, etab.), eta berehala hartu zuen indarra gortean, unibertsitateetan, hainbat elizgizonengan eta burgesiaren zati handi batean. Humanismoaren aro berri horretan hiru pertsona gailentzen dira : Erasmo Rotterdamgoa, J.L. Vives eta G. Bude. Eta hiru horietan nagusia, D. Erasmo, aldez, bera izan baitzen Petrarkaren eta Vallaren bideari argien lotu zitzaiona, eta aldez, garai hartako Europan eragin handiena izan zuena bera izan zelako. Bat zetorren Erasmo aurreko humanistek erakutsi zuten eskolastikaren gutxiespenean, hiru arrazoi nagusirengatik : eskolastikoek erabiltzen zituzten gai hutsalengatik, bizitzaren arazo nagusienganako haien urrutiramenduarengatik eta haien hizkuntzaren ulergaiztasunarengatik. Bat zetorren Bibliaren iturrietara itzultzearekin; Biblia idatzita zegoen jatorrizko hizkuntzetan aztertu beharra zegoen. Erasmosek aintzat hartu zituen hainbat balio etiko autore klasikoengan (Zizeron, Sokrates, Seneka, etab.) ; jentil izanagatik ere, kristau moralaretik ez zeudela horren urruti deskubritu zuen Erasmok.\nBalio handia ematen zien studia humanitatis delakoei, eta bereziki elokuentziari, guztizkoa iruditzen baitzitzaion gizakiaren formaziorako eta gizarte zoriontsu baten eraketarako. Azken alderdi hori garrantzitsua zen Erasmorentzat, izan ere, kezkaz begiratzen zuen Europako kristau komunitatea bitan ari zela banatzen, erlijio eztabaidak zirela medio. Saiatu zen, eta, neurri batean, lortu ere egin zuen erlijio eraberritzearen beharraz ziharduen bere mezu humanista (\"Philosophia Christi\") helaraztea komunitate horretako jakintsuen eta ez hain jakintsuen mailara.\nEspainian, berriz, Antonio de Nebrija izan zen humanismoaren abiarazlea, 1481ean idatzi baitzuen Introductiones latina:, Espainiako Berpizkundearen liburu-gakoa. Latina oinarri harturik erraztu nahi du, Petrarcak eta Vallak Italian bezala, artearen bilakabidea, medikuntzarena, teologiarena eta heste gainerako humanitatezko jakintzena. Aipatutakoez gainera, garrantzi handiko humanistak izan ziren Italiatik kanpo: Juan de Vald\u00e9s Espainian, Fran\u00e7ois Rabelais Frantzian, Thomas More eta Francis Bacon Ingalaterran.\nDenboraren poderioz, humanismoa antzinatearen gurtze linguistiko eta formal hutsa bilakatu zen, sormenerako indarrik gabeko erudizio hutsa. Humanismoaren gainbeheran garrantzi handikoa izan zen, halaber, Erreformaren eta Kontraerreformaren arteko eztabaida. Luterok kristautasunaren berezitasuna azpimarratzen baitzuen, filosofia jentilaren kontra eta Kontraerreformaren teologoek, berriz, ortodoxiarako joerarekin. Europan piztu ziren gerrek eman zioten azkena humanismoari eta haren idealari. Ilustrazioan izan zuten humanisten ideiek beren loraldia.\nKanpo estekak.\nOrtiz de Pinedo, A. (2009). Humanismoaren ideia Gerra Zibilaren ostean. Eusko Ikaskuntzaren beka batek sustaturiko lana."}
{"id": "159951", "revid": "336", "url": "https://eu.wikipedia.org/wiki?curid=159951", "title": "Humanismoa", "text": ""}
{"id": "159952", "revid": "105290", "url": "https://eu.wikipedia.org/wiki?curid=159952", "title": "Eulerren formula", "text": "Eulerren formula, izena Leonhard Eulerren omenez duena, bereziki analisi konplexu arloko matematika-formula bat da, funtzio trigonometrikoen eta funtzio esponentzialen arteko erlazio sakona erakusten duena. (Eulerren identitatea Eulerren formularen kasu berezi bat da). Formula hau da:\nnon :\nEsponentzial konplexuaren eta funtzio trigonometrikoen arteko erlazioa Roger Cotes matematikari ingelesak frogatu zuen lehendabizi 1714an, honela\nnon \"ln\" logaritmo naturala den.\nFrogapena.\nEulerren formula aztertzeko berretura-serietan garatzearen ezaguerak behar ditugu. Baliabide handi bat sartuko dugu, asko sakondu gabe, ondorengo kontzeptua dena:\nformula_3-n zentratutako formula_4 funtzio analitiko baten Taylorren serietan garapena honela adierazten da:\nformula_6 , non\nformula_8 konbergentzia-tarteko edozein formula_9-rako\nformula_10 denean, aurreko ekuazioan, formula_11 zenbakiko adierazpena lortzen da, serie infinitu bat bezala:\nformula_9 -ren ordez formula_14 ordezkatzen badugu, orduan:\nAurreko ekuazioaren (formula_16) batuketaren lehenengo zatia formula_17 funtzioaren garapena da eta bigarren zatia formula_18-rena Maclaurinen serie batean. Beraz, Eulerren formula izenez ezagutzen den ekuazioa dugu:\nmodu orokorragoan honela ere idatz daiteke:"}
{"id": "159953", "revid": "512", "url": "https://eu.wikipedia.org/wiki?curid=159953", "title": "Iparraldeko suge leun", "text": "Iparraldeko suge leuna (\"Coronella austriaca\") ipar eta erdialdeko Europan bizi den Colubridae familiako sugea da. Euskal Herrian aurki daiteke.\nIparraldeko suge leunak sabelalde gris edo gorrixka eta orban beltzez betetako bizkarralde marroi-grisaxka du. Buruaren alde bietan, sudurrean hasi eta leporaino iristen den marra ilun bana ditu eta begi-niniak biribilak ditu. Leku harritsu, heze eta eguzkitsuak atsegin ditu eta sugandilak jaten ditu batez ere. Ez da pozoitsua eta obobibiparoa da. Euskal Herrian, eskualde atlantikoan bizi da.\nDeskribapena.\nTamaina txikiko ofidioa da, 80 cm baino luzeagoa izan ohi ez dena; normalean ikusten direnak 60 cm ingurukoak izaten dira eta bere isatsak luzera osoaren bostena izaten du. Lirain samarra da eta buru txikia du. Bizkarraldeko ezkatak leunak dira eta 19 ilaratan daude gorputzaren jiran. Sabelaldean 153 eta 182 artean dauzkate; subkaudal-en kopurua, aldiz, beste sugeetan bezala bikoitzak dira, 43 eta 67 artean dauzkate. Begiak 3. eta 4. ezpain gaineko ezkaten artean daude, eta xehetasun honek genero bereko beste espeziarekin bereizten du. Bizkarraldea arre-grisaxka du eta bertan sakabanatuta orban beltz batzuk ditu, batzuetan tonu gorrixkekin, eta normalean parez pare jarrita. Buruaren alde banatan, jatorria sudurzuloan duela, zerrenda ilun bat dauka, leporaino heltzen dena eta begia zeharkatzen duena; mozorro hau suge leunen bi espeziek dute, nahiz eta batean eta bestean zertxobait desberdina izan. Sabela kolore uniformekoa da, grisaxka edo gorrixka, eta ezkaten erdian orban txiki argiak izan ditzake.\nBereizgarriak: Bizkarraldeko ezkatak, leunak; 3. eta 4. ezpain gaineko ezkatak begien azpian. Sudurretik leporaino doan marra ilunak; sabela uniformea.\nBiologia eta ohiturak.\nIparraldeko suge leuna lurreko espezie bat da, ilunabarrean da aktiboena naiz eta egunean zehar ere ikusten den. Leku hezeak gustatzen zaizkio, baina eguzkitan. Oharkabean pasatzen saiatzen da, eta landarediaren artean eta harkaitz ugari dagoen lekuetan erdi ezkutuan bizi izan ohi da; harritzarrak eta hormak dira espezie honen lekurik gogokoenak. Ihintza dagoen goizetan aktibitate handia izaten du, eta berotu ondoren janari bila hasten da, ia sugandilak soilik jaten ditu. Horretarako, arin lerratzen da hormetako arrakalen artetik, eta normalean sugandilak harrapatu egiten ditu. Ziraunak ere harrapatzen ditu, eta saguez edo horien kumeez ere elikatzen da noizean behin. Espezie iheskorra da, baina arriskuan ikusten bada hozka egiten du eta oldarkorra da. Ez da kaltegarria.\nUdaberriaren hasieran izaten da estalketa, eta borrokak ere bortitzak izaten dira; buruak lurretik 10 bat cm altxatuta, gorputzean jo eta hozka egiten dute. Estalketak hainbat ordu iraun ohi du; arrak emearen kloakan , dituen bi hemipenetako bat baino ez du sartuko. Hau suge guztietan gertatzen da. Obobibiparoa da, arrautzak emearen barruan hazten dira; irailean izaten dira erditzeak; emeak mintz fin batean bildutako gazteak kanporatzen ditu. Mintz horretatik azkar askatzen dira eta modu independentean bizitzen hasten dira. 20 cm inguru neurtzen dute eta sugandilez elikatzen dira. Eme bakoitzak 2 eta 15 gazte artean erditzen ditu. Harrapakinak estutuz hiltzen dituzte, gorputzaren erdiko eraztunez estutuz. Datu hauek kontuan hartuta, ez da pentsatu behar inolako arriskuren mende dagoenik, ez bada giza jazarpena, suge guztien aurka orokortua.\nBanaketa, habitata eta estatusa.\nIparraldeko suge leuna Europa eta Asia txikiko espeziea da, banaketa zabalekoa. Penintsulan Iberia hezea deritzona hartzen du eta mendebaldetik Sistema Zentraleraino hedatzen da.\nGure lurraldean, ia azalera osoa hartzen du, eremu mediterraneoa eta Ebro ibaiaren eragin-eremua izan ezik. Ez da baztertzen talde txikiren batzuk eskualde horretako leku oso hezeen batzuetan babestuta egotea. Bere eremuan, han-hemenka, modu etenean agertzen da, itsasoaren inguruetan, mendi inguruetan eta baita Arabako barnealdean ere. Aipu-eskasia espeziaren ohitura isil eta iheskorrak eta honen eguneroko jarduera-aldiei egotzi behar zaie, behatzeko oso egokiak ez baitira. Beti aurkitu izan dira ale isolatuak eta, batzuetan, urte bat edo biko gazteak. Behaketak itsas mailatik 1600 metroko kotaraino egin dira.\nBehaketak landazabalean egin dira batez ere (behaketa guztien %33), landa atlantikoetan (%25), eta harizti atlantikoetan (%20,8) ; beste habitat batzuetan gutxiago daude. Habitat guztiak gutxi-asko higrofiloak dira, eta Iparraldeko suge leunak hezezaleak dira."}
{"id": "159954", "revid": "1545", "url": "https://eu.wikipedia.org/wiki?curid=159954", "title": "Coronella austriaca", "text": ""}
{"id": "159957", "revid": "512", "url": "https://eu.wikipedia.org/wiki?curid=159957", "title": "Hegoaldeko suge leun", "text": "Hegoaldeko suge leuna (\"Coronella girondica\") hegoaldeko Europa eta iparraldeko Afrikako baso epeletan bizi den Colubridae familiako sugea da.\nHegoaldeko suge leunaren izen zientifikoa \"Coronella girondica\" da. \"Coronella\" hitzak 'koro txikia' esan nahi du latinez, eta suge honi atxiki zaio buruan aurkezten duen orbanagatik. Luzera txikiko sugea da, eta hegoaldeko Europan eta iparraldeko Afrikan bizi da. Euskal Herrian suge arrunta da Gipuzkoan eta batez ere Araban eta Nafarroa Garaian.\nDeskribapena.\nHegoaldeko suge leuna luzera txikiko, buru txikiko eta buztana erlatiboki txikia duen sugea da. Bataz beste 25\u00a0cm-ko luzera du; 50\u201390\u00a0cm arteko aleak ere egon daitezke.\nAlde dortsala eta laterala kolore gris edo arrekoak izaten dira. Gainera, alde dortsalak beraien artean loturarik ez duten zeharkako marra ilunak aurkezten ditu. Alde bentralean diseinu xakeztatua duten karratu itxurako orban ilunak ageri dira, ezaugarri honek genero bereko \"Coronella austriaca\" espezietik bereiztea errazten duelarik.\nBuruaren alde dortsalak U itxurako orbana aurkezten du; alde lateral bakoitzean berriz, lerro beltz bana dago. Honek begia zeharkatzen du, eta plaka frontaleraino luzatzen da. Hegoaldeko suge leunak ez du dimorfismo sexual nabarmenik aurkezten, hala ere, arren alde bentraleko eta dortsaleko ezkata-hilaren kopurua txikiagoa da emeena baino (arrek 19, emeek &gt;19); arren isatsa ere erlatiboki handiagoa da eta ezkata azpikaudalen kopurua ere bai.\nBanaketa.\n\"Coronella girondica\" espeziearen banaketak Afrikako ipar-ekialdea (Marokoko kosta, Aljeria, Tunisia, Rif mendikateak eta Erdi- eta Goi-Atlasa) eta Europako hego-mendebaldea barneratzen ditu. Europa mailan, Iberiar penintsulako zati gehiena, Frantziako hegoaldea eta Italiako iparraldea eta erdialdea betetzen du. Iberiar penintsulan Kantauriar mendikatean (Galiziako iparraldea eta Asturiaseko mendebaldea) eta mendikate nagusien eremu garaienetan soilik falta da. Oso zabalduta dago Gaztela-Leonen, Nafarroan eta Katalunian. Atlantikoko eta Mediterraneoko zenbait irletan ere ageri da.\nEuskal Herrian ia lurralde osoan aurki badaiteke ere, bere bizimodu ezkutua dela eta ez dugu datu gehiegirik bere banaketa zehatza finkatu ahal izateko. Nolanahi ere, Kantaurialdean hegoaldeko suge leuna nonahi baina urri ager daiteke kostaldean, eta lehorrean barnera egiten dugun heinean lokalagoa da. Edonola ere, eskualde menditarretan ez da ageri, ez Pirinioen inguruetan eta ez uren banaketa-lerroa osatzen duten mendi gehientsuenetan ere, gure lurraldean beti ere 800 m-ko altitudetik behera ageri baita. Eskualde mediterraneoan berriz, edonon ikus daitekeela esan genezake, nahiz eta Arabako eta Nafarroako hegoaldeko eremu lehorragoetan ugariagoa den.\nHabitata.\nEspezie jeneralistatzat har dezakegu Hegoaldeko suge leuna, habitat natural ugari betetzen baititu. Iberiar Penintsulako iparraldean hegoalderantz orientaturiko mendialdeetan ageri da. Aldiz, hegoaldean iparralderantz orientaturiko mendialdeetan eta begetazio nahikotxo duten guneetan topa daiteke, baita ere, lur-eremu soil eta lauetan. Begetazio gutxiko edo ertaineko artadi, harizti, pinudi, sastrakadi eta espartzadietan (\"Lygeum spartum\") bizi da. Ez da ordea, horren ugaria nekazal guneetan. Altitudeari dagokionez itsas-mailatik Mendikate Betikoetaraino (2.150 m) topa dezakegu.\nElikadura.\nEspezie sauriofagoa da, hau da, sugandiletaz elikatzen da batez ere. Hala ere, neurri txikiago batean, eskinkoak, gekonidoak, narrasti-arrautzak, mikrougaztunak, hegazti-arrautzak eta artropodoak ere bere dietaren zati dira.\nUgalketa eta ontogenia.\nArrek zein emeek heldutasun sexuala 4 urterekin lortzen dute eta 15 urte bizitzera hel daitezke. Araldia udaberri aldera ematen da, \"Coronella girondica\" espeziea hibernazio-sasoitik esnatzean alegia, eta estaltzea maiatzean edo ekainean. Espezie obiparoa da, bataz beste 10 arrautza erruten ditu. Arrautza kopurua emearen tamainarekin zuzenki lotuta dago eta 2tik 20 bitarterakoa da. Errunaldia uztaila erdialdera gertatzen den bitartean, eklosioa irailean ematen da.\nBizimodua.\nMartxotik azaro erdialdera arte aktiboa da Hegoaldeko suge leuna. Eguneko zikloan zehar suge ilunabatar eta gautarra dugu \"Coronella girondica\" espeziea. Termoerregulazioari dagokionez, litekeena da suge tigmotermoa izatea (substratuaren bidezko termoerregulazioa burutzen duen espeziea).\nEspezieen arteko elkarrekintzak.\nArtropodo, narrasti (\"Malpolon monspessulanus\", \"Vipera latasti\") eta hegaztien (\"Milvus migrans\", \"Circaetus gallicus\", \"Buteo buteo\") dietaren parte dira hegoaldeko suge leunak. Ugaztunen artean, litekeena da basurdearen (\"Sus scrofa\") harrapakina ere izatea, basurdearen emendioa eman den tokietan suge honen murriztea ikusi baita.\n\"Coronella austriaca\" antzeko espezie du. Alde bentralean diseinu xakeztatua duten karratu itxurako orban ilunak ageri ditu hegoaldeko suge leunak, genero bereko iparraldeko suge leunetik bereiztea errazten dutenak.\nKontserbazioa.\nItxura guztien arabera hegoaldeko suge leun populazioen joera Euskal Herrian egonkorra da. Monakoko Printzerriko populazioaren gainbehera bakarrik adierazi da."}
{"id": "159958", "revid": "1545", "url": "https://eu.wikipedia.org/wiki?curid=159958", "title": "Coronella girondica", "text": ""}
{"id": "159959", "revid": "75584", "url": "https://eu.wikipedia.org/wiki?curid=159959", "title": "Suge biperakara", "text": "Suge biperakara (\"Natrix maura\") hegoaldeko Europa eta iparraldeko Afrikako ibai eta aintziratan bizi den Colubridae familiako sugea da.\nEuskal Herriko \"Natrix\" generoko bi sugeetako bat da honako hau, sugegorriekiko antzekotasun morfologiko handiagatik ezaguna; hortik datorkio, hain zuzen izena. Dena den, suge hau, gainerako kolubrido gehienak bezala, ez da pozoitsua. Ingurune urtarretan eta horien inguruan oso ohikoa da, eta igerilari trebea da. Euskal Herriko lurralde osoan topa daiteke.\nDeskribapena.\nTamaina txikiko sugea da, asko jota 85-90 cm-ko luzera izatera iritsi daitekeena, baina normalean metro erdiren bueltan ibiltzen dena. Kolorazio apal aldakorra izan dezake, grisa, marroia edo arrea, eta sugegorriekiko antzekotasun handia ematen dion kolore ilunagoko zig-zag formako orbanak izaten ditu normalean bizkarraldean. Ezpainetako ezkatak horixkak izan ohi dira, lotura beltzekin. Sabelaldea ere horia edo laranja izan ohi da, orban beltzekin. Aipatu beharra dago, dena den, aldakortasuna handia izan ohi dela.\nEmeak arrak baino handixeagoa izan ohi dira, udaberriaren amaieran batez ere, arrautzak ezarri aurretik.\nBanaketa.\nEuropa hego-mendebaldean eta iparraldeko Afrikan hedaturiko espeziea da. Euskal Herriko eremu guztian aurki daiteke.\nHabitata.\nIngurune heze eta istilduetan eta horien inguruan bizi den espeziea da. Paduretan ere aurki daiteke.\nElikadura.\nGazteek zapaburuak, intsektuak, zizareak eta moluskuak jaten dituzte, eta suge biperakara helduak arrainez eta anfibioez elikatzen dira, batez ere. Ur-igel arrunta (\"Pelophylax perezi\") eta zuhaitz-igel arrunta (\"Hyla arborea\") dira espezie honen dietan ohikoenak diren anfibioak.\nUgalketa eta ontogenia.\nUdaberrian hibernaziotik esnatu eta gutxira izaten dira kopulak, eta aste batzuren buruan 3-30 \u2013normalean 10\u2013 arrautza ezartzen ditu emeak. Arrautza kopurua emearen tamainaren araberako izan ohi da. Arrautzak ingurune heze eta beroetan ezartzen dituzte, uretatik kanpo. Zenbaitetan hainbat emek leku berean ezartzen dituzte arrautzak, suge gorbatadunekin batera ere bai, noizean behin. Arrautzak ezarri eta 7-8 astera jaiotzen dira sugekumeak.\nSuge biperakaren bizi-luzetasuna 20 urte ingurukoa da, baina arrak nekez iristen dira 10 urte baino gehiago bizitzera. Arrek hiru urteren buruan lortzen dute heldutasun sexuala, eta emeek denbora gehiago behar izaten dute; 4 urte, gutxienez. Animaliek 30 eta 60 cm bitarteko luzera izaten dute heldutasun sexuala lortzean.\nBizimodua.\nEgunez aktibo egon ohi den sugea da, nahiz eta gauez ere ibili ohi den, ingurune eta garairik beroenetan, batez ere.\nSuge biperakararen defentsa-mekanismo nagusia harrapariek sugegorria dela uste izatea da, eta horretarako morfologia eta portaera konplexuak garatu ditu. Bates mimetismoa da, beraz, espezie honen defentsa-mekanismoa. Sugegorriekiko antzekotasun morfologikoa nabarmena da, eta arriskuan sentitzen denean are sugegorriago bihurtzen da burua zapaldu eta triangelu forma emanez. Horrez gain, sugegorriak bezala oldartzen da harraparien aurrean, horien portaera eta soinuak imitatuz. Dena den, ahoa itxita mantentzen dute, eta ez dute hozka egiten. Sugea harrapatuz gero, usain txarreko jariakin bat askatzen du kloakatik.\nEspezieen arteko elkarrekintzak.\nAzerien (\"Vulpes vulpes\") eta katuen (\"Felix catus\") harrapakin izan daiteke, eta baita hainbat hegazti harraparirena ere; tartean lertxun hauskara (\"Ardea cinerea\") eta arrano sugezalea (\"Circaetus gallicus\"). Igarabek (\"Lutra lutra\") ere irensten dituzte, eta baita Montpellierko sugeek (\"Malpolon monspessulanus\") ere.\nAntzeko espezieak.\nAntzekotasun handia dute bi espezieek, baina suge gorbatadunaren kolorazioa uniformeagoa izan ohi da, orban gutxiagoduna. Gainera, suge gorbatadun gazteek izena ematen dien orban argia izaten dute lepo inguruan.\nSuge biperakara sugegorrietatik bereizteko ezaugarri nagusia begi-niniaren forma da; sugegorrietan bertikala, eta suge biperakaran borobila. Horrez gain, suge biperakarak ezkata handi gutxi ditu buruan, eta sugegorrien burua, aldiz, ezkata txiki ugariz osatua egon ohi da.\nKontserbazioa.\nKontserbazio-arazorik ez duen espeziea da, eta IUCN erakundeak LC kategorian sailkaturik du. Euskal Herrian ez dago katalogatuta."}
{"id": "159960", "revid": "1545", "url": "https://eu.wikipedia.org/wiki?curid=159960", "title": "Natrix maura", "text": ""}
{"id": "159963", "revid": "512", "url": "https://eu.wikipedia.org/wiki?curid=159963", "title": "Suge gorbatadun", "text": "Suge gorbataduna (\"Natrix natrix\") hegoaldeko Europa eta iparraldeko Afrikako ibai eta aintziratan bizi den Colubridae familiako sugea da. Anfibioak baino ez ditu jaten. Euskal Herrian aurki daiteke."}
{"id": "159964", "revid": "1545", "url": "https://eu.wikipedia.org/wiki?curid=159964", "title": "Natrix natrix", "text": ""}
{"id": "159965", "revid": "201", "url": "https://eu.wikipedia.org/wiki?curid=159965", "title": "Vipera seonei", "text": ""}
{"id": "159967", "revid": "512", "url": "https://eu.wikipedia.org/wiki?curid=159967", "title": "Espartzudi-sugandila", "text": "Espartzudi-sugandila (\"Psammodromus hispanicus\") hego-mendebaldeko Europako larretan bizi den Lacertidae familiako muskerra da.\nBi azpiespezie ditu:"}
{"id": "159968", "revid": "1545", "url": "https://eu.wikipedia.org/wiki?curid=159968", "title": "Psammodromus hispanicus", "text": ""}
{"id": "159970", "revid": "100650", "url": "https://eu.wikipedia.org/wiki?curid=159970", "title": "Udaletxe", "text": "Udaletxea (Hego Euskal Herrian) edo herriko etxea (Ipar Euskal Herrian) udalerri bateko udalaren egoitza duen eraikina da."}
{"id": "159971", "revid": "7162", "url": "https://eu.wikipedia.org/wiki?curid=159971", "title": "Herriko etxea", "text": ""}
{"id": "159972", "revid": "1519", "url": "https://eu.wikipedia.org/wiki?curid=159972", "title": "Herriko etxe (argipena)", "text": "Herriko etxe izenak esanahi zenbait ditu:"}
{"id": "159973", "revid": "7162", "url": "https://eu.wikipedia.org/wiki?curid=159973", "title": "Udaletxea", "text": ""}
{"id": "159975", "revid": "512", "url": "https://eu.wikipedia.org/wiki?curid=159975", "title": "Txaradi-sugandila", "text": "Txaradi-sugandila (\"Psammodromus algirus\") hego-mendebaldeko Europa eta iparraldeko Afrikako baso eta larretan bizi den Lacertidae familiako muskerra da."}
{"id": "159976", "revid": "1545", "url": "https://eu.wikipedia.org/wiki?curid=159976", "title": "Psammodromus algirus", "text": ""}
{"id": "159978", "revid": "512", "url": "https://eu.wikipedia.org/wiki?curid=159978", "title": "Horma-sugandila", "text": "Horma-sugandila (\"Podarcis muralis\") mendebaldeko Europan jatorria duen eta Ipar Amerikara zabaldutako Lacertidae familiako muskerra da. Euskal Herrian ikus daitekeen sugandila espezie bat da, baina ez Iberiar penintsula osoan. Mediterraneoko hegoaldeko gune batzuetan (Italia, Espainia edo Balkanetako hegoaldean) iberiar sugandila aurki daiteke, honen ordez.\nDeskribapena.\nArren luzera, isatsa kontuan hartu gabe, 48 eta 68 mm artekoa da, emeek tamaina handiagoak har ditzakete, baina aldea ez da milimetrora iristen; populazio batzuetan (adibidez, Kantauri isurialdekoetan) ez dago tamaina-alde hori.\nKolorazioa tonu nabar-grisaxka berdexka ugaritan datza. Tonu horiek orban beltzez zipriztinduta egon daitezke, kontzentrazio aldagarrietan (ar helduetan handiagoa, emeetan berriz, ez dira agertzen). Aldaera horiek gorabehera, oro har, atzealdean puntu beltzezko lerro bat eta alde bakoitzean zerrenda ilun bat ikus daitezke, leuna eme eta ar gazteengan eta orban ilunagoz zipriztindua ar helduengan. Sabelaren kolorea, zurixkaren eta gorrixkaren artean aldatzen da, noizbehinkako urdinekin, kanpoko ezkata batzuetan, eztarria, beltzez inguratuta agertzen den bitartean.\nNaturan forma melanikoak dokumentatzen dira, albinismo kasuak itxian baino ezagutzen ez diren bitartean.\nPortaera.\nEspezie honek, lur menditsuen berezkoa, giza eraikuntzak koloniza ditzake. Arrak territorialak dira, eta emeak, berriz, askatasunez mugitzen dira. Udaberrian erruten dira arrautzak, 3 eta 8 arrautza artean, eta emeak berak zulatutako zulo txiki batean lurperatzen ditu. Arrautzak bi eta hiru hilabete bitartean behar dituzte eklosiorako. Negua iristean, sugandilek babesa bilatzen dute arrakalaren batean, non hilabete hotzak letargi-egoeran ematen dituzten.\nAntzeko beste espezie batzuk bezala, intsektuak jaten ditu eta, aldi berean, ugaztun haragijale txikien biktima da, hala nola, muskerrak, erbinudeak eta katuak. Buztana askatu egin daiteke harrapari batek erasotzen badu (autotomia); horrela, jabeak ihes egin dezake eta geroago leheneratu."}
{"id": "159979", "revid": "1545", "url": "https://eu.wikipedia.org/wiki?curid=159979", "title": "Podarcis muralis", "text": ""}
{"id": "159980", "revid": "512", "url": "https://eu.wikipedia.org/wiki?curid=159980", "title": "Iberiar sugandila", "text": "Iberiar sugandila (\"Podarcis hispanicus\") Iberiar Penintsulan, Languedoc-Roussillon Frantziako eskualdean eta ipar-mendebaldeko Afrikan bizi den Lacertidae familiako sugandilara.\nColumbrete uharteetan \"Podarcis hispanicus atrata\" azpiespeziea endemikoa dago."}
{"id": "159981", "revid": "1545", "url": "https://eu.wikipedia.org/wiki?curid=159981", "title": "Podarcis hispanica", "text": ""}
{"id": "159982", "revid": "512", "url": "https://eu.wikipedia.org/wiki?curid=159982", "title": "Sugandila bizierrule", "text": "Sugandila bizierrulea (\"Zootoca vivipara\") Eurasia osoan bizi den Lacertidae familiako muskerra da. Sugandila hauek hein handi batean bibiparoak dira, hau da, emearen barnean garatu eta karenean zehar elikatzen dute enbrioia. Hala eta guztiz ere, bere banaketa eremuko hegoaldean (Euskal Herria barne) sugandila espezie honek arrautzak erruten ditu.\nDeskribapena.\nBuztana kontuan hartuta 18-20 cm-ra iritsi daitekeen sugandila da, gorputza 6-7 cm inguru eta gainontzekoa buztanaren luzera izanik. Buztan luzeko sugandila da.\nTamaina erlatiboki txikiko sugandila da, gorputza nahiko zilindrikoa eta zangoak nahiko motzak ditu. Bizkarraldeko ezkatak pikortsuak eta lakarrak ditu, Podarcis generoko sugandiletatik bereiztuz.\nBizkarraldea normalean marroixka kolorekoa dauka, sahietsaldean kolore argiagoko marra batzuekin eta bizkarraldeko lerro beltz batekin emeen kasuan, eta marrak baino gehiago orban lerrotuak arren kasuan. Beraz arraren eta emearen arteko identifikazioa erraza da bizkarraldeari eta goiko aldeko sahietsaldeari erreparatuz gero, emeek itxura jarraiako lerro edo marra argitsuak izango dituzte sahietsaldean eta lerro jarrai beltz bat bizkarraldearen erdialdean, arrek aldiz, lerro jarraia izan beharrean lerro etena izango dute, marrak baino gehiago orbanez eginiko lerroak izanik.\nSugandila honek lepo ingurua zerraduna izango du, herpetologian lepo ingurua \"lepoko\" izenarekin ere ezagutzen da, beraz, sugandila hauek lepoko zerraduna dute.\nLepoaldea orban beltzez beteriko kolore zurikoa da eta sabelaldea (buztanaren azpikaldea barne) orban beltzez beteriko hori edo laranja kolorekoa, kolore hori edo laranja hori biziagoa da arretan. Koloreari dagokionez, modu orokor batean esan dezakegu espezie honek bizkarraldea naiko amatatua duela kolore aldetik (kamuflatzeko baliogarria) eta sabelaldea aldiz, kolore biziz apaindua (kolore biziak askotan gorteoan lagungariak dira, bereziki arretan). \nSugandila bizierrule edo bibiparoaren ale gazteak oso ilunak izan daitezke. Espezie honetan ere behatuak izan dira kasu melanikoak, ia erabat beltzak direnak.\nBeste espeziekiko antzekotasunak.\nItxura aldetik espezie hau Darevskia praticolarekin nahastu daiteke, baina espezie horren banaketa eremua oso mugatua da, sugandila bizierrulearen kasuan kontrakoa gertatzen den bitartean. Leku batzuetan horma-sugandilarekin nahastu daiteke, biak ala biak oso hedatuta baitadude Europan eta tamaina ere oso antzekoa dutelako. Baina ezkaten mosaikoari eta batez ere sabelaldearen koloreari erreparatuz argi geratzen da bien arteko identifikazioa. Beraz, arrazoi batengatik edo bestearengatik identifikazioa erraza uzten du sugandila mota honek.\nTaxonomia.\nHiru azpiespezie ezagutzen dira:\nEsan beharra dago, Z. v. carniolica italiarraren eta Z. v. vivipararen artean eginiko ikerketa batek, bi azpiespezie hauek espezie ezberdinak izan daitezkela iradokitzen duela, bi hauek ugalketatik isolatuak daudela ematen baitu. \nBanaketa eremua.\nLacertidae familia osoan, hotza hobekien jasaten duen muskerra da eta iparraldeen zabaltzen den narrastia ere bada, zirkulu polarretik 350 km iparreraino iristen delarik. Herpetofauna guztian, alegia, narrasti eta anfibioetan, hau banaketa eremurik zabalena duena da. Irlandatik Japoniaraino hedatzen da luze-zabalean eta iparretik Eskandinavia iparralderaino zabaltzen da arazorik gabe. Baina, sugandila freskozalea izanik, Europako hegoaldeko leku askotatik barrena ez da hedatzen, Portugal, Grezia eta Mediterraneoko uharteetan adibidez, espezie hau ikustea ezinezkoa da.\nEuskal Herrian.\nEuskal Herrian sugandila bizierruleak mendi fresko eta hezeetan edo zohikaztegietan aurkitzen du bere lekua, beraz, baldintza hauek (freskotasuna eta hezetasuna) betetzen dituzten edozein euskal lurraldetan topa dezakegu. \nMaiz mendi inguruetan ikusten da, bertan tenperatura freskoagoak eta hezetasun handiagoa dagoelako, baina lur baxuetako hezeguneetan ere aurkitzen da, baita itsas mailako eremuetan ere. Pirinioetan ohikoa da espezie hau ikustea zuhaitz lerrotik gorako garaietan (2.000-2.500 metroraino iristen delarik). Baina pirinioetara jo beharrik ez dago sugandila hau ikusteko, Euskal Herriko probintzia guztietatik banatzen da, beti ere atsegin dituen baldintza eta ekosistemetara lotuta, hori bai. \nHabitata.\nSugandila mota honen habitatak hezetasunera eta freskotasunera lotuta daude, beraz, aurki dezakegu belardi hezeetan, baso hezeetako argiguneetan, zingiretan eta oso ohikoa da zohikaztegietan, hain da horrela non leku batzuetan zohikaztegietako sugandila izenaz ere ezagutzen baitzaio sugandila espezie honi. Bere banaketa eremuko hegoaldean (Euskal Herrian adibidez) goietan aurkitzea ohikoa da, mendi inguruetan. Eremu geografiko honetan itsas mailatik 2.500 metroraino igo daiteke.\nBiologia.\nEguneko sugandila da eta lurrean ibiltzeko ohitura du. Sugandila txiki guztiak bezala, hau ere eskalatzeko gai da baina ez da beste espezie batzuk bezain trebea eta nahiago du lurretik mugitzea. Igerilari aparta da, beste sugandilek baino gehiago atsegin du ura eta mehatxu bat sumatzean ez du zalantzarik uretan sartu eta igeri egiteko trebetasun handiz. Sugandila gehienek eguzkia eta beroa maite duten bitartean honek ura eta hezetasuna maite du, baita freskotasuna ere. Maiz belardi idorretan ikus daiteke eguzkia hartzen, taldeka ikustea ere ez da arraroa, hezetasun eta freskotasunaren zalea izanda ere, narrasti guztiek bezala, beroa eta eguzkia ere behar baitu gorputza berotzeko eta termorregulazioa egiteko.\nBere aktibitate epea oso aldakorra da eta bere banaketa eremuaren latitudera zein garaierara lotuta dago. Europa erdialdean eta lur baxuetan otsailetik urrira bitartean garatu dezake bere jardun aktiboa, bere banaketaren iparraldean zein garaiera altuetan ekainera arte itxaron behar duelarik.\nElikadura.\nOrnogabe mota asko jaten ditu. Horrez gain, sakonera gutxiko uretan anfibioen eta intsektuen larbak ere ehiza ditzake. Oro har bere dietaren zatirik handiena artropodoek osatzen dute; intsektuak (koleopteroak, dipteroak, ortopteroak...) eta araknidoak atsegin ditu.\nEtsai naturalak.\nBere tamaina txikia dela eta, hegazti eta ugaztun askoren harrapakina da, baita ere suge batzuena ere.\nHegaztien artean hauek aipa daitezke, besteak beste: Basoilarra (Tetrao urogallus), mirotz zuria (\"Circus cyaneus\"), belatz txikia (\"Falco columbarius\"), belatz gorria (\"Falco tinnunculus\"), zingira-hontza (\"Asio flammeus\"), mozolo arrunta (\"Athene noctua\"), karraka (\"Coracias garrulus\"), txantxangorria (\"Erithacus rubecula\"), zozo paparzuria (\"Turdus torquatus\") eta birigarro arrunta (\"Turdus philomelos\"). \nSuge espezie ezberdinek ere ehizatzen dute sugandila bizierrulea, honako hauek besteak beste: Aspis sugegorria (\"Vipera aspis\"), kantauriar sugegorria(\"Vipera seoanei\") eta iparraldeko suge leuna (\"Coronella austriaca\"). Narrastiekin jarraitzeko, Ingalaterran oso noizbehinka ziraunaren (\"Anguis fragilis\") dietan ere sar daitekela behatu izan da. \nUgalketa.\n1-13 kume erditzen ditu errunaldi bakoitzean, obiparoen kasuetan gauza bera baina bizirik erditu beharrean 1-13 arrautza erruten ditu errunaldika. Normalean bibiparoen kasuetan jaiotzak uztaila eta abuztu bitartean ematen dira, errunaldi bereko gazteek negua elkarrekin igarotzen dute sakabanatu aurretik. Errunaldi obiparoetan, garaiera baxuko guneetan 1-13 arrautzetako bi errunaldi izaten ditu emeak, lehena ekainean edo uztailean eta bigarrena uztailean edo abuztuan. Garaiera altuenetan, normalean errunaldi bakarra izaten da, uztailean. Jaiotzak errunalditik aste batzuen ondoren ematen dira.\nMehatxuak.\nMaila globalean mehatxatuta ez dagoen espezia izanda ere, alegia hedapen handiko eta kasu batzuetan populazio handiko espeziea izanda ere, habitat berezietara lotuta dagoenez (zohikaztegiak, hezetasun eta freskotasun handiko lekuak) leku batzuetan populazio txiki eta isolatuak daude eta babestuta dago, izan ere, hezeguneetako bizilaguna da sugandila hau, eta ezin da ahaztu hezeguneak ekosistema mehatxatuenetakoak direla, zohikaztegiak ere horren adibide.\nEspezie honen mehatxurik handiena bere habitataren suntsipena da.\nBitxikeria.\nSugandila bizierrulea edo bibiparoa deitzen bada ere, bere banaketa eremuko hainbat lekuetan (hegoaldean batik bat) obiparoa da. Euskal Herriko populazioak (Zootoca vivipara louislantzi azpiespeziekoa) obiparoak dira."}
{"id": "159983", "revid": "1545", "url": "https://eu.wikipedia.org/wiki?curid=159983", "title": "Zootoca vivipara", "text": ""}
{"id": "159984", "revid": "512", "url": "https://eu.wikipedia.org/wiki?curid=159984", "title": "Sugandila buztangorri", "text": "Sugandila buztangorria (\"Acanthodactylus erythrurus\") hegoaldeko Europan eta iparraldeko Afrikan bizi den Lacertidae familiako muskerra da. Familiako espezierik azkarrena da.\nHiru azpiespezie ditu:"}
{"id": "159985", "revid": "1545", "url": "https://eu.wikipedia.org/wiki?curid=159985", "title": "Acanthodactylus erythrurus", "text": ""}
{"id": "159986", "revid": "6327", "url": "https://eu.wikipedia.org/wiki?curid=159986", "title": "Anglo-Egipziar Sudan", "text": ""}
{"id": "159987", "revid": "536", "url": "https://eu.wikipedia.org/wiki?curid=159987", "title": "Sugandila", "text": "Sugandila Lazertidoen familiako zenbait narrasti ezkatatsuen izen arrunta da. Intsektuz eta beste hainbat ornogabez elikatzen dira eta batzuk oso ugariak dira.Europan, Asiako mendebalean eta Afrikako iparraldean bizi dira batez ere. 20 cm inguru luze eta kolorez marroixkak dira. Baratzetan, hormetan eta leku harritsuetan ibiltzen dira gehien bat.\nEuskal Herrian espezie batzuk bizi dira:"}
{"id": "159988", "revid": "119347", "url": "https://eu.wikipedia.org/wiki?curid=159988", "title": "Rising Sun Tour", "text": "Rising Sun Tour bira Kissek eman zituen kontzertu multzoa da. Taldearen Japoniarako lehen bidaia izan zen 2004ko Rock the Nation Tour biratik. Japoniatik biratu aurretik, Kissek Las Vegasko VH1 Rock Honors ekitaldian jo zuen. Japonian emandako kontzertu batzuen ondoren, Kissek bi kasino kontzertu eman zituen Californian. Festibaletan ez ziren birako kontzertuetan, Kissek zaleak harritu zituen \"Love 'Em and Leave 'Em\" lehen aldiz eta 1974tik \"Kissin' Time\" lehen aldiz jo zituelako.."}
{"id": "159991", "revid": "59723", "url": "https://eu.wikipedia.org/wiki?curid=159991", "title": "Endemismo", "text": "Endemismo, biologia arloan, taxoi bat eremu geografiko jakin batean baino ez dagoela hedatua adierazteko erabiltzen den hitza da, edo, beste era batean esanda, munduko beste inongo lekutan era naturalean ez dagoena. Eremua edozein motatakoa izan daiteke: mendi bat, aintzira bat, mendilerro bat, ibai baten arroa, uharte bat edota kontinente bat. Hitza normalean espezieei dagokie, baina azpiespezie, barietate, genero, familia eta beste taxoiak deskribatzeko ere erabiltzen dute.\nNormalean, isolaturiko uharteek beste eremuek baino endemismo gehiago dituzte, adibidez Papua Ginea Berriko hegazti eta Filipinetako ugaztunen erdiak endemikoak dira. Kategoria horretan, Madagaskar nabari da, ia bertako anfibio guztiak, narrastien % 90, ugaztunen % 55 eta hegaztien % 50 endemikoak dira eta."}
{"id": "159992", "revid": "1545", "url": "https://eu.wikipedia.org/wiki?curid=159992", "title": "Endemiko", "text": ""}
{"id": "159993", "revid": "1545", "url": "https://eu.wikipedia.org/wiki?curid=159993", "title": "Endemikotasun", "text": ""}
{"id": "159995", "revid": "15795", "url": "https://eu.wikipedia.org/wiki?curid=159995", "title": "Anjez\u00eb Gonxhe Bojaxhiu", "text": ""}
{"id": "159996", "revid": "448", "url": "https://eu.wikipedia.org/wiki?curid=159996", "title": "Pentsamendu humanista", "text": ""}
{"id": "160038", "revid": "448", "url": "https://eu.wikipedia.org/wiki?curid=160038", "title": "Humanista", "text": ""}
{"id": "160221", "revid": "448", "url": "https://eu.wikipedia.org/wiki?curid=160221", "title": "Erasmo Rotterdamekoa", "text": ""}
{"id": "160224", "revid": "512", "url": "https://eu.wikipedia.org/wiki?curid=160224", "title": "Timbuktu", "text": "Timbuktu (tuareg hizkuntzaz: \"Tin Buqt\"; koyra chiini hizkuntzaz: \"Tumbutu\"; frantsesez: \"Tombouctou\") Maliko hiria da, Timbuktu eskualdeko hiriburua. 2009an 54.453 biztanle zituen. 1988an UNESCOk Gizateriaren Ondare izendatu zuen hirigune historikoa.\nGeografia.\nSaharako basamortuan dago, Niger ibaitik 15 kilometro iparraldera.\nKlima.\nTimbuktuk basamortuko klima beroa du (\"BWh\") K\u00f6ppen klima sailkapenaren arabera.\nHistoria.\nK. a. 1100. urtean sortu zuten hiria; tuareg nomaden geralekua zen. XIII. mendean Maliko Inperioaren barnean zegoen eta hango sultanak Djingareyber Mezkita Handia eta Madugu errege jauregia eraiki zituen. XIV. mendean, Mansa Musa Maliko Inperioko hamargarren mansaren garaian, aberastu zen; garai hartan urrea eta esklaboak salerosten ziren hirian. 1591. urtean Marokok inbaditu zuen eta gainbehera etorri zen hiriaren oparotasuna. XVI. eta XVII. mendeetan hiriburu kultural eta espirituala izan zen eta Islamaren hedapen-gunea. 1855ean, Alemaniako Heinrich Barth esploratzailea hiriraino iritsi zen Tripolitik hasita. 1893. urtean frantsesek hartu zuten eta 1960. urtean Maliko Errepublikako hiri bihurtu zen.\n2012ko tuareg matxinadaren ondoren, MNLAk Azawaden independentzia adierazi zuen, Timbuktu barne. Luze gabe, ordea, Ansar Dine, Islamiar Magrebeko Al Kaida (AQMI)) eta Mendebaldeko Afrikan Batasun eta Jihadaren aldeko Mugimendua (MOJWA) talde islamista erradikalen esku gelditu zen hiriaren agintea, eta xaria ezarri zuten. 2013ko urtarrilaren 28an, Maliko gobernuaren armadak berreskuratu zuen hiria, frantziar tropen laguntzaz.\nDemografia.\nSonghai, tuareg, fulbe eta mande dira etnia nagusiak.\nOndasun nabarmenak.\n\"Sankoreko Unibertsitate\" ospetsuaren eta beste madrasa batzuen egoitza da. Djingareyber, Sankore eta Sidi Yahya meskita handiak Timbuktuko urrezko garaiaren lekuko dira. Monumentu hauek etengabe zaharberritzen badira ere, desertizazioa dela eta arriskuan daude. Izan ere, hiriko eraikin gehienak bezala, buztinez eginik daude. 2012an, Ansar Dineko kideek santu musulmanen hamasei mausoleoetatik zazpi suntsitu eta Sidi Yahya meskitako atea hautsi zuten, islamaren aurkakoak zirelakoan (\"haram\").\nHiri senidetuak.\nTimbuktuk honako hiri senidetu hauek ditu:"}
{"id": "160225", "revid": "105290", "url": "https://eu.wikipedia.org/wiki?curid=160225", "title": "Dracheko leizeak", "text": "Dracheko leizeak (katalanez \"Coves del Drac\") Espainiako Balear Uharteak autonomia erkidegoko Mallorca uharteko Manacor udalerrian dauden leize batzuk dira. Porto Cristo udalerritik hurbil daude. Leizeak 25 metroko sakoneraraino barneratzen dira, 2,4 kilometroko luzera dutelarik.\nMultzoa lau leizeek osatzen dute: Cova Negra, Cova Blanca, Cova de Lluis Salvador eta Cova dels francesos, hauek euren artean loturik daudelarik. Leizeak Mediterraneo itsasoko uraren sarreran ondorioz sortu dira, eta ikerlari batzuen arabera euren sorrera garaia Miozeno aroan legoke.\nBertan, harpeko aintzira handia bat dago, Llac Martel delakoa, luzeraz 115 metro eta zabaleraz 30 metro ditu. aintzira honetan egunero zuzeneko musika klasiko emanaldiak eskaintzen dira. Emanaldia amaitzean aintzira txalupaz zeharkatu daiteke.\nPorto Cristo udalerrian bi leize daude: Hamseko leizeak eta Dracheko leizeak.\nDracheko leizeetara ailegatzeko, Porto Cristo udalerrian sartu eta argi eta garbi \"CUEVAS DEL DRACH\" adierazten duten seinaleak jarraitzea besterik ez dago."}
{"id": "160226", "revid": "10891", "url": "https://eu.wikipedia.org/wiki?curid=160226", "title": "Melissa Mars", "text": "Melissa Mars (Marseilla, Frantzia, 1979ko irailaren 3a) abeslari frantziarra da."}
{"id": "160456", "revid": "1545", "url": "https://eu.wikipedia.org/wiki?curid=160456", "title": "Alt (tekla)", "text": "Ordenagailu bateko giltzadian, Alt tekla (\"alternatiba\" hitzetik) beste tekla zenbaiten berezko funtzioa aldatzeko erabiltzen den tekla bat da, gehienetan laburbide moduan. Adibidez, Alt tekla \"A\" teklarekin batera sakatzen bada, programa informatiko zenbaitetako menuak zabaldu egiten dira, bestela saguaz burutu beharko litzatekeen ekintza saihestuz."}
{"id": "160459", "revid": "17", "url": "https://eu.wikipedia.org/wiki?curid=160459", "title": "Testu tratamenduko programa", "text": ""}
{"id": "160462", "revid": "336", "url": "https://eu.wikipedia.org/wiki?curid=160462", "title": "Deribatu partzial", "text": "Matematikan, deribatu partzialak aldagai anitzeko funtzio batean aldagai jakin batekiko deribatua adierazten du, beste aldagai guztiak konstante atxikitzen direla.\nNotazioa.\nformula_1 funtzio batean, formula_2 funtzioaren deribatua formula_3 aldagaiari buruz hainbat eratara izenda daiteke:\neta honela defenitzen da, :\neta beraz, funtzioaren aldaketa-tasa neurtzen du, formula_3 aldagaian izandako gehikuntza baten ondorioz, beste aldagai guztiak konstante atxikitzen direlarik."}
{"id": "160463", "revid": "23317", "url": "https://eu.wikipedia.org/wiki?curid=160463", "title": "Baobab", "text": "Baobab \"Adansonia\" generoko zuhaitz espezieen izen arrunta da. \"Adansonia\" Malvaceae familiako zuhaitz generoa da eta genero honen barnean zortzi espezie daude: sei Madagaskarrekoak, bat Afrika kontinentalekoa eta beste bat Australiakoa. Generoaren izenak Michel Adanson, \"A. digitata\" espeziea deskribatu zuen frantziar naturalista, omentzen du.\nLandare baskularren artean bizialdi luzeenetakoa dute. Lore handiak ditu eta emankorrak dira 15 ordutan gehenez, ilunabarrean ireki eta hurrengo egunsentian desegiten dira. Fruituak ere handiak dira, obalatuak edo borobilak, eta giltzurrun itxurako haziak dituzte barnean.\nDeskribapena.\nBizialdi luzeko zuhaitz hostoerorkorra da. Espeziearen arabera tamaina desberdina du, badira 5 metroko altuera dutenak eta baita 30 metrotara iristen direnak ere. Espezie txikiena \"Adansonia gregorii\" da eta handienak \"Adansonia grandidieri\" eta \"Adansonia digitata\" dira, azken honen zurtoinak 10 metrotako diametroa har dezake.\nZurtoina eta adarrak.\nZuhaitz gazteek zurtoin liraina izaten dute, helduek ordea botila itxurako enbor sendoak dituzte, zlindrikoak eta gainaldean zorroztu egiten dieran. Enborrak eguz zuntzez egindako eraztun kontzentrikoez osaturik daude, eraztun horiek ez dira urtero eratzen eta beraz ezin da eraztun kopurua erabili zuhaitzaren adina jakiteko. Diametroa prezipitazioen arabera handiagoa edo txikiagoa izaten da, izan ere ura pilatzen baitute zurtoinean.\nEsezie batzuetan adarrak horizontaleak zabaltzen dira eta beste batzuetan gorantz jotzen dute. \"Adansonia rubrostipa\" espezieak arantzak izan ditzake.\nHostoak.\nZuhaitz gazteek hosto sinpleak dituzte eta kimu berrietatik sortzen direnak ere horrelakoak dira. Zuhaitz helduek hosto konposatu palmatuak dituzte. Batetik besterako aldaketa graduala izaten da. Hosto konposatu hauek 5-11 hosto dituzte, luzeena erdikoa da. Epeziearen arabera ertz leunak edo horzkatuak dituzte eta ile geruza mehea izan dezakete edo biluziak izan.\nBaobabak hostoerorkorrak dira eta sasoi lehorrean galtzen dituzte.\nLoreak.\nKimuetatik gertu ateratzen dira loreak. Peziolo txikia izaten dute orokorrean eta lore sinpleak bakarka ateratzen dir, batzutan bi ere atera ahal dira toki berean. Lore handiak eta deigarriak dira eta oso usaintsuak dira, izan ere gauez ateratzen baitira eta saguzarrek polinizatzen baitituzte. Ilunabarrean azkar irekitzen dira eta hurrengo goizean desegiten dira.\nBost petalo dituzte eta barnealdera fusionatu egiten dira hori bat eratuz. Sepaloak ere bost dira. Lorearen erdigunean estaminak fusionaturik hodi fin bat ateratzen da eta hari lotuta pistilo iletsu bat dago. Lore sortu berriak zuriak edo krema kolorekoak izaten dira eta kolore gorrietara aldatuz doaz gauak aurrera egin ahala eta lorea lehortu ahala.\nFruituak.\nFruitua handia izaten da, obalatua edo borobila den baia bat izatez, eta 10 cm hartzen dute gehienez. Oskol lehorra dute, espezie gehienetan iridizentea da. Lurrera erortzean oskola hautsi egiten da. \nFruituaren barnean giltzurrun itxurako haziak daude pulpa lehor batean txertaturik. Hazi hauek 10-15 cm luze izaten dira.\nEspezieak.\n\"Adansonia\" generoko zortzi espezie ezagutzen dira. Sei Madagaskarreko endemikoak dira, zazpigarrena Afrika kontinentean eta Arabiako penintsulan aurkitzen da eta zortzigarrena Australian.\nEkologia.\nLehorteari aurre egiteko baobabek ura pilatzen dute zurtoinean, kasu batzuetan 120.000 litrotik gora ere bai. Sasoi lehorrean hostoak galtzen dituzte transpirazioa urik ez galtzeko. XXI. mendearen hasieran Afrikako baobabik zaharrenak hiltzen hasi ziren lehortea luzatu eta tenperaturak igotzearen ondorioz. Zuhaitzak deshidratatu egin ziren eta ez ziren gai izan haien enborraren pisuari eusteko.\nZuhaitzak urriak diren eremuetan hegaztiek baobaben adarrak baliatzen dituzte haien habiak ezartzeko.\nBaobab aipagarriak.\n\"Panke\" baobaba (Zimbabwe) \"A. digitata\" espeziekoa da. 2011n hil zenean radiokarbono bidezko datazioak 2.450 urte zituela esan zuen. Dokumentaturiko angiospermo zaharrena da. Namibiako \"Dorslandboom\" eta Hegoafrikako \"Glencoe\" zuhaitzek ere 2.000 urtetik gora dutela uste da.\nMadagaskar aldean \"Grandmother\" babobabak fusionaturiko hiru enbor ditu, zaharrenak 1.600 urte ditu. \"Polygamous baobab\" zuhaitzak sei enbor fusionatu ditu, baina gazteagoa da, 1.000 urte ingurukoa. Biak ala biak \"A. rubrostipa\" espeziekoak dira.\nAzkenik Madagaskarreko toki ezagunenetako bat \"Baobaben etorbidea\" da. Menabe eskualdean kokaturik dago, Madagaskar mendebaldean, eta \"A. grandidieri\" zuhaitz erraldoiek marrazten duten bidea da.\nErabilera.\n\"A. digitata\" baobabaren fruitua birrindu egiten da eta lortzen den irin gisa erabiltzen da. Fruituaren pulpa ere jangarria da, Angolan egosi eta horrekin \"gelado de m\u00facua\" izeneko izozkiak egiten dira. Europar Batasunak 2008an onartu zuen pulpa lehorraren inportazioa. Zimbabwen fruita freskoaren pulpa porridge eta edariak egiteko erabiltzen da eta Tanzanian azukre kanaberari gehitu eta garagardo berezia egiten dute.\nBaobabaren hazietatik olio begetala ateratzen da hainbat espezietan.\nAustraliako jatorrizko biztanleek A. gregorii espeziearen sustraietako zuntzekin sokak egiten dituzte eta fruituekin apaingarriak."}
{"id": "160465", "revid": "448", "url": "https://eu.wikipedia.org/wiki?curid=160465", "title": "Bidaxune kantonamendua", "text": ""}
{"id": "160466", "revid": "15795", "url": "https://eu.wikipedia.org/wiki?curid=160466", "title": "Pirinio Atlantikoetako Kontseilu Orokorreko Presidenteen zerrenda", "text": ""}
{"id": "160468", "revid": "20653", "url": "https://eu.wikipedia.org/wiki?curid=160468", "title": "Maclaurinen serie", "text": ""}
{"id": "160469", "revid": "336", "url": "https://eu.wikipedia.org/wiki?curid=160469", "title": "Egiptoko Kediverria", "text": "Egiptoko Kediverria (arabieraz \u062e\u062f\u064a\u0648\u064a\u0629 \u0645\u0635\u0631\u200e) Otomandar Inperioaren barneko estatu basailu bat izan zen. Gaur egungo Egipto, Sudan eta Libiako zati batzuk hartzen zituen bere barnean."}
{"id": "160470", "revid": "336", "url": "https://eu.wikipedia.org/wiki?curid=160470", "title": "Kedive", "text": "Kedive (persieratik \ufea7\ufeaa\ufef3\ufeee\u064a \"jidiw\", \u00abjauna\u00bb), batzuetan Khedive idatzia, oinordetzako titulua izan zen, Abdulaziz I.a Otomandar Inperiokoak 1867an sortu zuena Ismail Paxa, Egiptoko gobernadorea, izendatzeko. Ismailen seme Tewfik Paxak jaso zuen titulua oinordean, eta haren seme Abbas Paxak ere. Titulua 1914an desagertu zen, britainiarrek Abbas kendu zutenean ."}
{"id": "160471", "revid": "6327", "url": "https://eu.wikipedia.org/wiki?curid=160471", "title": "Egiptoko Kedivato", "text": ""}
{"id": "160472", "revid": "336", "url": "https://eu.wikipedia.org/wiki?curid=160472", "title": "Caixanova", "text": "Caixanova 2000ko uztailaren 17an sortutako aurrezki kutxa da, Vigoko aurrezki kutxa (1880an sortua), Ourenseko aurrezki kutxa (1933an sortua) eta Pontevedrako aurrezki kutxak (1930 sortua) bat egin ondoren.\nNovaCaixaGalicia 2010eko abenduaren 1ean sortu zen, Caixanova eta Caixa Galicia fusionatu ondoren.\nGaliziako lehenengo finantza elkartea Caixanova eta Banco Gallegok osatzen dute, kutxa batek eta banku batek lortutakoa. Izan ere, Banco Gallegoren erdiaren jabea Caixanova da .\nBulegoak.\nCaixanova, azkeneko urteetan Galizian ez ezik Espainian zehar zabaldu zen. 170 bulego Galiziatik at dauzka, hau da, bulego guztietatik gutxi gorabehera %30a. Kontuan hartu behar da Caixanovak bai Europan, bai Amerikan garrantzizko bulegoak dauzkala.\nEnpresei laguntzak.\nAlde batetik enpresen finantzaketa, eta bestetik langileen prestakuntza aintzat hartuta, helburua giza kapitalaren gaitasun handitzea da. Baita aholkuak eman, txostenak egin, enpresei nazioarteko harremanetan lagundu eta balio erantsi handiko elkarteen partaidetza erosi.\nGizarte ekintza.\nCaixanovak gizarte ekintza ugari egiten ditu, bai bere azpiegituren bidez baita administrazio publikoei eta elkarteei laguntzak emanez.\nCaixanovak , 2008. urtean 62,5 milioi banatu zituen eta 3,1 milioi pertsona onuradun izan ziren.\nPartaidetzak.\nCaixanovak hainbat partaidetza ditu Galiziako enpresetan, besteak beste, hauetan:"}
{"id": "160473", "revid": "105290", "url": "https://eu.wikipedia.org/wiki?curid=160473", "title": "Darfurreko sultanerria", "text": "Darfurreko sultanerria Afrikako Ekialdeko estatu aurre-kolonial bat izan zen, gaur egungo Sudanen kokatua. 1603tik 1874ko urriaren 24ra arte izan zen independientea. Tunjur herriak sortu zuen estatu hau, Fur eta Daju herriekin ezkontzak egin ondoren."}
{"id": "160475", "revid": "336", "url": "https://eu.wikipedia.org/wiki?curid=160475", "title": "Cyperus papyrus", "text": "Papiroa (\"Cyperus papyrus\") Cyperaceae familiako landare belarkara da, afrikar jatorrikoa. Ebakidura triangeluarreko 3-5 metroko zurtoinak ditu. Zurtoin bakoitzaren goiko muturrean hosto-mototsa zabaltzen da. Landare urzalea da, Afrikako padura, aintzira eta ibai bazterretan eremu handiak hartzen dituena.\nAntzinako Egipton landare hau papiro papera egiteko erabiltzen zen."}
{"id": "160476", "revid": "11782", "url": "https://eu.wikipedia.org/wiki?curid=160476", "title": "Saguenay-Lac-Saint-Jean", "text": ""}
{"id": "160477", "revid": "11782", "url": "https://eu.wikipedia.org/wiki?curid=160477", "title": "Sagamie", "text": ""}
{"id": "160481", "revid": "119347", "url": "https://eu.wikipedia.org/wiki?curid=160481", "title": "Capitale-Nationale", "text": "La Capitale-Nationale Quebeceko eskualde administratiboa da. 03 kodea erabiltzen da eskualde hau identifikatzeko eta bere mugen barnean nazio honetako hiriburua den Quebec Hiria dago.\nGeografia.\nQuebec Hiriaren inguruan dauden zenbait zonaldek osatzen dute. Hiri historikoaren protagonismoak ez du erabat desagertarazten beste eremu batzuen nortasuna.\nHiriburutik itsasorako bidean lehen Beaupr\u00e9 aldeko kostaldea eta gero historia luzeko Charlevoix dago. Kontrako norabidean, Montrealerakoan, Portneufen inguruan dauden ibaiaren ertzeko herriek osatutako MRCa. Ibaian bertan Orl\u00e9ans uhartea dago, Quebeceko garrantzitsuenetakoa.\nAldiz, Quebec Hiriaren inguruko metropoli eremu osoa ez dago eskualde honen barruan: ibaiaz bestaldeko lurrak Chaudi\u00e8re-Appalachesen daude. Hala ere, L\u00e9vis hiriak harreman bereziki estua du Quebec Hiriarekin eta bere metropoli komunitatearen (\"Communaut\u00e9 m\u00e9tropolitaine de Qu\u00e9bec\") barnean dago.\nMugakideak.\nAuzokide guztiak Quebeceko beste eskualde batzuk dira.\nDemografia.\nJatorriko herriak.\nGutxiengo txikia osatzen badute ere, egungo Quebecen geratzen den wendat edo huron herriaren komunitate bakarra dago: Wendake.\nBanaketa administratiboa.\nMRC eta baliokideak.\nEskualdeak 6 \"Eskualdeko konderriko udalerri\" (MRC) ditu eta bere baliokidea den hiri-aglomerazio bat; MRCak eta beren hiriburuak:"}
{"id": "160484", "revid": "129250", "url": "https://eu.wikipedia.org/wiki?curid=160484", "title": "Alicia de Larrocha", "text": "Alicia de Larrocha de la Calle (Bartzelona, 1923ko maiatzaren 23a-Bartzelona, 2009ko irailaren 25a) nazioartean oihartzuna izan zuen espainiar pianista izan zen eta XX. mendeko piano-jotzaile hoberenetariko bat, Mozarten obra eta espainiar musika-lanetan batez ere. Sarien artean 4 Grammy, Ohorezko Legio frantsesa eta 1994ko Arteetako Asturiasko Printzearen Saria jaso zituen. Horrez gain, Granadako Real Academia de Bellas Artes de Nuestra Se\u00f1ora de las Angustiaseko Ohorezko Akademikidea ere izan zen, B letra ordezkatzen zuelarik.\nBiografia eta lana.\nAlicia de Larrocha de la Calle Bartzelonan jaio zen 1923ko maiatzaren 23an, C\u00f3rcega kaleko 263 biseko 4. pisuan. Gurasoak Eduardo de Larrocha eta Teresa de la Calle izan zituen eta lau senideetan hirugarrena izan zen (Teresa, Berta, Alicia eta Ram\u00f3n).\nAma eta izeba Carolina Enrique Granadosen ikasle izan ziren eta Alicia musikaz inguratuta joan zen hazten. Piano-jotzaile goiztiarra izan zen eta 3 urte zituela hasita zegoen musika ikasten. 1927an, Enrique Granadosen ikasle zen Frank Marshallek ikusi zion balioa eta betirako maixu izango zuen handik aurrera.\n1929ko maiatzaren 14an aurkeztu zuten lehenengoz jendaurrean eta Bach, Mozart eta Granadosen lanak eskaini zituen. Umearen abileziak aparteko harridura sortu zuen entzulegoagan.\n1929ko abenduaren 12an, Bartzelonako Nazioarteko Erakusketan eskaini zuen emanaldia eta 1934ko urriaren 28an, berriz, orkestrarekin egin zuen debuta Bartzelonako Palau de la Musican. 11 urte besterik ez zituen eta Joan Lamote de Grignon maisuarekin eta Bartzelonako Banda Munizipalarekin batera interpretatu zuen Mozarten \"La coronaci\u00f3n\", 1936an Madrilen errepikatuko zuena.\nGerra Zibilak parentesia ireki zuen bere karreran eta ikasteari eta konposatzeari eman zion tarte horretan.\n1940tik 1946ra arte, kontzertuak Espainian izan ziren. Alfred Cortot, Arthur Rubinstein edo Claudio Arrau bezalako maisuekin batera aritu zen eta emanaldiak Espainia eta Europan zabaltzen joan zen.\n1947ko urriaren 7an, Lausanara (Suitza) joan zen eta nazioarteko lehen emanaldia eskaini zuen han. Handik aurrera, Europako leku askotatik egin zioten dei, 60ko hamarkadara arte ez bazuen ere mundu osorako birak egiterik lortu.\n1950eko maiatzaren 15ean, Bartzelonako Palaun jo zuen Francis Poulencen \"2 pianorentzako kontzertua\". Konpositorea bera izan zuen lagun eta Carlos Suri\u00f1achek gidatu zuen orkestra. Urte horretan ezkondu zen Juan Torra pianistarekin. Bi seme-alaba izango zituzten: Juan Francisco 1957an eta Alicia 1959an.\n1954an AEBetan egin zuen debuta. Alfred Wallestein orkestra zuzendariak gonbidatu zuen Kaliforniara, Los Angeleseko Orkestra Filarmonikoarekin 9 kontzertuz osatuko zen bira ematera. Mozarten \"Concierto para piano y orquesta en La mayor, K488\" eta Manuel de Fallaren \"Noches en los jardines de Espa\u00f1a\" izango zen eskaintza. Hurrengo urtean New Yorken aurkeztu zen, baina ez zen ondorengo 10 urteetan berriz Ameriketan egon (1995).\nGaztetan pianoan bikotea izan zen Juan Torrarekin eta, 1950eko ekainaren 21ean, harekin ezkondu zen. Laguna zuen Rosa Sabaterrekin askotan jo zituen 2 piano eta orkestrarako kontzertuak edo, 3 piano eta orkestrarako zenean, Juan Torra ere izaten zen haietan. 4 piano behar zirenean, Juan Torra eta Jaime Padr\u00f3s izan ohi ziren piano-jotzaileak.\nSantiago de Compostelan udan musika ikastaroak egin ohi ziren eta, 1958an hasi zirenez gero, Alicia bertako irakasle izan zen. Lehenengo 7 urtetan ez zuen faltatu, gero oso lanpetuta ibili baitzen.\n1959an, Frank Marshall irakaslea hil zen eta Aliciak Marshall Akademiaren zuzendaritza hartu zuen, Granados Akademiari jarraipena emanez. Akademiaren lan hezitzailea zaintzen zuen eta, ahal zuen neurrian, klaseak eman ere bai. Bera ezin zenean egon, Juan Torra, Mercedes Rold\u00f3s eta Carlota Garrigak ordezkatu zuten batak bestearen ondoan.\n1965ean, Herbert Breslinek AEBetan bere ordezkari izan nahi zuela eta Columbia Artistekin kontratua sinatzea eskaini zion. Hortik aurrera, AEBetan 3 bira egin zituen urtero, 2003ra arte, urte horretan Aliciak erretiroa hartu baitzuen.\nMunduko jaialdi ospetsuenetan hartu zuen parte, orkestra handienak eta zuzendari famatuen pean.\nArlo lirikoan, berriz, Conchita Bad\u00eda, Victoria de los \u00c1ngeles, Pilar Lorengar, Montserrat Caball\u00e9 edo Josep Carrerasekin lankidetzan aritu zen eta oso lagun izan zituen. Guarneri String Quartet edo The Tokio String quartetekin ere aritu zen lanean.\n1968an, New Yorken, taxi baten atea zabaltzean, eskuineko eskuko falangean min hartu zuen eta bere karrera bukatu behar ote zuen beldur izan zen. 5 hilabete geroago, -ezkerra pianorako trebatzen aritu zen tarte horretan- itzultzeko bidea izan zuen eta, 1969ko urtarrilaren 24an, Trueta sendagileari eskaini zion emanaldia, bere lana eskertuz.\n1979an, Alicia de Larrochak jendaurrean zeramatzan 50 urteak ospatu zituen. 3 egun segidan aritu zen jotzen, Beethovenen 5 kontzertuak, Pittsburgh Symphony Orchestrarekin batera, Pittsburghen (Pennsylvania). New Yorken ere izan zen.\nJuan Torra senarraren (1920-1982) laguntza ezinbestekoa izan zuen. Bere karrerari uko egin eta, Alicia ez zegoenean, Marshall Akademiaz arduratu zen eta izan zituzten seme-alabak -Juan Francisco (1957) y Alicia (1959)- zaindu ere bai. Ordezkariak, programak... dena zaintzen zuen Juanek emaztea ez zegoenean.\n1982a, ordea, Juan Torra gaixotu egin zen eta Aliciak kontzertuak anulatu behar izan zituen. Urte horretako abuztuan hil zen eta kolpe izugarria izan zen hori artistarentzako. Itzuli zen, ordea, eta lanarekin jarraitu zuen. 4.000 bat kontzertu eman zituen Europan, Japonian eta AEBetan. Gehienak 60ko hamarkada bukaeran izan ziren, baina 80 eta 90 artean lanpeturik ibili zen oso, 100 bat ematen baitzituen urtean.\nPiano-jotzaile errekonozitua, espainiar konpositoreen musika jo ohi uzen batez ere: Granados, Alb\u00e9niz, Falla, Turina, Padre Soler\u2026 Bach, Haendel, Couperin, Scarlatti, Haydn, Mozart, Beethoven, Schubert, Schumann, Liszt, Chopin, Brahms, Rachmaninoff, Debussy, Ravel, Faur\u00e9, Poulenc, Katchaturian, Ginastera, Rodrigo, Suri\u00f1ach, Montsalvatge, Mompou, Nin-Culmell, Espl\u00e1, Balada eta beste batzuen lanak ere jotzen zituen.\n2001ean, Granados Akademiaren mendeurrenean (que desde 1920tik aurrera, Marshall Akademia zen izena), Alicia de Larrochak Enrique Granadosen lanaren zuzenketa bat eraman zuen aurrera eta Bartzelonako Boileau argitaletxeak plazaratu zuen.\n2002an, esana zuen erretiroa hartuko zuela, baina 2003a izan zen eszenategiak betirako utziko zituen urtea. Bartzelona, Japoniako hainbat hiri, New York, Chicago, Montreaux (Suitza) eta, azkena, 2003ko azaroaren 29an Jerezen izan zen.\n2004an, klase majistralak eman zituen AEBetan, Frantzian, Italian eta Espainian. Iraileko azken egunetan ikastaroa ematen ari zen Bartzelonako Marshall Akademian. Astebeteko lana zegoen aurreikusita, baina izterrezurra hautsi zuen bukatu baino lehen eta ebakuntzaren beharrean izan zen. Handik aurrera, bizitza erabat aldatu zitzaion eta osasun arazoak etorri ziren bata bestearen atzean.\n2009ko irailaren 25ean hil zen Alicia de Larrocha Bartzelonan, 86 urte zituenean.\nOndarea.\nAlicia de Larrochak 1954 eta 2002 arteko 70 grabazio baino gehiagoz osatutako diskografia zabal bat utzi zuen. Bere albumak Decca, EMI, RCA, CBS, Philips (Eloquence), Sony, Ariola eta RTVE-k editatu dituzte. Lau Grammy eman zizkioten musika klasikoaren bakarlari instrumentalik onena izateagatik: 1974an (Albenizen Iberiarengatik), 1975ean (Ravelen Kontzertu eta Faure-ren Fantasiarengatik), 1985ean (Albenizen Iberia, Navarra eta Suite Espa\u00f1olaarengatik) eta 1991n (Granadosen Goyescasengatik).\nArtista honen ibilbide diskografikoak ere 3 Edison jaso ditu (1968, 1978 eta 1989an), 2 Grand Prix du Disque (1960 eta 1974an), 2 Record of the Year (1971 eta 1974an), Deutsche Schallplattenpreisa (1979an) eta Franz Liszt saria (1980an). XX. mendeko 74 pianista onenen arteko bilduman sartutako musikari espainiar bakarra izan zen, zenbait deskografika konpainiak editatua.\nAipamenak.\nDe Larrocha XX. mendeko pianista espainiar onena bezala da ezaguna, historiako pianista espainiar hoberena edota munduko pianistarik onena bezala prentsa idatzian, musikari edo Asturiasko Printze Fundazioko epaimahaiako kideen arabera. Era berean, pianista eta musikagileek erreferentetzat dute artista hau, espainiar pianistarik goraipatuena eta espainiar musika-zerrenda mundu osoan zehar zabaldu duen musikaritzat.\nMichigan, Carnegie-Mellon, Middlebury College eta Lleidako Unibertsitateetan honoris causa Doktorea da, eta Madrilgo Real Academia de Bellas Artes de San Fernando (1981), Granadako Real Academia de Bellas Artes de Nuestra Se\u00f1ora de las Angustias (1984), Bartzelonako Real Academia de Bellas Artes de Sant Jordi (2000), Londresko Royal Academy of Music eta Bavariako Arte Ederretako Akademiako Ohorezko Akademikidea izan zen.\nFrantziako Arte eta Letren Orden eta Ohorezko Legioaren domina, Arte Ederren Merezimenduaren urrezko domina, Albeniz Fundazioaren Ohorezko domina, Kataluniako Generalitatearen urrezko domina eta Granadako Musika eta Dantzaren Jaialdiko ohorezko dominaz saritua izan zen.\nJasotako nazioarteko sarien artean honako hauek eskuratu zituen; Urteko Musikaria (1982, New York), UNESKOren Nazioarteko Musika Saria (1995, Paris), ibilaldi diskografikoan zehar jasotakoez gain.\nNazioko sarien artean, 1994ko Arteen Asturiasko Printzearen sariaz gain, Arteen integrazioaren Yehudi Menuhin saria (2004), bi Onda (1992 eta 2000), Espainiako Sociedad General de Autoresen saria (1983), Nazioko Musika saria (1984), eta beste zenbait erakunde publiko nahiz pribatuk emandako sariak jaso zituen.\nAlicia de Larrocharen irudiak ere omenaldi ugari izan ditu, Bartzelonako Udal-Kontserbatorio Nagusian 1999an egin zena, Juli\u00e0 Carbonell de les terres de Lleida Orkestrak 2005ean eskaini zuena, Premi Zanuy Ciutat de Berga Nazioarteko Piano Lehiaketa, Kataluniako Goi Musika Eskolak (2006) eta Madrilgo Reina Sofia Goi Musika Eskolak (2009) eskainitakoak esate baterako."}
{"id": "160486", "revid": "58701", "url": "https://eu.wikipedia.org/wiki?curid=160486", "title": "Papiro", "text": "Papiroa (latinezko \"pap\u0233rus\"-etik, eta hura antzinako grezierazko \"\u03c0\u03ac\u03c0\u03c5\u03c1\u03bf\u03c2\"-tik) xafla paperkara da, \"Cyperus papyrus\" landarearen bihotzetik ateratzen dena. Antzinako Egipton eta gertuko herrialde batzuetan eskuizkribuak idazteko oso erabilia izan zen.\nLandarea.\nSustraia laburra, sendoa eta zurtsua du, kolorez gorrixka; zurtoina, aldiz, berdea, hiru ertzekoa eta hostorik gabea da. Hostoa zurtoin antzuen buruetan izaten du, luze estua. Ginbail-itxuran antolatutako lorea du, kolorez hori marroixka; fruitua intxaurraren formakoa du, hori marroixka hura ere. Antzina, papera egiteko erabiltzen zen papiro-zurtoinaren barruko zuntza. Berez, Afrikako tropiko inguruetan eta Nilo ibaiaren inguruan hazten da papiroa. Gaur egun, etxe barruko landare apaingarri gisa erabiltzen da gehienbat.\nHistoria eta fabrikazioa.\nPapiro-orriak egiteko, papiro-landarearen zurtoinaren barnealdea zerrenda luzaranetan zatitzen zen\u00a0 eta zerrenda horiek elkarren alboan ezartzen ziren; haien gainean zabaletara ebakitako beste zerrenda batzuk ezartzen ziren. Ondoren, gainean pisua jarriz estutzen ziren, eta, lehortzen zirenean, papirozko bi geruzak elkarri itsatsirik geratzen ziren eta orri malgu bat lortzen zen. Obra bereko papiro-orriak aske utzi beharrean buztinez lotzen ziren, eta bildukin luzetan gordetzen zituzten. Papiro zaharrenak, K.a. 3000. urte ingurukoak, Egipton aurkituak dira; Grezian eta Erromatar Inperioan ere erabili ziren. Hasierakoak letra hieratikoz idatziak dira, eta geroagokoak hieroglifo idazkeraz, latinez eta grezieraz, besteak beste. Papiroetan, literatura-lanez gainera (Aristotelesen \"Atenasen hondamena,\" esaterako), eskutitzak eta agiriak ere aurkitu dira idatzita, eta, haiei esker, antzinako gizarteari eta bizitzari buruzko berriak ezagutu ahal izan dira."}
{"id": "160487", "revid": "12788", "url": "https://eu.wikipedia.org/wiki?curid=160487", "title": "Papiro-landare", "text": ""}
{"id": "160493", "revid": "20653", "url": "https://eu.wikipedia.org/wiki?curid=160493", "title": "Batezbesteko balioaren teorema", "text": ""}
{"id": "160499", "revid": "1545", "url": "https://eu.wikipedia.org/wiki?curid=160499", "title": "Artika berria", "text": ""}
{"id": "160502", "revid": "123672", "url": "https://eu.wikipedia.org/wiki?curid=160502", "title": "Iguana", "text": "Iguana Iguanidoen familiako narrasti ezkatatsuen izen arrunta da.\nTaxonomia.\nFamilia sailkatzeko bi teoria erabiltzen dituzte adituek, tradizionala eta Frostek proposaturikoa."}
{"id": "160503", "revid": "1545", "url": "https://eu.wikipedia.org/wiki?curid=160503", "title": "Iguanidae", "text": ""}
{"id": "160504", "revid": "59723", "url": "https://eu.wikipedia.org/wiki?curid=160504", "title": "Kameleoi", "text": "Kameleoia Kameleonidoen familiako narrasti ezkatatsuen izen arrunta da. Sahara azpiko Afrikan eta Europako hegoaldean, Sri Lanka, India eta Asiako beste lurraldeetan bizi da gehien bat. Ezagunak dira kolorez aldatzeko gaitasuna dutelako, euren mingain luze eta bizkorragatik, eta begiengatik, bakoitza leku batera independenteki mugi daitekeelako. Kameleoi hitzaren jatorria grekotikoa da eta \"lurreko lehoia\" esan nahi du.\nEzaugarri fisikoak.\nKameleoi espezien artean tamaina asko daude: Brokesia espeziekoak 2,9 cm luze da, baina handienak, 80 cm. Kameleoi gehienek buruko apaingarriak erakusten dituzte, adarrak, gandorrak eta bestelako protuberantziak aurkezten dituzte. Normalean arrak apaingarri gehiago dituzte emeek baino. Ez dute belarririk, baina barne belarriekin behesoinuak entzun ditzakete. Oin bakoitza bi zatitan banatua dutenez, horrek adarrei heltzeko baliogarri egiten zaie. Mugimendu geldo-geldoak egiten dituzte. Mingain bizkorra dituzte, eta askotan gorputza baino luzeagoa: punta itsaskorra da eta intsektuak osorik harrapatu eta jan egiten dituzte.\nAzala keratinaz (gizakion azazkalen antzeko materiala) eginda dago neurri handi batean: horrek hainbat abantaila ematen dizkie, erresistentzia adibidez, baina urtean bitan derrigorrezko aldatu behar dute.\nUgalketa.\nKameleoi gehienak obiparoak dira. Emea, estalketaren osteko 3-6 astean, arrautzak erruteko prest egoten da. Lurrean 10 eta 30 cm bitarteko zulo bat egiten du arrautzak lurperatzeko. Haien kopurua espeziaren arabera asko aldatzen da, bitik hirurogeira. Kumeek 4 eta 12 hilabeteren artean arrautza apurtzen dute, eta urtebetean heldutasun sexuala lortzen dute. Kameleoi bat 5 urte bizi daiteke. Hala ere, hainbat espezie (\"Chamaeleo melleri\" eta \"Calumma parsonii\") 15 urte bizitzera hel daiteke.\n\"Chamaeleo jacksonii\" eta \"Chamaeleo fuelleborni\" espezieak ez dira obiparoak, bizierruleak baizik. Arrautzak erruten dituzte baina kumak bizirik daude, hau da, ia ugaztunen antzera. Beraz, sabel barruan 4 eta 6 hilabeteren artean eduki ohi dute.\nBizimodua.\nKameleoi guztiak egunez bizi dira. Goizetan eta ilunabarrean aktibitate gorena erakusten dute. Ehiztari pasiboak dira, ehiza geldirik egiten dutelako, zain, itxaroten harrapakin bat pasa arte. Artropodoak eta ornodun txikiak beren elikagarriak dira. Gatibu daudenean, frutak, platanoak eta sagukumeak jaten dituzte, baina dieta hori helduentzat bakarrik egokia da, kameleoi kumeak osoki intsektujaleak direlako.\nAnimalia bakartiak dira, eta beren espezieko beste kideekin oso erasokorrak. Ernalketaren garaian, ordea, arrak zuhaitzetara igotzen dira emeen bila. Kameleoiak zirikatzean haginka egiten dute, baina haginkada ez da batere mingarria; hala ere, zauritu ezkero, desinfektatzea komeni da.\nKolore aldaketa.\nKameleoiaren kolore aldaketa ez da uste den bezala inguruaren koloreen arabera egiten, egunaren tenperatura eta argitasunaren arabera ala bere egoera psikologiakoaren araberakoa baizik. Kameleoia eraso jarrera hartzen duenean, azala kolore biziez aldatzen du. Ernaltzeko bikotea alboan duenean ere kolorez aldatzen da. Oso noizbehinka inguruko koloreetara moldatzen da bere burua ezkutatzeko, baina berez ez da ohikoa."}
{"id": "160505", "revid": "1545", "url": "https://eu.wikipedia.org/wiki?curid=160505", "title": "Chamaeleontidae", "text": ""}
{"id": "160506", "revid": "512", "url": "https://eu.wikipedia.org/wiki?curid=160506", "title": "Ch\u00e2tillon-en-Vendelais", "text": "Ch\u00e2tillon-en-Vendelais (bretainieraz \"Kastellan-Gwennel\") Ille eta Vilaine departamenduan dagoen Bretainiako udalerria da."}
{"id": "160507", "revid": "512", "url": "https://eu.wikipedia.org/wiki?curid=160507", "title": "Chauvign\u00e9", "text": "Chauvign\u00e9 (bretainieraz \"Kelvinieg\") Ille eta Vilaine departamenduan dagoen Bretainiako udalerria da."}
{"id": "160508", "revid": "512", "url": "https://eu.wikipedia.org/wiki?curid=160508", "title": "Chavagne", "text": "Chavagne (bretainieraz \"Kavan\") Ille eta Vilaine departamenduan dagoen Bretainiako udalerria da."}
{"id": "160510", "revid": "512", "url": "https://eu.wikipedia.org/wiki?curid=160510", "title": "Chelun", "text": "Chelun (bretainieraz \"Kelon\") Ille eta Vilaine departamenduan dagoen Bretainiako udalerria da."}
{"id": "160511", "revid": "1659", "url": "https://eu.wikipedia.org/wiki?curid=160511", "title": "Barano", "text": "Baranoa Varanidae familiako eta \"Varanus\" generoko narrastien izen arrunta da. Hegoaldeko Asian bizi dira eta obiparoak, handiak, azkarrak eta oso jatunak dira. Haien azala oso preziatua da.\nTalde honetako monitor krokodiloa (\"varanus salvadorii\") bere espezieko bigarren handiena da, komodoko herensugearen atzetik. Azken honek 2,8 metroko luzera du.\nBegi bakoitzetik marra beltz bat ateratzen zaie, kolore horiz inguratua dagoena. Oso lepo luzea daukate, baita muturra ere, eta sudur-zuloak alde batera dauzkate uretan igeri egin ahal izateko. Burua estaltzen dieten ezkatak tamainaz oso handiak dira, baina gorputz aldekoak txikiagoak dira eta bateratuta daude.\nMarroi edo beltz kolorekoak izan daitezke, hainbat puntu horiz osatuak, non ilarak sortzen diren. Adinean aurrera egin ahala ilara hauek kolorea galtzen dute.\nBuztan indartsua eta oso latza dute eta buztan honen goiko partean gandor moduko zati nabari bat dute. Hau uretan igeri egiteko erabiltzen dute, baita etsaiak beldurtzeko ere. Egoera larrian sentitzen direnean uretara sartzen dira, bertan babestuta sentitzen direlako. Urpean 30 minutu baino gehiago egon daitezke azalera irten gabe.\nMonitor muskerra kasu gehienetan edozein motako animaliak harrapatuz elika daiteke. Hauek, erreka bazterretan haien lur azpiko gordelekuak egin ditzakete eta zabaleran 9 metro izan ditzakete eta luzeran 2 metrorainokoak izatera hel daitezke. Gordelekuak lur azpian egiten dituztenez 26 graduko tenperatura mantentzen dute.\nKumeak zuhaitzen ondoan jaiotzen dira, emeek arrautzak enborren ondoan uzten dituztelako.\nNarrasti mota hau Indian, Sri Lankan, Filipinetan, Indotxinan eta Indonesian aurki dezakegu. Haien haragia jateko eta larrua objektuak egiteko erabiltzen da.\nEspezieak.\nLehen familiak genero gehiago bazituen ere, egun guztiak daude iraungiak \"Varanus\" izan ezik. Hona hemen generoko espezieen zerrenda:"}
{"id": "160513", "revid": "1545", "url": "https://eu.wikipedia.org/wiki?curid=160513", "title": "Varanus", "text": ""}
{"id": "160514", "revid": "512", "url": "https://eu.wikipedia.org/wiki?curid=160514", "title": "Cherrueix", "text": "Cherrueix (bretainieraz \"Kerruer\") Ille eta Vilaine departamenduan dagoen Bretainiako udalerria da."}
{"id": "160516", "revid": "105290", "url": "https://eu.wikipedia.org/wiki?curid=160516", "title": "Mendebaldeko musker berde", "text": "Mendebaldeko musker berdea (\"Lacerta bilineata\"), hegoaldeko Europan jatorria duen eta Ipar Amerikara zabalduriko Lacertidae familiako muskerra da. Duela gutxira arte musker berdearen azpiespezietzat jotzen zuten adituek baina egun berezko espezie dela onartzen dute."}
{"id": "160517", "revid": "1545", "url": "https://eu.wikipedia.org/wiki?curid=160517", "title": "Lacerta bilineata", "text": ""}
{"id": "160518", "revid": "58701", "url": "https://eu.wikipedia.org/wiki?curid=160518", "title": "Ameriketako Estatu Batuetako Etxebizitza eta Hiri Garapen Saila", "text": "Ameriketako Estatu Batuetako Etxebizitza eta Hiri Garapen Saila Ameriketako Estatu Batuetako etxebizitzen inguruko politikaz eta hiri-garapenaz arduratzen den departamendu exekutibo federala da. Sail honek egoitza Washington Hirian du. Departamendua 1965. urtean sortu zuen Lyndon Johnson presidenteak \"Great Society\" izeneko erreforma planaren barnean."}
{"id": "160523", "revid": "119347", "url": "https://eu.wikipedia.org/wiki?curid=160523", "title": "Harvey Keitel", "text": "Harvey Johannes Keitel (Brooklyn, New York, 1939ko maiatzaren 13a - ) Oscar Sarietarako izendatuta izan den estatubatuar aktore bat da. Antzeztu izan dituen filma ezagunenen artean hauek daude: \"Taxi Driver\", \"The Last Temptation of Christ\", \"Bugsy\", \"Thelma &amp; Louise\", \"Reservoir Dogs\", \"Pulp Fiction\", \"The Piano\", \"Smoke\", \"Bad Lieutenant\" eta \"From Dusk Till Dawn\".\nBiografia.\nHarvey Brooklynen jaio zen, New Yorken, 1939ko maiatzaren 13an. Inmigrante judutar familia, poloniar jatorria zuen aitaren aldetik eta errumaniarra, berriz, amarenetik. Gora-beheraz beteriko haurtzaroa jasan zuen eta eskolatik bota zuten ez zelako joaten.\n17 urte zituenean, AEBetako Itsas Armadan alistatu zen eta Libanoko gatazkan parte hartzeko aukera izan zuen. Auzoko mikrokosmoarekin hautsi eta bere beldur eta arazoak aurrez-aurre jarriko zituen esperientzia horretan.\nNew Yorkera itzuli zenean, lan ezberdinetan aritu zen, baina lankide batek interpretazio klaseak hartzeko aholkua eman zion, haurtzaroaz geroztik, Harveyk dislexia arazoak nozitzen baitzituen.\nHorrela iritsi zen Manhattango Actor's Studiora eta Stella Adler eta Lee Strasberg bezalako irakasle esanguratsuak izan zituen.\nLana.\nKeitelek antzerkian eman zituen lehen urteak, Martin Scorsese zuzendari gaztearen iragarkia ikusi zuen arte. Bere lehen filma izango zenerako -\"Who's That Knocking at My Door\"- aktore bila zebilen hura eta segituan hautatu zuten protagonista Harvey.\nZuzendari berarekin lan egiteko aukera izango zuen ondorengo urteetan, \"Street Scenes\", \"Mean Streets\"'}} edo \"Taxi Driver\" lanetan, adibidez. Azken bi hauetan, garai hartan aktore berria zen Robert De Nirorekin egingo zuen lan Keitelek.\nHarveyren karrerak zartarako handia jasan zuen Martin Sheenek bere ordea hartu zuenean \"Apocalypse Now\" filman. Une horretatik aurrera gero eta paper interesgarri gutxiago etorri zitzaion eta kalitate exkaxeko filmetan aritu behar izan zuen lanean. Eragin negatiboa izan zuen honek bere animoan eta lanbidea uztekotan ibili zen. Europara zuzendu zuen bere lana eta Bertrand Tavernier, Ettore Scola edo Ridley Scott bezalako zuzendariekin lan egiteko aukera izan zuen han. 1985ean, Miguel Bos\u00e9rekin ere aritu zen \"The Knight of the Dragon\" filman.\nInterpretazio bikainak egin arren, Keitelek ez zuen bere karreraren errekonozimendu garrantzitsurik jaso helduarora iritsi arte, 1990. hamarkadan. Kritikaren sari bat baino gehiago lortu zuen eta Oscar Sarietarako izendapena ere bai. Garai horretakoak dira sona handikoak izango ziren \"Reservoir Dogs\", \"Pulp Fiction\", \"The Piano\", \"Thelma &amp; Louise\", \"Smoke\" edo \"Bad Lieutenant\" gogorra eta erabat aldatuko da bere ibilbidea.\nFilm komertzialetan lan egin badu ere, bere lan hoberenak zinema independentean egin ditu eta horren defendatzaile sutsua da.\nHarveyren itxura indartsuak tipo gogorraren paperak ekarri dizkio film gehienetan eta enkasilatua izateko arriskuan egon da, baina sentsibilitate handia erakutsi du, era berean, beste hainbat lan egitekoan, hala nola, \"The Piano\" filmeko \"George Baines\" edo \"Ulysses' Gaze\" filmeko protagonista hunkigarria.\nAktore izateaz gain. Keitel The Goatsingers izeneko produktora baten jabe ere bada eta, honen bidez, zuzendari gazteei laguntzeko ahaleginetan ibili ohi da.\nBizitza pertsonala.\nArlo pertsonalean, gizon konprometitua da arazo sozialekin eta ahotsa jarri zion Unicefi Bosniako gerra garaian, Irakurle sutsua, poesia eta entsegua ditu gustukoen eta aditua da puru habanoetan.\n1982 eta 1993 artean, Lorraine Bracco artistarekin egon zen eta alaba bat izan zuten: Stella Keitel-Bracco. Geroago, harreman ezberdinak izan zituen, sekula ez oso denbora luzez, Andie MacDowell artista horietako bat izan zelarik.\n2001ean, Daphna Kastner aktore eta zuzendari israeldarrarekin ezkondu zen eta Roman Keitel izeneko seme bat izan zuten.\nBeste seme bat ere badu, Hudson, Kaliforniako zeramista batekin izan zuena."}
{"id": "160524", "revid": "10891", "url": "https://eu.wikipedia.org/wiki?curid=160524", "title": "Tim Roth", "text": "Simon Timothy \"Tim\" Roth (1961eko maiatzaren 14a, Dulwich, Londres) ingeles aktore bat da. Berak antzeztutako filma ospetsuenen artean hauek daude: \"Reservoir Dogs\", \"Pulp Fiction\", \"Rob Roy\", \"Four Rooms\", \"Everyone Says I Love You\", \"The Million Dollar Hotel\", \"Planet of the Apes\" eta \"The Incredible Hulk\"."}
{"id": "160525", "revid": "46380", "url": "https://eu.wikipedia.org/wiki?curid=160525", "title": "Xavier Cugat", "text": "Xavier Cugat \u2014jaiotzako izen-deiturez, Francesc d'As\u00eds Xavier Cugat Mingall de Bru i Deulofeu\u2014 (Girona, Katalunia, 1900eko urtarrilaren 1a - Bartzelona, Katalunia, 1990eko urriaren 27a) musikaria eta margolaria izan zen. Artista polifazetikoa izateaz gain, Ameriketako Estatu Batuetan latindar musika zabaldu eta ezagutarazten aitzindari izan zen.\nBizitza.\nAmeriketako Estatu Batuetara joan zen bizitzera, familiarekin. New Yorken biolina jotzen ikasten hasi, eta Berlin eta Parisen jarraitu zituen ikasketak. New Yorkeko Teatro Nazionaleko Orkestra Sinfonikoko kide izatera iritsi zen, eta bakarlari gisa ere abestu zuen, oraindik oso gazte zela.\n1915ean Enrico Caruso tenor ezagunaren taldean sartu zen, eta mundu osoan birak egin zituen harekin. 1920ko hamarraldian, krisialdi garaian, zenbait orkestratan biolina jotzeaz gainera, \"Los Angeles Times\" egunkarirako karikaturak eginez atera zuen bizibidea.\n1936 aldera, bere taldea sortu zuen. Talde horrek \"tropikal\" edo \"afro-kubatar\" izenez ezagun izango zen generoa sortu zuen, eta berehala bihurtu zen musika talderik ospetsuenetako bat. Cugat berritzailetzat har daiteke, beste genero batzuetako zenbait obra ezagunen moldaketak egin zituelako (tango, sanba, runba edo manbokoak). Horretarako, musika tresna exotikoen azterketak egin zituen, hala nola marakena eta bongoarena.\n1930 eta 1960 bitartean mundu osoan zehar jotzen ibili ondoren, Las Vegasen jarri zen bizitzen, eta han Frank Sinatra, Dean Martin eta Sammy Davis Jr. ezagutu zituen. Haiek bultzatuta, zenbait filmetan parte hartu zuen, beti bere orkestran joaz.\n1980an Bartzelonara itzuli zen, eta bertan jatetxe baten zuzendari izan zen. Horrez gainera, pintatzeari heldu zion berriro, \"naif\" estiloan, eta hainbat erakusketa egin zituen Europan barrena."}
{"id": "160526", "revid": "512", "url": "https://eu.wikipedia.org/wiki?curid=160526", "title": "Nolwenn Leroy", "text": "Nolwenn Leroy (Saint-Renan, Frantzia, 1982ko Irailaren 28a) bretainiar abeslari bat da. 2010. urtean argitaratutako \"Tri martolod\" bretainiar abesti herrikoiaren single eta bideoklipak goraipamen ugari jaso zituen, \"La Jument de Michao\" bretainiar abesti herrikoiaren bideokliparekin ere beste horrenbeste gertatu zen."}
{"id": "160527", "revid": "336", "url": "https://eu.wikipedia.org/wiki?curid=160527", "title": "Hizkuntza-erregistro", "text": "Hizkuntzalaritzan, hizkuntza erregistroa egoera, hizketa-gai eta helburu jakin bati buruzko hizkuntza aldaera edo estiloa da. Hizkuntza-erregistro baten erabilera eragiten duten beste faktoreak formaltasun edo erritualizazio-maila eta erabiltzen den bitartekoa (ahozko hizkuntza edo hizkuntza idatzia den, besteak beste) izaten dira. Adibidez, idatzi administratiboetan erabiltzen den estiloa hizkuntza-erregistro bat da, gai jakinei buruz (administrazioarekin loturikoak), bitarteko jakin bat erabiliz (idatziz) eta modu ofizial batez garatzen dena baita.\nErregistro motak.\nHizkuntza-erregistroak aipatzen direnean, bi mutur aipatu ohi dira. Lagunarteko erregistroa edo kolokiala, alde batetik eta erregistro jasoa edo formala bestetik.\nBi hizkuntza-erregistro horien artean, hainbat hizkuntza-erregistro mota daude: erregistro formalenetik lagunartekoeneraino. Esate baterako, bi ezezagunen arteko lehen elkarrizketak erregistro formalago edo lagunartekoago izango du testuinguruaren arabera.\nErregistroak eta hizkuntzen didaktika.\nMundu akademikoan hizkuntzen didaktikaz arduratu diren ikerlarien artean, Euskal Herrian, ziur aski aipatuena Jim Cummins (1949) da. James Cummins, Torontoko Unibertsitateko Hezkuntza Saileko \"Ontario for Studies\"eko irakaslea da. Ingeleseko ikasleen hizkuntza-garapena eta hizkuntza-garapena oro har lantzen ditu. 1979an, Cumminsek BICS eta CALP akronimoak sortu zituen, irakasleek ikasleei hizkuntza gaitasuna lortzen laguntzen diotenean ematen diren prozesuei buruz hitz egiteko.\n\"BICS\".\n\"Basic interpersonal communicative skills\" (BICS), hau da, \"Komunikaziorako oinarrizko trebetasunak\", gizarte-egoeretan elkarrekintzan aritzeko beharrezkoak diren hizkuntza-trebetasunak dira, adibidez, lagun bati hitz egitean. Lagunarteko erregistroan behar diren hizkuntza-trebetasunak.\nBICSek, nagusiki, aurrez aurreko komunikazioari egiten dio erreferentzia, ume txikiek eta eskolatu gabeek ikasi zuten hizkuntza-erregistroa, eguneroko elkarrekintza sozialean erabiltzen dena.\n\"CALP\".\n\"Cognitive academic language proficiency\", (CALP), hau da, \"Hizkuntza akademikoaren erabilgarritasun kognitiboa\", Jim Cumminsek garatutako terminoa da, ikasketa akademiko formalari erreferentzia egiten diona, hizkuntza-erregistro formalari, goiko \"BICS\" horren aurkako moduan. Eskoletan, BICS eta CALP terminoak erabiltzen dira gehienetan hizkuntza berria lortzeko prozesuan dauden ikasleen hizkuntza-aprobetxamendu mailei buruz hitz egiteko. Ikasle batzuek, CALP edo hizkuntza akademikoa ikasi baino lehen, oinarrizko hizkuntza-erregistroko trebeziak BICS ondo garatzen dituzte. Ondorioz, ikasleak hasiera batean erabat emankor eta jariotsu ager daitezke, oraindik hizkuntza-hutsune esanguratsuen aurka borrokan badabiltza ere.\nCALPek ikasgelan gertatzen den komunikazio oso abstraktu eta deszentralizatuari egiten dio erreferentzia, batez ere oinarrizko mailetan. CALPek \"ikasgelako hizkera, ikasteko lengoaia\" barne hartzen du, haurrek esperientzia pertsonalik ez duten egoera askotako problematika, hipotesiak, pentsamendu abstraktua, arrazoia eta proiektuak egiteko aukera ematen duena. Irakurtzen eta idazten ikasteagatik eta arrakasta akademikoa gainditzeagatiko behar-beharrezkoak den hizkuntza-erregistroa.\nBICS eta CALP kontzeptuek haurrentzat dituzten inplikazioak hauek dira: ikasgelako bigarren hizkuntza lantzerakoan lagunarteko erregistroa eta erregistro akademiko formala, erregistro guztiak landu egin behar dira eta erregistro batean konpetentzia erakusteak ez dakar, automatikoki, beste erregistroan konpetentzia maila bera."}
{"id": "160528", "revid": "17", "url": "https://eu.wikipedia.org/wiki?curid=160528", "title": "Hizkuntza erregistro", "text": ""}
{"id": "160529", "revid": "201", "url": "https://eu.wikipedia.org/wiki?curid=160529", "title": "Kamaleoi", "text": ""}
{"id": "160538", "revid": "105290", "url": "https://eu.wikipedia.org/wiki?curid=160538", "title": "Analema", "text": "Astronomian, analema (grezieratik: \"\u1f00\u03bd\u03ac\u03bb\u03b7\u03bc\u03bc\u03b1\", \"eguzki-erlojuaren idulkia\") zeruko gorputz batek (normalean Eguzkiak) zeruaren esferan duen batez besteko posiziotik aldentzen denean osatzen duen kurba da. Gehienetan, terminoa Eguzkiak urtean zehar betetzen dituen posizioek zeruan marrazten duten irudia izendatzeko erabiltzen da.\nKurbak zortzi zenbaki etzanaren forma dauka, Eguzkiaren kasurako, eta Lurretik behatzen bada. Eguzkia beste planeta batzuetatik behatuz gero, formaren itxura beste bat da."}
{"id": "160541", "revid": "20653", "url": "https://eu.wikipedia.org/wiki?curid=160541", "title": "H\u00f6lderen desberdintza", "text": ""}
{"id": "160544", "revid": "20653", "url": "https://eu.wikipedia.org/wiki?curid=160544", "title": "Kurba hipsometriko", "text": ""}
{"id": "160545", "revid": "17", "url": "https://eu.wikipedia.org/wiki?curid=160545", "title": "L'Hopitalen erregela", "text": ""}
{"id": "160547", "revid": "119347", "url": "https://eu.wikipedia.org/wiki?curid=160547", "title": "Uraren pribatizazio", "text": "Uraren pribatizazioa ur horniduraren zerbitzu publikoa enpresa pribatuen esku utzi eta botilaratutako ura edateko ur moduan nagusitzeko fenomenoari deritzo. Hazkunde ekonomiko eta demografikoak, kutsadura eta bestelako ingurumen arazoek ur eskasia ekarri eta ura arazo ekonomiko eta politiko larria izatea ekarri eta ur baliabideak eskuratzeko lehia sortu dute. Irtenbide gisa, uraren kudeaketa merkatuaren arauen mendean uztea erabaki da toki askotan, ur hornidura eraginkorragoa izango zelakoan. Negozio honetan murgilduta daude multinazionalak badaude, hala nola Vivendi eta RWE baina maiz ur honiduraren garestitzea eta urak kalitate eskasagoa izatea soilik ekarri dute."}
{"id": "160548", "revid": "119347", "url": "https://eu.wikipedia.org/wiki?curid=160548", "title": "Mauricie", "text": "La Mauricie Quebeceko eskualde administratiboa da. 04 kodea erabiltzen da eskualde hau identifikatzeko. Hiri nagusia Trois-Rivi\u00e8res da.\nGeografia.\nEskualde honen ardatza San Laurendiren adarra den Saint-Maurice ibaiaren arroa da. Ibai honek San Laurendirekin bat egiten duen gunean Trois-Rivi\u00e8res (130.407 bizt. 2010ean) hiri nagusia dago; kokapen zentrikoa du Quebeceko biztanle gehienak biltzen dituen esparruan, Montreal eta Quebec Hiriaren arteko erdibidean.\nPopulazioa batez ere Saint-Mauriceren azken zatiaren inguruan eta San Laurendiren ertzean pilatzen da; hiri nagusiaren atzean Shawinigan (51.904 bizt.) da handiena. Hortik iparralderantz \"Mauricie garaia\" (\"Haute-Mauricie\") deritzon aldea dago; han basoak, aintzirak eta biztanleria oso urriko eremu zabala dago, non apenas nabarmentzen den F\u00e9lix Leclerc abeslariaren jaioterria den La Tuque (12.187). Ipar-mendebaldeko bazterretan oraindik ere atimakekw jatorriko herriaren presentzia nagusi da.\nEskualdeak parke nazionalari (\"Parc national de la Mauricie\") eta ibaiak fauna erreserbari (\"R\u00e9serve faunique du Saint-Maurice\") izena ematen diete.\nMugakideak.\nAuzokide guztiak Quebeceko beste eskualde administratibo batzuk dira:\nHistoria.\nEuroparrak heldu baino lehen, jatorriko herriek izen hauek ematen zizkioten eskualdeko ibai nagusia denari: atikamekwek \"Tapiskwan Sipi\" , anishinabeg -algonkinek- \"Metaberoutin\" eta abenakiek \"Mad\u00f4baladenitekw\".\nIzen horrekin 1634an frantsesen eskutik jaioa, Trois-Rivi\u00e8res Quebecen europarrek sortutako bigarren hiririk zaharrena da, hiriburuaren ostean. Hortik aurrera kolonizazioari ekin zitzaion eta 1730ean lehen lantegi siderurgikoa ezarri zenean bultzada handia eman zitzaion, hegoaldeari dagokionez bederen.\nEskualdeko lehen kolonoetakoa izan zen Maurice Poulin de La Fontaineren omenez ibaiari \"Saint-Maurice\" izena eman zioten eta hamarkada luzeetan zonaldeari \"vall\u00e9e de la Saint-Maurice\" (\"Saint-Maurice ibarra\") deitu zitzaio. Albert Tessierrek erabili zuen lehen aldiz Mauricie neotoponimoa 1933an. Energia elektrikoa, papergintza edota aluminioa izan dira azken mendean eskualdearen garapenaren aktibo nagusiak.\n1966an eskualde administratiboak sortu zirenean \"Trois-Rivi\u00e8res\" izena ezarri zitzaion Quebeceko erdialdean San Laurendiren bi ibarretan kokatutakoari; 1987ko abenduaren 22an \"Mauricie\u2013Bois-Francs\" berbataiatu zuten baina 1997ko uztailaren 30ean desagertu zen: Mauricie (ibarrezkerra) eta Centre-du-Qu\u00e9bec (ibarreskuina, \"Bois-Francs\" zena) jaio ziren.\nDemografia.\nJatorriko herriak.\nMauricieko biztanleriaren gehiengo erabatekoa zuri frantses hiztuna bada ere, eskualdeko ipar-mendebaldeko esparru handian atikamekw herriaren lurraldeak daude. Beren hiru komunitateetatik bi (Wemotaci, Opitciwan) Mauricien daude.\nBanaketa administratiboa.\nEskualde honek 3 \"Eskualdeko konderriko udalerri\" (MRC) ditu eta bere baliokideak diren beste 3 lurralde; oro har 47 udalerri edo lurralde baliokide ditu. MRCak, baliokideak eta beren hiriburuak:"}
{"id": "160549", "revid": "23317", "url": "https://eu.wikipedia.org/wiki?curid=160549", "title": "Nafarroako Aizkolari Txapelketa", "text": "Nafarroako Aizkolari Txapelketa Nafarroako aizkolarien artean jokatzen den txapelketa nagusia da.\nHistoria.\n1980an jokatu zen lehen ekitaldia eta hasieran bi urtetik behin jokatzen zena, 1990tik aurrera urteroko bilakatu zen. Mikel Mindegia, Donato Larretxea eta Floren Nazabal izan ziren nagusi txapelketa honetan. 2015ean Iker Vicente izan zen txapelduna 18 urte besterik ez zituela eta jarraian jokatu diren guztiak ere berak irabazi ditu.\nPalmaresa.\nHauek izan dira orain arteko edizioak:"}
{"id": "160550", "revid": "119347", "url": "https://eu.wikipedia.org/wiki?curid=160550", "title": "Rock the Nation Tour", "text": "Rock The Nation World Tour bira Kiss hard rock taldearen kontzertu bira izan zen. Poison kontzertua zabaltzen zuen taldea izan zen. Bira honetan Eric Singer taldera itzuli zen bateria jotzen, berriro Peter Criss ordezkatuz, zeinen kontratua ez zuten berriztu Gene Simmonsek and Paul Stanleyk. Bira ez zen oso arrakastatsua izan, eta 58 kontzertutan 20,3 milioi dolar baino ez zuten irabazi. Amerikan sarrera gutxi saltzeak 2005erako zuten bira bat baztertzea ekarri zuen; hala ere, Australian, Japonian eta Mexikon salmentak oso handiak izan ziren. Kissek Amerikan eskura zeuden sarreren %49a baino ez zuen saldu, kontzertu bakoitzeko 304.417 dolareko irabaziarekin.\nBira honetan, abesti zerrenda ez zen 1970. hamarkadako abestietan zentratzen, aurreko azken biretan gertatzen zen moduan; beraien karrera osoa erakusten zuen abestiak jo zituzten. Makillajerik gabeko garaiko abestiak ere jo zituzten, 1996an makillajera itzuli zirenetik alde batean utzi zituztenak. Hala ere, bira honen ondoren, abesti horrek berriro ere baztertuak izan dira, \"God Gave Rock 'N' Roll To You II\" eta \"Lick It Up\" izan ezik.\nAbesti zerrenda.\nKing Of The Night Time World/Tears Are Falling/Psycho Cyrcus/All The Way/Love Her All I Can/Creatures Of The Night/Hotter than Hell eta All American Man ere biran zehar jo zituzten"}
{"id": "160551", "revid": "336", "url": "https://eu.wikipedia.org/wiki?curid=160551", "title": "John Lennonen hilketa", "text": "John Lennonen hilketa 1980ko abenduaren 8an gertatu zen. Mark David Chapmanek lau tiro egin zizkion New York hiriko Dakota eraikineko sarreran. Lennon \"Record Plant Studio\"tik zetorren etxera, Yoko Ono emaztearekin batera.\nJohn Lennon britainiar rock musikari ospetsua zen, The Beatles talde arrakastatsuaren sortzaileetako bat. Ondoren, bakarlari gisa, gerraren aurkako ekintzaile sutsua izan zen.\n\"St. Luke's-Roosevelt Hospital Cente\"r ospitalera iritsi bezain pronto, heriotza egiaztatu zuten, zauri larrien ondorioz, odolustu egin baitzen. Berehala, inguruak eta The Dakota jendez bete ziren.\n1980ko abenduaren 10ean, erraustu zuten New Yorkeko Hartsdaleko Ferncliff hilerrian. Omenaldi ugari izan ziren ondoren, baina Yoko Onok hiletarik ez egitea erabaki zuen.\nHilketa.\n1980ko abenduaren 8ko goizean, Annie Leibovitz argazkilaria Lennon eta Onoren etxera joan zen, \"Rolling Stone\" aldizkarirako argazkiak egiteko asmoz. Bikotearen argazki bat izango zen aldizkari horren azala, baina John Lennon bakarrik agertzen zen argazkia ere atera nahi izan zuen, beharbada, artista bakarrik ateratzea erabaki zitekeelako. Lennon ez zen ados egon ideia horrekin eta horrelaxe alde egin zuen Leibovitzek etxetik esandako argazkiak hartu ondoren.\nArgazki saioa eta gero, Johnek azken elkarrizketa eskaini zuen. Dave Sholin San Frantziskoko DJrentzat izan zen, \"RKO Radio Network\"eko musika programa baterako.\nArratsaldeko bostetan, John Lennon eta Yoko Ono etxetik atera ziren Record Plant Studiora joan behar zutela-eta, bion artean egiten ari ziren \"Walking on Thin Ice\" abestiaren pista nahastera. Ohikoa zen fanatikoak Dakota eraikinaren ateetan pilatzea, Lennon ikusteko itxaropenez. Bikotea limusinaren bila etxetik atera bezain pronto, jendetza hurbildu zitzaien autografo eske. Inguratu zirenetako bat Mark David Chapman zen, Honolulutik (Hawaii) joandako 25 urteko ospitaleko langilea.\nAzaroan, jada, New Yorken izanda zegoen Chapman Lennon hiltzeko asmoz, baina azken unean iritziz aldatu eta ezer egin gabe itzuli zen etxera. \"Double Fantasy\"ren ale bat eskaini zion John Lennoni eta musikariak sinatu egin zion. \"Hori da dena?\" galdetu zion artistak eta Chapmanek baietz erantzun zion. Paul Goresh argazkilariak une haren argazkia egin zuen.\nLennondarrek ordu batzuk eman zituzten Record Plant estudioan eta ez ziren 22:50ak arte itzuli. John Lennonek ez zuen kanpoan afaltzerik nahi izan, 5 urteko seme Sean oheratu baino lehen etxeratu nahi zuelako. Gainera, gustuko izaten zuen Dakota eraikina atarian pilatzen ziren zaleak ikustea eta agurtzea.\nDakota eraikineko atezaina Jos\u00e9 Perdomok eta taxi gidari batek Chapman ikusteko aukera izan zuten, arku baten itzalean geldi. Yoko Ono aurrean zihoala, Lennon parera iritsi zitzaionean, Chapmanek tiro egin zion bost aldiz. Chapmanek ez omen du ezer gogoratzen.Tiroetako batek huts egin zuen eta Dakota eraikinaren leiho batean jo zuen, John Lennonen buru gainetik pasa ondoren; baina beste bi zuzen-zuzen joan zitzaizkion bizkarrera eta azkenekoak sorbaldara. Lau bala haiek larri zauritu eta bat aortara iritsi zitzaion. Bost bat eskailera igo zituen eta \"Tiro egin didate\" esan zuen, ziplo erori aurretik.\nKanpoan, Jos\u00e9 Perdomo atezainak pistola kendu zion Chapmani. Hiltzaileak berokia eta burukoa erantzi eta, poliziaren zain geratu zen espaloian eserita. Perdomok zer egin zuen ba ote zekien galdetu zion oihuka eta Chapmanek baietz erantzun zion, John Lennoni egin ziola tiro.\nSteve Spiro eta Peter Cullen izan ziren iritsiko ziren lehen poliziak. Chapman lasai-lasai aurkitu zuten espaloian eserita. Pistolarik ez eta J.D. Salingerren \"The Catcher in the Rye\" liburua zuen eskuetan. Mezua zuen idatzita liburu tartean:\nBere bizitza propioa liburuaren protagonista Holden Caulfieldenaren isla zela esango zuen gerora.\nBerehala bertaratu ziren polizia gehiago. Bill Gamble-k eta James Moran-eki eta Lennon kotxean sartu eta Roosevelt ospitalera eraman zuten. Bidean, John Lennon konorterik gabe geratu zen. Stephan Lynn sendagileak larrialdietan hartu zuen eta pultsurik gabe zegoela ikusi zuen; ez zuen arnasarik hartzen. Hogei bat minutuz, bihotza iratzartzen saiatu ziren, alferrik. Odolustu eta 23:15ean hil egin zen.\nOno ezin sinetsirik geratu zen eta shock egoeran zegoen Roosevelt ospitalean. Hurrengo egunean, zera esan zuen:\nOihartzunak.\nJohn Lennonen hilotza Westchesterreko Ferncliff Cemeteryn erraustu zuten eta, Yoko Onok esan bezala, ez zen hiletarik izan. Alargunak mezua iritsarazi zuen Dakota eraikin atarian kantari zegoen jendetzari, haien abestiekin esna egon zela esanez eta, nahi izanez gero, hurrengo egunean Central Parken egingo zen otoitz isilera gonbidatuz.\n1980ko abenduaren 14an, milioika pertsona izan zen mundu osoan Lennonen ohorez Onok eskatu zuen 10 minutuko isilunea mantendu zuena; 30.000 Liverpoolen, 225.000 New Yorkeko Central Parken... Pare bat pertsonak bere buruaz beste egin zuten, miretsitako artista hil zutela-eta, eta Yoko Onok lasai egoteko eskatu zion desesperatuta zirudien jarraitzaile orori.\n1981ean, Yoko Onok bakarkako albuma argitaratuko zuen, \"Season of Glass\". Azalean, John Lennonen odolez zipriztindutako betaurrekoen argazkia jarri zuten. 1997an, berriro atera zuten albuma, oraingoan \"Walking on Thin Ice\" abestia erantsiz, John eta Yokok Record Planten grabatu zuten azken abesti hura.\n1981eko ekainean, Chapmanek, abokatuek besterik aholkatzen bazioten ere, Lennonen heriotzaren errudun zela aitortu zuen. Betirako kartzela zigorra eman zioten, baina 2000rako, 20 urte espetxean egon eta gero, baldintzapeko askatasunerako ateetan zegoen. Ukatu egin zioten askatasun hura eta, bi urtez behin berriro eskatzen badu ere, Atticako kartzelan jarraitzen du.\n1980ko abenduaren 8an Annie Leibovitzek hartutako argazkia \"Rolling Stone\" aldizkariaren azala izan zen 1981eko urtarrilaren 22an. Biluzik zegoen Johnek Yoko besarkatzen zuen bere bizitzako azken eguna izango zen hartan. Artikulu, gutun eta argazki ugarik osatu zuten ale berezi hura, Lennonen bizitza eta heriotzaren omenez.\n2005ean, \"American Society of Magazine Editors\"en iritzian, azken 40 urteetako aldizkari azal arrakastatsuenetako bat izan zen hura.\nMemorialak eta omenaldiak.\nAsko dira munduan Lennonen omenez egindako ekitaldiak."}
{"id": "160553", "revid": "10891", "url": "https://eu.wikipedia.org/wiki?curid=160553", "title": "Jane Seymour (aktorea)", "text": "Jane Seymour, jaiotzez Joyce Penelope Wilhelmina Frankenberg (1951ko otsailaren 15a, Hayes, Londres) ingeles aktore bat da. 1973an James Bond fikziozko pertsonaiari buruzko \"Live and Let Die\" filman \"Bond neska\" gisa agertzearekin batera ospetsu bilakatu zen. Gerora, hainbat telesaila eta filmetan antzeztu izan du, beharbada denetan ezagunena \"Dr. Quinn, Medicine Woman\" telesaila delarik."}
{"id": "160554", "revid": "58701", "url": "https://eu.wikipedia.org/wiki?curid=160554", "title": "\u0160ibenik-Knin eskualdea", "text": "\u0160ibenik-Knin (kroazieraz \"\u0160ibensko-kninska \u017eupanija\") Kroaziako eskulade edo konderri bat da. Zadar eta Split-Dalmazia eskualdeen artean kokatzen dena, itsaso Adriatikoaren ertzean. 109.320 biztanle ditu (2011) eta bere hiriburua \u0160ibenik da.\nOndasun nabarmenak.\n\u0160ibenikeko Donejakue katedrala Gizateriaren Ondare izendatu zuen Unescok 1997an. Naturari dagokionez, eskualdeak 242 uharte ditu eta bi parke nazional ere bai: 1980an eratutako Kornati uharteen Parke Nazionala eta Krka ibaia babesteko 1985ean sorturiko Krka Parke Nazionala.\nBanaketa administratiboa.\n\u0160ibenik-Knin eskualdeak 5 hiri eta 15 udalerri ditu."}
{"id": "160555", "revid": "336", "url": "https://eu.wikipedia.org/wiki?curid=160555", "title": "Tom Selleck", "text": "Thomas William \"Tom\" Selleck (1945eko urtarrilaren 29a, Detroit, Michigan) estatubatuar aktore bat da. Ospetsua da 1980ko hamarkadan \"Magnum (telesaila)\" telesaileko pertsonaia nagusia jokatu zuelako. Antzeztu dituen film ezagunenen artean daude \"High Road to China\", \"Lassiter\", \"Three Men and a Baby\", \"\" eta \"In &amp; Out\".\nIndiana Jones fikziozko pertsonaia ospetsua antzezteko deitu zuten lehenbiziko aktorea Tom Selleck izan zen; baina, \"Magnum\" telesaileko ekoizleek film horretan parte hartzea ukatu ziotenez, azkenean rol hori Harrison Ford aktoreak bereganatu zuen."}
{"id": "160556", "revid": "119347", "url": "https://eu.wikipedia.org/wiki?curid=160556", "title": "\u0160ibenik", "text": "\u0160ibenik Kroaziako \u0160ibenik-Knin eskualdearen hiriburua da. Krka ibaia itsasoratzen den tokian dago eta 46.372 biztanle ditu (2011).\nHistoria.\nDalmaziako hiri nagusiak ez bezala, \u0160ibenik ez zuten iliriarrek edo greziarrek sortu. Hiriaren lehenengo aipamena 1066koa da Petar Kre\u0161imir IV errege kroaziarraren dokumentu batean, San Migel gazteluan egindako indusketek aldez aurretik dalmatak bertan bizi izan zirela erakusten badute ere. 1298an hiri karta eta apezpikutza lortu zituen.\n1412 arte ez zuten veneziarrek \u0160ibenik eskuratzea lortu eta XV mendearen bukaeran otomanoei aurre egitea lortu zuen. 1797an Austria-Hungariako inperioak Venezia hartzearekin bat bere lurrak ere hauen menpe gelditu ziren, tartean Napoleonen garaia izan bazen ere. Mundu gerren ondoren Jugoslaviaren barnean egon zen eta 1991tik Kroaziako hiria da.\nKirola.\n\u0160ibenik saskibaloilari famatuen jaioterria izan da, hala nola Dra\u017een Petrovi\u0107 eta Gasteizko Saski Baskoniaren entrenatzailea izan zen Neven Spahija."}
{"id": "160557", "revid": "58701", "url": "https://eu.wikipedia.org/wiki?curid=160557", "title": "Krka", "text": "Krka Kroaziako Dalmazia eremuko ibaia da, \u0160ibenik-Knin eskualdea zeharkatzen duena. Greziarrek \"Catarbates\" deitu zuten (malkartsua) eta erromatarrek \"Corcoras\". 73 kilometroko luzera du eta ia ibilbide osoa parke nazionala da, Krka Parke Nazionala (\"Nacionalni park Krka\").\nKroazia eta Bosniaren arteko mugatik gertu dagoen Knin herriaren inguruan azaleratzen da, Dinara mendien oinean, eta hasieran \"Roski slap\" 27 metrotako altuera duen ur-jauzia pasa ondoren Visovacko lakua sortzen du. Lakuaren erdian dagoen irla txiki batean Visovac monasterio frantziskotarra dago. Lakuaren beste muturrean \"Skradinski Buk\" urjauzia dago, Skradin herritik 15 kilometrora. Iguru horretan mendebaldetik datorkion \"\u010cikola\" errekaren urak jasotzen ditu eta azkenik estuario estua jarraituz \u0160ibeniken itsasoratzen da, Itsaso Adriatikoan."}
{"id": "160559", "revid": "58701", "url": "https://eu.wikipedia.org/wiki?curid=160559", "title": "Skradin", "text": "Skradin, Kroaziako \u0160ibenik-Knin eskualdean kokaturiko 3.986 biztanletako (2001) herria da. \u0160ibenik hiriburutik 17 kilometrotara dago eta Krka Parke Nazionalaren sarrera bertan dago.\nIliriar leinuak ziren dalmata eta liburnoen arteko mugan sortu zen \"Scardona\" herria eta berehala liburnoen hiriburu bihurtu zen. Eslaviarren inbasioek erabat suntsitu zuten, baina \"Bribir \u0160ubi\u010d\" familiak berreraiki eta bere egoitza izan zen 1522an otomandarrek hartu zuten arte. \u0160ibenikek indarra hartu ahala Skradinen gainbehera iritsi zen."}
{"id": "160565", "revid": "6327", "url": "https://eu.wikipedia.org/wiki?curid=160565", "title": "Marokoko Espainiar Protektoratua", "text": ""}
{"id": "160566", "revid": "371", "url": "https://eu.wikipedia.org/wiki?curid=160566", "title": "AutoWikiBrowser", "text": ""}
{"id": "160567", "revid": "119347", "url": "https://eu.wikipedia.org/wiki?curid=160567", "title": "Cruachan (musika taldea)", "text": "Cruachan (euskarazko ahoskera \"Kruajan\") 1992an Irlandako Dublin hiriburuan sortutako celtic metal musika jotzen duen talde bat da.\n\"Cruahan\" izenaren jatorria Irlandako Roscommoneko konderrian dagoen Rathcroghan aztarnategi arkeologikoan oinarritzen da, garai batean leku hau Connaught erresumako hiriburua izan zelarik.\nBlack metal eta folk metal musika motak irlandar mitologia eta bikingoen gaiekin nahastu ohi dituzte. Halere black metal eragina piskanaka desagertzen joan doa, honela bada, euren zaletuak black metal motako diskotzat lehenbizi kaleratu zuten Tuatha Na Gael (1995) diskoa bakarrik jotzen dute."}
{"id": "160573", "revid": "105290", "url": "https://eu.wikipedia.org/wiki?curid=160573", "title": "M\u00e4go de Oz", "text": "M\u00e4go de Oz (euskaraz \"Ozeko Aztia\") 1988ko maiatzean Espainiako Madril hiriburuan Txus di Fellatio bilbotarrak sortutako folk metal taldea da. Hasiera batean, \"Transilvania\" zuten izena, Iron Maiden britainiar heavy metal taldearen omenez, talde haren kanta ezagun baten izenburua baitzen, azkenik, 1988an behin betiko \"M\u00e4go de Oz\" izena bereganatu arte.\nHistoria.\nMago de \u00d6z Madrilen sortutako rock talde bat da. Taldea, 1988. urtean sortu egin zen \"Transilvania\" izenarekin (Iron Maiden talde britainiarrari ohorez egiteko asmoaz), hala ere, urte bat pasa ondoren \"Mago de \u00d6z\" izenera aldatu ziren.\nBestalde, taldea sortu zenetik, hard rock-a eta heavy metala, \u00a0oso desberdinak diren beste generoekin nahastu izan dituzte, nolabait, rock and roll-a, musika klasikoa edo \u00a0folk musikarekin. Taldea, Jes\u00fas Mar\u00eda Hern\u00e1ndez Gil, Txus di Fellatio ezizenarekin ezagutzen dena, deituriko bateria-jotzaile bilbotarrak sortu egin zuen.\nTxus-ek txikitatik maitatu izan zuen heavy metala, hala ere, baita futbolean aritu zen Madrileko areto-futboleko atezain bezala. Arazoak izan zituen bertan, eta taldeko bi lagunekin gaur egun ezagutzen dugun Mago de \u00d6z taldea sortzea erabaki zuen.\nDenbora pasa ahala, haien arrakasta eta ospea munduan zehar ikaragarria izan arren, taldean arazoak sortzen hasi ziren, eta\u00a0 2011. urtean taldea banatzea erabaki zuten, abeslari, teklatu eta baxu jotzaile berri bat bilatuz.\nBestaldetik, haien ospea 1998. urtean hasi zen, \"La leyenda de la Mancha\" deituriko diskoa arrakasta handia izan zuenean.\nGainera, bi urte pasa ondoren \"Finisterra\" diskoa salmentan atera zuten. Bi disko hauetan talde honen abesti oso ospetsuak aurki ditzakegu, \"Fiesta Pagana\" eta \"Molinos de Viento\" adibidez. Mago de \u00d6z-ek, Espainian ospe handia duen arren, Latinoamerikan duten jarraitzaile kopurua ez da batere makala, eta beraien kontzertuetarako prestatzen dituzten dekoratuengatik nabarmentzen dira, izan ere, pirata itsasontziak, Erdi-aroko katedralak edo piroteknia ikuskizunak ikusi izan dira haien show-etan.\nAzkenik, esan beharra dago, abesten dituzten gaiak era askotakoak izaten direla. Batzuetan amodiozkoak izaten dira, beste batzuetan sexualitateari eta berdintasunari buruzkoak, bestetan adiskidetasunaren gainean eta aldi askotan erlijioaz abestu dute, gehienetan kritika moduan idatzitako abestietan.\nDatu interesgarriak.\nTxus di Fellatiok, lehen esan dudan bezala Bilbo-n jaiotakoa da, eta Athletic Club-eko jarraitzailea. Hori dela eta, kontzertuak hasi baino lehen Athletic-eko bandera bat ateratzen du, publikoari erakusten dio eta azkenik musu bat ematen dio. Geroxeago bere baterian jartzen du.\nAzken 28 urteetan izan duten arrakasta hain izugarria izan da, platinozko 7 disko eta bi miloi disko kopia saltzea lortu dute mundu osoan zehar.\nEgun batean, kontzertu bat bukatu bezain laster gizon batek Txus-i \"Fiesta Pagana\" ukitzea eskatu zion. Txus-ek ezetz esan zion, zeren, dagoeneko kontzertu horretan jo izan zuten\"Fiesta Pagana-ko\" abestia. Orduan, gizona bere janzkia ireki egin zuen eta txaleko-bonba bat zuela ikusiz berriro jo behar izan zuten abestia."}
{"id": "160574", "revid": "119347", "url": "https://eu.wikipedia.org/wiki?curid=160574", "title": "Estrie", "text": "L'Estrie Quebeceko eskualde administratiboa da. 05 kodea erabiltzen da eskualde hau identifikatzeko. Hiri nagusia Sherbrooke da.\nFrantses eta britainiarren kolonizazioaren topagune izateak nortasun berezia ematen dio eskualde honi.\nGeografia.\nMontrealetik pare bat ordutara ekialderantz eta Quebeceko hiriburura ipar-ekialderantz bide apur bat luzeago dagoelarik, eskualde hau AEBekiko mugan dago. Quebeceko beste batzuekin konparatuta gizakiak eginiko lanak eragin handiagoa sortu du, nahiz eta oraindik ere espazio natural ugari egon.\nHan-hemen Monteregiar muinoak (\"collines mont\u00e9r\u00e9giennes\") nabarmentzen dira paisaian, haien artean mendilerroko altuena den Mont M\u00e9gantic (1.105 m). Mendi honek, beste muinoengandik aldenduta, Apalatxe mendilerro luzearekiko lotura egiten du.\nLur eremu osoa San Laurendi ibaiaren arroan dago, ibaiadar batzuen bidez; nagusia Saint-Fran\u00e7ois da eta ekialdean Chaudi\u00e8re ere nabarmentzen da.\nMugakideak.\nEstrieko zenbait herri (Beebe Plain edo Stanstead, Quebec-Vermont mugan) AEBekiko mugak banatuta daude.\nHistoria.\nEgungo eskualdea algonkin familiako abenaki herriaren lurrak izan ziren garai batean.\n1792an Britainiar Inperioak lur eremua zatikatu eta kantonamendutan banatu zuten; izen guztiak Britainiar uharteetatik hartu zituzten; gaur egungo toponimian eragin handia izan duen izendapen-prozesua izan zen. \"Eastern Townships\" (\"township\": \"kantonamendu\", fr. \"canton\") jaio ziren; kolonizatzeko erraztasunak eskainiz lehen AEBetako independentziaren harira zokoratuta geratu ziren Erresuma Batuaren aldeko leialistak (beraz, etorkin \"amerikarrak\", Europatikoak baino) eta 1840tik aurrera kontinente zaharretik heldutako ingeles, eskoziar eta irlandarrak abiatu ziren eskualde honetara bizi izatera. Garai horietan Boston edo Portlandekiko harremanak Montreal edo Quebec Hiriarekikoak baino arinagoak ziren.\nAldi berean 1812tik frantses jatorriko kolonoak etortzen hasi ziren; 1850-1860rako bere presentzia dagoeneko nahiko handia zen. Saint Lawrence and Atlantique trenbideak Auburn (Maine eta eskualdean dagoen Richmond lotu zituen eta 1854an Charnyraino (Quebec Hiriaren ingurumarian) heldu zen; horrek eta beste trenbide zein errepide batzuek kolonizazioa areagotu zuten.\nDemografia.\nHizkuntzak.\nBere historiagatik Estrie Quebecen barruan gutxiengo ingeles hiztun handienetakoa duten eskualdeen artean dago. Hala ere, 2006an % 8,7 ziren, azken hamarkadetan ehunekoak behera egin du eta gehiengo zabala (% 88,7, Quebeceko batez bestekotik gora) frantses hiztuna da.\nZenbait MRCtan frantses hiztunen gehiengoa are handiagoa da (Les Sources % 96,8, Le Granit 94,9) eta ingeles-hiztunen ehunekorik handiena duen MRCa Memphr\u00e9magog (% 17,4) da. Herri batzuetan gehiengo ingeles-hiztuna ere dago.\nJatorriko herriak.\nHistorikoki abenaki herriaren \"Ndakinna\" (\"gure lurra\" abenakieraz) lurraren barruan bazegoen ere, egun ia ez dago herrikiderik Estrien; Quebecen herri horrek dituen \"indiar erreserba\" bakarrak Centre-du-Qu\u00e9becen daude.\nBanaketa administratiboa.\nEskualdeak 6 \"Eskualdeko konderriko udalerri\" (MRC) ditu eta bere baliokidea den beste bat, Sherbrooke; 89 udalerri ditu. MRCak, baliokideak eta beren hiriburuak:\nEstrie vs. Cantons-de-l'Est.\nEstrie 1981etik eskualdea izendatzeko ofiziala den toponimoa da; \"est\" (\"ekialde\") hitzetik eratorria, \"Cantons-de-l'Est\" baino egokiagotzat jo zuten, azken hau ingelesezko \"Eastern Townships\" izendapenaren itzulpen literala delakoan. \"Estrie\" Maurice O'Breadyk 1946an sortutako neotoponimoa da.\nGaurko eskualde administratiboen banaketan Cantons-de-l'Est historikoaren lurraldetzat jo daitezkeenak lautan banatuta geratu dira; Estrie osoaz gain hauexek dira:\nCantons-de-l'Est turistikoa.\nEgungo Estrierekin lotura handiak eta ezaugarri antzekoak dituztelako, administratiboki Mont\u00e9r\u00e9gien badaude ere beste bi MRC \"Cantons-de-l'Est\" eskualde turistikoan sartuta daude:"}
{"id": "160575", "revid": "105290", "url": "https://eu.wikipedia.org/wiki?curid=160575", "title": "Dropkick Murphys", "text": "Dropkick Murphys, sarritan DKM hizkiez laburtua, 1996an Ameriketako Estatu Batuetako Boston hirian sortu zen celtic punk talde bat da. Euren musikan eragina izan duten taldeen artean honako hauek daude: Stiff Little Fingers, The Pogues, The Clash, Thin Lizzy, The Dubliners eta Swingin' Utters.\nTaldeak mundu osoan barna burututako biren ondorioz ospea bereganatu du, heuren jatorrizko Boston hirian urtero San Patrizio Egunan jo ohi dituzten kontzertuak mitikoak bilakatu direlarik. Bestalde, hiri horretako Boston Red Sox eta Boston Bruins beisbol eta izotz-hockey taldeen partiduetan ere jo izan dute."}
{"id": "160577", "revid": "336", "url": "https://eu.wikipedia.org/wiki?curid=160577", "title": "Mendebaldeko Espainiar Afrika", "text": "Mendebaldeko Espainiar Afrika (gaztelaniaz: \"\u00c1frica Occidental Espa\u00f1ola\") Afrikako mendebaldeko espainiar kolonia eta protektoratuen (Kanariar Uharteak izan ezik) elkartea izan zen. 1946an sortu zuten Ifni eta Saguia el Hamra eskualdeak, Marokoko Espainiar Protektoratuaren hegoaldeko eskualdea (Juby lurmuturrarena) eta R\u00edo de Oro kolonia batuz.\n1958ko urtarrilaren 14an elkartea desegin zuten: 1958ko apirilaren 1eko Angra de Cintrako itunaren bitartez, Espainiak Marokoari Juby lurmuturra eman zion, R\u00edo de Orok eta Saguia el Hamrak Espainiar Sahara osatu zuten eta Ifni espainiar itsaso haraindiko probintzia osatu zuen."}
{"id": "160579", "revid": "336", "url": "https://eu.wikipedia.org/wiki?curid=160579", "title": "Ifni", "text": "Ifni Marokoko kostaldean, Agadirretik hegoalderantz, zegoen espainiar probintzia ohia izan zen, egun Marokoko eskualdea dena. 1964an 1.502\u00a0km\u00b2 azalera eta 51.517 biztanle zituen, industria nagusia arrantza izanik.\nHistoria.\n1476an gaztelarrek bertan Santa Cruz de la Mar Peque\u00f1a izeneko gotorleku bat ezarri zuten Kanarietako azukrearen plantazioentzat esklaboak lortzeko. Hala ere, 1524an berbereek kanporatuak izan ziren. XIX. mendeko Afrikaren banaketaren ondorioz, Espainiak eskualdean zituen \"eskubideak\" aldarrikatu eta Marokoekin guda azkarra izan ondoren, 1860ko apirilaren 26an eskualdea okupatu zuen. 1934an Espainiak gobernadorea ezarri eta, deskolonizazio eran, hasieran probintzia bilakatu eta gero 1969ko urtarrilaren 4an Marokoari itzuli zion. Maroko urte batzuk aurrerago, Ifniko Gerran hain zuzen ere, jadanik saiatu zen eskualdea kontrolpean izatea."}
{"id": "160580", "revid": "1545", "url": "https://eu.wikipedia.org/wiki?curid=160580", "title": "Kodominantzia", "text": "Genetikan, bi aleloen artean kodominantzia dago indar berarekin agertzen direnean fenotipoan, hots, alelo gainartzaile edo azpirakorrik ez dagoenean. Alelo kodominanteak dituzten bi landare homozigotoak gurutzatzerakoan, esaterako, ondorengo edo hibrido guztiek bikote sortzailearen tarteko fenotipoa izango dute.\nKodominantziari ere tarteko herentzia deitzen zaio.\nDragoi-mutur izeneko landareen adibideak agerian jartzen du kodominantzia. Landare honen loreak bi kolore izan dezake: zuria eta gorria. Lorearen kolorea kontrolatzen duen geneak bi alelo ditu: batek kolore zuria eragiten du (\"Z\") eta besteak gorria (\"G\").\nBi landare homozigotoak (bata zuria eta bestea gorria) gurutzatzean ondorengo guztiek tarteko fenotipoa (arrosa) izango dute. Hots:\nAlelo gainartzailerik edo azpirakorrik ez dagoenez, kasu honetan Mendelen lehenengo legea ez da betetzen.\nKodominantziaren beste kasu bat odol-taldeekin gertatzen da. AB genotipoa duenak A eta B alelo kodominanteak ditu."}
{"id": "160582", "revid": "512", "url": "https://eu.wikipedia.org/wiki?curid=160582", "title": "Lurte", "text": "Lurte (aragoierazko izena da, baina euskaratik bide dator eta ziurrenik \"luizi\" esan nahi zuen, edo bestela \"elur-jausi\", hots, \"elurte\") Espainiako Aragoi autonomia erkidegoko Zaragoza hirian sortutako folk musika taldea da. Bere musika aragoitar haizezko musika tresnen erabilpenean oinarritzen da, esate baterako: Botoko gaita, dultzaina, Ribagorzako tronpa, ttun-ttuna edota txistua, eta guzti horiei perkusio boteretsu bat batzen diote.\nTaldearen erritmo, indar eta izaerak almogavarren guduak oroitarazten dituzte Almogabarrak Aragoiko Erregearen edota hobekien ordaintzen zuenaren zerbitzupeko mertzenario gudaroste bat izan zen, XI. eta XIV. mende artean guduka aritu zirenak.\nEuren musika emanaldietan almogavarren erara jantziak agertu ohi dira."}
{"id": "160583", "revid": "646", "url": "https://eu.wikipedia.org/wiki?curid=160583", "title": "Tarteko herentzia", "text": ""}
{"id": "160587", "revid": "336", "url": "https://eu.wikipedia.org/wiki?curid=160587", "title": "Sakia-el-Hamra", "text": "Sakia-el-Hamra (arabieraz: \u0627\u0644\u0633\u0627\u0642\u064a\u0629 \u0627\u0644\u062d\u0645\u0631\u0627\u0621 \"as-S\u0101q\u012bya al-Hamr\u0101\u00b4\", \u00abubide gorria\u00bb), 1969 baino lehen R\u00edo de Oro eskualdearekin batera Espainiar Sahara probintzia osatzen zuten eskualdeetako bat izan zen. Probintziako iparraldean kokatuta zegoen eta 82.000\u00a0km\u00b2-ko azalera zuen. Izena Aaiun bere hiriburua zeharkatzen zuen ubidetik zetorkion.\nHegoaldeko muga Bojador lurmuturran (26\u00ba paralelo ipar latitudea), iparraldeko muga Juby lurmuturran (27\u00ba\u00a040' paralelo ipar latitudea) eta ekialdeko muga 8\u00ba\u00a040' meridianoan zituen. Aaiun hiriburuaz gain, Smara eta Bir Lehlu eskualdeko hiririk nagusienak ziren."}
{"id": "160590", "revid": "336", "url": "https://eu.wikipedia.org/wiki?curid=160590", "title": "R\u00edo de Oro", "text": "R\u00edo de Oro (arabieraz: \u0648\u0627\u062f\u064a \u0627\u0644\u0630\u0647\u0628 \"w\u0101d\u012b-a\u00f0-\u00f0ahab\", euskaraz: \u00aburrezko ibaia\u00bb), 1969 baino lehen Saguia el Hamra eskualdearekin batera Espainiar Sahara probintzia osatzen zuten eskualdeetako bat izan zen. Probintziako hegoaldean zegoen, eta 184.000\u00a0km\u00b2 zituen. Hiriburua Dakhla zen. Iparraldeko muga Bojador lurmuturrean (26\u00ba paralelo ipar latitudea) zuen; eta hegoaldeko muga, Lurmutur Zurian edo \"Ras Nouadhibou\"n (21 paralelo ipar latitudea). Biztanleak berbereak dira, beltzekin nahasiak batzuetan, eta musulmanak.\nGeografia.\nBasamortuak hartzen du lurralde guztia. Klima oso idorra da eta, oso handiak dira tenperatura aldeak barnealdeko zenbait lekutan: 0\u00a0\u00b0C gauean eta 65\u00a0\u00b0C arratsaldean.\nHistoria.\nBerbere herriak bizi dira aspaldidanik R\u00edo de Oro aldean. 1346an lehorreratu ziren portugaldarrak Dakhlako badian, eta \"R\u00edo de Oro\" izena eman zioten alde hari, Afrika mendebaldetik ekarritako urre merkataritzan aritzen zirelako. 1884an iritsi ziren espainiarrak, eta nagusi geratu ziren, \"Saguia el Hamra\" (Mendebaldeko Saharako iparraldea) izeneko lurraldean bezala.\nEspainiarrek alde egin ondoren (1976ko otsaila), Marokoko estatua jabetu zen Mendebaleko Saharako iparraldeko lurrez, eta berebat egin zuen Mauritaniak R\u00edo de Oroko lurretan (Dakhlako hiritik hegoaldera). 1976an sortu zen Saharako Errepublika Arabiar Demokratikoa, eta Fronte Polisarioa (\"Frente Popular para la Liberaci\u00f3n de Saguia el-Hamra y Rio de Oro\" gaztelaniazko izenaren akronimoa da \"Polisario\") gogor hasi zen bi armada okupatzaile horien aurka. 1979an Mauritaniak R\u00edo de Oro utzi eta Saharako Errepublika Arabiar Demokratikoa ezagutu zuen. Marokoko armada jabetu zen, ordea, lurralde hartaz, eta han jarraitzen du geroztik, Fronte Polisarioaren erasopean urte askoz, eta su-eten egoeran orain.\nMunduko hirurogeita hamar estatuk onartu dute dagoeneko Saharako Errepublika Arabiar Demokratikoa."}
{"id": "160591", "revid": "1545", "url": "https://eu.wikipedia.org/wiki?curid=160591", "title": "Rio de Oro", "text": ""}
{"id": "160592", "revid": "3591", "url": "https://eu.wikipedia.org/wiki?curid=160592", "title": "Tudanka behi", "text": "Tudanka behia edo \"tudanka\", (euskaraz: \"duranga\"), Kantabriako bertako behi arraza bat da, bereziki komunitatearen mendebaldeko aldean hedaturik dagoena. Hauetako zenbait behi, bere estimu handia zela eta, Kantabriarekin mugakideak dieren zenbait euskal eskualdetan zabalduak izan dira ere. Bizkaiko Karrantzan zein Enkarterriko beste hainbat herrietan bereziki.\nIraganean oso behi estimatua izan zen baserriko lanak egiteko. Gurdietatik tiratzeko lantegian ere famatua zen tudanka behia. Hau dela eta, Kantabriako betako beste bi arraza, campurriana behia eta lebaniega behia desagertu ziren tudankaren aurrean edo behi hauekin nahastu ziren beraien ezaugarri propiak desagertu arte.\n1832en urtetik aurrera Arabako Foru Aldundiak herrialdeko behi aziendaren zentsoak burutu zituen eta bertan aipatzen ziren tudanka arrazako idi pareak herrialdean hedaturik. Tudanka behiaren inportazio hauek eragina izan dute, zalantzarik gabe, terre\u00f1a behi arrazan.\nEzaugarriak.\nBatez besteko pisua 320 kg. da behietan eta 420 kg. zezenetan. Behien altuera 135 zentimetro ingurukoa da, eta 150 zentimetro zezenen kasuan.\nBanaketa.\nEsan bezala bereziki Kantabrian hedatzen da arraza, baina historikoki baita Euskal Herriko mendebalean eta Palentziako iparaldeko zenbait herrietan; La Castilleria, La Pern\u00eda, La Lora, La Bra\u00f1a eta Fuentes Carrionas. Azken urtetan arraza berriro zabaldu da Euskal Herriko zenbait eskualdetara.\nAzienda hau oso ugaria da Saja-Besaya Natura Parkean\nKanpo estekak.\nArrazari buruzko web horrialdea"}
{"id": "160593", "revid": "1519", "url": "https://eu.wikipedia.org/wiki?curid=160593", "title": "Botoko gaita", "text": "Botoko gaita (aragoiera eta gaztelaniaz \"Gaita de boto\", \"boto\" edo \"bot\") Aragoiko gaita edo xirolarru herrikoia da. XX. mendeko 1970eko hamarkadarako ia galtzorian zegoen, halere 1978an bere berreskurapenari ekin zitzaion. XX. mendearen amaieratik aurrera musika tresna honen egile batzuk ere agertu dira."}
{"id": "160594", "revid": "7162", "url": "https://eu.wikipedia.org/wiki?curid=160594", "title": "Gaita de boto", "text": ""}
{"id": "160595", "revid": "105290", "url": "https://eu.wikipedia.org/wiki?curid=160595", "title": "Ribagorzako tronpa", "text": "Ribagorzako tronpa (aragoiera eta gaztelaniaz \"Trompa de Ribagorza\") bi mingain dituen haize instrumentu bat da eta bere izenak ongi adierazten duen bezala, jatorria Aragoiko Ribagorza eskualdean du, bereziki Graus udalerrian jo ohi da. Musika tresna honen berreskuratzailea Mariano Pascual izan zen, honek berreskurapen hau egiteko XIX. mendearen amaieraldera Caserras del Castillo eta Ekialdeko Behe Ribagorzan jo ohi ziren eta Graus udalerrian gordetzen diren musika tresna antzekoetan oinarritu zen."}
{"id": "160596", "revid": "7162", "url": "https://eu.wikipedia.org/wiki?curid=160596", "title": "Trompa de Ribagorza", "text": ""}
{"id": "160597", "revid": "336", "url": "https://eu.wikipedia.org/wiki?curid=160597", "title": "Ginea Espainiarra", "text": "Ginea Espainiarra (gaztelaniaz: \"Guinea Espa\u00f1ola\") Gineako golkoan Espainiak zuen kolonia izan zen, Ekuatore Ginea estatu burujabe bilakatuko zena. Koloniak 1885 eta 1968 artean iraun bazuen ere, 1926an antolatu zen 1900an sortutako R\u00edo Muni, Fernando Poo uhartea eta Elobey, Annobon eta Corisco eta inguruko uharte batzuk batuz."}
{"id": "160599", "revid": "98220", "url": "https://eu.wikipedia.org/wiki?curid=160599", "title": "Goonietarrak", "text": "Goonietarrak (ingelesez \"The Goonies\") 1985eko Richard Donner estatubatuar zinema zuzendariak zuzendutako abenturazko komedia film bat da. Istorioa edo ideia orokorra Steven Spielberg zuzendariak sortu eta idatzi zuen, filma honetako ekoizleetako bat ere izan zen, aldiz, Chris Columbus gidoigileak filmarako espreski moldatutako gidoia idatzi zuen. Sean Astin, Josh Brolin, Jeff Cohen, Corey Feldman, Kerri Green, Martha Plimpton eta Ke Huy Quan aktoreek antzeztu zuten.\nSoinu bandaren doinu edo abesti nagusia \"The Goonies 'R' Good Enough\" (\"Goonietarrak Behar Adina Onak Dira\") Cyndi Lauper abeslariak konposatu eta abestu zuen, gainera filmaren 12. minutuan telebistako bideoklip batean kameoa agerpen laburra egin zuen. REO Speedwagon eta The Bangles taldeen abestiak ere badauzka.\nOregon estatuaren kostaldeko Astoria udalerrian filmatu zen.\nArgumentua.\n1985ko uda, AEBetako Oregon estatua. Mikey Walsh (Sean Astin) kostaldeko Astoria udalerrian bizi den gaztetxo bat da. Bere aita (Keith Walker), arazo ekonomikoak direla eta, larri xamar dabil, inbertsiogile diruzale batzuk Walsh familia bizi den auzoa suntsitu eta bertan golf zelai bat eraiki nahi baidute. Auzoak \"Goon Docks\" deritzo (\"Goon Kaiak\"), hortik dator filma honen izenburua. Mickey eta bere lagun koadrilak euren buruei \"Goonietarrak\" deitzen diete.\nArratsalde enbatatsu batean, Mikey bere lagunekin batera etxe zuloan daude. Erabat asperturik daudelarik, ganbarara igo eta hainbat antzinako gailu zahar eta bitxi topatzen dituzte. Haien artean, nahi gabe, \"Willy begibakarra\" delako baten altxorraren mapa topatuko dute, hau duela mende batzuk bere eskifaiarekin batera desagertu zen pirata bat izan zen.\nOrduan lagun koadrila euren familien estualdi ekonomikoa konpondu dezakeen altxorraren bila kaleratzea erabakiko dute, hau lortuko ez balukete, \"Goonietarren taldea\" betirako deseginez.\nAltxorraren bilaketak kostaldeko taberna zahar baten lurpera eramando ditu, taberna horren jabeak Fratellitarrak dira, altxorra bereganatzeako irrikia duten banku lapur familia. Goonietarrek piratek tranpez josiriko lurpeko pasabideen artean eta Fratellitarrak atzetik jarraitzen dituztela altxorraren bilaketa abenturari ekingo diote."}
{"id": "160600", "revid": "336", "url": "https://eu.wikipedia.org/wiki?curid=160600", "title": "Elobey, Annobon eta Corisco", "text": "Elobey, Annobon eta Corisco (gaztelaniaz: \"Elobey, Annob\u00f3n y Corisco\") Gineako golkoan Espainiak zuen kolonia izan zen, Elobey Grande, Elobey Chico, Annobon eta Corisco uharteek osatuta.\nGuztira 36 km\u00b2-ko azalera eta 1910ean 2.950 biztanle inguru zituen. Hiriburua Santa Isabel zuen. 1926an R\u00edo Muni eskualdearekin batera Espainiar Ginea osatu zuen."}
{"id": "160601", "revid": "336", "url": "https://eu.wikipedia.org/wiki?curid=160601", "title": "R\u00edo Muni", "text": "R\u00edo Muni Ekuatore Gineako eskualde kontinentala da, Gabon eta Kamerunekin mugak dituena. Hiriburua Bata du.\nEskualdeak 26.017 km\u00b2-ko azalera eta 2001ean 749.529 biztanle zituen\n1778an Portugalek Espainiari eskualdea eman zion, gero Elobey, Annobon eta Corisco eta Fernando Poo koloniekin batera Espainiar Ginea osatuko zuena. 1918an espainiarrek zigor-espedizio bat antolatu zuten Mawomo inguruan. 1968an independentzia lortu zuen.\nBertoko biztanle gehienak fang badira ere, badaude bantuak ere. Politikoki lau probintziek osatuta dago: Erdi-Hegoaldea, Kie-Ntem, Kostaldea eta Wele-Nzasek hain zuzen ere.\nBataz gain Evinayong, Ebebiy\u00edn, Acalayong, Cogo, Acurenam, Mongomo, Niefang eta A\u00f1isok eskualdeko hiri nagusiak dira."}
{"id": "160603", "revid": "6327", "url": "https://eu.wikipedia.org/wiki?curid=160603", "title": "Rio Muni", "text": ""}
{"id": "160604", "revid": "1545", "url": "https://eu.wikipedia.org/wiki?curid=160604", "title": "Espainiako inperioa", "text": ""}
{"id": "160605", "revid": "119347", "url": "https://eu.wikipedia.org/wiki?curid=160605", "title": "Pribatizazio", "text": "Pribatizazioa ekonomian gauzatzen den mekanismo bat da. Horren bidez, gobernuak industria edo jarduera bat eremu publikoaren parte izateri uzten dio, eta Estatutik enpresa edo erakunde pribatuetara transferitzen edo eskualdatzen ditu.\nPribatizazioak Estatuak ekonomian duen parte-hartzea murrizten duenez, politika kapitalistekin identifikatzen da. Tresna hori nazionalizazioaren aurkakoa da.\nPribatizazioa modu ezberdinetan gerta daiteke. Metodo ohikoenak hurrengoak dira: akzioen eskaintza publikoa, akzioen salmenta pribatua, inbertsio pribatu berria Estatuko Enpresetan (EE), gobernuaren edo Estatuko Enpresen (EE) ondasunen salmentak, zatika berrantolatzea (edo zatiketa), kudeatzaileek edo enplegatuek akzioak erostea, eta alokairu- eta gerentzia-kontratuak.\nAipatutako Estatu Enpresen edo gobernuaren aktiboen kontrol pribatura transferitzeko metodoez gain, badira\u00a0 beste neurri batzuk batzuetan pribatizaziotzat har daitezkeenak edo prozesu horrekin erlazionatuta daudenak.\nHistoria.\nAntzinako Greziako gobernuek ia jarduera guztiak azpikontratatzen zioten sektore pribatuari. Geroago, Erromatar Errepublikan, partikularrek eta enpresa pribatuek zerbitzu gehienak gauzatzen zituzten, adibidez zerga-bilketa. Hala ere, Erromatar Inperioak Estatu-jabetzako enpresak ere sortu zituen, esaterako ale ugari Enperadoreen jabetzako lursailetan ekoizten ziren. \nBeharbada, pribatizazioaren aldeko lehen mugimendu ideologikoetako bat Txinako Han dinastiaren Urrezko aroan heldu zen, eta Taoismoak Wu weiren \"laissez-faire\" printzipioa sustatu zuen.\nErrenazimenduan zehar, Europa gehienak eredu feudal ekonomikoa jarraitzen zuen. Aldiz, Txinako Ming dinastia berriro hasi zen pribatizazioa martxan jartzen.\nBritania Handian, \"enclosure\" izeneko lur komunen pribatizazioak gertatzen ziren, Industria Iraultzara arte helduz herrialde honetan.\nEstatuko ondasunen lehen pribatizazio masiboa Alemania Nazian gertatu zen 1933 eta 1937 bitartean, Alderdi Sozialista Nazionaleko gobernuak jabetza publikoa saldu zuenean 1930eko hamarkadaren erdialdean. Gainera, administrazio publikoek 1930eko hamarkadaren aurretik sortutako zerbitzu publiko batzuk, batez ere, gizarte-zerbitzuak eta lanarekin sortutako zerbitzuak, sektore pribatura eraman zituzten.\nBritania Handiak bere industria siderurgikoa pribatizatu zuen 1950eko hamarkadan, eta Mendebaldeko Alemaniako gobernua eskala handiko pribatizazioan sartu zen. Hala ere, 1980ko hamarkadan Erresuma Batuko Margaret Thatcherren eta AEBetako Ronald Reaganen agindupean pribatizazioak mundu osoan indarra irabazi zuen.\n1993an, Britaniar trenbidea pribatizatu zenean Thatcherren oinordekoarekin, John Majorrekin, ahalegin hauen gorengunea gertatu zen.\nErresuma Batuko partaidetza-eskaintza publikorik handienak Telecom Britaniarren eta Gas Britaniarren pribatizazioak izan ziren, 1980ko hamarkadan zehar Margaret Thatcherren gobernu kontserbadorearen pean, sektore publikoko zenbait enpresa sektore pribatuari saldu zirenean.\nLatinoamerikako pribatizazioa 1980ko eta 1990eko hamarkadetan loratu zen, mendebaldeko politika ekonomiko liberalaren ondorioz. Uraren kudeaketa, garraioa eta telekomunikazioa bezalako zerbitzu publikoak eskaintzen zituzten enpresak azkar saldu ziren sektore pribatura.\n1990eko hamarkadan, Estatu mailako enpresa asko pribatizatu zituzten Ekialdeko eta Erdialdeko Europan eta Errusian, besteak beste, Munduko Bankuaren eta Nazioarteko Garapenerako Agentziaren laguntzarekin.\nJapan Postaren pribatizazioa, posta zerbitzu nazionalaren eta munduko bankurik handienetako baten artekoa da. Eztabaidan urteak eman ondoren, Japan Postaren pribatizazioa Junichiro Koizumik hasi zuen 2007an.\n1988an, Mikhail Gorbatxoven \"perestroika\" politikak zentralki planifikatutako ekonomiaren pribatizazioa ahalbidetu zuen. Sobietar ekonomiaren pribatizazio handia hurrengo urteetan zehar gertatu zen, herrialdea desegin zenean. Ekialdeko blokeko beste herrialde batzuk ere bide bera jarraitu zuten, 1989ko iraultzek gobernu ez komunistak sartu ondoren.\nFrantziako eskaintza publiko handiena France T\u00e9l\u00e9com izan zen, eta Egiptok pribatizazioari ekin zion Hosni Mubarakin.\nMetodoak.\nEstatuko jarduerak edo enpresak hiru metodo orokor erabiliz pribatiza daitezke: interesen eskualdaketa, delegazioa edo lekualdatzea.\nInteresen eskualdaketa.\nInteresak eskualdatzeak enpresen edo ondasunen besterentzea esan nahi du. Horretarako, Estatuaren ekintza zuzena eta positiboa behar da, esklusiboki gertatzen dena. Enpresa edo ondasun bat martxan dagoen negozio gisa saldu edo lagatzen da, edo enpresa bat likidatu daiteke.\nSalmenten bidezko eskualdaketa.\nEstatuko enpresa baten salmenta partziala edo etapaz etapakoa izan daiteke, Estatuak une jakin batean bere edukitzeen zati bat bakarrik saltzen duenean. \nSalmenten bidezko eskualdaketak bost modalitate izan ditzake: enpresaren salmenta negoziatua (edo) erosle bakar bati saltzea, akzioak jaulkiz edo salduz jendeari saltzea, administratzaileei saltzea, langileei saltzea, edo erabiltzaileei edo bezeroei saltzea.\nTransferentzia libreko interesak eskualdatzea.\nEskualdaketak ez du enpresa baten salmenta eskatzen, enplegatuei, erabiltzaileei edo bezeroei laga dakieke, edo, oro har, jendeari.\nAkzioak jendeari ematea izan da Estatuko enpresen pribatizazioaren ezaugarri nagusia garai bateko herrialde sozialista gehienetan.\nLikidazioagatik interesen eskualdaketa.\nAzkenik, jarduera eskasa duen enpresa baten likidazioaren bidez egin daiteke eskualdaketa; hau da, bere aktiboak saldu, eroslerik aurkitu ezin bada eta enpresa errentagarri bihurtzeko aukerak lausengu gutxikoak badira.\nDelegazioa.\nInteresen eskualdaketak ez bezala, zeina behin bakarrik egiten den, delegazioak etengabeko funtzio estatala eskatzen du. Delegazioko pribatizaziora jotzen denean, administrazio publikoak sektore pribatuaren esku uzten du ondasun edo zerbitzuen ekoizpena, partzialki edo osorik, baina emaitzak gainbegiratzeko eginkizuna mantentzen du. Delegazioa kontratu, lizentzia, diru-laguntza, kupoi edo mandatu bidez gauzatzen da.\nKontratuz eskuordetzea.\nAdministrazio publikoak jarduera bat pribatizatu dezake, erakunde pribatu batekin kontratu bat egiten duenean lana egin dezan.\nLizentzia bidezko eskuordetza.\nLizentzia baten arabera, administrazio publikoak zerbitzu edo produktu bat saltzeko eskubidea ematen dio erakunde pribatu bati.\nBi lizentzia mota daude. Batak enpresen jabari publikoa erabiltzen du merkataritza-jarduerak gauzatzean, eta bestea errentamendua da, non errentari pribatu batek Estatuaren jabetzako ondasun materialak erabiltzen dituen, merkataritza-enpresa batean aritzeko.\nDiru-laguntzen bidezko eskuordetza.\nJarduera bat egiten duena administrazio publikoa bera izan beharrean, erakunde pribatu batek egiten du, eta hari ematen dio diru-laguntza. Metodo hori, askotan, ospe politikoa irabazteko erabiltzen da, beraz, normalean, diru-laguntzak enpresa pribatuei bakarrik ematen zaizkie.\nKupoien araberako eskuordetza.\nKupoiak elikagaiak, etxebizitza, hezkuntza-zerbitzuak, osasun-arreta, haurtzaindegiak eta garraioa lortzeko erabil daitezke. Onuradunek merkatuan zerbitzu horiek eskuratzeko erabiltzen dituzte. Horrela, ekoizleei diru-laguntzak eman beharrean, diru-laguntzen kasuan bezala, kupoiek diru-laguntza ematen diete baldintza jakin batzuk betetzen dituzten kontsumitzaileei.\nMandatuz eskuordetzea.\nEstatuaren mandatuak erakunde pribatuei zerbitzu bat ematea eskatzen die, erakunde horien kontura. Langabezia-asegurua agindu horren adibide da.\nMandatuak, hala nola diru-laguntzak, kupoiak, lizentziak eta kontratuak, pribatizatzeko modutzat jo daitezke soilik Estatuaren funtzioa gutxitzea dakartenean, ez handitzea.\nDesplazamendua.\nEstatuaren ekintza aktiboa eskatzen duten lehen bi metodoek ez bezala, desplazamendua prozesu pasibo samarra da, eta, merkatuak unean uneko beharrei erantzuteko garatzen diren heinean, Estatua sektore pribatuarekin ordezkatzera darama. Lekualdaketa ez-betetzeagatik, erretiratzeagatik eta liberalizatzeagatik gertatzen da.\nEz-betetzeagatiko desplazamendua.\nPublikoa ohartzen denean Estatuak ematen duen zerbitzua desegokia dela, eta sektore pribatuak eskaria onartzen duenean eta hura asetzen prestatzen denean, ez-betetzeagatiko desplazamendutzat har daiteke.\nErretiratzeagatiko lekualdaketa.\nEz-betetzea nahita ez den bitartean, administrazio publikoak erantzukizuna nahita kentzeko ahalmena da.\nDesplazamendua liberalizazioaren bidez.\nEstatuko enpresa eta jarduerak, batzuetan, monopolio izaera dutelako eta sektore pribatuari haiekin lehiatzea debekatuta dagoelako baino ez dira existitzen. Liberalizazioa pribatizazio-metodo bat da, sektore pribatuari Estatuaren monopolioa aurkaratzeko eta lekualdatzeko aukera ematen badio.\nAbantailak eta desabantailak.\nAbantailak.\nPribatizazioaren abantailak zerikusia dute Estatuaren likidezia handitzearekin eta hura zor eta pasiboetatik askatzearekin, funtsezkoa izan daitekeena premia ekonomiko larriko uneetan.\nBestalde, zenbait ondasun publikoaren kudeaketa pribatuak (adibidez, oinarrizko zerbitzuak: argia, telefonoa, etab.) eraginkortasunari eta zerbitzuen prestazioari dagokienez hobekuntza ekartzea du helburu, enpresak bere bezero-zorroa handitu nahiko dutelako eta, aldi berean, Estatuak arautu ahal izango duelako.\nPribatizazioaren defentsariek bestelako argumentu dituzte, hala nola, Estatuko industriak burokratikoak izaten direla, enpresa pribatuek gaitasuna dutela behar diren giza eta finantza-baliabide guztiak funtzio espezifikoetan zentratzeko, edo gobernuak hobekuntzak eten ditzakeela sentsibilitate politikoagatik eta interes bereziengatik, Estatuak monopolizatutako funtzioak ustelkerian erortzeko joera izanik. Beste ideia batzuk hurrengoak dira: Estatuak kontrolatutako enpresak informazioa edo aktiboak eskura ditzake, disidenteen edo bere politikekin bat ez datorren edonoren aurka erabil daitezkeenak; enpresa pribatu batek batzuetan errazago lor dezake inbertsio-kapitala finantza-merkatuetan, tokiko merkatuak existitzen direnean eta behar bezala likidatzen direnean; edo, gobernuek aldarrikatu edo konfiantzaren aurkako legeria egin dezakete, enpresa publiko zein pribatu guztien jokabide ez-lehiakorrei aurre egiteko.\nDesabantailak.\nPribatizazioek langileen murrizketa eta zerbitzuen edo kontsumo-ondasunen prezioen gorakada ekarri ohi dute, tokiko merkatuan lehiakortasunari ekiteko beharrezkoak direnak. Horrek eragin negatiboa izaten du, oro har, egoera ahulenean dauden sektoreetan, enplegua galduz edo kontsumitzeko gaitasuna murriztuz, zerbitzu publikoen gorakadaren kasuan.\nBestalde, Estatuaren ondarea ahultzen da prozesu ekonomiko, sozial edo politikoei aurre egiteko; izan ere, ondasun nagusienetako asko interes pribatuen eta botere-taldeen araberakoak izango dira, eta horiek, kapital handien jabe izanik, eragina izan dezakete zeregin politikoetan.\nPribatizazioaren aurkako bestelako zenbait arrazoi defendatzen dira, hala nola, irabazien arrazoia gizarte-helburuen menpe egon behar direla, gobernuak hobekuntzak egin eta negozioek Estatuaren sarreretan lagundu behar dutela, edo gobernuko ministroak eta funtzionarioak behartuta daudela maila etiko gorenak mantentzera. Beste ideia batzuk hurrengoak dira: gobernuek dirua bildu dezakete finantza-merkatuetan Estatu-mailako enpresei maileguak emateko; herritar guztiei funtsezko zerbitzu bat eskaintzen dien Estatuko enpresa bat pribatizatzen bada, jabe berriak ordaindu ezin dutenei gizarte-betebeharra bertan behera uztea ekar dezake; edo, enpresa pribatuek ez dute etekinak maximizatzea beste helbururik."}
{"id": "160606", "revid": "119347", "url": "https://eu.wikipedia.org/wiki?curid=160606", "title": "Loinazko Andre Mariaren baseliza", "text": "Loinazko Andre Mariaren baseliza Beasaingo (Goierri, Gipuzkoa) Loinatz auzoan dagoen baseliza bat da. Baselizaren lehenengo aipamena 1565ekoa da. Oraingo tenplua, Pedro Karrerakok 1729an berreraikia da, eta 1979an berritu zuten, hainbat herritarren ekimenez.\nAipatzekoa da Loinazko Andre Mariaren imajina: 0,75 metroko altuera duen taila polikromatu hori, dirudienez, XIII. mendekoa da. Ama Birjinarekin batera ageri da Berreroslea, baina Andre Mariak ez du haurrarekin inolako komunikaziorik adierazten, eta eskuineko eskuan lore bat du, garbitasun ikur. Haurrak bedeinkatzeko jarrera du.\nArkitekturaren aldetik, eliza soila da, nabe bakarrekoa, apaingarri askorik gabea. Oinplano angeluzuzena du, eta lau isurkiko teilatua. Ia osorik harlangaitzez eginiko eraikina da, baina harlanduzkoak ditu izkinak eta leihateak. Sabaiko erdi-puntuko hiru arkuek Andre Mariaren irudirantz zuzentzen dute bisitariaren begirada. Aurrerago, bada erdi-puntuko beste arku bat, presbiterioko sarrera egiten duena. Elizaren atearen gainean, Arriarango jauretxearen armarria dago, Loinazko eliza txiki horren babesle baitziren. Aipagarria da, orobat, zurezko eliz ataria.\nBaseliza barrutik ikusteko, giltza eskatu behar da baselizaren behealdean dagoen Loinaz baserrian; 15. zenbakia duen etxean, alegia."}
{"id": "160607", "revid": "336", "url": "https://eu.wikipedia.org/wiki?curid=160607", "title": "Desjabetzapen", "text": "Desjabetzapena estatuak ondasun baten jabetza bere jabeari kentzen dionean gertatzen da, jabearen borondatea kontuan hartu gabe baina legeak ezartzen dituen prozedurak erabiliz eta jabeari kalte-ordaina emanez. Sarritan desjabetzeek azpiegitura publikoak eraikitzeko lurrak eta eraikinak hartzen dituzte, baina enpresa pribatuak ere desjabetu daitezke, sektore ekonomiko bat estatuaren esku geratzea bilatzen duen nazionalizazio izeneko prozesuaren baitan."}
{"id": "160608", "revid": "17", "url": "https://eu.wikipedia.org/wiki?curid=160608", "title": "Desjabetze", "text": ""}
{"id": "160610", "revid": "56334", "url": "https://eu.wikipedia.org/wiki?curid=160610", "title": "Nazionalizazio", "text": "Nazionalizazioa lehen enpresa pribatuen esku ziren jarduera ekonomikoak estatuak bere gain hartzen dituen prozesua da. Nazionalizazioaren helburuak edota, besterik gabe, ideologia mailan ekonomian eskuhartze handiagoa izatea bilatzen duelako. Nazionalizazio-prozesu zabalenak ekonomia sozialistetan burutu dira, ideologia sozialistak ekoizpen-bitartekoen jabetza publikoak sustatzen duelako. Hala ere, merkatu-ekonomietan ere baliatu da nazionalizazioa, desjabetzapenez edo besterik gabe sektore publikoa zabalduz, estatuak garrantzizkotzat jotzen dituen jarduera ekonomikoak kontrolatu edota zerbitzu publikoak hobeto kudeatu asmoz.\nBatzuetan prozesu honek jasotzen duenak konpentsazioren bat izaten du. Estatuak enpresa pribatuen edo estrategikotzat edo interes publikotzat jotzen diren sektore ekonomiko batzuen jabetza eta administrazioa bere gain hartzeko erabiltzen dituen xedapen eta eragiketen multzoa da nazionalizazioa. Nazionalizazioa pribatizazioaren aurkakoa da.\nNazionalizazio motak.\nNazionalizazioa ideologia liberal eta kapitalistaren bidez.\nKapitalismotik, liberalismoak ez du nazionalizazioa defendatzen, sustatzen edo praktikatzen porrotean dauden enpresa pribatuak direnean, hori merkantilismoa baita, eta inolaz ere ez merkatu librea. Estatuak bere gain hartzen du erreskatearen kostua, eta beraz, herrialdeko herritar guztiek, Estatuak, zor publikoa handitzen du.\nAskotan, enpresa pribatuak porrot eginda daudelako erreskatatzen dira; izan ere, beren bolumenagatik, ezaugarriengatik edo eraginengatik, egokitzat jotzen da nazionalizatzea, liberalismo ekonomikoaren postulatuekin kontraesanean jarriz. Hala gertatu da, adibidez, Espainian, Rumasa enpresekin (1983) eta Espainiako banku-erreskatearekin krisi ekonomikoaren (2008-2014) ondorioz, Bankia erreskatatu behar izan baitzuten, porrot egin zuten beste finantza-erakunde askorekin batera.\nNazionalizazioa ideologia sozialista eta komunistaren arabera.\nEkoizpen-bideak sozializatzea, kolektibizazio gisa ere deitua, ekonomia politikoari eta zientzia politikoari dagokienez, ekonomia oinarri sozialisten gainean egituratzeko edo berregituratzeko prozesuari deritzo, eta, oro har, ekoizpen-sistema bat ezartzearen bidez erabiltzen da, ekoizpena etekin pribaturako antolatu ordez, kapitalismoaren legeen eragiketaren amaierarekin batera. Modu garatuenean, sozializazioaren kontzeptuak diruaren amaiera eta finantza-balorazioa eta produkzio-prozesuaren kalkulua dakartza. Sozializazio terminoa, askotan, herrialde bateko industriaren eta enpresaren nazionalizazio gainjartzen da, nahiz eta ez den nahitaez sinonimo bat. Bestalde, ekoizpen-bideak sozializatzeak berekin ekar dezake jabetza pribatuko erregimen batetik estatuz kanpoko, komunitarioa edo kooperatibako erregimen batera pasatzea.\nHonela dio, adibidez, Machajskik (1903): \"Produkzio bitartekoen sozializazioak jabetza pribatuaren eskubidea eta fabriken eta lurraren kudeaketa pribatua ezeztatzea besterik ez du esan nahi. Industrialaren aurkako erasoetan, sozialistak ez ditu zuzendariaren eta ingeniariaren \"ordainsariak\" ukitzen\u201d.\nEkoizpenaren sozializazioak estatu sozialistarentzat esan nahi duenaren, eta estaturik gabeko komunismoaren eta anarkokomunismoaren edo antzeko korronteen iritzien arteko kontrasteak eztabaida luzea eragin du prozesua zer den eta nola egin erabakitzeko.\nNazionalizazioa ideologia nazionalista eta faxistaren arabera.\nNazionalizazioa, halaber, faxismoa, nazionalismoa eta gobernu totalitarioak bezalako ideologien bereizgarri den ekintza bat da (adibidez, Francisco Francoren diktadura). Nazionalismoan eta totalitarismoetan, nazionalizaziora jotzen da interes nazionalak babesteko argudioarekin.\nGobernu faxistek jabetza pribatua kontrolatu zuten, baina ez zuten nazionalizatu. Akademikoek ere adierazi zuten enpresa handiek gero eta lotura estuagoa garatu zutela Italiako eta Alemaniako gobernu faxistekin. Enpresa-liderrek gobernuaren helburu politiko eta militarrak babestu zituzten. Trukean, gobernuak bere aliatu komertzialen irabaziak maximizatzen zituzten politika ekonomikoak jarraitu zituen.\nHala ere, faxismoa ideologikoki sailkatzeko zailtasunak izaten dira, batez ere, espektro ideologikoaren posizio desberdinekin lotutako ideiak praktikan jartzen dituztelako; besteak beste, estatu indartsu eta gupidagabe batek ekonomia nazionalizatzea eta arautzea, balio tradizionalen goraipamena eta aberriaren nortasunaren garbitasuna eta eskulan esklaboa edo erdi-esklaboa erabiltzea enpresa pribatu aliatuen mesedetan.\nNazionalizazio nagusienak: Petrolerak eta Bankuak.\nPetrolioaren nazionalizazioa.\nPetrolioaren nazionalizazioa esaten zaio herrialdeetako gobernuek petrolioaren erauzketa pribatua izateari uzteko gauzatzen dituzten politikei. Modu horretan, Estatuak eskubidea du baliabide horren esportazioengatik lortutako irabaziak ustiatzeko eta horien gehiengoaren edo guztizkoaren kontrola lortzeko, sarritan bere beharretarako.\nDourian Ekialde Ertainerako Platts editoreak zehaztu zuenez (2007), petrolio erreserben estimazioak alda daitezkeen bitartean, politika petrolio horniduraren ekuazioan sartu da orain. \"Herrialde batzuk sarrera debekatzen ari dira. Herrialde horiek beraien erreserbak partekatzeari uko egiten diote orain\". PFC Energy aholkularitza-enpresa estatubatuarraren arabera, munduko petrolio eta gas erreserben % 7 soilik daude atzerriko konpainiei sektorean inbertsioak egiteko aukera ematen dieten herrialdeetan. % 65 Estatuko konpainia publikoen esku dago, hala nola Saudi Aramco konpainiaren esku Saudi Arabian, Pemex enpresaren esku Mexikon edo PDVSA enpresaren esku Venezuelan. Brasilen (Petrobras) edo Errusian (Gazprom), esaterako, petrolio erauzketa monopolizatuta dute, baina petrolio erraldoietan kapital pribatua sartzen uzten dute, nahiz eta Estatuak bere gain hartu konpainien kontrola. Beste kasu batzuetan, Norvegian adibidez, Estatuak, enpresa pribatuei erauzketa baimentzen dien arren, petrolioaren industrian esku hartzen du, Estatuaren partaidetza nagusia duten enpresa boteretsuen bidez. Norvegiako Statoil konpainaren irabaziak, adibidez, Norvegiako Gobernuko Pentsio Funts subiranoan uzten dira. Azken praktika hau beste petrolio herrialde batzuek ere erabiltzen dute.\nPFCren ikerketak (2007) aditzera eman zuenez, Mexiko, Venezuela, Iran, Irak, Kuwait eta Errusian ahalmen gehikuntzak mugatzen ari direnak faktore politikoak dira. Saudi Arabia ere hedatzeko ahalmena mugatzen ari da, baina bere buruari ezarritako muga dela eta, beste herrialde batzuetan ez bezala. Petrolio-esploraziorako atzerriko inbertsiorako aukera ez izatearen ondorioz, ExxonMobil bezalako petrolio-enpresa pribatu handiek ez dute aztarnategi berriak aurkitzeko inbertsiorik egiten, Exxonek 1981ean egin zuen bezala, petrolioaren prezioak maximo historikoetara iritsi ziren une batean.\nPetrolioaren nazioanalizazioa Iranen.\nIran, mundu mailan petrolioa esportatzen duen liderretako bat dena, hurrengo hamarkadan herrialde inportatzaile bihur daiteke, eskariaren hazkundearen eta ekoizpenaren hazkunde motelaren ondorioz. Irango biztanleria, frogatutako munduko bigarren petrolio erreserba izanik, haserretu egin zen bere gobernuak petrolioa bi orduko abisu batekin mugatu zuenean. Fintzeko ahalmen mugatua duenez, gasolinaren erabilera indargabetu egin da. Petrolioa eta gasolina mugatu eta gutxira (horrek eskaria % 20 eta % 30 artean murriztu zuen), gasolinarekin bakarrik funtzionatzen duten automobilak jada ez zirela ekoitziko iragarri zen.\nPetrolioaren nazioanalizazioa Mexikon.\nMexikok 1938an nazionalizatu zuen bere petrolio industria, eta inoiz ez da pribatizatu, atzerriko inbertsioa murriztuz. Mexikoko Cantarell konplexu erraldoia gainbehera hasi zenetik, Pemex petrolio konpainiak oposizio politiko handia egin du Mexikoko petrolioaren eta gasaren sektore energetikoak atzerriko parte-hartzeari irekitzeko. Aditu askok uste dute Pemexek ez duela bere kabuz ur sakonetan petrolio aktiboak garatzeko gaitasunik, baina hori egin behar du Mexikon petrolio ekoizpena murriztu nahi badu.\nAEBetako enpresek diru-krisia eragiteko banku-funtsak erretiratzean egin zuten presioa handitu egin zen, bere gobernuko agintariek Mexikorekin zilarra erosteko zuten urteko hitzarmen bati berriro ez ekiteko hartutako erabakiagatik. Kontratu hori 1938. urtearen hasieratik hilero berrikusten hasi zen. Diplomaziaren arloan, Estatu Batuetako eta Britainia Handiko legazioek petrolio enpresekin akordio batera iristeko beharra iradoki zioten gobernuari. Langileen eta patronalaren arteko gatazka gobernuaren eta petrolio enpresen arteko gatazka zuzen bihurtu zen.\nPetrolioaren nazioanalizazioa Errusian.\nErrusian, Vladimir Putinen gobernuak presio egin dio Shell konpainiari Sajalin uharteko proiektu handienetako baten kontrola Gazprom errusiar konpainiari emateko. Mikhail Jodorkovski Yukosen sortzailea ere espetxera bidali zuten, eta Rosneft paraestatu errusiarrak bereganatu zuen konpainia. Mugimendu horiek tentsio handia jarri dute nazioarteko petrolio konpainiek Errusiarekin elkarteak osatzeko duten konfiantzan.\nPetrolioaren nazioanalizazioa Venezuelan.\nVenezuelako petrolio industria 1976ko urtarrilaren 1ean nazionalizatu zuten, Carlos Andr\u00e9s P\u00e9rez presidente zela. Petr\u00f3leos de Venezuela Sociedad An\u00f3nima (PDVSA) estatu-petrolio konpainiarekin sortu zen, eta ordutik aurrera herrialdean aztarnategiak esploratzeko eta ustiatzeko eskubideak gorde zituen.\n1990eko hamarkadaren erdialdean, Rafael Calderaren bigarren presidentetzan, prezioak nabarmen jaitsi ziren. Atzerriko inbertsioak herrialdera ekartzeko metodo gisa, garai hartan \"Petrolera Irekiera\" izeneko programa bat diseinatu zen, honekin nazioarteko enpresei Orinocoko Fajaren garapen proiektuetan parte hartzea eman zitzaien, mundu mailan estropuz hartutako petrolio erreserba handiena. Proiektu horietan, Venezuelako Estatuak -PDVSAren bidez- bazkide minoritario gisa parte hartzea ezartzen zen.\n2000ko hamarkadan prezioek gora egin ondoren, Orinocoko Fajaren garapen-proiektuek garrantzi ekonomiko handiagoa hartu dute. Hugo Chavezen gobernuak 2007an erabaki zuen emakida guztiak enpresa mistoari ematea, non Estatuak, beti PDVSAren bidez, akziodunen gehiengoa izan behar duen.\nVenezuelan jarduten zuten nazioarteko petrolio-konpainiek hainbat jarrera hartu zituzten petrolio-baliabideei buruzko nazionalismoaren politikaren aurrean. ExxonMobilek eta ConocoPhillipsek Orinocoko Fajan egindako inbertsioak erretiratu dituzte, kontratuetako termino berriak onartu beharrean. Horiek, atzerriko konpainia guztiak estatuko petrolio konpainiarekin batera dauden enpresetan gutxiengoen akzioak onartzera behartzeaz gain, petrolio jarduerari zergak ordaintzeagatiko alikuota handitzen dute.\nBeste lau enpresak, Total S.A., BP, Chevron Corp. eta Statoil, Venezuelako Estatuak proposatutako akordio berriaren baldintzak onartu zituzten.\nTxandakako panoramak.\nRaymond Learsy salgai-saltzaileak, Over a Barrel: breaking the Middle East Oil Cartel liburuaren egileak, dio LPEEk kontsumitzaileak entrenatu dituela petrolioa berez dena baino askoz baliabide mugatuagoa dela sinesteko. Bere argudioa babesteko, alarma zaharrak eta hauen itxurazko fabrikazioa aipatzen ditu. Halaber, uste du petrolioaren goreneko analistak LPEErekin eta petrolio konpainiekin batera konspiratzen ari direla \"petrolioaren gailurrari buruzko fabrikatutako drama\" bat sortzeko, petrolioaren prezioak eta irabaziak handitzeko. Merezi du nabarmentzea garai horretarako petrolioaren prezioa 30 dolarretik gora igo zela upeleko (2008ko maiatzaren amaierarako prezioak 100 dolarretik gorako zifra errekorretaraino igo ziren upeleko). Kontra-argumentu bat Huffington Post egunkarian argitaratu zen, Raymond Learsyk eta Steve Andrewsek, ASPOren sortzaileetako batek, 2007ko ekainean CNBC (NBCren filiala) informazio ekonomikoko kanalean eztabaida bat izan ondoren.\nBankaren nazionalizazioa.\nBankaren nazionalizazioa Mexikon.\nMexikoko bankuen nazionalizazioaren prozesuaren bitartez, laurogeiko hamarkadaren hasieran, Mexikoko finantza-sistemaren eragiketa aldatu zuten politika ekonomikoko hainbat neurri aukeratu ziren. 1982ko irailaren 1ean, bere azken gobernu txostenean, Jos\u00e9 L\u00f3pez Portillo presidenteak bankuen nazionalizazioa eta erregimen berriaren operazio oinarriak ezarri zituen dekretua iragarri zuen, baita Konstituzioaren 25. eta 28. artikuluen erreformak ere.\nBankuak desjabetzeko zituen ahalmenak baliatuz, Jose Lopez Portillok erabaki hori hartzeko arrazoi nagusiak aipatu zituen: alde batetik, banka pribatuak gehiegizko irabaziak lortu zituen zerbitzu publiko emakidatua ematerakoan; beste alde batetik, fenomeno monopolikoak sortu zituen publikoak emandako diruarekin, kreditua gizarteko maila altuetan kontzentratzen jarrai ez zedin eta herriaren zatirik handienera egoki eta merke irits zedin, eta, azkenik, Estatuak sistemaren gainean zuzeneko kontrolik ez izateagatik larriagotu zen krisi ekonomikotik ateratzea errazteko. Beharrezko neurri horien artean, argi eta garbi nabarmentzen zen aldaketen kontrol orokor bat ezarri izana; izan ere, krisiari eusteko aplikatu ziren politika ekonomikoaren arloko austeritate- eta doikuntza-ekintzek ez zuten emaitzarik eman, batez ere kapital-ihesak izan zirelako.\nDesjabetutako xedeari dagokionez, dagokion dekretuan ezarri zen desjabetu egiten zirela instalazioak, eraikinak, altzariak, ekipoak, aktiboak, kutxak, gangak, sukurtsalak, agentziak eta nazioaren alde desjabetutako bankuen gainerako altzari eta higiezin guztiak. Desjabetzetik salbuetsita geratu ziren Kreditu Erakunde Nazionalak, banku mistoak, non erakundeak gobernuaren parte eta parte pribatuak ziren, Banco Obrero, Citibank eta atzerriko bankuen ordezkaritza-bulegoak.\nBankuen desjabetzea burutu ondoren, interes-tasari eta kanbio-tasaren politikei buruzko hainbat neurri ezarri ziren.\nLopez Portilloren gobernuak nazionalizatu zituen bankuak; hala ere, Miguel de la Madriden erregimena arduratu behar izan zen desjabetutako bankarien kalte-ordainaz eta bankua sektore publikoaren esku antolatzeaz. Bankuen akziodun ohien kalte-ordaina 1985eko udazkenean amaitu zen.\nMiguel de la Madrid ez zen bankuen desjabetzearekin ados egon, baina egoera ez iraultzea erabaki zuen; hala ere, banku misto eta lehiakorra eratzea erabaki zuen.\nDe la Madrid presidentearen erregimenaren lehen urteetan, interes handia egon zen bankuen desjabetzeak hainbeste kaltetu zuen konfiantza berreskuratzeko. 1983tik seiurtekoaren amaierara arte nagusitu zen krisi ekonomikoa gorabehera, bankuen kopuruak ez ziren txarrak izan, eta horrek inbertsiogileen konfiantza eta inbertsio pribatua pixkanaka berreskuratzen lagundu zuen.\nEspainia eta nazionalizazioa.\nEsperientziak Espainian (Gertakizunak).\nEspainian aurkitu ditzakegun nazionalizazio adibide batzuk 2010. urtetik aurrera eman ziren, espainiar banketxeen erreskatean zehar, 1941ean RENFE zerbitzua edota 1983an Rumasaren esku-hartzea.\nRenfe.\n1941eko urtarrilaren 24an, Gobernuak Trenbide Antolamenduaren Oinarriak eta Errepideko Garraioak arautzen dituen Legea onartu zuen. Lege horren arabera, Espainian jarduten zuten iberiar zabalerako konpainia guztiak estatuko enpresa bakar batean bildu ziren: Espainiako Trenbideen Sare Nazionalean, hau da, Renfe-n. Nazionalizatutako konpainia garrantzitsuenen artean, Espainiako Iparraldeko Burdin Bideen Konpainia (1858-1941), Madrildik Zaragoza eta Alacanterako Trenbidearen Konpainia (1856-1941) eta Mendebaldeko Trenbideen Konpainia Nazionala (1928-1941) nabarmentzen ziren. Andaluziako Trenbideen Konpainia, bere emaitza ekonomiko kaskarren ondorioz, 1936an jada Estatuaren kontrolpera pasa zen, Mendebaldeko Trenbideen Konpainian sartuz. Estatuak eman zuen hurrengo urratsa, antzinako konpainiek jasoko zuten kalte-ordain kopurua kalkulatzea, lan zaila izan zen. Estatuak ordaindutako erreskateak kobratzeko lehentasunaren buru (nahiko handiak izango ziren) obligaziodunak izan ziren, ondoren akziodunak eta, azkenik, banatzeko zerbait geratzen bazen, partaidetza-sozietateak. Horrela, Renfe Espainiako trenbideko aktore nagusia zen ia 64 urtez.\nTelef\u00f3nica.\nGaur egun multinazionala den enpresa Madrilen sortu zen 1924ko apirilaren 19an Compa\u00f1\u00eda Telef\u00f3nica Nacional de Espa\u00f1a (CTNE) izenarekin, nagusiki ITT multinazional estatubatuarraren partaidetza zuena eta Espainian telefono zerbitzua garatu eta ustiatzeko monopolioa eman zitzaiona. Primo de Rivera jeneralaren diktaduran (1923-1930) garatutako esku-hartze ekonomiko indartsuaren fruitu zuzena izan zen.\nTelefonica ez zen erabat estatukoa izan 1945era arte, Francoren gobernuak nazionalizatu zuenean akzioen % 79,6 bereganatuz, 1967an kapital handitze batean desagertuko zena.\nPribatizazio osoa 1995ean (Felipe Gonz\u00e1lezen gobernua) eta 1999an (Jose Maria Aznarren gobernua) egindako akzioen bi eskaintza publikoren bidez gauzatu zen.\n1990eko hamarkadan bere izena Telef\u00f3nica SArekin aldatu zuen eta Telef\u00f3nica de Espa\u00f1a izeneko filial bat sortu zuen, bere eragiketa eta jarduerak Espainian xurgatu zituena. Ondoren, Telef\u00f3nica Internacionalean ez zuen zatia erosi zuen eta harekin bat egin zuen.\nRumasa.\nRumasa (Ruiz Mateos Sociedad An\u00f3nima) Espainiako enpresa talde bat izan zen, Ruiz-Mateos eta Jim\u00e9nez de Tejada familiarena. Taldea Espainiako Gobernuak desjabetu zuen 1983ko otsailaren 23an, 2/1983 Lege Dekretuaren arabera, onura publikoko eta interes sozialeko arrazoiengatik. Rumasa taldea, xedapena argitaratu zen unean, 700 enpresa baino gehiagok osatzen zuten, 60.000 langileko plantillarekin, urtean 350.000 milioi pezeta (2000 milioi euro baino gehiago) fakturatuz. Desjabetzearen ondoren, zatika birpribatizatu zen.\nEspainiako bankuen erreskatea.\nEspainiako banku-erreskateak 2008an Espainiako krisi ekonomikoa hasi zenetik Europar Batasunak banketxeei emandako laguntza publikoei eta finantza-erreskateei egiten die erreferentzia.\nBBOFk, suntsiarazpen Betearazleko Agintaritza izenekoak, erreskate-funts gisa jardun zuen, eta 2019ko abenduko txostenean, BBOFren, Gordailuak Bermatzeko Funtsaren (GEF) eta Sareben laguntzak kontabilizatu zituen; txostenaren arabera, banku-sistemako erakundeak erreskatatzeko prozesuak kudeatu ziren, eta erakunde hauetan estalitako gordailu guztien % 38,3 osatzen zuten, zenbatekoak milioi eurotan zituztela: Bankia (22.424), Novacaixagalicia (9.404), Banco de Valencia (6.103), Caja Castilla-La Mancha (4.215), Sareb (2.192), Unnim (1997), BMN (1.645), Banco CEISS (1559), Cajasur (1.192), Banca C\u00edvica (977), Caja3 (407) eta Banco Gallego (245). 2009az geroztik, 64.000 milioi euro baino gehiago injektatu ziren, Gordailuak Bermatzeko Funtsa barne. Kopuru horretatik, 41.300 milioi Europako Egonkortasun Mekanismoaren (EEME) funtsak izan ziren, EBk 2012ko uztailetik 2013ko abendura bitartean ordaindu zituenak, eta Espainiako Gobernuak 100.000 milioiko erabilgarritasuna eskatu zuen. 2020ko kalkuluen arabera, 43.225 milioi euro izan ziren. BBOFk urte berean argitaratutako balantzearen arabera, Estatuak 56.545 milioi inbertitu zituen finantza-sektorean kapitalaren eta produktu hibridoen artean, eta 2.326 milioi bermeetan; 5.917 milioi berreskuratu zituen soilik, % 10.\nEspainiar enpresak atzerrian.\nLatinoamerika Espainiako enpresen lehen helmuga izaten da Espainiatik kanpo bidaiatu behar dutenean, hizkuntza komun batek negozioak errazten baititu. Bestalde, segurtasun juridikorik ezak ere zailtasunak jartzen ditu. Hauek dira Latinoamerikan interesak dituzten Espainiako enpresentzat izan diren esku-hartze garrantzitsuenak.\nHidrokarburoak: Bolivia (2006).\nBoliviako presidenteak dekretu bat sinatu zuen 2006ko maiatzean, herrialdeko hidrokarburoen \"erabateko kontrola\" estatuari emateko. Atzerriko enpresek beren ekoizpen guztia Yacimientos Petrol\u00edferos Fiscales Bolivianos enpresari (estatuko petrolio-enpresa) eman behar izan zioten.\n\"Enpresek gure neurriak errespetatzen ez badituzte, geure burua errespetaraziko dugu\", esan zuen Moralesek. Alvaro Garcia Linera presidenteordeak operazioaren arrazoia elarazi zuen: \"Tortillari buelta eman diogu; lehen petrolio-enpresek gure baliabide naturalen etekinen % 82 eramaten bazuten, orain % 18 baino ez dute eramango, eta % 82 Estatuarentzat izango da\". Urte horretako urrian, Repsol YPFk akordio bat sinatu zuen Gobernuarekin, \"Inbertsioen segurtasuna bermatzeko\".\nAgbar: Argentina (2006).\n2006ko martxoan Argentinako Gobernuak, Nestor Kirchner buru zuela, Buenos Airesen Aguas Argentinas enpresarekin zuen kontratua bertan behera uztea erabaki zuen; izan ere, haren akziodunen artean Aguas de Barcelona (Agbar) zegoen, La Caixak kontrolatzen zuen enpresa, % 25ekin. Esan zutenez, Gobernuak defendatzen zuen biztanleriarentzat arrisku potentziala zegoela, substantzia kaltegarrien kontzentrazio handiak detektatu baitziren.\nMunduko Bankuaren nazioarteko arbitraje-auzitegira jo zuen, kontratuaren aldebakarreko deuseztapena aztertzeko. 2010ean, auzitegi horrek arrazoia eman zien emakidadunei. Bost urte geroago, 375 milioi euroko kalte-ordaina ezarri zioten Suez Environment Agbarren jabeari.\nAerol\u00edneas Argentinas: Argentina (2009).\n2009. urtearen amaieran Argentinako Senatuak argi berdea eman zion Aerol\u00edneas Argentinas eta Austral desjabetzeari. Biak Marsans taldekoak ziren. Ganberak \"administrazio txarra\" argudiatu zuen erabaki hori hartzeko, hilabete batzuetako greben eta bidaiarien ostean. Hilabete batzuk geroago, 2010eko udaberrian, Marsansek, Gerardo Diaz Ferranen konpainiak, ordainketak eten zituen Espainian.\nKasu honetan, Argentinak ez zuen inolako ordainketarik egin enpresarekin hilabetetan negoziatzen egon ondoren. Teorian erosketa izan behar zena, desjabetzea izan zen azkenean. Hori bai, Kirchnerren Gobernuak 900 milioi euroko pasiboa hartu zuen bere gain.\nSantander: Venezuela (2009).\nIa urtebete iraun zuten Hugo Chavezen Gobernuaren eta Santanderren arteko negoziazioek, non finantza erakundea estatuaren esku geratu zen. 2009ko maiatzaren amaieran, Emilio Botin buru zuen bankuak Venezuelako negozioa galdu zuen 1.050 milioi dolarren truke, gaur egungo ia 980 milioi euro hain zuzen.\nKonpentsazioa Espainiako bankuak eskatzen zuena baino txikiagoa izan zen, 100 milioi gehiago eskatu baitzituen, baina, hala ere, gainbalioak lortu zituen, zehazki, 300 milioi euro baino gehiago. Santander 1996an lehorreratu zen Venezuelan, Venezuelako Bankua (orduan Latinoamerikako finantza-erakunderik zaharrena zena) erosi zuenean, enkante publiko batean.\nRed El\u00e9ctrica: Bolivia (2012).\nArgentinako Repsolen filiala desjabetu eta bi astera, Evo Morales Boliviako presidenteak dekretuz agindu zuen Transportadora de Electricidad (TDE) enpresaren nazionalizazioa, Red El\u00e9ctrica Espa\u00f1olaren filiala, herrialdeko elektrizitatea transmititzeko lineen hiru laurden kontrolatzen zituena.\nHasierako kalte-ordaina 29,2 milioi eurokoa izan zen. 2014an, Espainiako enpresak 52 milioi eurotan baloratu zuen eragiketa horren eragin positiboa, hau da, hitzartutako kalte-ordainaren zenbateko osoa.\nYPF: Argentina (2012).\nArgentinako Repsolen negozioaren etorkizunari buruzko mehatxu eta zarataz betetako hilabeteak izan ziren. 2012ko apirilaren 16an, Cristina Fern\u00e1ndez de Kirchnerren Gobernuak \"desjabetzearen mendeko onura publikotzat\" jo zuen orduan Repsol-YPF zenaren Argentinako negozioaren akzioen % 51. Hau da, gobernuaren erabakiz enpresa espainiarreko kide izateari utzi zioten azken hiru letrak. Ehuneko horretatik, erdia baino gehiago Argentinako Gobernuaren esku geratu zen, eta, gainerakoa, Argentinako hamar probintzien esku, non hidrokarburoak ekoizten ziren.\nProzesua ez zen azkarra izan. Argentinak bi urte behar izan zituen Espainiako petrolio-enpresari ordaintzeko. 5.317 milioi dolar ordaindu zizkion (4.900 milioi euro baino gehiago egungo trukean), baina ez eskura, Argentinako bonoekin baizik. Repsolek kutxa egin eta JPMorgan inbertsio banku estatubatuarrari saldu zizkion.\nNazionalizazioa gaur egun.\nGaur egun, nazionalizazio gehienak porrot bidezko finantza-erreskateak dira. Kasu gehienetan, erreskatatutako enpresa edo bankua onbideratzen denean itzuli egiten dira, eta enpresa pribatuek porrot egiten dute, eta Estatuak finantza-erreskatea egitera behartzen ditu. Gainerako herrialdeetan, diktadura komunista ortodoxoetan izan ezik (Txina, Kuba eta Ipar Korea), arrazoi ideologikoengatiko nazionalizazioa apartekoa da, kasu estrategikoetan izan ezik. Batzuetan, nazionalizazioak botere politikoa kontrolatzeko mekanismo gisa gertatzen dira, neurri ekonomiko gisa baino gehiago.\nKasu berezia: Covid-19 testuingurua.\nEuropar Batasuneko legedia.\n2020. urtean, Estatuek enpresak nazionalizatu ditzaketela ezarri zuen Europako Batzordeak, estatuak bere konpainietan sartzea ahalbidetzen duen araudi baten bidez; 250 milioi eurotik gorako esku-hartzeak, ordea, Bruselari jakinarazi behar zaizkio. Europako erakundeak laguntza publikoei buruzko arauak aldatu zituen, Gobernuak pandemiak kaltetutako konpainien kapitalean sartu ahal izateko.\nEstatuek mendeko zor gisa ere lagundu dezakete, hala, esku hartu duten enpresek ezin dute dibidendurik banatu akziodunen artean, ezta tituluen berrerosketak onartu edo bonuak eman ere, Gobernua dagokion sinaduratik erabat bereizita egon arte.\nLehiaren distortsioak saihesteko, zenbait zaintza sartu ziren legea egitean. Batzordeak egitura-doikuntzak edo merkataritza-jokabideak doitzea eskatzen du, gutxienez jarduten duten merkatu garrantzitsuetako batean merkatu-kuota esanguratsua duten konpainientzat, eta kalteak lehiakideei mugatzen dizkie.\nGainera, enpresa lehiakideen edo elkarren ondoko merkatuetan daudenen % 10 baino gehiago erosteko debekua ezarri zen, desinbertsio publiko % 75etik gorakoa ez den bitartean.\nEuropako Batzordeak lehia-arauen aldi baterako erreforma onartu du, eta, horri esker, herrialde kideetako gobernuak konpainien kapitalean sartu ahal izango dira pandemiak eragindako krisia gainditzen laguntzeko, baina baldintza oso zorrotzetan, posizio horiek sei urte baino lehen utzi beharko dituzte burtsan kotizatzen duten enpresen kasuan, edo zazpi urte baino lehen burtsan kotizatzen ez duten enpresen kasuan. Aldi berean, konfinamendu sozialeko neurrien ondorioek eragin larria izan duten enpresei bizi-kapitala sartzea ahalbidetuko dieten ateak irekitzen saiatzen da Batzordea, baina, aldi berean, hainbat lege-giltzarrapo izan ditu, ekonomiaren ezohiko egoerak laguntza horiek ezkutuko nazionalizazio bihurtzea ahalbidetuko diela uste duten gobernuak egon ez daitezen.\nEz da Batzordeak ekonomiaren zurrunbilo-garaia hasi zenetik aldi baterako erreformen inguruan onartu duen lehen aldia. 2020ko Martxoaren erdialdetik, Margrethe Vestager danimarkarrak zuzentzen duen sailak arauak lasaitu ditu. Gobernu nazionalek zuzeneko laguntzak eman ahal izan diezazkieten beren jarduera izoztu behar izan duten enpresei. Ordutik, dozenaka esku-hartze egon dira zuzendaritza horretan, Europar Batasunak baimenduta, eta, garai arruntetan, paper-fabrikara bidali izan dira.\n2020ko hasieran, Batzordeak gobernuei galdetu die haratago joateko aukerari buruz, hau da, laguntza behar duten enpresen akziodunetan kapital publikoa sartzeko baimenari buruz. Urrats hori erraz nahas daiteke nazionalizazioarekin. Lehiaren Zuzendaritza Nagusiak bere denbora hartu du, baina azkenean lortu zuen Maiatzaren 1ean formalki onartzea aldi baterako erreforma berri hori, horretarako aukera ematen baitu, baina oso arau zorrotzak ezartzen ditu merkatuan etengabeko distortsioak saihesteko.\nHasteko, lehia-arauen salbuespen hori onartzen duten konpainiek bideragarriak izan behar zuten krisialdia baino lehen, erreforma ezin baita erabili larrialdi-aldia baino lehenagoko arazoak zituzten enpresetan kapital publikoa sartu izana justifikatzeko. Egungo krisia dela-eta, ekonomiaren sektore garrantzitsu bat arriskuan jar dezakeen edo enplegu-galera oso handia eragin dezakeen ezohiko egoera bati aurre egin behar dioten enpresak izan behar dute. Eta, azkenik, pandemiari lotutako salbuespen-aldiak irauten duen bitartean bakarrik izango da baliozkoa aukera hori, eta ezin izango da alegatu konfinamendu-arauak desagertzen direnean. Alemaniako Gobernuak, adibidez, Lufthansako kapitalean sartzeko aukera aipatu du, munduko hegazkin konpainiarik garrantzitsuenetako bat baita, eta Espainiakoa Iberiarekin gauza bera egiteko tentazioa izan dezake, orain enpresa erabat pribatua baita.\nBatzordearen asmoa da argi geratzea ez dela ari animatzen kapital publikoa etengabe konpainia horietan gera dadin, horrek merkatu bakarreko lehia-baldintzei eragin diezaiekeelako, sektoreko beste konpainia pribatu batzuen kaltetan. Kasu honetan, botere publikoen esku-sartzeak sektore osoetan izandako esperientzia ere gogora ekar daiteke, Espainian aurrezki-kutxekin gertatu zen bezala, eta aurreko finantza-krisian izan zuen eragin hondagarria.\nZailtasunak dituen enpresa baten akziodunetan diru publikoa sartzeko eragiketa orok kapitalaren % 22 baino gehiago edo 250 milioi euro baino gehiago biltzen baditu, aldez aurretik baimendu beharko da, herrialdearen ekonomian zeregin garrantzitsua duela egiaztatu ondoren, baita irteera-plan bat izan ere, eta, gainera, salbuespenezko aldi horretan kudeaketa gardena bermatu beharko da, programa arautzen duten printzipioak kontuan hartuta. Batzordearen lana, \"Itun berdea\" deitutakoaren eta digitalizazioaren zabalkuntzan.\nSalbuespenezko egoera bat denez, Batzordeak ezarritako arauak zehazten du Estatua kapitalaren parte den aldian ezin izango zaiela dibidendurik edo bonusik banatu exekutiboei, ez eta publizitatea egin ere, akziodunen artean kapital publikoaren presentzia erabiliz. Sei urteko epearen amaieran Estatuak kapitaletik atera ez bada edo bere partaidetza akzioen % 10etik behera murriztu ez badu, Batzordeak konpainia nahitaez berregituratzeko plan bat ezarriko du, \"Azken baliabide\" gisa, gobernuren batek nazionalizatutako enpresaren kapitalean jarraitu nahi badu. Ohiko funtzionamendu-baldintzak berrezartzeak botere publikoak jarrera horiek uztera bultzatzea da asmoa.\nEskurapenak ezinbestekoak direnean jarduerak mantentzeko, legedian salbuespenak egin daitezke:\nFinantza-erreskatea.\nGaur egun, nazionalizazio gehienak porrot bidezko finantza-erreskateak dira, eta, kasu gehienetan, itzuli egiten dira erreskatatutako enpresa edo bankua onbideratzen denean. Estatuaren finantza-erreskatea behartzen duten enpresa pribatuen porrotagatik gertatzen dira.\nEkonomian, finantza-erreskatea da porrot egiteko arriskuan dagoen erakunde (enpresa, herrialde edo gizabanako) bati finantza-kapitala mailegatzea edo ematea, porrotetik, kaudimengabeziatik, likidaziotik edo hondamenditik salbatzeko, edo entitate batek porrot egitea ahalbidetzeko finantza-kutsadurarik sortu gabe.\nErreskatea irabazi-asmoekin egin daiteke, adibidez, inbertitzaile bat etorkizun ezezaguneko konpainia bat berpizten denean bere akzioak irabazi-prezioan erosiz. Interes sozialagatik ere egin daiteke, adibidez, filantropo aberats batek janari lasterreko enpresa ez-errentagarri bat itzultzen badu elikagaiak banatzeko arazoak dituen herrialde batean. Erreskate handiagoa saihesteko beharrak ere eragin dezake: adibidez, gobernuak garraioa funtsezkotzat jotzen badu estatuaren arintasun ekonomikorako, orduan garraio-enpresak (aire-lineak, petrolio-enpresak, etab.) babesten ditu, sorospenen eta interes baxuko maileguen bidez.\nXX. mendean zehar gertatutako erreskate ugarietatik zenbait printzipio edo irakaspen sortu dira:\nZerbitzuen udaleratzea.\nEspainiako administrazio-zuzenbidean, zerbitzuen udaleratzea kontzeptu horren adiera orokorrean adierazten da, legez ezartzen denean ordura arte pribatuak ziren jarduerak udal-administrazioen eskumeneko zerbitzu publikotzat hartzen direla.\nUdal-administrazio batek ordura arte pribatua zen jarduera ekonomiko baten titulartasuna bere gain hartzea erabakitzen duenean ere udaleratzea gertatzen dela uler daiteke, jarduera hori zerbitzu publiko gisa kudeatzeko edo ustiatzeko, zuzenean edo zeharka.\nUdal-administrazioak pribatizatu edo aldi baterako kanpora atera zen zerbitzu bat berreskuratzen duenean, zerbitzua birudalerriratzeaz hitz egiten da."}
{"id": "160611", "revid": "119347", "url": "https://eu.wikipedia.org/wiki?curid=160611", "title": "Montreal (eskualde administratiboa)", "text": "Montreal (frantsesez \"r\u00e9gion administrative de Montr\u00e9al\") Quebeceko eskualde administratiboa da. 06 kodea erabiltzen da eskualde hau identifikatzeko. Nazio honetako eskualderik txikiena da baina biztanle kopuruan lehena da eta bertan dago Montreal hiri nagusia. Bere lurraldeak Montrealgo aglomerazioarekin (\"Agglom\u00e9ration de Montr\u00e9al\") bat egiten du baina ez, ordea, zabalagoa den Montrealgo metropoli komunitatearekin (\"Communaut\u00e9 m\u00e9tropolitaine de Montr\u00e9al\", CMM); azken hau beste lau eskualdetako lurrek (Laval osoa; Mont\u00e9r\u00e9gie, Laurentides eta Lanaudi\u00e8reko zatiak) ere osatzen dute.\n2002ko Quebecen egindako fusioetatik 2006ko desanexioetara udalerri bakarra ere osatzen zuen; egun 16 ditu, 2002 baino lehen 28 zeuden arren.\nGeografia.\nEskualde hau San Laurendi ibaiaren adarren arteko uharte batzuek osatzen dute; nagusia Montrealgo uhartea da eta horrez gain Bizard, Dorval eta beste batzuk daude. Hochelagako uhartedi osoa, ordea, ez dago bere barnean: alde batetik J\u00e9sus uhartea eta beste batzuk Lavalen daude, bestetik Perrot uhartea eta beste batzuk Mont\u00e9r\u00e9gien. Beraz, hegoaldean San Laurendi ibaiaren adar nagusia -eta bere izena daramana- eta iparraldean Rivi\u00e8re des Prairies bere adarrak (J\u00e9sus uhartearekin banatzen duenak) mugatzen dute.\nLur eremu gehiena laua da eta puntu gorena hiriari izena ematen dion mont Royal (234 m) da, nahiko zentrikoa uharte nagusi zein eskualdean. \"Monteregiar muinoak\" (\"collines mont\u00e9r\u00e9giennes\") deitzen direnetakoa da.\nMugakideak.\nGeografia atalean ikusi bezala, lurrez ez du auzokiderik. Ibaiez beste aldeetara dituen udalerri guztiak Montrealgo metropoli komunitatearen kide dira eta eskualde hauen barruan daude:\nHistoria.\n1966an Quebeceko eskualde administratiboak eratu zirenean Montrealgoa askoz ere handiagoa zen. 1987an eskualde batzuk banatzeari ekin zitzaion, oreka lortu nahirik; tartean desberdintasun handiz biztanle kopururik handiena zuen Montrealgoa. Hortik bost eskualde atera ziren: Montreal (zaharrak zuen 06 kodea gorde zuena), Laval (13 kodea), Lanaudi\u00e8re (14 kodea), Laurentides (15 kodea) osorik eta Mont\u00e9r\u00e9gie (16 kodea; zati batzuk Cantons-de-l'Estetik aterata).\nDemografia.\nHizkuntzak.\n2006an Montreal eskualdean frantsesa ama-hizkuntza dutenak % 50,2 besterik ez ziren; bi elementuk Quebecen osotasunean frantsesak duen nagusitasunari aurre egiten diote:\nBanaketa administratiboa.\nEskualdeak Quebecen banaketa administratiboan lehen maila betetzen du. Bigarrenean, \"Eskualdeko konderriko udalerriak\" (\"municipalit\u00e9s r\u00e9gionales de comt\u00e9\", MRC) edo bere baliokideak daude; Montrealen ez dago halakorik -eskualdeak berak betetzen du- eta zuzenean salto egiten da hirugarrenera, udalerrira.\nEgun eskualdea osatzen duen eremuan gorabehera batzuk egon dira udalerriei dagokienez, XXI .mendeko lehen urteetako fusio eta desanexioen ondorioz. 2002 baino lehen 28 udalerri egon ziren baina nazio mailan Quebectar Alderdiaren Quebeceko gobernuak bultzatutako fusio prozesuaren barruan eta \"Une \u00eele, une ville\" (\"Uharte bat, udalerri bat\") lelopean denek bat egin zuten. Adostasunik gabeko fusioak izan ziren eta horren ondorioz Alderdi Liberalak gobernura sartu ostean desanexiorako erreferendumak egitea onartu zuen; kasu askotan arrakastatsuak izan ziren eta gaur egun eskualdeak 16 udalerri ditu:"}
{"id": "160613", "revid": "17", "url": "https://eu.wikipedia.org/wiki?curid=160613", "title": "Batez besteko", "text": ""}
{"id": "160615", "revid": "17", "url": "https://eu.wikipedia.org/wiki?curid=160615", "title": "Batez besteko aritmetiko sinple", "text": ""}
{"id": "160616", "revid": "17", "url": "https://eu.wikipedia.org/wiki?curid=160616", "title": "Batez besteko aritmetiko haztatu", "text": ""}
{"id": "160617", "revid": "17", "url": "https://eu.wikipedia.org/wiki?curid=160617", "title": "Batez besteko harmoniko", "text": ""}
{"id": "160618", "revid": "17", "url": "https://eu.wikipedia.org/wiki?curid=160618", "title": "Batez besteko geometriko", "text": ""}
{"id": "160619", "revid": "17", "url": "https://eu.wikipedia.org/wiki?curid=160619", "title": "Batez besteko koadratiko", "text": ""}
{"id": "160620", "revid": "17", "url": "https://eu.wikipedia.org/wiki?curid=160620", "title": "Batez besteko higikor", "text": ""}
{"id": "160621", "revid": "17", "url": "https://eu.wikipedia.org/wiki?curid=160621", "title": "Batezbesteko lerrakor", "text": ""}
{"id": "160622", "revid": "17", "url": "https://eu.wikipedia.org/wiki?curid=160622", "title": "Batez bestekoen arteko erlazio", "text": ""}
{"id": "160623", "revid": "17", "url": "https://eu.wikipedia.org/wiki?curid=160623", "title": "Batez besteko herondar", "text": ""}
{"id": "160624", "revid": "17", "url": "https://eu.wikipedia.org/wiki?curid=160624", "title": "Batez besteko pitagoratar", "text": ""}
{"id": "160627", "revid": "17", "url": "https://eu.wikipedia.org/wiki?curid=160627", "title": "Batez besteko orokortu", "text": ""}
{"id": "160628", "revid": "17", "url": "https://eu.wikipedia.org/wiki?curid=160628", "title": "Batezbesteko errore koadratiko", "text": ""}
{"id": "160630", "revid": "11782", "url": "https://eu.wikipedia.org/wiki?curid=160630", "title": "Montre\u00e1l (eskualde administratiboa)", "text": ""}
{"id": "160631", "revid": "11782", "url": "https://eu.wikipedia.org/wiki?curid=160631", "title": "Montrealgo aglomerazioa", "text": ""}
{"id": "160632", "revid": "11782", "url": "https://eu.wikipedia.org/wiki?curid=160632", "title": "Agglom\u00e9ration de Montr\u00e9al", "text": ""}
{"id": "160633", "revid": "56334", "url": "https://eu.wikipedia.org/wiki?curid=160633", "title": "Zazpikatu gaztetxea", "text": "Zazpikatu Bilboko Alde Zaharreko Erronda kalearen ondoan, Solokoetxeko eskilaretan dagoen gaztetxea da.\nHistoria.\n2004. urtean Bilboko Alde Zaharreko Gazte Asanblada sortu zen, eta bertan hartutako erabakien ondorioz okupatu zen Unamuno plazako Geltoki gaztetxea, 7katu gaztetxearen aitzindaria. Ertzainek 4 egunen buruan hustu bazuten ere, Alde Zaharreko gazteek ez zuten amore eman: urtebete eskas pasata okupatu zen Unamuno plazan 7 Katu I izena jaso zuen gaztetxea. Gaztetxeak 12 egun iraun zituen agerian utziz Gazte Asanbladaren indarra; izan ere, denbora gutxian atondu zuten urteak eta urteak hutsik zeraman pisua. Ikastaroak, kalejirak, bazkariak...antolatu zituzten; bizi laburra baina emankorra izan zuen 7 Katu I gaztetxeak.\nGaur egungo Zazpi Katu gaztetxea, autogestioan eta antolakuntzan oinarritua, 2007ko Urtarrilaren 13an zabaldu zuten. Geroztik 4 aldiz indarrez hustua izan da, eta hainbat izan dira proiektu hau oztopatzeko egindakoak: multak, epaiketak, etengabeko jazarpena, kriminalizazioa... Baina Bilboko Alde Zaharreko gazteen laguntzaz oraindik irekia jarraitzen du gaztetxe honek."}
{"id": "160634", "revid": "336", "url": "https://eu.wikipedia.org/wiki?curid=160634", "title": "Marokoko Protektoratu Frantsesa", "text": "Marokoko Protektoratu Frantsesa, (arabieraz: \u062d\u0645\u0627\u064a\u0629 \u0641\u0631\u0646\u0633\u0627 \u0641\u064a \u0627\u0644\u0645\u063a\u0631\u0628 ; frantsesez \"Protectorat fran\u00e7ais au Maroc\") Marokon 1912ko martxoaren 30eko Feseko itunaren ondorioz ezarritako frantziar protektoratua izan zen. Marokoko Protektoratu Frantsesak ez zuen herrialdeko iparraldea barnean sartu, hau espainiar protektoratua zelako. 1912tik marokoar independentziara arte (1956ko martxoaren 2a) iraun zuen. Protektoratuaren ezarpena mendeetako frantziar-marokoarren arteko harremanen ondorioa izan zen."}
{"id": "160636", "revid": "119347", "url": "https://eu.wikipedia.org/wiki?curid=160636", "title": "Izar Beltz ateneoa", "text": "Izar Beltz ateneoa, Bilboko Irala auzoko ateneo bat da, hau da, hainbat aktibitate kultural aurrera eramaten dituen gune sozial autogestionatu bat. Andr\u00e9s Isasi kalean kokatzen da, 15.em zenbakian. Bilboko Okupazio Mugimenduaren partaide da, eta ideologia libertarioaren zabaltzea du xede. Horretarako, informazio boletinak sortzen eta konferentziak antolatzen ditu, eta baita liburutegi bat guztien esku jarri ere.\nIzar Beltz Ateneoa gune okupatu bat da, Bilboko Udalaren hirigintza politikaren aurka azaltzen baita. Ateneo honetakoekin kontaktuan jartzeko idatzi ateneo@izarbeltz.org helbidera."}
{"id": "160637", "revid": "6327", "url": "https://eu.wikipedia.org/wiki?curid=160637", "title": "Marokoko Frantziar Protektoratua", "text": ""}
{"id": "160638", "revid": "2241", "url": "https://eu.wikipedia.org/wiki?curid=160638", "title": "Marokoko Protektoratua", "text": "Marokoko Protektoratua 1912an Afrikako herrialde hori banatu zuten bi kolonia izan daiteke:"}
{"id": "160639", "revid": "1545", "url": "https://eu.wikipedia.org/wiki?curid=160639", "title": "Marokoko protektoratua", "text": ""}
{"id": "160640", "revid": "63274", "url": "https://eu.wikipedia.org/wiki?curid=160640", "title": "Tipologia", "text": "Zientzian, tipologia ikergai den elementu-multzo batean (pertsonak, animaliak, herrialdeak) \"tipo\" edo sail bereziak ezartzeko prozedura da, elementuak tipo horietan sailkatzeko helburua duena, elementu batetik bestera dauden ezberdintasunen kausak hobeto bereizi eta aztertu asmoz. Adiera zabalean, prozedura horren ondorioz sortzen den sail edo tipo multzoari ere \"tipologia\" deritzo.\nTipologiak behin behineko egoerak eta aldaerak aztertzeko erabiltzen dira. Sailkapenetan, berriz, izadiaren taldeak aztertzen dira, taldearen barruan nahi adina ezaugarri biltzen dituztela ere. Horregatik sailkapenak aldaeren ikerketetarako aurreko pausoa dira, ez baitituzte behin-behineko egoerak kontuan hartzen. Tipologiak horrenbestez, ez dira sailkapenak bezain iraunkorrak eta egiten dituzten deskribapenak arazoei irtenbidea ematen dieten neurrian dira onargarri. Gizarte-zientzietan erabili dira tipologiak, antropologian eta arkeologian batez ere; gizakien tresnak, marrazkiak, eraikuntzak, hilobiak, gizarte antolamenduak eta ideologiak era horretara aztertu dituzte antropologoek eta arkeologoek.\nHizkuntzalaritza.\nHizkuntzalaritzaren testuingurua munduko hizkuntzak sailkatzeko erabili ohi den sistema bati buruz hitz egiterakoan erabiltzen den terminoa da tipologia. Munduko hizkuntzak, barneko gramatika-egiturari erreparatuz gero, askotan badituzte hainbat elementu berdinetik, eta badituzte aukera bakar batzuk onartzen dituzten elementuak. Horrela nominatibo-akusatibo hizkuntzak, absolutibo-ergatibo hizkuntzak bereizi ohi direnean, sailkapen tipologikoa egiten da, eta sailkapen hau ohiko familien sailkapen filogenetikotik independentea da."}
{"id": "160641", "revid": "105290", "url": "https://eu.wikipedia.org/wiki?curid=160641", "title": "Monegros Desert Festival", "text": "Monegros Desert Festival (euskaraz \"Monegroak Basamortuko Jaialdia\") Espainiako Aragoi autonomia erkidegoan dagoen Monegroak eskualdean urtero ospatu ohi den musika elektronikoaren inguruko jaialdi bat da, Candasnos eta Fraga udalerrien artean kokatzen delarik.\nTechno, hip-hop, drum and bass eta minimal musiken kontzertu eta emanaldiak eskeintzen dira.\nHistoria.\nMusika jaialdi hau Florida 135 klubeko ohiko bezeroak elkartzean sortu zen, hasierako ekitaldia 1994an ospatu zelarik, eta gaur egun europar musika elektronikoaren inguruko ospakizun garrantzitsuenetakoen artean kokatzen da. Azken urte hauetan batez besteko 40.000 pertsonen bisita izan du, eskualde osoan eragin handia duen ospakizuna da, Lleida, Zaragoza edo Huesca bezalako hirietatik nahiz inguruetako udalerrietatik jendea ugari bertaratzen baita, ondorioz jaialdiak irauten dituen egunetan zehar eskualdeko ostatuak bete eta etekin ekonomikoa atera ohi dute.\nBere egoitza Bartzelona hirian duen Enter Group ekoiztetxeak antolatu ohi du. Jaialdi honen helburua mundu osoan arrakasta duten nazioarteko musika elektroniko, hip-hop eta raparen inguruko artistak bertara erakartzea da.\nEkitaldiak.\nDaramatzan 16 ekitaldietan zehar, bertatik artista ugari iragan izan dira, urtero nazioartean ezagunak diren 30 artista inguru bildu ohi dira.\n- 2009ko ekitaldia: Andreas Kremer / Brodinski / Ben Sims / Cristian Varela / Calle 13 / Carl Cox / Dave Clarke / Dj Hype &amp; Mc Jakes / Dubfire /Eto &amp; Gab / Frank Kvitta /Fran The Breakstorm &amp; Mc Prince Osito &amp; Mc R-Vee / Gentleman / Josh Wink / Ken Ishii / La Excepci\u00f3n / Loco Dice / Lukas &amp; Fernanda Martins / N-Type / O.B.I. / Orbital / Oscar De Rivera / Pet Duo / Robert Lamart / Ricardo Villalobos / Sven V\u00e4th / Sven Wittekind / Subfocus / The Madox / Tiga / Tote King Band / Tego Calder\u00f3n / Valentino Kanzyani / Vitalic\n- 2010eko ekitaldia: Pendulum (live), 2manydjs (live), Laurent Garnier (live), Mala Rodr\u00edguez, Bloody Beetroots Death Crew 77, Buraka Som Sistema (live), Dave Clarke, Richie Hawtin, Jeff Mills, Luciano, Digitalism (dj set), Ben Sims, Adam Beyer, Marco Carola vs. Loco Dice (Back II Back exclusive set), Technasia (live), DJ Rush, Oscar Mulero, Umek, Popof (live), Cristian Varela, Paul Ritch (live), Matthew Jonson, Frank Kvitta, Pet Duo, Boris S (live), OBI Vs. Lukas, Eto &amp; Gab, Du\u2019Art, Mat Weasel VS Harry Potar aka Roms, Guigoo Narkotek, Maissouille, CPV, SFDK, Morodo, Chacho Brodas, Caspa feat. MC Rod Azlan, Reso, Sub Focus, Benny Page, Drumsound &amp; Bassline Smith feat. Youngman MC, Aaron Spectre\u2019 Drumcorps (live), Aphrodite &amp; MC Junior Red, Kid 606, Otto von Schirach, Marc Marzenit (live), Cesar Merveille, The Horrorist,Niskerone, Narcotik Dlux, Ra\u00fal Mezcolanza, Fran the Breakstorm feat. MC Osito &amp; MCR eta Ve."}
{"id": "160643", "revid": "336", "url": "https://eu.wikipedia.org/wiki?curid=160643", "title": "Mendebaldeko Afrika Frantsesa", "text": "Mendebaldeko Afrika Frantsesa (frantsesez \"Afrique occidentale fran\u00e7aise\" edo \"AOF\") zortzi Afrikako Frantziar kolonien elkartea izan zen. Koloniak Mauritania, Senegal, Sudan Frantsesa (egun Mali dena), Ginea Frantsesa (egun Ginea dena), Boli Kosta, Volta Garaia (egun Burkina Faso dena), Dahomey (egun Benin dena) eta Niger ziren. Elkarteak 4.689.000 kilometro koadro eta 25 milioi biztanle zituen desegin zenean.\nAgintarien zerrenda.\nElkartea zuzendu zuten gobernadoreak honakoak izan ziren:\n1957an mandatari goren bilakatu ziren:"}
{"id": "160644", "revid": "6327", "url": "https://eu.wikipedia.org/wiki?curid=160644", "title": "Mendebaldeko Afrika frantsesa", "text": ""}
{"id": "160645", "revid": "336", "url": "https://eu.wikipedia.org/wiki?curid=160645", "title": "Ekuatore Afrika Frantsesa", "text": "Ekuatore Afrika Frantsesa (frantsesez \"Afrique \u00e9quatoriale fran\u00e7aise\" edo \"AEF\") zortzi Afrikako Frantziar kolonien elkartea izan zen, Kongo ibaitik Sahararaino hedatu zena.\n1910ean ezarri zutenean, lau lurraldeak batu zituzten: Gabon, Erdialdeko Kongo (egun Kongoko Errepublika dena), Ubangi-Xari (egun Afrika Erdiko Errepublika dena) eta Txad (hau 1920an sartu zen) hain zuzen ere. Gobernadorea Brazzavillen zuen egoitza, eskualde bakoitzean ordezkariak izanik."}
{"id": "160646", "revid": "1545", "url": "https://eu.wikipedia.org/wiki?curid=160646", "title": "Erdialdeko Kongo", "text": ""}
{"id": "160651", "revid": "512", "url": "https://eu.wikipedia.org/wiki?curid=160651", "title": "Ordiziako enparantza nagusia", "text": "Ordiziako enparantza nagusia Gipuzkoako Goierri eskualdeko Ordizia udalerriaren enparantza edo plaza nagusia da. Hain zuzen ere, Ordiziako Alde Zaharrean kokatua dago.\nAzoka.\nUdalerri honetako alde zaharraren bihotzean kokatzen da, udaletxearekin parez-pare. Bertan asteazkenero merkatua edo azoka ospetsua ospatu ohi da, beharbada, Gipuzkoa osoko kale merkaturik garrantzitsuena dena, bertako salneurriak Gipuzkoa osoko nekazal eta barazki produktuen salneurrien eredutzat hartu izan ohi direlarik.\nHistoria.\nMendez mende, gutxienez 1512. urtetik aurrera, merkatua enparantza honetan eta bere inguruko eremuan ospatu ohi izan zen. Halere, 1925ean Francisco Gurrutxagaren proiektuari jarraikiz, gaur egungo bere hormigoizko egitura eta teilatua gehitu zitzaizkion.\nEraikinak.\nEnparantza honen inguruan hainbat eraikin nabarmen daude: Abaria jauregia, Sujetoenea, Gazteluzar jauregia eta Ordiziako udaletxea."}
{"id": "160652", "revid": "119347", "url": "https://eu.wikipedia.org/wiki?curid=160652", "title": "Outaouais (eskualde administratiboa)", "text": "L'Outaouais Quebeceko eskualde administratiboa da. 07 kodea erabiltzen da eskualde hau identifikatzeko. Hiri nagusia Gatineau da.\nIzena eman dion ibaiak (ingelesez \"Ottawa River\") Quebec eta Ontario banatzen dituelarik, bigarren honetan dagoen Ottawa (\"Outaouais\" toponimoak duen etimologia bera duena) hiriburu federala parez pare egoteak eragin handia du: \"Ottawa-Gatineau\" edo \"(Kanadako) hiriburu nazionalaren eskualdea\" ibaiaren bi aldeetako udalerri batzuek osatzen dute.\nGeografia.\nOutaouais ibaia San Laurendiren adar nagusietakoa da. Bere izena eskaintzeaz gain, eskualdearen eta probintziaren hegoaldeko muga markatzen du, mendebalde-ekialde norabidean. Beste ardatza, iparralde-gegoalde norabidean, Outaouaisen ibaiadarra den Gatineau ibaia da; nahiko zentrikoa eskualdearen barruan iparraldeko baso eta mendialde sakonetatik Ottawako ateraino heltzen da. Azken gune honetan Outaouais ibaiarekin bat egin eta bere izena daraman hirira -eskualdeburua- heltzen da.\nOttawa-Gatineau metropolitik eta Gatineau ibaiaren ardatzetik kanpo, Outaouaisen ertzetan nortasun handiko bi eremu nabarmentzen dira: ekialderantz La Petite-Nation (Papineau MRCa) eta mendebalderantz Pontiac.\nHistoria.\nAlgonkin jatorriko herriaren lurrak, europarren historia Samuel de Champlainen 1613ko bisitaldiarekin hasi zen.\nHala ere, oro har bere kolonizazioa beranduago hasi zen; 1800an Massachusettsen jaiotako Philemon Wright leialista -hau da, AEBetako independentziaren kontrakoa- eskualdera heldu zen. Egun Gatineau hiria dena sortu zuen. 1857an Ottawa Kanadako hiriburu izendatzeak inguruko herrientzat eragin handia ekarri zuen: harrezkero Outaouaisen bilakaera alde batetik hiri honi begira eta bestetik Quebecen barruan demografikoki, ekonomikoki...okupatzen duen leku garrantzitsuaren arabera suertatu da.\nDemografia.\nHizkuntzak.\nOutaouaisen % 79,2 frantses hiztuna da; Papineaun % 93,5 dira eta Gatineaun bertan, Ottawa hain hurbil egon arren % 81,1. Plaisancen % 98ra ere heltzen da.\nAldiz, bada -Quebecen ia kasu bakarra da- MRCrik gehiengo (% 57,2) ingeles hiztuna duena: Pontiac; han % 41,4k besterik ez du frantsesa ama hizkuntzatzat eta Shawvillen %86,6 dira ingeles hiztun; eremu horretan kolonizazio leialista, irlandar, eskoziar eta abarren garrantzia argitzen duena. Pontiaceko egoera politiko eta linguistikoa ez da arazorik gabea.\nJatorriko herriak.\nEskualdeak berak jatorri autoktonoa (endonimoa dena gainera) duen izena darama. Egun ehuneko txikia osatzen badute ere, oraindik lurralde aldetik anishinabeg (algonkin) herriak bere inportantzia gordetzen du; eskualdeko iparraldean badituzte bi \"indiar erreserba\", Kitigan Zibi eta Kitiganik (Lac-Rapide) eta Abitibi-T\u00e9miscaminguen bizi diren beren herrikideekin batera lurralde zabalean presentzia sendoa dute eta beren hizkuntzari eusten diote.\nBanaketa administratiboa.\nMRCak eta baliokidea.\nEskualdeak 4 \"Eskualdeko konderriko udalerri\" (MRC) ditu eta bere baliokidea den beste bat, Gatineau hiria; oro har 67 udalerri daude Outaouaisen. MRCak, baliokidea eta beren hiriburuak:\nMRCetatik kanpo Kitiganik eta Kitigan Zibi udalerri autoktonoak daude."}
{"id": "160654", "revid": "512", "url": "https://eu.wikipedia.org/wiki?curid=160654", "title": "Odawa (argipena)", "text": "Odawa (herri honen hizkuntzan), Ottawa (ingelesez) edo Outaouais (frantsesez) Ipar Amerikako jatorriko herri baten eta zenbait lekuren izena da."}
{"id": "160655", "revid": "11782", "url": "https://eu.wikipedia.org/wiki?curid=160655", "title": "Ottawa (argipena)", "text": ""}
{"id": "160656", "revid": "11782", "url": "https://eu.wikipedia.org/wiki?curid=160656", "title": "Outaouais (argipena)", "text": ""}
{"id": "160663", "revid": "201", "url": "https://eu.wikipedia.org/wiki?curid=160663", "title": "Botilaratutako ur", "text": ""}
{"id": "160664", "revid": "201", "url": "https://eu.wikipedia.org/wiki?curid=160664", "title": "Uraren pribatizazioa", "text": ""}
{"id": "160673", "revid": "98220", "url": "https://eu.wikipedia.org/wiki?curid=160673", "title": "Ainielle", "text": "Ainielle Huescako probintziako Biescas udalerrian dagoen hustutako herria da. Herria 1960ko hamarkadatik egon da hutsik, baina oraindik eraikin gehienak zutik mantentzen dira, eliza barne. Itsas mailatik 1.355 metrora dago eta probintziako hiriburutik 86 kilometrora.\nJulio Llamazaresen La Lluvia Amarilla eleberria herrian egokituta dago.\nDemografia.\n1842an herriak 74 biztanle zituen, 1857an 135 biztanle eta hiru urte beranduago, 139 biztanle.\n1850eko hamarkadan agintariek Ainielle eta Berbusa bat egin zuten udalerri bakarra osatuz. 1870eko hamarkadan bi herriek sortutako herriari Berbusa jarri zioten, azken honetan Ainiellen baino bizilagun gehiago zeudelako."}
{"id": "160675", "revid": "119347", "url": "https://eu.wikipedia.org/wiki?curid=160675", "title": "Ghanako Inperioa", "text": "Ghanako Inperioa (750 aldean - 1240 aldean) gaur egungo Maliren parte handienean eta Mauritaniaren hego-ekialdean hedatzen zen erresuma historikoa izan zen. Bertako Soninke herriak Wagadou deitzen zion baino europarrek eta arabiarrek Ghanako Inperioa izena jarri zioten, \"Ghana\" esaten baizitzaion erregeari. Inperioak Iparraldeko Afrika, Ekialde Hurbila eta Europarantz zihoan gatz, urre eta boli merkataritza kontrolatzen zuen. Horrela aberasturik hedatuz joan zen eta merkataritza bide garrantzitsuen kontrola lortu zuen. Hiriburua Kumbi Saleh izan zen.\nXI. mendean almorabideek inperioa inbaditu zuten. Denbora luze gabe soninkeek agintea berreskuratu zuten arren, erresumaren gainbehera hasia zen. 1240an Maliko Inperioan sartu zen."}
{"id": "160677", "revid": "336", "url": "https://eu.wikipedia.org/wiki?curid=160677", "title": "Pila", "text": "Pila (elektrikoa) gailu elektrokimiko bat da, energia elektrikoa sortzeko erreakzio kimiko batean askaturiko energia kimikoa erabiltzen duena. Ohiko piletan, erreaktiboak pila fabrikatzean sartzen dira. Pilak ahitzen direnean, tentsioa ahuldu eta pila aldatu behar da.\nFuntzionamendua.\nPila disoluzio elektrolitiko batean sartua dagoen metal baten oxidazioaren bidez energia elektrikoa ekoizten duen sorgailu bat da. Elektrolitoa isurkari eran dagoenean pila \"hezea\" dela esaten da, eta elektrolitoa inguru porotsu batean xurgatua dagoenean pila \"lehorra\" dela. Pila heze mota asko dago, baina ezagunena pila voltaikoa da (Alessandro Voltak asmatu zuelako ematen zaio izen hori). Pila mota honetan potentzial elektrolitiko desberdina duten bi metal eroale elektrolito batean sartuta jartzen dira, eta horrela korronte elektrikoa sortzen da. Hasierako pila voltaikoek zinka eta kobrea erabiltzen zituzten elektrodo gisa, eta gesalez hezetutako papera elektrolito gisa. Gaur egun ore erdi solidotuak erabiltzen dira elektrolito gisa; elektrodoak berunezkoak, nikelezkoak, zinkezkoak eta kadmiozkoak izan daitezke. Pila lehorrak ere mota askotakoak dira, baina gaur egun hiru motakoak erabiltzen dira gehienbat:\nHondakina.\nPilak hondakin berezi, toxiko eta arriskutsuak dira. Pilak ez dira inoiz zaborrontzira bota behar. Euren bilketa gaikakoa egin behar da, haiek garbigunera eramateko edo horiek biltzen dituen denda batera eramateko.\nPilek ahalmen kutsagarri handia dute, eta birziklatzeak ahalmen hori kontrolatzea dakar.\nAdibidez, botoi-pila baten merkurioak 600.000 litro ur kutsa ditzake; horrek arrisku larriak dakartza, baita osasunarentzat ere. Piletan jasotako lehengaiak aprobetxa daitezen errazten du.\nGarbiguneetan eta bestelako bilguneetan pilak utzi eta gero, pilok zentral birziklatzailera eramaten dira; bertan, merkurioa eta beste metal batzuk (zinka, kadmioa, beruna, zilarra) berreskuratzen dira."}
{"id": "160678", "revid": "119347", "url": "https://eu.wikipedia.org/wiki?curid=160678", "title": "Podolsk", "text": "Podolsk (errusieraz: \u041f\u043e\u0434\u043e\u043b\u044c\u0441\u043a) mendebaldeko Errusian dagoen Mosku oblasteko hiria da. Moskutik 35\u00a0km hegoaldera dago, Pakhra ibaiaren ertzean. 2010ean 187.961 biztanle zituen.\nHistoria.\nHiria 1627an sortu zen Podol izeneko herrixka moduan. Herrixka hau Danilov monasterioaren mendeko jabetza zen. Hiri eskubideak 1791an jaso zituen Katalina II.a Errusiakoaren eskutik.\nErrusiako Iraultzaren aurretik Podolsk Errusiako hiririk industrialenen artean zegoen, eta lantegirik handiena Singer enpresaren josteko makinen lantegia zen.\n1980ko hamarkadan 200.000 biztanle baino gehiago izatera heldu zen, baina ordutik, herrialdeko hiri gehienek bezala, biztanleria galtzeko joera nagusitu da."}
{"id": "160679", "revid": "1340", "url": "https://eu.wikipedia.org/wiki?curid=160679", "title": "Ghana Inperioa", "text": ""}
{"id": "160680", "revid": "336", "url": "https://eu.wikipedia.org/wiki?curid=160680", "title": "Volta Garaia", "text": "Volta Garaiko Errepublika (frantsesez: \"R\u00e9publique de Haute-Volta\") 1958ko abenduaren 11an Frantziar Batasunaren barnean ezarritako kolonia autonomoa izan zen. Autonomia lortu baino lehen Frantziar Volta Garaia eta Frantziar Mendebaldeko Afrikako zati bat izan zen. 1960ko abuztuaren 5ean Frantziarekiko independentzia osoa lortu zuen.\n1983ko abuztuaren 4an, Thomas Sankarak estatu-kolpe militar baten bitartez boterea lortu zuen. Estatu-kolpearen ondorioz, Iraultzaren Batzar Nazionala eratu zuen bera presidentea zelarik. Sankarak izen aldaketa proposatu zuen eta kolpearen lehenengo urteurrenean Volta Garaia Burkina Faso bilakatu zen, euskaraz \"jende ohoretsuaren herrialdea\" esan nahi duena.\nVolta Garaia izenak herrialdea Volta ibaiaren goialdeko zatian dagoela esan nahi du. Ibaiak hiru zatitan banatuta dago: Volta Beltza, Volta Zuria eta Volta Gorria, herrialdeko banderan agertzen ziren hiru koloreak hain zuzen ere."}
{"id": "160681", "revid": "6327", "url": "https://eu.wikipedia.org/wiki?curid=160681", "title": "Alto Voltako Errepublika", "text": ""}
{"id": "160683", "revid": "6327", "url": "https://eu.wikipedia.org/wiki?curid=160683", "title": "Volta Garaiko Errepublika", "text": ""}
{"id": "160684", "revid": "6327", "url": "https://eu.wikipedia.org/wiki?curid=160684", "title": "Goiko Volta", "text": ""}
{"id": "160685", "revid": "201", "url": "https://eu.wikipedia.org/wiki?curid=160685", "title": "`pilak", "text": ""}
{"id": "160686", "revid": "201", "url": "https://eu.wikipedia.org/wiki?curid=160686", "title": "Pila elektriko", "text": ""}
{"id": "160687", "revid": "201", "url": "https://eu.wikipedia.org/wiki?curid=160687", "title": "Energia kimiko", "text": ""}
{"id": "160688", "revid": "201", "url": "https://eu.wikipedia.org/wiki?curid=160688", "title": "Konputagailuen arkitektura", "text": ""}
{"id": "160689", "revid": "105290", "url": "https://eu.wikipedia.org/wiki?curid=160689", "title": "Supergrass", "text": "Supergrass 1993an Ingalaterrako Oxford hirian sortutako Britpop taldea da. Bere kide sortzaileak Gaz Coombes, Mick Quinn eta Danny Goffey izan ziren, halere 2002an Rob Coombes ere elkartu zitzaien (Gaz Coombesen anaia).\nEuren ibilbideko abestirik ezagunena ziurrenik 1995an kaleratu zuten Alright izenekoa izango da."}
{"id": "160694", "revid": "1891055", "url": "https://eu.wikipedia.org/wiki?curid=160694", "title": "Rufino Etxeberria", "text": ""}
{"id": "160695", "revid": "9371883", "url": "https://eu.wikipedia.org/wiki?curid=160695", "title": "Dahomey", "text": "Dahomey mendebaldeko Afrikako antzinako erresuma izan zen, egungo Beningo Errepublikaren lurraldea hartzen zuena. XVII. mendean sortu eta 1894an Frantziak konkistatu arte, Dahomeyko Erresuma eskualdeko herrialderik boteretsuenetakoa izan zen. 1894-1960 bitartean, Dahomey Mendebaldeko Afrika Frantsesaren zati bat izan zen. Dahomeyko Errepublika burujabeak 1960 eta 1975 bitartean iraun zuen, urte hartan izenez aldatu eta Benin bilakatu baitzen.\nJoruba herriaren lurraldeetan ezarritako erresuma hau Allada erresumaren mende egon zen hasieran, 1715 aldean independentzia lortu zuen arte. Handik aurrera, Dahomeyko erregeek lurralde asko lortu zituzten konkisten bitartez. Erresuma esklabotzaren bitartez aberastu zen. Aipagarria da Dahomeyko amazonak izeneko unitate militarra, emakumez osaturik zegoena."}
{"id": "160696", "revid": "1545", "url": "https://eu.wikipedia.org/wiki?curid=160696", "title": "Dahomeyko Erresuma", "text": ""}
{"id": "160697", "revid": "1891063", "url": "https://eu.wikipedia.org/wiki?curid=160697", "title": "Rufino Etxeberria Arbelaitz", "text": ""}
{"id": "160698", "revid": "1891064", "url": "https://eu.wikipedia.org/wiki?curid=160698", "title": "Rufi Etxeberria Arbelaitz", "text": ""}
{"id": "160704", "revid": "12654", "url": "https://eu.wikipedia.org/wiki?curid=160704", "title": "Kilpisjarvi aintzira", "text": ""}
{"id": "160705", "revid": "336", "url": "https://eu.wikipedia.org/wiki?curid=160705", "title": "Dahomeyko Errepublika", "text": "Dahomeyko Errepublika (frantsesez: \"R\u00e9publique du Dahomey\") Frantziar Batasunaren barneko estatu elkartua izan zen 1958-1960 bitartean, 1960ko abuztuaren 1ean independentzia osoa lortu zuena. Autonomia erdietsi baino lehen Mendebaldeko Afrika Frantsesaren zati izan zen, Dahomey Frantsesa izenarekin.\n1975ean estatua izenaz aldatu eta Benin bilakatu zen, \"\u201cBenin\u201d\", \"\u201cDahomey\u201d\" ez bezala, hitz neutrala zelako herrialdeko talde etniko guztientzat."}
{"id": "160708", "revid": "105290", "url": "https://eu.wikipedia.org/wiki?curid=160708", "title": "Sub judice", "text": "Sub judice, literalki \"epailearen mendean\", zuzenbidean erabiltzen den latinezko lokuzio edo esamoldea da, auzia epailearen eskutik erabakitzeke dagoela adierazteko."}
{"id": "160710", "revid": "1340", "url": "https://eu.wikipedia.org/wiki?curid=160710", "title": "Os Ancares", "text": ""}
{"id": "160713", "revid": "1340", "url": "https://eu.wikipedia.org/wiki?curid=160713", "title": "Galileako Itsasoa", "text": ""}
{"id": "160714", "revid": "1340", "url": "https://eu.wikipedia.org/wiki?curid=160714", "title": "Alto G\u00e1llego", "text": ""}
{"id": "160715", "revid": "1340", "url": "https://eu.wikipedia.org/wiki?curid=160715", "title": "Cinca Medio", "text": ""}
{"id": "160717", "revid": "1340", "url": "https://eu.wikipedia.org/wiki?curid=160717", "title": "Las Hurdes", "text": ""}
{"id": "160721", "revid": "688", "url": "https://eu.wikipedia.org/wiki?curid=160721", "title": "Rovinj", "text": "Rovinj (Istrieraz \"Ruv\u00e8igno\" edo \"Ruve\u00eegno\", italieraz \"Rovigno\"), Istria eskualdeko hiria da. Istria penintsularen mendebaldean dago, itsaso Adriatikoaren ertzetan eta Pore\u010d eta Pularen artean. 13.562 biztanle ditu (2001) eta Herri turistikoa da, bai arkitektura veneziarragatik eta baita udako gaugiroagatik ere. Itsas portu aktiboa ere bada.\nPopulazioa.\n13.562 biztanle ditu (2001). Hauetatik %76'31 kroaziarrak dira, %16 italiarrak eta %3'51 serbiarrak. Albaniarrak eta bosniarrak ere badaude. Udan italiarrak, alemanak eta austriarrak etortzen dira nagusiki. Rovinjen oraindik istriera edo \"rovignese\" hitz egiten da.\nHistoria.\nIliriarrek sortu zuten baina erromatarrek eman zioten gaur egungo izenaren sorburua izango zena, \"Arupinium\" hasieran, gero \"Mons Rubinium\" eta azkenik \"Ruvinium\". Herria kostaldetik banaturik zegoen irla batean eraikiz joan zen. 1283 eta 1797 artean Veneziarren itsas portu garrantzitsuenetakoa izan zen. 1763an kostaldetik banatzen zuen kanala materialez bete zuten \"Rovigno\" penintsula bihurtuz.\nIstria guztia bezala, 1797tik aurrera Austria-Hungariako Inperioaren barnean egon zen Lehen Mundu Gerran Italiak eskuratu zuelarik. Bigarren Mundu Gerra bukatzean Jugoslavia jabetu zen hiriaz eta bertako biztanle italiar askok alde egin zuten. Kroazierazko \"Rovinj\" izena hartu zuen orduan. 1991tik aurrera Kroaziako hiria da.\nOndasun nabarmenak.\nRovinjeko arkitektura guztia veneziar estilokoa da, bai eliza, kaleak, kaia eta gelditzen diren harresiak ere.\nSanta Eufemia eliza (\"Svetog Eufemija\"): Istriako kanpandorre altuena du, 61 metrotakoa, eta Veneziako San Marko basilikaren kanpandorrearen irudiko egina da. Penintsularen tokirik altuenean dago eta bere inguruan labirinto itxurako kale estuek osatzen dute hiriaren alde zaharra."}
{"id": "160722", "revid": "58701", "url": "https://eu.wikipedia.org/wiki?curid=160722", "title": "Primorje-Gorski Kotar eskualdea", "text": "Primorje-Gorski Kotar eskualdea (kroazieraz \"Primorsko-goranska \u017eupanija\") Kroaziaren ipar mendebaldean kokaturiko eskuladea da, Istria, Karlovac eta Lika-Senj eskualdeen artean.\nBere hiriburua Rijeka da eta 213.842 biztanle ditu (2011). \"Kvarner\" itsasoaren ertzean dago eta zati kontinentalaz gain hainbat irla hartzen ditu, hala nola, Krk, Cres, Lo\u0161inj eta Rab.\nRisnjak Parke Nazionala ere bertan dago.\nBanaketa administratiboa.\nPrimorje-Gorski Kotar eskuladeak 14 hiri eta 22 udalerri ditu."}
{"id": "160725", "revid": "11782", "url": "https://eu.wikipedia.org/wiki?curid=160725", "title": "Estat Catal\u00e1", "text": ""}
{"id": "160726", "revid": "7388", "url": "https://eu.wikipedia.org/wiki?curid=160726", "title": "Enara", "text": "Enara, halaber ainara, elaia () edo txenada (), \"Hirundinidae\" familiako hegazti paseriformeen izen arrunta da.\nEnaren banaketa kosmopolita da, mundu osoan bizi eta habia egiten baitute, Antartikan salbu. Familiaren jatorria Afrikan dagoela uste da, eta jatorriz habia zuloetan egiten zutela; oraindik ere Afrikan dute espezieen aniztasunik handiena. Europa eta Ipar Amerikako zenbait espezie distantzia luzeko migratzaileak dira; Afrikako espezieek, berriz, ez dute migratzen. Espezie batzuk giza jardueren ondorioz iraungitze arriskuan daude, baina beste batzuk gizakiek ingurumenean egin dituzten aldaketen ondorioz abantaila lortu dute eta gizakiei lotuta bizi dira. Euskal Herri osoan oso arrunta eta ugaria da udaberritik udazkenera bitartean, gehienetan landa inguruetako giza eraikinetara lotuta (baserri, abeletxe, eta abar).\nIzena.\nAitzineuskaraz: \"*eNala\" edo \"elai\" aitzineuskaraz: \"*eLana\" Koldo Mitxelenaren ikerketen arabera.\nEuskarazko hainbat izen arrunt ditu: \"ainara, ainhia, azpizuri, beletxiko, bragaro, elai, enabera, enara, erlai, ernara, hegabera, hegoazpizuri, i\u00f1ara, ipurzuri, kulentri\u00f1a, mitxigu, ninera, txenara, zagaro.\nEuskal Herriko enarak.\nMunduko enara espezien artean, lau dira Euskal Herrian bizi direnak: enara arrunta ( \"Hirundo rustica\" ), enara azpizuria ( \"Delichon urbica\" ), haitz-enara ( \"Hirundo rupestris\" ) eta uhalde-enara ( \"Riparia riparia\" ).\nEnara arrunta.\nEzagunena inolako zalantzarik gabe, enara arrunta ( \"Hirundo rustica\" ) da. Euskal Herrian bizi direnen artean handiena, ikusten dugun momentuan bere buztan xelebreak harritu egiten gaitu. Isatsaren kanpoaldeko bi lumak, kanpo-errektrize biak, izugarri luze eta finak dira, ezaugarri hau dagoeneko bere anaia hirundinidoengandik bereizteko nahikoa delarik. Bizkar eta burua beltzak ditu, paparra gorria eta sabelaldea zuria. Beti ere gizakiari lotuta bizi izan da eta gutxitan aurki daitezke bere habiak harkaitz, zubi edo zuhaitzetan. Nahiago izaten ditu giza eraikuntzak, baina hori bai, hiri eta herri handietatik urrun; baserri edota auzo txikietako lasaitasuna nahiago izaten baitu.\nEz da beste enarak bezain koloniala, baina talde txikietan aritzen da beti ehizan, sorbeltz eta enara azpizuriekin izan zezakeen konpetentzia ekiditeko, ehiza-esparrua banatuz. Sorbeltzek goi-goian dauden intsektuak harrapatzen dituzte, azpizuriek erdikoak eta enara arruntek lur ingurukoak. Habiatik hurbil dauden zelai eta putzuetan ehiza egitea benetan gustuko du, bere hegalaldi trebe eta bizkorraz eltxo, efimera eta bestelako intsektu txikiak harrapatuz. Hegan duen trebezia hori ura edateko orduan ere garbi uzten digu, ez baitu gelditu beharrik: putzu gainetik milimetro gutxitara hegan ari delarik, burua jaitsi, mokoa uretan sartu eta inongo arazorik gabe tragoxka bat hartzen du, ahozabal uzten gaituen bitartean.\nEgia esan, egunaren parterik handiena airean edo kableetan ematen du eta lurrera ia-ia kumaldian besterik ez da jaisten, habia egiteko buztina biltzera. Sasoi horretan erreka, putzu eta iturrietara hurbiltzen da. Buztin eta lokatz zatitxoak hartzen dituzte mokoan, belarrekin batera eta listuarekin nahastu ondoren eratzen dituzten bolatxoez, goitik zabalik dauden eta hain ezagunak diren kopa itxurako habiak eraikitzen dituzte atari eta kortetan.\nAzken urteotan bere populazioak egundoko atzerakada jasan du, batez ere poluzioa eta pestiziden eraginagatik. Dena den, oraindik ere Euskal Herri osoan aurki daiteke. Ugariagoa da noski Hegoaldeko probintzietan, Araba eta Nafarroan habia egiteko leku aproposagoak aurkitzen baititu, baina gainontzeko bost lurraldeetan ere erraz aurki daiteke herri handi eta poluituetatik aldentzen bagara.\nBeste izen hauek hartzen ditu Euskal Herrian: Ainara, Ainhia, Azpizuri, Beletxiko, Bragaro, Elai, Enabera, Enara, Erlai, Ernara, Hegabera, Hegoazpizuri, I\u00f1ara, Ipurzuri, Kulentri\u00f1a, Mitxigu, Ninera, Txenara, Zagaro.\nEnara azpizuria.\nAzken urteotan herri eta hiriak handitzearekin batera enara arrunta baserri inguruetara mugatu bitartean, enara azpizuria ( \"Delicho urbica\" ), askoz hobeto moldatu da bizitza modernora. Ez ditu mendiak utzi eta enara arruntarekin batera baserri eta auzotxoetan ere bizitzera hel daiteke, baina habia edozein lekutan egitea axola ez zaionez, herri handi eta hiriak kolonizatzea lortu du eta ez du enara arruntak izan duen atzerakada jasan. Gaur egun ez da zaila Arrasate, Irun edo Durango bezalako herri handietan hegaz ikustea.\nEnara azpizuriari habia edozein lekutan egitea axola ez zaionez, herri handi eta hiriak kolonizatzea lortu du eta ez du enara arruntak izan duen atzerakada jasan.\nNahiz eta antz-pixka bat izan, erraza da azpizuria gainontzeko enarengandik bereiztea. Hasteko, nahiz eta buztan sardekara izan, ez ditu enara arruntak dituen bi luma luze horiek. Eta bestalde, bizkarraldea eta isatsa beltzak dituen arren, oso nabarmena da ipurdi gaineko orban zuri-zuria. Oso nabaria da batez ere hegan diharduenean. Enara arrunta baino txikixeagoa da eta ez hain liraina. Oso espezie soziablea da eta ehundaka bikoteko koloniak era ditzake, nahiz eta gehienetan 10-20 bikoteko taldetan bizi. Talde osoa batera irteten da ehizara eta denak batera habira itzultzen.\nLehen aipatu dugun moduan, antzina bizi izateko gustukoen zituen mendi eta baserriak ez ditu utzi, baina pixkanaka Euskal Herri osora hedatzen joan da eta gaur egun lurralde guztian aurki dezakegu: Aralar, Elgea, Aizkorri edo Salbada bezalako mendikateetatik hasi eta hirietaraino eta kostaldetik Araba eta Nafarroako hegoaldeko lautadetaraino. Hau dugu egun ziurrenik enararik ugariena.\nBeste izen hauek hartzen ditu Euskal Herrian: (Enara) buztanzuri, (Enara) ipurzuri, Ainara, Elai, Enabera, Enara (txiki), Erlai, Ernara, Hegabera, Hegazpizuri, I\u00f1ara, Kulentri\u00f1a, Txenara (txiki).\nHaitz-enara.\nGure lurralde osoan zehar banatzen ari den beste espeziea haitz-enara ( \"Hirundo rupestris\" ) da. Aurreko biak baino ezezagunagoa eta urriagoa, haitz-enara dugu Europan ikus daitezkeen enaren artean bizi, azkar eta akrobatikoena. Hegan ari denean enara arruntaren antza du, baina are arin eta ausartago da. Honek ere, hegan ari dela harrapatzen ditu euli, liztor, inurri eta abar, baina lurrean harkaitz gainean dauden intsektuak hartzeko gauza ere bada hegan egiteko duen gaitasuna dela medio. Sarri ikus daitezke bata besteari jarraituz, fisikaren legeak alde batera utzi eta kiribil eta jauzi harrigarriak egiten edota hegan ari direla bata besteari intsektu bat ematen.\nEuropan bizi diren enaren artean pisutsuena da. Bizkarraldea eta burua arreak ditu, hegoak ilunxeagoak eta sabelaldea argia, baina ez beste enarek bezain zuria. Ezaugarri hauek nahikoa izan ohi dira txori hau identifikatzeko orduan, baina zalantza guztiak uxatzeko frogarik garbiena bere buztanari begiradatxo bat botatzean aurkituko dugu: laukia da, ez sardekara, eta gainera birak emateko isatsa zabaltzen duenean, oso nabariak dira bertan, bai gainean eta bai azpian, dituen orbantxo zuriak.\nHauez gain, haitz-enarak ere baditu beste espeziengandik etologikoki bereizten dituen beste zenbait ezaugarri. Hasteko besteak baino montikolagoa da; hau da, mendi eta harkaitzak nahiago ditu auzo, baserri eta belardiak baino. Horrez gain, habia ere haitz artean kokatzen du eta ez etxe edo giza eraikuntzetan. Eta azkenik, beste espezieak baino maizago jaisten da lurrera, atsegin baitu harri gainean etzanda eguzkitan epeltzea.\nEz da beharbada aurreko biak bezain ugaria, baina Euskal Herriko edozein harkaitzean aurki daiteke talde txikitan, batez ere mendietan. Gainera, azken urteotan bere populazioak gorantz egin du eta inguru berriak kolonizatzen hasi da. Adibidez, nik neuk Deba ibarrean detektatu izan dut, kostaldetik hurbil eta industriaz beteriko herrietan ere bai. Laguntza eta zorte-pixka batekin agian urte gutxi barru gure lurralde osora heda daiteke.\nBeste izen hauek hartzen ditu Euskal Herrian: Haitz-enara, Mendi-txenada, Sandaili-txori.\nUhalde-enara.\nEta azkenik gure laugarren laguna aurkeztuko dizuet: uhalde-enara ( \"Riparia riparia\" ). Denetan txikiena, 12 cm besterik ez ditu, enara hau barnealdeko probintzietan bakarrik agertzen da. Kostaldean migrazio-garaian ikus daitezke, baina Araba eta Nafarroako hegoaldean besterik ez du kumatzen, beste probintzietan horretarako leku egokiak falta baitzaizkio. Ibai handien inguruetan eraikitzen ditu bere habiak, beti kolonia handiak osatuz. Ehiza beste enaren antzera egiten dute, baina gehienetan ibai ertzetan eta esan bezala, talde handietan. Tarteka, araba-zozoen moduan, mugimendu sinkronikoak gauzatzen dituzte.\nUhalde-enara ere goitik iluna da, arrea, eta papar eta sabela zuriak dituen arren, bizkarraren kolore bereko lepoko bereizgarria du. Horrek eta, bere neurri txikiak eta buztanaren formak bereizten du beste espezietatik.\nEnara arruntaren habia etxe atari batean. Heldua hiru txito bazkatzen.\nAipatu bezala, ibai handien hurbiltasuna atsegin dute eta leku lauak. Hori dela eta, Nafarroako eta Arabako hegoaldean besterik ez du kumatzen, batez ere Ebro haranean eta baita Zadorra bezalako beste ibai zabal batzuen inguruan.\nBeraz lau hauek dira uda garaian oporretara etortzen diren lau lagunak. Zoritxarrez beste turisten antzera, udazkena hurbiltzean agur esan beharrean izaten dira. Beste hegazti intsektujale asko bezala, Afrika aldean pasatu behar izaten dituzte Gabonak hango uda aprobetxatuz, hemen ezinezkoa izango lukete eta neguan janaririk aurkitu. Hori dela eta irail aldean, uda amaitzear dagoenean eta zuhaitzak beraien lehen hostoak galtzeko zorian daudenean, gure enarak Afrikarako bidaia gertatzen hasiko dira.\nGero eta talde handiagoak bilduko dira, batez ere lezkadi eta kanaberadietan, indarberrituko dira eta gurekin udaberria eta uda pasatu dituzten hegazti ahaztezin hauek hegoalderanzko bidea hartuko dute. Bai gauez eta bai egunez migratzen dute, indartsu, 40-50 km/h batezbesteko abiadura eta azkar-azkar Euskal Herriko zelai eta basoak atzean utzi eta Zaire, Kamerun edo Madagaskarreko oihan eta lurretarantz abiatzen dira. Enara arrunta, azpizuria eta uhalde-enara irail bukaeran, sarri talde berean; haitz-enarari berriz pixka bat gehiago kostako zaio gure larre eta belardiak uztea eta urri bukaeraraino ez du alde egingo. Badira gurean gustura egon eta negua pasatzera gelditzen direnak, baina gutxiengoa da. Eguzkira eta epeltasunera ohituta, Euskal Herriko lanbro eta zirimiriak ez daude beraientzat eginak.\nMigrazioa.\nHegazti migrariak dira eta uda igarotzen dute Euskal Herrian enarek. Beste hegazti intsektujale asko bezala, Afrika aldean pasatu behar izaten dituzte neguak.\nIrail aldean, uda amaitzear dagoenean eta zuhaitzak beraien lehen hostoak galtzeko zorian daudenean, gure enarak Afrikarako bidaia gertatzen hasiko dira. Gero eta talde handiagoak bilduko dira, batez ere lezkadi eta kanaberadietan, indarberrituko dira eta hegoalderanzko bidea hartuko dute. Bai gauez eta bai egunez migratzen dute, indartsu, 40-50 km/h batezbesteko abiadura azkarrean. Kongo, Kamerun edo Madagaskarreko oihan eta lurretarantz abiatzen dira.\nEnara arrunta, azpizuria eta uhalde-enara irail bukaeran, sarri talde berean, abiatzen dira. Haitz-enarak, ordea, urri bukaeraraino ez du alde egingo.\nTaxonomia.\nFamilia bi azpifamiliek osatuta dago: \"Pseudochelidoninae\" (\"Pseudochelidon\" generokoak) eta \"Hirundininae\" hain zuzen ere. Guztira 83 espezie ditu, 19 generotan banaturik:"}
{"id": "160728", "revid": "11782", "url": "https://eu.wikipedia.org/wiki?curid=160728", "title": "Montr\u00e9al (eskualde administratiboa)", "text": ""}
{"id": "160729", "revid": "11782", "url": "https://eu.wikipedia.org/wiki?curid=160729", "title": "R\u00e9gion administrative de Montr\u00e9al", "text": ""}
{"id": "160730", "revid": "201", "url": "https://eu.wikipedia.org/wiki?curid=160730", "title": "Rovigno", "text": ""}
{"id": "160731", "revid": "1545", "url": "https://eu.wikipedia.org/wiki?curid=160731", "title": "Hirundinidae", "text": ""}
{"id": "160732", "revid": "1491", "url": "https://eu.wikipedia.org/wiki?curid=160732", "title": "Lugaritz", "text": "Lugaritz, Donostiako (Gipuzkoa) muino bat da, Antigua auzotik ekialdera zabaltzen dena. Antzinako toponimo horrek bertako baserri bati ere izena eman zion, eta 1990 urtera arte Donostiako barrutia ere izan zen. 1862 urtean 92 eraikin biltzen ziren bertan. Lehen eta hirugarren karlistaldietan gotorleku bana eraiki ziren Lugaritzen, eta 1836ko maiatzaren 5ean, Lehen Karlistaldian, Lugarizko gudua izan zen. Bigarren karlistaldian , ordurako Donostiak bere harresiak kenduta zituen, Donostia liberala defendatu zuten tropek behin-behineko gotorlekuak eraiki zituzten hiru lerrotan, hiriaren inguruan presaka eraikiak ere. Hauek ziren lehenengo lerroko gotorlekuak: Hernandez, Farola, Lugaritz, Puio, Ametzagaina, Altza, Miracruz y Almirante.\nMuinoari Lugaritz izena hartua diote beste hauek ere:"}
{"id": "160733", "revid": "11782", "url": "https://eu.wikipedia.org/wiki?curid=160733", "title": "Outaouais", "text": ""}
{"id": "160734", "revid": "2241", "url": "https://eu.wikipedia.org/wiki?curid=160734", "title": "Infernu (argipena)", "text": "Infernu hitzak hainbat adiera ditu:"}
{"id": "160735", "revid": "512", "url": "https://eu.wikipedia.org/wiki?curid=160735", "title": "Infernua (Donostia)", "text": "Infernua Errotaburutik A\u00f1orga auzorako bidean dagoen toki bat da, A-8 autopista eta N-I errepidea lotzen dituen errepide-lotunean. Egun, gasolindegia eta lantegi eta etxebizitza bakan batzuk biltzen dira inguruan.\nIzena.\nToponimoaren jatorriari buruzko hainbat teoria daude.\nJosu Tellabide etnologoaren ustez eremu hartan zeuden izenen kontrapuntu bezala sortu zen. A\u00f1orga eta Errotaburu artean Belen izeneko paradore bat eraiki zuten 1860ko hamarkadan, eta gaur egungo Zapatari plazaren inguruan Jaungoikoenea ezizena zuen ostatu bat zegoen. Josu Tellabideren esanetan herritarrek tarteko eremuari Infernua ezizena jarri zioten.\nAzken urteetan zabaldu denez Infernua izena XIX. mendean sortu zen, A-1 errepidea zabaltzeko moztu zituzten zuhaitzak pilatu eta asteak iraun zituen su handia egin zutenean. Josu Tellabide ez dator bat teoria horrekin, balio handia zuen egurra horrela erretzea zentzugabekeria iruditzen zaiolako.\nBeste batzuen arabera, izena 1936ko gerra garaian jarri zioten, Gipuzkoako Foru Aldundiak han duen eraikin batean frankistek kartzela sortu zutelako. Ondarretako kartzelan sartzen ez zirenak bertara eramaten zituzten eta horko hainbat preso Hernanira eraman zituzten fusilatzera. Badira izenaren jatorria ondoko errepideko bihurgune batean ematen ziren istripu ugariekin lotzen dutenak ere. Josu Tellabideren ustez bi teoria horiek ere okerrak dira, izena askoz zaharragoa delako.\nHildako bat.\n2019ko martxoaren 1ean, goizeko 5:30etan, sute batek pabeloi abandonatu bat txikitu egin zuen. Bertan etorkin batzuk bizi ziren, hiru, eta haietako bat bertan hil zen. Besteek, nahiz eta zaurituak izan, ihes egitea lortu zuten. Sutea eragindakoa izan zen eta, dirudienez, bikote barruko biolentzia afera baten ondoriozko mendekua izan zen. Ustezko egilea Bergaran atxilotu zuten, 49 urte zituen eta bikote ohiarengandik urruntzeko agindua zuen."}
{"id": "160736", "revid": "119347", "url": "https://eu.wikipedia.org/wiki?curid=160736", "title": "Abitibi-T\u00e9miscamingue", "text": "L'Abitibi-T\u00e9miscamingue Quebeceko eskualde administratiboa da. 08 kodea erabiltzen da eskualde hau identifikatzeko. Hiri nagusia Rouyn-Noranda da.\nGeografia.\nQuebeceko 4. eskualde administratiborik handiena da eta biztanleriaren gehiengoa bizi den esparruaren ipar-mendebaldea okupatzen du; horrela (\"Nord-Ouest\") deitu zen 1981 arte. Ontarioren auzokide, berarekiko muga alde batetik Outaouais ibaiak markatzen du (T\u00e9miscamingue aintziratik Outaouais eskualderaino) eta bestetik aintziratik iparralderantz jotzen duen marra erabat zuzenak.\nIzenak adierazten duen bezala bi eskualdek osatzen dute; 5 MRCtik 4 Abitibin daude eta bakarrak, izen hori daramanak, T\u00e9miscaminguen. Azken honek bereziki Ontarioko zenbait herrirekin harreman estua dute eta New Liskeard eta aintziraren inguruko esparruari \"Ontarioko T\u00e9miscamingue\" deitzen zaio.\nLur eremu honetan gehienbat goi-ordokiak eta altuera handirik gabeko muinoak nabarmentzen dira. Hidrografiari dagokionez, hegoaldea Outaouais ibaiaren arroan dago -beraz, San Laurendirenean- baina iparraldeko urek, ordea, Hudsoneko badiarantz jotzen dute, James badiara hain zuzen ere. Lehen espazioan Kinoj\u00e9vis ibaia (Rouyn-Noranda eskualdeburutik pasatzen dena) eta bigarrenean Harricana (Val-d'Or eta Amos hirietako ibaia) dira azpimarragarrienak.\nHistoria.\nEskualdean orain dela 8.000 urte populazio guneak zeudela eta anishinabeg -algonkin- herria gutxienez XIII. mendetik han bizi izan dela dokumentatuta dago.\nEuroparren lehen espedizioa 1670ekoa da. Hala ere, orokorrean benetako kolonizazioa Quebeceko eskualde gehienetakoa baino askoz ere berantiarragoa da. T\u00e9miscaminguen apur bat lehenago: Ville-Marie 1886an eta T\u00e9miscaming 1888an jaio ziren.\nAbitibiri dagokionez beranduago hasi zen; Amos, Abitibiko lehen hiria, 1910ean sortu zen. 1910-1930 artean nekazaritzarekin -eta 1929ko kraxak bultzatutako migrazioarekin- loturikoa (herri asko orduan sortuak dira) dugu eta 1920ko hamarkadatik aurrera meategien garapena: Rouyn-Noranda -hasieran bi hiri zirenak- 1926an jaio zen, Val-d'Or 1934an eta Malarticek 7 urre meategi zituen 1940ko hamarkadan.\n1960 eta 1970eko hamarkadatik aurrera meategien ustiapenak segituko du eta beste aldetik iparraldeko Qubeceen garatu ziren proiektu hidroelektrikoek ere garrantzi handia izan zuten eta dute gaur egungo eskualdearen bizitzan.\nDemografia.\nHizkuntzak.\nEtxean erabilitako hizkuntzak ehunekoetan:\nJatorriko herriak.\nAbitibi-T\u00e9miscaminguen gaur egun jatorri europarren ondorengoek osatzen duten gehiengoa oso handia bada ere, jatorriko herrien presentzia oraindik nabarmentzekoa da. Hasi eskualdearen izenarekin: bi toponimoen jatorria algonkineran dago.\nHerri hau (\"anishinabeg\" beren hizkuntzan) minorizatuta bai baina desagertzeko zorian egotetik urrun dago; 7 komunitate (\"indiar erreserba\" edota kokaguneak) aitortzen zaizkio, batez ere eskualdearen hego eta hego-ekialdean daudenak eta, beraz, lu-eremu oso zabalaren gaineko nolabaiteko kontrola gorde dute. Hauexek dira anishinabegen guneak:\nBanaketa administratiboa.\nEskualdeak 5 \"Eskualdeko konderriko udalerri\" (MRC) eta 79 udalerri ditu. MRCak eta beren hiriburuak:\n7 gune autoktonoak MRCetatik kanpo daude."}
{"id": "160737", "revid": "9257242", "url": "https://eu.wikipedia.org/wiki?curid=160737", "title": "Sindarin", "text": "Sindarina, elfoera grisa ere deitua, Tolkienek sortutako hizkuntza artifizial bat da, Arda munduari buruzko bere istorioetan agertzen dena eta Erdialdeko Lurraldean gehien hitz egindako elfotar hizkuntza dena. Sindarina, quenyarekin batera Tolkienek, eurekin testu luzeak idatzi ahal izateko bezain beste garatu zituen bi hizkuntzetako bat da. Sindarina idazteko normalean tengwar alfabetoa erabiltzen da, cirth errunak ere erabil daitezkeen arren. Sindarin izena, izatez, datibo bat da quenyaz, \"Sindarrei\" esan nahi duena. Hizkuntzaren jatorrizko izena edhellen izango litzateke (elfoera).\nBarne historia.\nJatorrian Tolkienek \"sindarin\"ean bihurtuko zen hizkuntza Noldorrek, elfoen bigarren klanekoek hitzegiten zuten hizkuntza zela irudikatu zuen. Honela, hizkuntza \"noldorin\" deitzen da Eraztunen Jaunaren aurreko testuetan, \"Etimologiak\" izenekoan esate baterako. Baina Tolkienek, azkenean, elfoen hirugarren klana zen Sindarren hizkuntza izatea erabaki zuen. Noldorina sindarin bihurtu zenean \"ilkorin\" hizkuntzaren ezaugarrietako batzuk ere hartu zituen, ordura arte elkarren arteko inongo harremanik ez zuena. Tolkienek bere noldorin-sindarinaren soinua eta gramatikaren zati bat galeseran oinarritu zuen, sindarinak hizkuntza zelten mutazio bereizgarriak izatearen arrazoia hau delarik.\nHonela, sindarina Sindarren hizkuntza bihurtu zen, Elfoen Martxa Handian atzean geratzea erabaki zuten telerien taldea, sindarina telerin hizkuntza amankomunaren ondorengoa zelarik. Noldorrak Amanetik Erdialdeko Lurraldera itzuli zirenean euren jatorrizko hizkuntza zen quenya erabili zuten, ederragoa iruditzen baitzitzaien, sindarina ikasten hasi ziren arren. Hala ere, Noldorrek soilik sindarina hitz egin behar izan zuten, Thingolek Alqualond\u00ebko sarraskiaren ondorioz quenya hitzegitea debekatu ondoren, ezagutzaren hizkuntza bezala mantendu zen arren, latina bezala.\nAldaketa fonetikoak.\nSindarin hizkuntza, Erdialdeko Lurraldeko elfoen hizkuntza guztiak bezala, elfoen hizkuntza primitibotik eratorri da. Bere eboluzioak hainbat etapa izan ditu:\nEldarin komunera arte.\nEtapa honetako aldaketa gehientsuenak Vanyar eta Noldor klanen hizkeretan ere gertatu ziren. Baina ezaugarri garrantzitsuena, sindarina besteetatik bereizi zuena, kw &gt; p aldaketa izan zen: kwend\u00ee &gt; pend\u00ee (elfoak), edota kwetinj\u00ea &gt; petinj\u00ea (hitz egiten dut, sindarinez pedin).\nSindarin zaharrera.\nHauexek dira aldaketa garrantzitsuenak bokalei dagokienez:\nAldaketa guzti hauek hurrengo hitz hauetan ikus daitezke:\nGarrantzitsuagoak izan ziren, ordea, kontsonanteek jasandako aldaketak:\nAldaketa guzti hauek garbi ikus daitezke honako hitz hauetan:\nGlosarioa.\nHonakoxe hauek dira Eraztunen Jauna liburuan azaltzen diren sindarinezko esaldietako batzuk:"}
{"id": "160738", "revid": "58701", "url": "https://eu.wikipedia.org/wiki?curid=160738", "title": "Radovan Karad\u017ei\u0107", "text": "Radovan Karad\u017ei\u0107 (serbieraz: \u0420\u0430\u0434\u043e\u0432\u0430\u043d \u041a\u0430\u0440\u0430\u045f\u0438\u045b, ; Petnjica, Montenegro, 1945eko ekainaren 19a) serbiar-bosniar politikari ohia da. Jugoslavia ohiko gerran Bosnia-Herzegovinako gobernuaren kontra borrokatu ziren serbobosniarren buruzagi nagusi ohia da.\nEgun Scheveningengo NBEko kartzelan atxilotuta dago, Sarajevoko setioan bosniar-musulman eta kroaziarren aurkako gerrako krimenak agintzeaz leporatuta. Srebrenicako sarraskia agindu izanaz ere akusatu dute.\nPsikiatria ikasi ondoren, Bosnia-Herzegovinan Serbiar Alderdi Demokratikoaren sortzaileetako bat eta Bosniako Serbiar Errepublikako presidentea izan zen, 1992 eta 1996 artean.\nBiografia.\n15 urte zituela Bosnia-Herzegovinako hiriburu Sarajevora joan zen familiarekin. Psikiatria ikasi zuen Unibertsitatean, eta hainbat ospitaletan lan egin zuen. Idazle gisa ere jardun zuen, eta hainbat sari jaso zituen idatzitako poemengatik.\n1990eko hamarkadaren hasieran Karadzicek SDS Serbiar Alderdi Demokrata sortu zuen eta lehendakari izendatu zuten. Bosnia-Herzegovinak independentziaren aldeko apustua egiten bazuen, serbobosniarrak bereizi egingo zirela eta Serbiarekin bat egingo zutela mehatxu egin zuen Karadzicek.\nBosnia-Herzegovinak independentzia erabaki eta gerra zibila piztu zenean (1992ko apirilean) Karadzicek Bosnia-Herzegovina barruan Serbiar Errepublikaren aldarrikapena egin zuen.\nNazioarteak musulman eta kroaziarren aurkako gerra krimenak eta gizateriaren aurkako krimenak egiteagatik salatu zuen Karadzic. Karadzicek behin eta berriz hautsi zituen Nazio Batuen Erakundeak emandako ebazpenak, eta ez zuen onartu nahi izan 1994an proposatutako Bake Plana. 1995ean amore eman behar izan zuen Slobodan Milosevic serbiar agintariak egindako presioengatik.\nGerrari 1995ean eman zitzaion bukaera. 1996an Nazio Batuen Justiziarako Nazioarteko Epaitegiak gerra krimenengatik epaitu zuen. 2014ko irailaren 29an, fiskalak bizi guztiko espetxe zigorra eskatu zuen Karadzicentzat. Gerra krimenak eta gizateriaren aurkakoak leporatu zizkioten Hagan, bere kontrako epaiketaren azken fasearen hasieran. Urriaren 7an, Karadzicen kontrako epaiketa, epaiaren zain zegoen. Zitekeen epaileek hilabeteak behar izatea erabaki bat hartzeko. Bizi guztiko espetxe zigorra eskatu zuen fiskalak gerra krimenengatik, gizateriaren kontrakoengatik eta genozidio delituengatik.\nPoesia.\nRadovan Karad\u017ei\u0107ek poesia idatzi du, bere lanetako batzuk ihesean zegoela argitaratuak izanik."}
{"id": "160739", "revid": "28807", "url": "https://eu.wikipedia.org/wiki?curid=160739", "title": "Radovan Karadzic", "text": ""}
{"id": "160741", "revid": "9137958", "url": "https://eu.wikipedia.org/wiki?curid=160741", "title": "Keane", "text": "Keane' 1997an Ingalaterrako Ekialdeko Sussex konderrian dagoen Battle udalerrian sortutako Britpop talde bat da. Taldekideak Tom Chaplin, Tim Rice-Oxley, Richard Hughes eta Jesse Quin dira, Dominic Scott ere taldeko sortzailea izan zen baina 2001an taldea uztea erabaki zuen.\nBere abesti ezagunenen artean \"Somewhere only we know\" eta \"Everybody's Changing\" daude."}
{"id": "160742", "revid": "105290", "url": "https://eu.wikipedia.org/wiki?curid=160742", "title": "Alqualond\u00ebko sarraskia", "text": "Tolkienen Silmarillion izeneko lanean, Alqualond\u00ebko sarraskia edo Elfoen Arteko Lehen Sarraskia Zuhaitzen Aroaren amaieran gertatu zen Amanetik ihes egiten ari ziren eta Erdialdeko Lurraldera azkar iristeko telerien itsasontzien bila ari ziren Noldorren aldetik. Teleriek ezezkoa eman zietenez, Noldorrek eraso egin zuten eta itsasontziak lapurtu zituzten.\nNoldorren irteera Amanetik.\nTirion hiritik irten ziren Noldorrek buruzagi bezala F\u00ebanor zuten, bere herria Melkorren atzetik joateko konbentzitu zuena silmarilak lapurtu izanagatik eta euren erregea eta F\u00ebanorren aita zen Finw\u00eb hiltzeko.\nNoldorrek bidea Amaneko kostaldetik jarraitu behar zuten, Pelori mendietatik ekialdera, iparralderantz Helcarax\u00eb pasabidea zeharkatzeko, zentzugabeen pasabidea, Erdialdeko Lurralderantz. Baina, Noldorren aurrealdeko taldea, F\u00ebanorrek gidatua, kostaldeko hiria zen Alqualond\u00ebra iristean bertan geratu zen. F\u00ebanorrek Teleriekin eta hauen errege zen Olw\u00ebrekin euren bidaia laburtzeko itsasontzi batzuk ustea negoziatu nahi izan zuen.\nAlqualond\u00ebko sarraskia.\nTeleriek ezezkoa eman zioten, sekula ez baitzuten muturrik sartu Melkorren Noldor printzeengan sortu zituen gezurretan. F\u00ebanorrek, orduan, desesperaturik, bapatean hiria eraso zuen, portuetara abiatuz barkuak hartzeko. Bere seme-alabek eta bere alde zeuden gainontzeko Noldorrek eraso horretan lagundu zioten. Noldorrek askoz lehenago egin zituzten arma eta armajantziak zeramatzaten, ezpatak kasu; bitartean, Teleriek ia euren burua defendatzerik ere ez zuten arku eta geziekin. Hasieran, borroka nahiko parekatua izan zen, Alqualond\u00ebn bizi ziren teleriak F\u00ebanorrekin batera zihoazen noldorrak baino askoz gehiago baitziren.\nBaina atzerago noldorren talde nagusia zetorren, F\u00ebanorren erdianaia zen Fingolfinek eta honen seme-alabek gidatutakoa. Hirira iritsitakoan eta borrokaren nahastea eta Noldorrak Teleriak garaitzeko gai ez zirela ikusita, eta azken hauek borroka hasi zutenak izan zirela pentsatuz, F\u00ebanorren Noldorrei batu zitzaizkien. Honela, noldorrek itsasontziak eurenganatu ahal izan zituzten, eta Teleriek hildako ugari jasan zituzten. Azkenean, F\u00ebanorren beste erdianaia zen Finarfinek eta honen seme-alabek gidatutako Noldor taldea iritsi zen. Hauek, Olw\u00ebrekin senidetuta Finarfinen emazte zen E\u00e4rwen herri honetakoa izateagatik, ez zuten noldorren alde borrokatu, baina borroka hauen alde ia guztiz erabakita zegoenean iritsi ziren.\nHondamendia Noldorrentzat.\nF\u00ebanorren Noldorrek eta Fingolfinen batzuk Telerien zenbait itsasontzi eurenganatu zituzten eta iparralderantz abiatu ziren, gainontzekoak norantza horretan oinez abiatu ziren bitartean. Une horretatik aurrera Finarfinek F\u00ebanor bakarrik uztea pentsatu zuen, baina bere seme-alabekin batera jarraitzeko arrazoia bere kargu zeuden Noldorrak gidatu behar zituela izan zen, F\u00ebanorrek Noldorrentzat ere sekulako hondamendia suposatuko zuten erokeriak egitera eraman zitzakeela ikusita.\nOss\u00ebk, itsaso zurrunbilotsuen maiarra eta Telerien hurbileko laguna zena, berehalako batean hartu zuen mendekua eta Noldorrak zihoazen itsasontzi ugari hondoratu zituen. Fingolfin eta bere seme-alabak orduan ohartu ziren euren errakuntzaz eta Finarfinek eta honen seme-alabek erabakitako gauza bera erabaki zuten.\nEkintza honek Noldorrengan izan zituen ondorioak handik gutxira isladatu ziren, Valarrek Noldorren Maldizioa adierazi zutenean."}
{"id": "160743", "revid": "119347", "url": "https://eu.wikipedia.org/wiki?curid=160743", "title": "The Verve", "text": "The Verve 1989an Ingalaterrako Manchester Handian dagoen Wigan hirian sortutako britpop musika taldea da. Bere taldekideak Richard Ashcroft, Nick McCabe, Simon Jones, Peter Salisbury eta Simon Tong dira.\nTalde honen abestirik ezagunena 1997an kaleratutako \"Urban Hymns\" diskoan zihoan \"Bittersweet Symphony\" abestia da."}
{"id": "160744", "revid": "512", "url": "https://eu.wikipedia.org/wiki?curid=160744", "title": "Jakue I.a Ingalaterrakoa", "text": "Jakue I.a Ingalaterrakoa edo Jakue VI.a Eskoziakoa (1566ko ekainaren 19a \u2013 1625eko martxoaren 27a), Jakue VI.a izenaz Eskoziako erregea (1567-1625) eta Jakue I.a izenaz Ingalaterra eta Irlandako erregea izan zen.\nKatoliko bataiatu zuten Stirlingeko gazteluan, ekitaldira gonbidatutako noblezia ingeleseko kideen aurrean. Hurrengo hiru egunetan, Maria Estuardo eskoziar erreginak ospakizun handi garesti bat antolatu zuen, mahai biribil zabal baten inguruan, adierazpen politiko peto-petoa, Arturo erregearen irudia gogora ekarriz.\nJakuek hamahiru urte zituela, Maria I.a Eskoziakoa bere ama ordezkatu eta Eskoziako errege bilakatu zen. Lau erregeorde izan zituen 1578ra arte. 1603an, Ingalaterrako azken tudortar erregina hil zenean, koroa biak batu zituen eta lehendabizikoz Erresuma Batuko errege titulua aldarrikatu zuen bere buruarentzat. Frantziako koroa ere aldarrikatu zuen.\nBere agintaldian elisabetar literaturaren Urrezko Erak jarraitu zuen, William Shakespeare, John Donne, Ben Jonson edo Sir Francis Bacon bezalako idazleei esker. Erregeak berak poesia idatzi zuen."}
{"id": "160746", "revid": "15795", "url": "https://eu.wikipedia.org/wiki?curid=160746", "title": "Ingalaterrako James I.a", "text": ""}
{"id": "160747", "revid": "15795", "url": "https://eu.wikipedia.org/wiki?curid=160747", "title": "Jakue VI.a Eskoziakoa", "text": ""}
{"id": "160748", "revid": "15795", "url": "https://eu.wikipedia.org/wiki?curid=160748", "title": "James I.a Ingalaterrakoa", "text": ""}
{"id": "160750", "revid": "98444", "url": "https://eu.wikipedia.org/wiki?curid=160750", "title": "Manic Street Preachers", "text": "Manic Street Preachers (euskaraz \"Kale Predikatzaile Maniakoak\") 1986an Galesko Blackwood udalerrian sortutako pop rock, punk eta britpop musika taldea da."}
{"id": "160751", "revid": "119347", "url": "https://eu.wikipedia.org/wiki?curid=160751", "title": "C\u00f4te-Nord", "text": "La C\u00f4te-Nord (\"iparraldeko kostaldea\") Quebeceko eskualde administratiboa da. 09 kodea erabiltzen da eskualde hau identifikatzeko. Hiri nagusia Sept-\u00celes da.\nAspalditik innu herriaren lurraldea, Nord-du-Qu\u00e9becen atzean bigarren eskualderik handiena da (236.700 km\u00b2) diferentzia handiz; aldiz, biztanleria urrikoa da eta gehien-gehiena kostaldean pilatuta dago. Mendeetan zehar arrantzan ibilitako euskaldunen presentzia azpimarratzeko moduko gertaera historikoa izan da eskualde honetan.\nGeografia.\nIzenak adierazi bezala eskualde hau San Laurendi golkoaren iparraldeko kostaldea eta hortik iparralderantz dauden lurrek osatzen dute, beraz Labrador penintsulako zati bat okupatzen du. Kostaldetik kanpora apenas dagoen errepiderik eta kostaldean bertan ere Havre-Saint-Pierretik ekialdera dauden herrietara joateko errepiderik ez dago.\nGolkoaren erdian dagoen Anticosti uhartea ere eskualde honen barruan dago; bere populazio urriagatik Minganie MRCan sartu dute, nahiz eta distantzia handia egon kontinentearekin. Quebeceko uharterik handiena (7900 km\u00b2) da. Kontinentean ere, Manicouagan ibaian Daniel-Johnson urtegiak izugarrizko uharte artifiziala sortu zuen 1960ko hamarkadan, Ren\u00e9-Levasseur uhartea (2.020 km\u00b2, munduko bigarren uharte artifizialik handientzat joa); C\u00f4te-Nord eta Quebeceko beste eskualde batzuetako barnealdeko natura birjina azken hamarkadetan hondatzen ari proiektu hidroelektrikoetakoa, Pessamit komunitate innuak eta mugimendu ekologistak bere kontra epaiketetara jo zuten.\nHistoria.\nEuskaldunen presentzia.\nSan Laurendi golko osoan bezala, duela mende batzuk euskaldunak lur hauek bisitatu zituzten balea eta bakailaoa arrantzatu nahian. C\u00f4te-Nord amaitu eta Labradorren sartuta topatzen den lehen herrietakoa Red Bay (\"Balea Baya\") da; han Euskal Herriko baleazaleek zuten bizilekua UNESCOk leku historiko izendatu zuen.\nC\u00f4te-Nordeko beste muturrean ere, kasu honetan eskualdearen barruan, Les Bergeronnes udalerrian \"Basques-de-l'Anse-\u00e0-la-Cave\" izeneko aztarnategi arkeologikoa dago; 2008tik ondare kultural izendatua da eta orain arte aurkitutakoen artean euskaldunek Quebecen utzitako garrantzitsuena da; XVIII. mendea arte erabilia izan zen. \"Chischedec\" (egun Sept-\u00celes eskualdeburua dena), \"Moisie\" edo \"Mingain\" (Mingan) ere euskaldunen kokalekuak izan ziren.\nC\u00f4te-Norden badira beste zenbait toponimo euskaldunen presentzia gogoratzen dutenak; ezagunenak \"La Grande Basque\" eta \"La Petite-Basque\" uharteak dira, Sept-\u00celesi izena eman zion artxipelagoko zazpi uharteetako bi.\nEuskaldunek mi'kmaq eta innuekin izandako harremanetatik hizkera bat sortu zen, algonkin-euskara pidgina.\nDemografia.\nHizkuntzak.\nFrantsesa lehen hizkuntza dutenak % 85,4 dira; aldiz, Basse-C\u00f4te-Nord aldean (egun Le Golfe-du-Saint-Laurent MRCa, eskualdeko ekialdean) gehiengo ingeles hiztuna dago (% 64,1); hor arrantzatik bizi diren zonaldeko herri batzuetako kolonizazioaren historiaren eragina ikusten da.\nBeste aldetik, Caniapiscaun (% 28,1; barnealdean), Basse-C\u00f4te-Norden bertan (% 22,4) eta Minganien (% 20,1) beste hizkuntza baten ehuneko zabalak ematen dira: innu herriaren barruan innuera oraindik ondo bizirik (% 87tik gorako hiztun kopuruak) gordetzen dutelako zantzua da.\nJatorriko herriak.\nInnu herria (frantsesez \"montagnais-naskapi\" izenez ere ezaguna) Quebeceko jatorriko herrien artean osasuntsuen daudenetakoa da. \"Nitassinan\" bere lurraldea administratiboki banatuta badago ere, eskualde guztietan eremu zabalak nolabait bere kontrolpean daude eta \"Mamuitun mak Nutakuan\" edota \"Mamit Inuat\" bezalako elkarte zein egiturak sortu dituzte eskaerak luzatu eta beren burua defenditzeko. Innu gehien bizi den eskualdea C\u00f4te-Nord da. Arestian esan bezala \"innu-aimun\" (innuera hizkuntza) ez dago epe laburrean desagertzeko zorian.\nBanaketa administratiboa.\nMRCak.\nEskualdeak 6 \"Eskualdeko konderriko udalerri\" (MRC) eta 33 udalerri ditu. MRCak eta beren hiriburuak:\nUdalerri autoktonoak.\nEskualdeko 10 udalerri autoktonoak edo \"indiar erreserbak\" MRCetatik kanpo daude. Denak innu herrikoak, lehen 9ak \"montagnais\" eta azkena \"naskapi\" azpitaldeetakoak dira.\nBi eskualde turistikoak.\nEskualdearen azalera handia kontuan hartuta, turismoaren alorrean bi eskualdetan banatuta dago:"}
{"id": "160752", "revid": "336", "url": "https://eu.wikipedia.org/wiki?curid=160752", "title": "K\u0101lid\u0101sa", "text": "K\u0101lid\u0101sa (Devan\u0101gar\u012bz: \u0915\u093e\u0932\u093f\u0926\u093e\u0938; \"Kaliren zerbitzaria\" esan nahi duena) antzinako sanskritozko idazlea izan zen, bereziki poesia eta antzerkia landu zituena. Ezin da bere bizitzaren garaia ondo zehaztu, baina litekeena da IV., V. edo VI. mendeetakoa izatea: Edonola ere, Gupta Inperioaren garaikidea izan zen.\nBere garrantzia sanskritozko literaturan Shakespearek ingelesezkoan duenarekin konpara daiteke, bere antzezlanak eta poesiak indiar puranetan eta filosofian oinarrituak izanik.\nLanak.\nHiru antzezlan idatzi zituen:\nK\u0101lid\u0101sak bi poema epiko eta bi poema liriko idatzi zituen:"}
{"id": "160753", "revid": "1545", "url": "https://eu.wikipedia.org/wiki?curid=160753", "title": "Kalidasa", "text": ""}
{"id": "160754", "revid": "1340", "url": "https://eu.wikipedia.org/wiki?curid=160754", "title": "Bj\u00f8rn\u00f8ya", "text": ""}
{"id": "160756", "revid": "336", "url": "https://eu.wikipedia.org/wiki?curid=160756", "title": "Krishna", "text": "Krishna (devanagariz, \u0915\u0943\u0937\u094d\u0923 ; \"iluna\" edo \"urdin iluna\" esan nahi du) hinduismoaren izaki nagusia da. Vishnuren avatartzat jotzen dute (zortzigarren haragi-hartzea, hain zuzen) eta zenbait erlijio monoteistatan Izaki Gorentzat. Mah\u0101bh\u0101rata edo Ramayana poema epikoetan, Krishna pertsonaia historiko moduan agertzen da. Krishna Gaizkiari beti nagusitzen zaion jainko beti gazte eta irribarretsua da.\nKrishnaren ziklo mitologikoaren iturrien artean honako hauek nabarmentzen dira: \"Mahabharata\", \"Harivamsa\" (K.o. V. mendea) eta zenbait \"Purana\" (historia sakratuak), hala nola \"Bhagavata Purana\" (K. o. X. mendea inguru). Azken obra horretan, Krishnaren haurtzaroa eta nerabezaroa kontatzen dira. Yadava klaneko Devaki guztiz ederraren semea zen; Devakiren anaia, Kamsa gaiztoa, Mathurako erregea zen (egungo Uttar Pradesh) eta Devakiren haur baten eskuz hil behar zuelako profeziari oharturik, arrebaren haur guztiak sortu ahala hiltzen zituen; Krishnaren patuaz gupidaturik, Nanda behizainen buruzagiak bere alaba jaio berriaz ordezkatu zuen, eta Yasoda emaztearekin batean Gokulan hazi zuten. Gaztetan jadanik Krishnak bere jainkotasuna erakutsi zuen demonioak suntsituz eta mirari asko obratuz. Bertako behizainek gurtzen zuten, eta emakumeak \"(gopi)\" harengana biltzen ziren flauta jotzen zuenean. Maitale horien guztien artean, Radha zen haren kuttuna. Kamsak igorritako beste etsai askori nagusitu ondoren, bere anaia Balaramarekin batean Mathurara itzuli ziren eta Kamsa hil zuten. Ez zen bertan kokatu, eta mendebaldeko kostaldera joanik, Dvaraka hiria sortu zuen. Han, oparotasunez bizi izan zen; Rukmini printzesa lehen emaztetzat hartu zuen, beste milaka batzuekin batera, eta ehun eta laurogei mila seme-alaba izan zuen. Hala eta guztiz, garai hartan ere ez zen geldirik egon: demonio askori jazarri zitzaien, eta, \"Mahabharatan\" kontatzen denez, Pandava eta Kurava lehengusuen arteko gerran esku hartu zuen. Orobat, jainko goren gisa agertu zitzaion Arjunari, eta karmaren askapenaren doktrina ekarri zuen (Bhagavad Gita). Azkenik, gatazka odoltsua piztu zen Yadava klanaren barnean, eta denak hil ziren, Balarama barne. Krishna oihanera zihoala, Jaras ehiztari zaharrak antilopea joko zuelakoan jainkoaren orpoa geziaz kolpatu zuen, min har zezakeen puntu bakarrean hain zuzen. Hala amaitu zen Krishnaren mundualdia.\nEhunka urteko Krishnarenganako jaiera-kultu \"(bhakti) \" ugariek erlijiozko poesia, musika-, pintura- eta eskultura-obra ugari eman du: gehienetan haur-itxuran, gurina ebasten, dantzan edota flauta jotzen ari dela eta \"gopi\" maiteminduez inguratua. XVII. eta XVIII. mendeetako pinturan, urdin ilunez irudikatua agertzen da (Krishna: beltza edo hodeiaren iluna). Jainkozko eta giza amodioaren arteko analogia Krishnaren gurtzaren garrantzizko ezaugarri bat da: Krishna gaztearen eta \"gopien\" arteko harremanak arimaren eta Jainkoaren arteko amodioaren sinbolo gisa interpretatzen baitira."}
{"id": "160757", "revid": "1340", "url": "https://eu.wikipedia.org/wiki?curid=160757", "title": "Miraveche", "text": ""}
{"id": "160758", "revid": "26894", "url": "https://eu.wikipedia.org/wiki?curid=160758", "title": "Nyassa lakua", "text": ""}
{"id": "160760", "revid": "512", "url": "https://eu.wikipedia.org/wiki?curid=160760", "title": "Tom\u00e1s Mac Eoin", "text": "Tom\u00e1s Mac Eoin \u2014batzuetan \"Thomas MacKeown\" ingeles grafiaz ageri da\u2014 (1937, An Cheathr\u00fa Rua/Carraroe, Connemara, Galwayko konderria) irlandar Sean-n\u00f3s abeslaria, aktorea, abeslari, abesti idazlea eta olerkari bat da. Beharbada, bertakoen artean Carraroe/An Cheathr\u00fa Rua udalerriko An B\u00f3thar Bu\u00ed auzoko Tom\u00e1s 'Jimmy' Mac Eoinin izenez ezagunagoa da.\nBere ama hizkuntza eta baita egunerokoa ere, irlandera da, halere, eremu honetako beste askok bezala, Tom\u00e1s ingelesez mintzatzeko ere gai bada. Irlanda Mendebaldeko jende askoren antzera, Mac Eoinen bizitza musikaren inguruan egituratu izan da. Nahiz eta ziurrenik, bere apaltasunaren ondorioz onartu nahi ez izan, abestiak sortu eta moldatzeko trebetasun amaigabea du. Norbaitek berataz honako hau esana omen da: \"Gizon honek jende askok bizitza osoan serioski bilduko lituzketen abesti bildumak baino oraindik abesti gehiago ahaztu izan ditu\". Sean-n\u00f3s abestiak bere antzinako usadioz abesteko moduagatik jendearen begirunea irabazi izan du, 1967ko Oireachtasvlehiaketan Irlanda osoko sean-n\u00f3s abeslari onenaren saria bereganatu zuen, bestalde \u00d3\u2019Riada Trophy saria ere irabazi du.[1]\nTom\u00e1sen abesti ezagunen artean honako hauek daude:\nRaidi\u00f3 na Gaeltachta irratian ere maiz abesti ohi du, RT\u00c9 telebista kateko Gay Byrne aurkezlearen The Late Late Show saioan ere hainbat alditan agertu izan da.\nThe Waterboys musika taldearen Fisherman's Blues diskoko \"The Stolen Child\" abestian abestu zuen."}
{"id": "160761", "revid": "1340", "url": "https://eu.wikipedia.org/wiki?curid=160761", "title": "Sagunt", "text": ""}
{"id": "160763", "revid": "7162", "url": "https://eu.wikipedia.org/wiki?curid=160763", "title": "Carraroe", "text": ""}
{"id": "160764", "revid": "8938", "url": "https://eu.wikipedia.org/wiki?curid=160764", "title": "An Cheathr\u00fa Rua", "text": "An Cheathr\u00fa Rua (ingelesez Carraroe edo Carrowroe) Irlandako Errepublikako mendebaldean dagoen Galwayko konderrian dagoen kostaldeko udalerria da. Herria Connemara eskualdean dago, eremu honetako Gaeltacht eremuaren bihotzean, hots, irlandera mintzatzea ohikoa den eremuan dago. Bertako biztanleria penintsula guztian zehar oso sakabanatuta dago, hasi Greatman's Bay badian (Cuan an Fhir Mh\u00f3ir) eta Casla Bay (Cuan Chasla) badian amaitu arte.\nUdalerri honetara iristeko modurik onena Galway hiritik ateratzen den Bus \u00c9ireann 424 autobus linea hartzea da.\nUdalerria penintsula batean dago, hau harkaitz eta badia itxiez josiriko kostalde batez inguratuta dagoelarik. Bestalde, udalerri honek bertako itsaso inguruan ibili ohi diren Galway Hooker txalupa motengatik ospea ere badu."}
{"id": "160767", "revid": "63518", "url": "https://eu.wikipedia.org/wiki?curid=160767", "title": "Rijeka", "text": "Rijeka (italieraz \"Fiume\"), Primorje-Gorski Kotar eskualdearen hiriburua da eta 128.735 biztanle ditu (hiri barrutian 213.842). Kroaziako itsas portu garrantzitsuena da eta, Zagreb eta Spliten ondoren, herrialdeko hirugarren hiri handiena.\nItsaso Adriatikoaren kostalean kokatuta, Rje\u010dina ibaia itsasoratzen da bertan.\nHistoria.\nBi herri zeltaren aztarnak aurkitu dira, \"Tarsatica\" Rijekako muinoan eta \"Liburni\" itsasertzean. Erromatarrek Tarsatica \"municipium\" bihurtu zuten eta \"Flumen\" izena ezarri zioten. XIII mendeko dokumentuetan Flumen eta Rika izenak agertzen dira, biek ere \"ibaia\" esan nahi dute, nahiz eta izen ofiziala \"Flumen Sancti Viti\" izan.\nV. mendetik aurrera, hainbat herriren eskuetan egon zen: ostrogodoak, bizantziarrak, lonbardoak, avaroak, frankoak, kroaziarrak eta hungariarrak izan ziren hiriaren jabe, baina 1466an Habsburgotarren esku geratu zen, 1870ean hungariarrei eskuetan utzi arte. Kroaziak Austria-Hungariako inperioan autonomia bazuen ere, hungariarrek zuzenean kontrolatuko zuten, inperioaren nazio arteko itsas portu bakarra baitzen.\nLehen Mundu Gerran, Austria-Hungariako inperioa zatitutakoan, hiriaren kontrola eskatu zuten italiarrek eta jugoslaviarrek. Italiarrek zioten hiriaren % 88 italiarra zela, eta jugoslaviarrek, aldiz, inguru guztian kroaziarrak zirela nagusi. 1920an errepublika autonomoa izan zen 1924ean Mussolinik Italiarentzat konkistatu arte.\n1947an baina, Jugoslaviaren esku geratu zen eta 1991n Kroaziako hiri bihurtu zen. 2020an izendatu zuten Europako kultura-hiriburu.\nEkonomia.\nRijeka hiri industriala da. Itsas portu erraldoia dauka eta ontzigintzak garrantzia handia du hiriaren ekonomian.\nKirolak.\nNK Rijeka hiriko futbol talde nagusia da. Jugoslaviako Kopa birritan eta Kroaziakoa ere birritan irabazi ditu.\nBeste kirol nabarmenak eskubaloia, saskibaloia, waterpoloa eta voleibola dira.\nHiri senidetuak.\nMunduko beste hiri batzuen artean, hauekin dago senidetuta Rijeka:"}
{"id": "160768", "revid": "201", "url": "https://eu.wikipedia.org/wiki?curid=160768", "title": "Fiume", "text": ""}
{"id": "160769", "revid": "336", "url": "https://eu.wikipedia.org/wiki?curid=160769", "title": "Jimmy Jump", "text": "Jaume Marquet i Cot (Sabadell, Bartzelona, 1976ko martxoaren 14a - ), Jimmy Jump bezala ezaguna dena, kirol ospakizunetan zein ekitaldi jendetsuetan bat-batean sartzeagatik ezagun egin den kataluniarra da. Azkenaldian egin dituen agerpen entzutetsuenen artean Eurovision 2010 ekitaldia, 2010eko Munduko Futbol Txapelketa eta 2011ko Goya Sarien banaketa daude."}
{"id": "160770", "revid": "371", "url": "https://eu.wikipedia.org/wiki?curid=160770", "title": "Jaume Marquet i Cot", "text": ""}
{"id": "160771", "revid": "119347", "url": "https://eu.wikipedia.org/wiki?curid=160771", "title": "Maliko Inperioa", "text": "Maliko Inperioa edo Manden Kurufaba (1230 aldean - 1600 aldean) Mendebaldeko Afrikako inperioa izan zen, Mandinga herriak eratutakoa, eta gune nagusia Bamako inguruan zuena. Oso hedadura handia izan zuen (1.138.000 km\u00b2 1350 aldera, gaur egungo Mali, Mauritania, Senegal, Ganbia eta Gineako lurrak hartuz) eta menpeko erresuma eta probintziez osaturik zegoen. Sundiata Ke\u00eftak XIII. mendean sortutako inperio honi bere agintarien aberastasunak eman zion ospea, eta batez ere Mansa Musa I.arenak. Maliko Inperioak eragin handia izan zuen Mendebaldeko Afrikako kulturan, bere hizkuntza, legeak eta ohiturak Niger ibaian barrena zabaldu baitziren."}
{"id": "160772", "revid": "98444", "url": "https://eu.wikipedia.org/wiki?curid=160772", "title": "The Waterboys", "text": "The Waterboys 1983an Mike Scott musikariak sortutako talde bat da. Taldea osatu duten lehengo eta oraingo kideak Eskozia, Irlanda eta Ingalaterrakoak izan dira, gainera taldeak bere historian zehar egoitza ugari izan ditu: Londres, Dublin, Spiddal, New York eta Findhorn. Taldeak musika mota asko jorratu ditu: folk, rock, zelta musika... 1993an taldea desegin eta Scottek bakarkako ibilibideari ekion zion, ondoren 2000. urtean taldea berrelkartu eta mundu guztian zehar bira bat burutu zuen.\nHasierako The Waterboys taldearen soinua \"The Big Music\" (\"Musika Handia\") gisa izendatua izan zen, bates ere bere \"A Pagan Place\" diskoa kaleratu ondoren. Mike Scotten hitzetan euren soinua \"Jainkoak munduan duen egiletasuna ikusteko metafora\" gisa deskribatu izan du."}
{"id": "160780", "revid": "119347", "url": "https://eu.wikipedia.org/wiki?curid=160780", "title": "Global Forecast System", "text": "Global Forecast System edo GFS ondorengo egunetan zein eguraldi egingo duen, Ameriketako Estatu Batuetan sorturiko ordenagailu bidezko iragarpen sistema da.\nGFSak bi iragarpen mota egiten ditu, bata 500 milibareetako geopotentzialean eta bestea 850 milibaretan. Iragarpenak hamabi ordutik hamabi ordura izaten dira eta luzeenak 384 ordura izaten dira (16 egun).\nIragarpenak zenbat eta epe luzeagora izan, fidagarritasun gutxiago izaten dute.\nKanpo estekak.\n[[Kategoria:Meteorologia"}
{"id": "160781", "revid": "119347", "url": "https://eu.wikipedia.org/wiki?curid=160781", "title": "European China Center", "text": "European China Center (txinera sinplifikatuz:\u4e2d\u56fd\u6b27\u6d32\u4e2d\u5fc3), Herbehereetako Rotterdam hirian 2010ean eraikitzen hasi zen erabilera anitzeko egitasmoa da.\nEzaugarriak.\nEraikin multzoa hiriaren erdigunetik hegoaldera altxatuko da. Txina eta Herbehereetako ekonomia eta kulturak batu nahi dituen egitasmoa da. Horrez gain, Txinako enpresak herrialdean inbertsio handiagoak egiteko bulegoak bertan ezartzea nahi da.\nGuztira hiru eraikin altxatuko dira, etxebizitza, bulego, hotel eta merkataritza gune bat. Merkataritza gunean denda holandarrak eta txinatarrak elkartuko dira.\nEgitasmoa Vastgoed holandarrak eta Shanghai Construction Group txinatarrak sorturiko enpresak eraikiko du."}
{"id": "160783", "revid": "46380", "url": "https://eu.wikipedia.org/wiki?curid=160783", "title": "Alessandro Volta", "text": "Alessandro Giuseppe Antonio Anastasio Volta kontea (Como, Italia, 1745ko otsailaren 18a - 1827ko martxoaren 5a) fisikaria izan zen. Ospetsua da 1800. urtean pila asmatu zuelako, batez ere. Asmakizun hori zalantzan dago, Mesopotamian 2000 urte baino gehiago dituen tresna bat aurkitu baitute, \"Baghdadeko bateria\" deritzona. Ikerlari askoren ustez, horixe izan liteke historiako lehenengo bateria kimikoa. Persiarrek galvanoplastian erabiltzen zuten.\n1774an Comoko Eggederen Eskolako irakasle zen. Metanoa bakartu zuen. Elektroforoa, kondentsadorea, eudiometroa, hidrogenozko lanpara, bere izena jarri zitzaion pila, eta beste zenbait asmakizun egin zituen. 1780an Luigi Galvanik egindako esperimentuetan igel baten giharrak bi metal piezekin ukituz elektrizitate korrontea eratzen zela frogatu zen.\n1794an Voltak zenbait esperimentu egin zituen metalezko xaflak bakarrik erabiliz, eta elektrizitate korrontea sortzeko giharrik ez zela behar aurkitu zuen. Eztabaida handiak izan ziren animalien elektrizitatearen aldekoen eta metalen elektrizitatearen aldekoen artean.\nVoltak 1800ean bere izeneko lehenengo pila egin zuen, zink eta kobre xaflak elkarren gainka feltrozko ehun zatiak azido sulfuriko diluituz hanpaturik tartekatuz pilatuta. Elektrizitatea pilatzeko lehenengo bateriatzat jotzen da."}
{"id": "160784", "revid": "201", "url": "https://eu.wikipedia.org/wiki?curid=160784", "title": "GFS", "text": ""}
{"id": "160785", "revid": "512", "url": "https://eu.wikipedia.org/wiki?curid=160785", "title": "Harremanetarako Nazioarteko Taldea", "text": "Harremanetarako Nazioarteko Taldea edo International Contact Group, ICG siglekin ezaguna, Euskal Herrian bizi den gatazkan konponbidean laguntzeko sorturiko taldea da. 2011ko otsailaren 14an eman zuen aditzera euren osaera Bilbon. Silvia Casale, Pierre Hazan, Raymond Kendall, Nuala O'Loan eta Alberto Spektorowskik osatzen dute , eta Brian Currinek aurkeztu zituen.\nKideak.\nSilvia Casale.\nSilvia Casale kriminologa da. 1998tik Ipar Irlandako Sententzien Errebisio Batzordeko kide izan da. 1997an Torturaren Prebentziorako Europar Komiteko kide izan da, eta 2000tik 2007ra bitarte bere lehendakaria izan zen. NBEko torturaren saihespenerako azpibatzordeko lehenengo lehendakaria izan zen, 2007tik 2009ra. 2010ean Europako Batzordeko gomendalaria da, tortura eta tratu txarren desagerpenerako lanak eginez.\nPierre Hazan.\nPierre Hazan unibertsitateko irakaslea da, Ginebra eta Parisen. Nazioarteko Zuzenbide Kriminalari buruzko lanak egin ditu, hala nola \"Egiaren Komisioen\" gainean. \"Judging War, Judging History, Behind Peace and Reconciliation\" liburuagatik Georges Dreifuss saria jaso zuen. NBEko Giza Eskubideen aldeko Goi Arduradunaren bulegoan lan egin du eta United States Institute for Peaceko ikerlaria da. Balkanetan eta Afrika Lakuetako gatazketan kazetaritza lanak egin ditu.\nRaymond Kendall.\nRaymond Edward Kendall Interpoleko idazkari nagusia izan zen 1985etik 2000 arte. Euskal Herriko egoera politikoari buruzko 2010eko Bruselako Adierazpenaren sinatzaileetakoa da. 1971n Interpolera pasatu zen eta Drogen gaineko zuzendari laguntzailea izan zen 1975 arte. Lau urte geroago zuzendari kargua erdietsi zuen \"Intelijentzia kriminal\" delako atalean. Hiru agintalditan erakunde osoaren idazkari nagusia izan zen. 1985eko urrian aukeratu zuten lehen aldiz Washington Hirian (AEB) burututako 54. Batzar orokorrean; 1990eko urrian (59. Batzar orokorra, Ottawa, Kanada) eta 1995eko urrian (64.a, Beijing, Txina) berraukeratu zuten.Orain Interpoleko Ohorezko Idazkari orokorra da. 2001eko abuztuan Europar Batasunaren Iruzurraren Kontrako Komite Behatzaileko presidente ere izendatu zuten.\nNuala O'Loan.\nNuala Patricia O'Loan Ipar Irlandako bizitza politikoan eragin handia izan duen pertsona da. Irlandako zati honetarako garatu den autonomia sisteman lehen \"Police Ombudsman\" (Polizia gaietarako ararteko edo \"herriaren defendatzailea\") izan zen 1999 eta 2007 artean. Ingalaterran jaio bazen ere, Irlandako Antrimeko konderrian bizi da. 2009ko uztailean Lorden Ganberako kidea izateko proposamena egin zenetik aipatu konderriko Kirkinriolako O'Loan Baronesa titulua eman zitzaion. \"Britainiar Inperioaren Ordenaren Dama\" (ingelesez \"Dame Commander of the Order of the British Empire\", DBE edo \"Dame\") ere bada 2007ko abenduaren 29tik. Euskal Herriko egoera politikoari buruz 2010eko martxoan publiko egin zen Bruselako Adierazpenaren sinatzaileetakoa da.\nAlberto Spektorowski.\nAlberto Spektorowski Tel Aviveko Unibertsitateko Zientzia Politikoetan irakasle titular asoziatua da. Columbia University, University of Wisconsin eta Interdisciplinary College de Herztlia unibertsitateetako irakaslea izan zen ere.\nShlomo Ben-Amiren kontsultorea izan zen, hau Israelko Kanpo eta Defentsa ministroa izan zen garaietan. Camp Davideko negoziazioetan, 2000ko uztailean, Ben Ami ministroaren taldeko kide izan zen. \"Israel-Palestine Civil Society Comittee for Cease Fire\" taldeko kidea da.\nErreakzioak.\nAurkezpen hau baloratzen lehenengoa Joseba Egibar izan zen, EAJko kidea. Info7 irratian egineko adierazpenetan momentua iritsi da \"normalizazio politikoa lortu eta azkartzeko\". Bere ustetan \"hemendik aurrera lana hasi beharko dute, promozioan eta ezker abertzaleak legeztapena lor dezan\". Bere ustetan Brian Currin kritikatu zutenek \"orain beste jarrera bat\" erakutsi beharko lukete."}
{"id": "160788", "revid": "336", "url": "https://eu.wikipedia.org/wiki?curid=160788", "title": "AkzoNobel", "text": "AkzoNobel 1994an sortutako kimikagintza sektoreko Herbehereetako enpresa da. Egoitza nagusia Amsterdamen dauka eta 2009ko datuen arabera 55.000 langile zituen.\nGai kimikoak, margoak eta gatza bezalako produktuak ekoizten ditu.\nHerbehereetaz gain, bulego eta lantegiak ditu Erresuma Batuan eta Suedian"}
{"id": "160789", "revid": "4380", "url": "https://eu.wikipedia.org/wiki?curid=160789", "title": "Akzo Nobel", "text": ""}
{"id": "160794", "revid": "336", "url": "https://eu.wikipedia.org/wiki?curid=160794", "title": "International Contact Group", "text": ""}
{"id": "160795", "revid": "105290", "url": "https://eu.wikipedia.org/wiki?curid=160795", "title": "Gaztela Berriko Gobernazioa", "text": "Gaztela Berriko Gobernazioa edo Gaztela Berria 1529an Espainiako erreginak sorturiko Hego Amerikako banaketa bat izan zen. Francisco Pizarro izan zen gobernaria. Peru, Ekuador eta Brasilgo lurraldeak hartzen zituen. 1529ko uztailaren 26an sortu zen Toledoko Kapitulazioaren ondorioz. Teninpuyako herriaren hegoaldetik 200 legoaraino hedatzen zen. Ekialdean ez zegoen muga zehatzik, Portugal ez zegoelako ados. Guztira 1\u00ba 20' N iparraldean, eta 9\u00ba 57' S edo 13\u00ba 29' S arte hedatzen zen eta 46\u00ba 37' W meridianora hedatuko zen.\nKarlos V.a Espainiakoaren erregealdian Peruko erregeordetza eratu zen eta herrialde hau desagertu."}
{"id": "160797", "revid": "6950", "url": "https://eu.wikipedia.org/wiki?curid=160797", "title": "Nabla", "text": "Nabla, formula_1 ikur moduan, matematikan eta fisikan maiz erabiltzen den ikur bat da. Matematikan, formula_2 funtzioaren gradientea formula_3 izendatzeko erabiltzen da. Ikurra XIX. mendean asmatu zen eta \"atled\" (formula_4 delta letra grekoa atzekoz aurrera idatzita) izena eman zitzaion hasiera batean, baina geroago \"nabla\" izena eman zitzaion, grezieraz harpa, ikurrak musika-tresna horrekin duen antza ikusita."}
{"id": "160798", "revid": "105290", "url": "https://eu.wikipedia.org/wiki?curid=160798", "title": "Vebenabos", "text": "Vebenabos Herbehereetako Zeelanda probintziako Veere udalerriko gunea da. 1997ra arte Valkenisse udalerriko auzoa izan zen baina urte hartatik Veereko etxagunea da. Inguruko herrietan bezala, Vebenabosen uda garaian aisialdi eta hondartzarekin zerikusia duten hainbat iharduera izaten dira.\nGaur egun 200 pertsona inguru bizi dira bertan urte osoan zehar."}
{"id": "160804", "revid": "17", "url": "https://eu.wikipedia.org/wiki?curid=160804", "title": "Udarregi", "text": ""}
{"id": "160805", "revid": "2241", "url": "https://eu.wikipedia.org/wiki?curid=160805", "title": "Udarregi (argipena)", "text": "Udarregi toponimoa Usurbilgo baserri baten izena da. Hortik, beste zenbait adiera ere baditu:"}
{"id": "160806", "revid": "336", "url": "https://eu.wikipedia.org/wiki?curid=160806", "title": "Lotura kimiko", "text": "Lotura kimikoa atomo eta molekulen arteko interakzio erakargarrien prozesu kimikoaren erantzulea da. Halaber, konposatu kimiko diatomiko eta poliatomikoei egonkortasuna ematearen erantzulea da. Indar erakargarri horien azalpena kimika kuantikoaren legeetan aurkitzen dugu.\nLotura kimikoa azaltzeko era sinpleago bat honakoa da: lotura kimikoa bi atomoren arteko indarra da behin sistema egonkorrago bat eratu eta gero. Molekula, kristal, metal eta gas diatomikoak lotura kimikoen bidez elkartuta daude, eta materiaren propietate fisiko eta kimikoak determinatzen dituzte.\nAurkako kargak elkar erakartzen dute elkarturik daudenean egoera egonkor bat eratzen dutelako banatuak zeudenean baino. Atomoen kasuan, egonkortasun handieneko egoera nukleotik urrunen dagoen geruzan zortzi elektroi aurkitzen direnean lortzen da. Hau gas nobleen kasua da.\nLotura kimikoaren teoria.\nLotura kobalentean, bi elektroi nukleo atomikoen arteko espazioan kokatzen dira. Bertan, bi nukleoen karga positiboek negatiboki kargatutako elektroiak erakarriko dituzte, nukleo bakoitzak bere elektroiak erakarri beharrean. Honek, positiboki kargaturiko bi nukleoen arteko errepultsioari aurre egiten dio. Hain da erakarpen handia, ezen honek nukleoak oreka-konfigurazio egonkor batean mantentzen dituen, oreka-posizioan bibratzen jarraituko duten arren.\nLaburbilduz, lotura kobalente batean positiboki kargaturiko nukleoek negatiboki kargaturiko elektroiak erakartzen dituzte eta horrela elektroiak partekatzen dituzte.\nLotura ionikoan, ez da elektroirik partekatzen loturan, baizik eta transferitu egiten da. Lotura mota honetan, nukleotik urrunen dagoen orbital atomikoak espazio libre bat dauka elektroi bat edo gehiagoren gehikuntza ahalbidetzen duena. Ondorioz, nukleo batek beste nukleo bati elektroia \u201ckentzen\u201d diola esan dezakegu. Transferentzia honek nukleo batek karga neto positiboa izatea eta beste nukleoak karga neto negatiboa izatea eragiten du. Horrenbestez, lotura atomoen arteko erakarpen elektrostatikoaren ondorioz sortzen da, eta atomoak karga positibo eta karga negatiboko ioiak bihurtzen dira.\nLotura guztiak teoria kuantikoaren bidez azalduak izan daitezke, baina praktikan teoria edo arauak erabiltzen dira loturaren indarra, noranzkoa eta polartasuna aurresateko. Adibide modura, zortzikotearen araua eta balentzia-geruzaren elektroi-bikotearen aldapenaren teoria ditugu.\nTeoria garatuagoak ere badira, balentzia loturaren teoria adibidez, orbitalen hibridazioa eta erresonantzia barne hartzen dituena.\nLotura kimikoaren historia.\nXII. mendean hasi ziren lotura kimikoari buruzko lehengo espekulazioak egiten. Garai hartan jada susmoa zuten espezie kimiko batzuk haien artean elkarturik zeudela afinitate kimiko mota baten bidez.\n1704an, Isaac Newtonek lotura atomikoaren teoria azaldu zuen, teoria horrek esaten zuen atomoak elkarri lotuak zeudela indar jakin baten ondorioz . Hainbat teoria ikertu zituen, teoria hauek atomoak haien artean nola elkartu zitezkeen azaltzen zuten. Teoria horien adibide bat honakoa zen: \u201celkarri itsatsiriko atomoak geldialdiaren ondorioz\u201d. Newtonek honakoa ondorioztatu zuen:\nPartikulak elkar erakartzen dute indar batengatik, indar hori oso handia da eta masarekiko zuzenki proportzionala da eta distantziarekiko alderantzizko proportzionala da. Distantzia txikietan partikulak operazio kimikoak gauzatzen dituzte.\n1819an, pila voltaikoaren asmakizunaren ondorioz, J\u00f6ns Jakob Berzeliusek konbinazio kimikoaren teoria bat garatu zuen. Teoria horretan atomoen izaera elektropositibo eta elektronegatiboak sartu zituen zeharka. XIX. mendearen erdialdean, Edward Frankland, F. A. Kekule, A. S. Couper, A. M. Butlerov eta Hermann Kolbek erradikalen teoria zabaldu zuten eta balentzia teoria eratu zuten. Teoria horrek azaltzen zuen konposatuak elkarturik mantentzen zirela erakarpen positibo eta negatiboaren eraginez. 1916an, Gilbert N. Lewisek elektroi-bikotearen lotura kontzeptua adierazi zuen, elektroi-bikotearen lotura kontzeptuak honakoa adierazten du: bi atomok elektroi bakarretik sei elektroira bitartean partekatu ahal dituzte, eta elektroi bakarreko lotura, lotura bakuna, lotura bikoitza edo lotura hirukoitza eratu ahal dituzte.\nLewis-en hitzetan:\nUrte berean, Walther Kossel-ek Lewis-en antzeko teoria bat atera zuen; ezberdintasuna honakoa zen: Walther-ek atomoen artean erabateko elektroi transferentzia gertatzen zela adierazten zuen, lotura ioniko baten eredua hain zuzen ere.\n1927an, Oyvind Burrau fisikari daniarrak matematikoki guztiz osorik zegoen lotura kimiko bakun baten lehenengo deskripzio kuantikoa egin zuen. Lotura kimiko bakun hori &lt;chem&gt;H2+&lt;/chem&gt; molekularen elektroiarena zen. Lan honek erakutsi zuen nola lotura kimikoentzat hurbilketa kuantikoak zuzenak izan zitezkeen kualitatiboki, baina matematikoki ezin izango zen zehaztu elektroi bat baino gehiagoko molekulentzat. Urte berean, Walter Heitler eta Fritz Londonek hurbilketa praktikoago bat argitaratu zuten. Hala ere, hurbilketa hori ez zen hain kuantitatiboa. Heitler-London metodoa gaur egun ezagutzen dugun balentzia-loturaren teoriaren oinarria da. 1929an, John Lennard-Jones orbital atomikoen konbinazio linealaren metodoa eratu zuen, printzipio kuantiko basikoetatik abiatuz. Orbital molekularraren teoria honek lotura kobalentea orbital atomikoen konbinazioen ondorioz sortutako orbital bat zela adierazi zuen.\n1929an, John Lennard-Jonesek orbital atomikoen konbinazio linealen metodoa aurkitu zuen. Fluor molekularen eta oxigeno molekularen estruktura atomikoak lortzeko metodoak ere lortu zituen printzipio kuantikoetatik abiatuta.\nOrbital molekularraren teoria honek lotura kobalentea honela deskribatzen zuen: elektroi bakarreko atomoetatik hipotetizaturiko Schrodingerren mekanika kuantikotik deskribaturiko orbital atomikoen konbinaziotik eratzen ziren orbital molekularrak, lotura kobalentea eratuz.\nAtomo multielektronikoentzako ezin dira lotura eratzen duten elektroien ekuazioak zehaztasun matematiko batekin eman, baina hurbilketak erabiltzen jarraitzen dira, hainbat aurresate eta emaitza kualitatibo onak ematen baitituzte. Kimika kuantiko modernoan kalkulu kuantitatibo asko egiteko, orbital molekularren teoria edo balentzia-loturaren teoriak erabiltzen dituzte abiapuntu. Hala ere, hirugarren hurbilketa bat garrantzia hartzen ari da azkenengo urteetan, dentsitate funtzionalaren teoria, hain zuzen ere.\n1935ean, H. H. James eta A. S. Coolidgek hidrogeno molekularen kalkulu bat aurrera eraman zuten. Kalkulu hau gainerako kalkuluetatik ezberdintzen zen. Gainerako kalkuluek elektroien eta nukleoen arteko distantziarentzako funtzioak soilik erabiltzen zituzten. Honakoak, aldiz, bi elektroien arteko distantzia soilik hartzen zuen kontuan. 13 parametro doigarrirekin, lotura-disoziazioaren energia emaitza esperimentalaren emaitza oso antzeko bat lortzen zuten. Aurrerago, 54 parametro erabili ziren eta konkordantzia handia erakutsi zuten esperimentuekiko. Hala ere, hurbilketa honek ez du erlazio fisikorik balentzia-lotura teoriarekin, ezta orbital molekularren teoriarekin ere, eta zaila da hurbilketa hau molekula handientzako erabiltzea.\nBalentzia Loturaren Teoria.\nBalentzia Loturaren Teoria, Kimikan, Orbital Molekularren Teoriarekin batera, mekanika kuantikoaren\nBalentzia Loturaren Teoriaren arabera, molekularen elektroiak atomo indibidualen orbitaletan daude kokatuta, hau da, lotura kimikoa osatzen duten balentziazko bi elektroiak beraien orbital atomikoetan daudela kokatuta, hots, atomo desberdinen bi orbital erdibeteren gainezarpena da, spin antiparaleloak dituzten elektroiak bikote bilakatuaz.\n1939an, Linus Pauling kimikariak, 6 arau aurkeztu zituen elektroi partekatu horientzat (azken hiru arauak txertatu zituen) nahiz eta lehenengo hirurak ezagunak ziren lehendik:\nOrbital Molekularraren Teoria.\nOrbital Molekularren Teoria (OM), elektroiak ondoan dauden atomoen arteko lotura bakar bati egokituta egon beharrean, molekula guztiaren nukleo atomikoen eraginpean mugitzen direla adierazten duen hurbilketa bat da. Hurbilketa honen arabera, atomoen izaera galdu egiten da molekularen izaeraren barruan. Hurbilketa hau lotura kimikoa determinatzeko erabiltzen da. Molekulen propietate espazial eta elektronikoak mekanika kuantikoari esker daude antolatuta, eta horrela, teoria honen arabera, molekuletan osatzen diren orbitalak molekula osoan zehar deslokalizatuta daude, ez balentzia loturan (BL) teorian bezala, hau da, bi atomoen artean lokalizatuta.\nOrbital atomikoek atomo bati dagozkion elektroiak deskribatzen dituzte eta orbital molekularrek, molekula batean dauden elektroiak, goran aipatu bezala, molekula guztian zehar deslokalizatuta egon daitezkeelarik. Orbital molekularren teoriak, XX. mendearen hasieran proposatu zen, loturen ikerketa goitik behera aldatu zuen lotutako elektroien posizioak -orbital molekularrak- orbital atomikoen konbinazio lineal bezala aurkeztu zituenean. Orbital molekularren (OM) teoriak orbital atomikoen konbinazio linealak erabiltzen ditu orbital molekularrak eratzeko. Honetan, atomoek elkarren artean loturak eratzen dituzte. Hiru mota ezagutzen dira: orbital lotzaileak, orbital antilotzaileak eta orbital ez-lotzaileak. Orbital lotzaileetan, elektroi-dentsitatea bi atomoen arteko zonaldean kontzentratzen da; beraz, dentsitate elektroniko honek bi nukleoen erakarpena eragingo du, bi atomoak batera mantenduaz. Orbital antilotzaileek aldiz, elektroi-dentsitatea nukleo bakoitzaren atzean kontzentratzen dute, hau da, beste atomotik urrunen dagoen atomoaren aldean. Era honetan, elektroi dentsitateak nukleoa erakartzean, bi atomoen distantzia handituko du, hauen arteko lotura ahulagoa eginez. Orbital ez-lotzaileko elektroiek ez dute elkar eragiten positiboki edo negatiboki orbital atomikoetan, beraz, ez dituzte loturak ahultzen edo sendotzen.\nOrbital molekularrak azken hauek osatzen dituzten orbital atomikoen araberakoak dira. Sustantzia kimikoek lotura interakzioak eratuko dituzte, azken hauen orbitalen energia txikiagoa bihurtzen bada interakzioak izaterakoan. Loturak dituzten orbital desberdinak daude, konfigurazio elektronikoaren (elektroi-hodei) eta energia mailaren arabera.\nBalentzia Loturaren Teoriaren eta Orbital Molekularraren Teoriaren arteko konparaketa.\nBalentzia Loturaren Teoria eta Orbital Molekularraren Teoria elkar konparatzen dira bata bestearekin, izan ere, molekula sinple bat badugu, errazago hurbiltzen da elektroiak lotura horretan duten portaera aztertzera, horretarako Balentzia Loturaren Teoria erabiliz; aldiz, molekula handia bada, orbital molekularretako elektroien portaera aztertzen da, lotura kimiko horren ezaugarri garrantzitsuak aurresanez.\nHau da, lehen aipatu bezala, Balentzia Loturaren Teoriak, molekularen elektroiak atomo indibidualen orbitaletan daudela kokatuta dio, eta aldiz, Orbital Molekularraren Teoriak, molekula batean dauden elektroiak deskribatzen ditu, molekula guztian zehar deslokalizatuta egon daitezkeelarik. Beraz, honetan datza konparaketak: lehenengo teoriak atomoen arteko elektroiak aztertzen ditu, eta, aldiz, bigarren teoriak molekula guztian zehar deslokalizatuta egon daitezkeen elektroiak aztertzen ditu.\nLotura kimiko motak.\nMolekuletan atomoak lotuta mantentzen dituzten loturak indar intramolekularrak dira.\nLoturak elektroiak interakzionatzeko modu desberdinak dira, sistemaren ezaugarrien arabera. Hiru lotura mota daude, eta normalean lotura eredu batek baino gehiagok parte hartzen dute.\nLotura kobalentea.\nLotura kobalentea atomoen arteko elektroien elkarbanaketan oinarritzen da. Elektroi horiek bi nukleoak lotuta mantentzen dituzte. Lotura osatu aurretik, elektroiak atomo isolatuak dira eta behin lotura osatzen denean, berriz, bereiztezinak dira; hau da, sistemarenak.\n&lt;chem&gt;2 Cl- -&gt; Cl-Cl &lt;/chem&gt;\nLotura kobalenteak sinpleak izan daitezke, elektroi-bikote bat partekatzen denean (H - H), bikoitzak, bi-elektroi bikote partekatzen direnean (O = O), hirukoitzak, hiru elektroi-bikote partekatzen badira edo laukoitzak, lau elektroi-bikote partekatzen badira.\nLotura kobalentea bi atomo berdinen artean bada, lotura apolarra da. Molekula hauetan elektronegatibotasun-diferentzia zero da, eta atomo berdinez osatuta dagoenez lotura, molekula mononuklearra dela esaten da. Bi atomo desberdinek osatzen badute lotura, eta elektronegatibotasunean desberdintasun handia baldin badago, orduan lotura polarra da; hau da, loturaren muturretako bat elektropositiboa da, dentsitate elektroniko positiboa du, eta beste muturra, berriz, elektronegatiboa. Hala ere, molekula neutroa izaten jarraituko du. Lotura kobalente polarra lotura kobalentearen eta ionikoaren tartean aurkitzen da.\nLoturan parte hartzen duten atomo horien izaeraren menpekoak dira lotura kobalentearen ezaugarriak.\nLotura ionikoa.\nLotura ionikoa ioi positiboen eta negatiboen artean ematen den indar elektrostatikoaren emaitza da. Beste modu batean esanda, katioi eta anioi baten arteko lotura, hau da, elementu elektronegatiboenak elementu elektropositiboenaren elektroiak erakartzen dituenean. Elementu metalikoek balentzia-elektroi gutxi dituztenez, eta haien ionizazio-energia baxua denez, katioi bihurtzeko joera dute. Elementu ez-metalikoek, berriz, balentzia-elektroi asko dituzte, eta elektroiak hartzeko joera, hori dela eta, anioi bihurtzeko joera dute. Ioiek hiru dimentsioko sarea osatzen dute.\nIoi horiek era egonkorrean elkartzen dira lotura ionikoaren bidez, eta modu horretan konposatu ionikoak eratzen dira.\nAdibidea:\nSodio eta kloroaren arteko lotura, lotura ionikoa da. Sodioak bere azkenengo geruzako elektroi bat galtzen du, eta kloroak irabazten du.\nNa =&lt;chem&gt;1s^2 2s^2 2p^6 3s^1\n&lt;/chem&gt; elektroi bat galdu &lt;chem&gt;Na^+\n&lt;/chem&gt;(katioi bihurtu)\nCl =&lt;chem&gt;1s^2 2s^2 2p^6 3s^2 3p^5&lt;/chem&gt; elektroi bat\u00a0irabazi &lt;chem&gt;Cl^-\n&lt;/chem&gt; (anioi bihurtu)\nLotura metalikoa.\nLotura metalikoan parte hartzen duten elektroiak, elektroi-itsaso batean aurkitzen dira. Elektroi-itsaso mugikor hori metalen ezaugarri askoren erantzule da. Ezaugarri horiek ondorengoak dira: dentsitate altua daukate, orokorrean eroaleak dira, distira daukate, opakoak dira eta orokorrean xaflagarriak eta harikorrak dira. Gainera, gehienek fusio-puntu altuak dituzte.\nNahiz eta lotura metalikoa eta lotura ionikoa antzekoak izan, lehenengo lotura mota trinkoagoa da, izan ere lotura inguratzen duten atomo kopurua handiagoa da.\nGainera, konposatu ionikoetan elektroiak eta beraien kargak estatikoak dira kasu honetan ez bezala.\nMolekularteko indarrak.\nLotura kimikoaren ildotik jarraituz, molekularteko indarrei buruz hitz egitea beharrezkoa da. Indar hauei, \"indar intermolekular\" ere deritze. Hitzak berak esaten duen bezala, molekulak lotuta mantentzen dituzten indarrak dira, horretarako elkarrekintza elektronikoen beharrik gabe. Ez dira molekula baten barneko atomoak lotuta mantentzea eragiten duten indarrak, alegia. Indar hauek ez dira lotura kimikoak, baina oso garrantzitsua da horien existentziaz jabetzea. Gainera, lotura kimikoekin alderatuta oso ahulak dira.\nAdibidez:\nUraren mol bat lurrintzeko (indar INTERmolekular)= 41KJ behar dira\nUr molekularen bi O-H loturak hausteko (indar INTRAmolekular)= 930 KJ.\nLehenengo kasuan indar intermolekularrei erreparatu behar zaie; bigarrenean,ordea, indar intramolekular edo lotura kimikoari.\nEsan bezala, bi molekula edo gehiago lotuta mantentzen dituzten indarrak dira, eta hauen sendotasuna ez da beti berdina. Alegia, solidoen molekularteko indarrak eta gasen molekularteko indarrak sendotasun desberdina dute eta hori aztertzeko egoera fisiko bakoitzari erreparatu beharko zaio. Izan ere, solidoek izango dituzte molekularteko indarrik sendoenak eta gasek ,ordea, ahulenak. Likidoak tarteko egoera batean egongo dira. Hori dela eta, esan liteke indar hauek solidoetan eta likidoetan dutela eragin nagusia (gasetan ahulegiak baitira).\nIndar intermolekularrek molekula askoren ezaugarri fisiko-kimikoetan eragina dute. Adibide garbia fusio- eta irakite-tenperaturarena litzakete. Alegia, kontuan izan behar da, irakite-tenperatura aztertzerako garaian indar inetrmolekularrei erreparatu behar zaiela eta ez intramolekularrei (molekula baten barneko loturak). Hau da, irakite-tenperatura aztertzeko, likido-egoeratik gas-egoerara igarotzeko prozesua aztertu behar da. Aldaketa fisiko hori gerta dadin, indar intermolekularrei erreparatzea ezinbestekoa da. Alegia, tenperatura igo ahala molekulak geroz eta gehiago bibratzen hasten dira eta horien arteko indar intermolekularrak apurtzen hasten dira. Beraz, indar intermolekular horien arabera, bero gehiago, alegia energia gehiago, edo gutxiago behar izango dugu likido-egoeratik gas-egoerara igarotzeko.\nMolekularteko indarren artean, indar mota desberdinak bereizten dira polaritatearen ikuspuntutik begiratuta; orientazio-indarrak, indukzio-indarrak eta dispertsio-indarrak.\nOrientazio-indarrak.\n\"Dipolo-dipolo indar\" ere esaten zaie. Indar hauek molekula polarren artean sortzendira. Momentu dipolar iraunkorra dutenez, dipoloen arteko orientazioa gertatzen da, haien arteko erakartze elektroestatikoa gehiegizkoa izan dadin. Momentu dipolarra handitzen bada, indar intermolekular hauek ere handiagotuko dira.\nLikido eta gasetan gertatzen den orientazioa ez da solidoetan ematen dena bezain zurruna.\nHidrogeno-lotura.\nDipolo-dipolo interakzio mota berezia da, lotura polar baten atomo elektronegatibo bati kobalenteki lotzen zaion H atomoaren eta atomo elektronegatibo (O.N edo F) baten artean gertatzen den erakarpen elektroestatiko bat alegia.\nHidrogeno-lotura hauek, molekulen artean (intermolekularki) \u00a0nahiz molekula baten zati desberdinen artean (intramolekularki) gerta daitezke.\nLotura hau dipolo-dipolo indar elektroestatiko oso sendoa da, molekula asko lotuta daudenean, asko egonkortzen baita, baina lotura kobalente edo ionikoak baino ahulagoak dira. \nDeskribatzeko modua:\nA-HB \u00a0edo A-HA\nA eta B= atomo elektronegatiboak (O,N, edo F)\nA-H= Molekula bat, edo baten zatia\nB=molekula baten zatia\nLotura honen adibiderik garbiena ur molekulen artean sortzen diren hidrogeno loturak dira. Alegia, ur molekula baten H atomoaren eta beste ur molekula baten oxigeno atomo elektronegatiboaren artean sortzen dira.\nHidrogen-loturaren sendotasuna, loturan parte hartzen duten bi atomoen erakartze elektrostatikoaren menpekoa da\nGainera, substantzia baten ezaugarri fisiko-kimikoak alda ditzake. Alegia, fusio- edo irakite-puntuak espero baino altuagoak izatea eragiten du.\nIndukzio-indarrak.\nMolekula apolarra den arren, molekula hau dipolo induzitu bihur liteke. Dipolo induzitu hauek, aurrerago azaldutako orientazio-indarrek bezalako erakarpen elektroestatikoak sortzen dituzte. Baina, nola sortzen dira dipolo induzitu hauek? Hainbat aukera daude: batetik, katioi bat gerturatzea eta, bestetik, molekula polar bat gerturatzea. Honela sortzen diren interakzioak, ioi-dipolo induzituen\u00a0artekoak eta dipolo-dipolo induzituen artekoak dira .\nDispertsio-indarrak.\n\"Sakabanatze-indarrak\" ere esaten zaie . Edozein atomo, espezie edo molekulen artean gertatzen dira, nahiz eta apolarrak izan, hauek ere molekularen inguruan hodei elektroniko bat baitute. Kontuan izanik molekulak ez daudela geldirik, alegia, bibratzen daudela, bribrazio honek eragingo du elektroi-hodeiaren banaketa ez izatea guztiz homogeneoa momentuoro. Honek aldi uneko dipoloak sortzea eragiten du .\nBeraz, sorturiko une bateko dipolo honek ondoan duen molekulari eragin diezaioke eta dipolo induzitu berri bat sortuko da. Pixkanaka-pixkanaka efektua zabalduz joango da."}
{"id": "160807", "revid": "15795", "url": "https://eu.wikipedia.org/wiki?curid=160807", "title": "Hidrogeno-zubi", "text": ""}
{"id": "160808", "revid": "56334", "url": "https://eu.wikipedia.org/wiki?curid=160808", "title": "Indar elektromagnetiko", "text": ""}
{"id": "160819", "revid": "1545", "url": "https://eu.wikipedia.org/wiki?curid=160819", "title": "Pobol y Cwm", "text": "Pobol y Cwm () Galesen galeseraz emititzen den telesail bat da. 1974-1982 bitartean BBC Wales telebista kateak emititu zuen, aldiz, 1982. urtetik gaur egun arte S4C kateak emititu du. Errugbi partidu garrantzitsuak kenduta, Galesen gehien ikusten den telebista saioa da.\nTelesaila Galesko hego-mendebaldeko Carmarthenshire konderrian filmatu da, hain zuzen ere, Carmarthen eta Llanelli udalerrien arteko eremuan; halere, ez da galeseraz Carmarthenshire eskualdeko ahoskeraz mintzatzeko ahalegin handiegirik egiten. Horregatik, telesailako denborapasetako ba, telesaila kokatzen den udalerrira doazen eta galeseraz mintzatzen diren beste Galesko eremuetatiko \"kanpotarren\" ahoskera edo dialektoa zein den asmatzea izan da.\nAktoreak normalki ingeles antzezpen munduan erabat ezezagunak dira; hala ere, 1987 eta 1994 bitartean \"Gareth Wyn Harries\" pertsonairen papera antzeztu zuen Ioan Gruffudd aktorea gaur egun Hollywoodeko filmetan agertu da eta nazioartean ospetsua da.\nGoenkale.\n1994. urtean \"Goenkale\" telesaila sortzeko unean, garai hartako EITBko zuzendari ziren Oterminek eta Amati\u00f1ok Galesera bidaiatu eta \"Pobol y Cwm\" telesaila oinarritzat hartu zuten."}
{"id": "160820", "revid": "58701", "url": "https://eu.wikipedia.org/wiki?curid=160820", "title": "Lika-Senj eskualdea", "text": "Lika-Senj (kroazieraz \"Li\u010dko-senjska \u017eupanija\") Kroaziako Kvarner itsasertzeko eskualde bat da. Mugakide ditu iparraldean Primorje-Gorski Kotar eskualdea eta hegoaldean Zadar eskualdea. 51.022 biztanle zituen 2011n, eta hiriburua Gospi\u0107 da.\nGeografia.\nKapela eta Velebit mendikateek zeharkatzen dute ingurunea. Mendirik altuenak Vaganski (1.757\u00a0m), Sveto brdo (1.751\u00a0m) eta Mali Rajinac (1.699\u00a0m) dira. Hiru parke nazional daude eskualdean: Plitvice, Paklenica eta Sjeverni Velebit.\nBanaketa administratiboa.\n4 hiri eta 8 udalerrik osatzen dute Lika-Senj eskualdea."}
{"id": "160821", "revid": "1545", "url": "https://eu.wikipedia.org/wiki?curid=160821", "title": "Nord-du-Qu\u00e9bec", "text": "Le Nord-du-Qu\u00e9bec (\"Quebeceko iparraldea\") Quebeceko eskualde administratiboa da. 10 kodea erabiltzen da eskualde hau identifikatzeko. Biztanle gehien duen hiria Chibougamau da.\nEskualdeak (839.000 km\u00b2) Quebec osoko azalaren % 55 okupatzen du; aldiz, biztanleriaren % 0,5 (40.000 lagun) besterik ez da bertan bizi. Jatorriko herriak (kasu honetan inuit eta creeak) gehiengoa (% 60) diren eskualde administratibo bakarra da; europar jatorriko ia guztiak frantses hiztunak dira. Dena batera eskualde bakarrean bilduta badago ere, hainbat arlotan hiru eskualde bailiran ari dira Nunavik (inuitena), Eeyou Istchee (creeena) eta Jam\u00e9sie (\"zuriena\").\nGeografia.\nLabrador penintsulako zati handia okupatzen du.\nMendebaldean James eta Hudson badiak eta iparraldean Hudson itsasartea eta Ungavako badia daude. Eremu handi horretan ibai eta aintzira kontaezinak (oro har 121 000 km\u00b2) daude; ibai inportante batzuk, Ontarioko mugan hasi eta Labradorrekorantz:\nQuebeceko aintzirarik handiena ere badago: Mistassini (2.336 km\u00b2).\nEsparru gehienak nahiko lauak edo garaiera handirik gabeak dira baina ipar-ekialdeko muturrean Quebeceko -eta Ternua eta Labradorreko- mendirik altuena (1.652 m) dago, alde batean Mont D'Iberville deitua eta bestean Mount Caubvick. Hego-ekialdean Otish mendietan ere 1.000 metrotik gorako garaierak dira.\nMugakideak.\nLurrez hauexek ditu auzokide, ipar-ekialdetik hasi eta hego-mendebaldean bukatuta:\nItsasoz beste aldera Nunavuteko zenbait uhartedi ditu auzoko.\nHistoria.\nAtzo eta gaur inuit eta creeak izan dira lur hauetako biztanleak.\nEuroparren presentziari dagokionez, 1713an Britainiar Inperioari utzi behar izan zion arte Frantziaren menpekoa zen, \"Nouvelle-France\" delakoaren barnean. Ez batzuek ez besteek ez zuten kolonorik bidali, inguruaren bizibaldintza gogorrengatik. 1870ean Kanadako \"Dominion\" britainiarraren esku utzita, Quebeceko probintzia izango zenak bi alditan bere mugak handitu zituen: 1898an Eastmain ibaiaraino eta 1912an Ungavako barrutiarekin.\nHala ere, \"hegoaldeko quebectarrek\" orain dela oso gutxi arte apenas izan duten kontakturik eskualdearekin; 1960ko hamarkadan hasi ziren geroago izugarri garatu diren proiektu hidroelektrikoak. Nord-du-Qu\u00e9beceko hegoaldean azken hamarkadetan eraiki diren hiri berriak daude: Chibougamau 1952an jaio zen, Lebel-sur-Qu\u00e9villon 1965ean, Radisson 1974an.\nDemografia.\nHizkuntzak.\nJatorriko herrietako kideak ez direnen artean ia guztiak frantses hiztunak dira.\nInuktituteraren eta cree hizkuntzaren ezagutza ehuneko oraindik oso altuak dira komunitate horietan. Inuit eta creek bigarren hizkuntzatzat ingelesa dute gehienbat, bi europar inperioen arteko talkaren ondorioz. Quebeceko gobernuaren ahaleginei esker frantsesa hirugarren hizkuntzaren gisan gero eta zabalduago dago. Hala ere, hiru gizataldeek elkarren artean komunikatzeko \"lingua franca\" ingelesa da.\nBanaketa administratiboa.\nOsorik 14 \"iparraldeko herri\" (\"village nordique\", inuitena, 10.000 bat biztanle), 9 \"herri cree\" (\"village cri\", 14.000 bat) eta 5 udalerri (europar jatorrikoak nagusi, 17.000 bat). Bere azalera eta nazio aniztasunagatik, hiru administraziotan banatuta dago eta arlo askotan eskualde bakarra dela ezin esan, bakoitzak kudeaketarako aparteko egiturak dituelako.\nNunavik.\nTundrak ia erabat estalita, Nunavik (\"bizi den lekua\" inuktituteraz) Quebeceko administrazioaren menpeko inuiten lurraldea da. Bere lur eremu tradizional osoa Nunaviken barruan sartuta dago.\nKudeaketa administratiboari aurre egiteko Kativik (\"biltzera joaten den lekua\") izeneko egitura dago, 1978an sortua. Egoitza Kuujjuaqen dago.\nEeyou Istchee.\nInuiten kasuan ez bezala, cree herriari ez zaio bere lur historiko guztien gaineko kontrola eman eta herri bakoitzaren inguruko lurrekin sortutako barrendegi sortak \"Eeyou Istchee\" (edo \"Iyyu-Isci\", \"herriaren lurraldea\" cree hizkuntzan) izenekoa eratu du. Administrazioaren egoitza Nemaskan dago.\nJam\u00e9sie.\nHegoaldeko zatiaren gehiengoa berez ia biztanlerik gabea da herri bakanak kenduta eta cree herriaren lur tradizionalak dira baina aparteko administrazio batean bilduta daude, Jam\u00e9sie izena duena eta bertako biztanleriaren gehiengoa \"zuria\" da; horrek gobernuek dituzten proiektu hidroelektriko edo beste motatakoak aurrera ateratzeko erraztasunak eskaintzen ditu. Egoitza Matagamin dago.\nJam\u00e9sieko ia lurralde osoa Baie-James udalerrian dago; 333.000 km\u00b2rekin munduko udalerririk handiena da."}
{"id": "160822", "revid": "119347", "url": "https://eu.wikipedia.org/wiki?curid=160822", "title": "Peruko Erregeorderria", "text": "Peruko Erregeorderria (gazteleraz \"Virreinato del Per\u00fa\") 1542an Espainiak bere Amerikako koloniak kudeatzeko sorturiko barruti administratiboa izan zen. Bere hedadura maximoan ia Hego Amerika osoa hartu zuen eta Limatik kudeatzen zen. XVI. mendetik XVII.era Amerikan zeuden bi erregeorderrietako bat izan zen.\nHistoria.\nOzeano Barea aurkitu ondoren, espainiar esploratzaileek Hego Ameriketako kostaldea aztertu zuten, eta Peruko inperio handiaren berri izan zuten. 1531n Francisco Pizarro lurraldea konkistatzera abiatu zen 180 soldaduren buru. Espainiarrek Atahualpa inken erregea atxilotu eta, hark bahisaritzat gela bete urre ordaindu bazuen ere, hil egin zuten (1533). Urte horretan bertan, Lima hiria sortu zuten espainiarrek, itsasorako aterabidea izateko.\nKonkistak aldaketa handiak eragin zituen: lurraren eta ondasunen banaketa zela eta, gerra piztu zen konkistatzaileen artean; gerrek eta eritasunek biztanleria urritu zuten; amerindiarrak lan gogorretara behartuak izan ziren; bertako kulturaren eta erlijioaren ordez espainiarrena ezarri zen, eta biztanleriaren banaketa aldatu zen administrazioa mendietatik (Cuscotik) kostaldera (Limara) aldatzearekin batera.\n1543an Espainiako Karlos I.a erregeak Peruko erregeorderria sortu zuen konkistatzaileen arteko guduak amaitzeko eta koroaren aginpidea Hego Ameriketan sendotzeko. Erregeorderriak ia Hego Amerika osoa hartzen zuen. Erregeordeen lehen egitekoa konkistatzaileen matxinadak menderatzea izan zen. Francisco de Toledoren gobernupean (1569-1581), lurraldearen barne-antolamendua egituratu eta ekonomiaren hazkundea bideratu zen, zilarraren ustiapenean oinarritua. Lima erregeorderriaren hiriburu eta, bi mendez, Hego Ameriketako merkataritza-gune nagusi bilakatu zen. Erregeorderriak XVII. mendean zehar izan zituen urterik oparoenak, baina, nolanahi ere, arazo askori aurre egin behar izan zien: itsaslapurren erasoei, espainiarren arteko gerrei, amerindiarren matxinadei, administrazio- eta erlijio-arazoei, kontrabandoari eta izurriteen eta lurrikaren ondorio larriei, besteak beste.\nXVIII. mendean garrantzia galdu zuen Peruko erregeorderriak, ekonomiaren hazkundea moteldu egin baitzen erregeorderriaren zatiketagatik, zilar-ekoizpenaren beherakadagatik eta biztanleriaren urritzeagatik neurri handi batean. Mende horretan zehar, Peruko erregeorderria hirutan zatitu zen: Granada Berria (1717), Rio de Plata (1776) eta Txile (1778). Hauen sorrerak Limari boterea kendu zuen, indarra emanez Buenos Aires. XIX. mendearen hasieran independentziaren aldeko mugimenduek erregeorderria suntsitu zuten eta gaur egungo Peru, Txile, Kolonbia, Ekuador, Panama, Bolivia, Paraguai, Uruguai eta Argentina sortuko ziren lurralde handi honetatik. 1824an, Ayacuchoko guduak azkena eman zion espainiar presentziari, eta Peruko Erregeorderria betiko desegin.\nErrege-audientziak.\nSorrera datekin:\nOndorengo audientziak"}
{"id": "160823", "revid": "336", "url": "https://eu.wikipedia.org/wiki?curid=160823", "title": "Vishnu", "text": "Vishnu (, ahoskatua) hinduismoaren tradizio vishnuitan jainko gorena da. Adi Shankara filosofoaren smarta jarraitzaileek, beste hinduen artean, Vishnu \"Panchayatana puja\" edo Jainkoaren bost lehen mailako itxuretako baten moduan gurtzen dute\n\"Vishnu Sahasranama\" zerrendak Visnu \"Paramatma\" (Arima Gorena) eta \"Parameshwara\" (Jainko Gorena) izendatzen ditu.\nTri-murti (euskaraz: \"hiru forma\"; Sanskritoz: \"\") kontzeptu hinduistan sorrera, kontserbazio eta suntsipen zikloak jainkoak irudikatzen dituzte: Brahma sortzailea, Vishnu kontserbatzailea eta Shiva suntsitzailea.\nEzaugarriak.\nVishnuren ezaugarriak jainko Goren moduan zenbatezinak badira ere, baditu sei ezaugarri nagusiak:\nAvatarrak.\nVishnuk hamar avatar nagusi ditu, \"dashavatara\" izenekoak:"}
{"id": "160826", "revid": "336", "url": "https://eu.wikipedia.org/wiki?curid=160826", "title": "Peruko errepublika", "text": ""}
{"id": "160827", "revid": "1545", "url": "https://eu.wikipedia.org/wiki?curid=160827", "title": "EastEnders", "text": "EastEnders () Erresuma Batuko telesail bat da. 1985eko otsailaren 19an BBC One katean emititzen hasi eta gaur egun arte, jada 4.160 atal dituela, bere horretan dirau. Telesailaren sortzaileak Julia Smith eta Tony Holland dira. Erresuma Batuko telesaila luze eta jarraituenen artean dago (\"Coronation Street\" telesailarekin batera). 1980ko hamarkada eta 1990eko hamarkadan zehar ETB1 katean telesail horretako atal sail bat euskaraz ere emititu zen.\n\"EastEnders\" telesailak Londres hiriko East End barrutiko fikziozko Walford eremuan bizi diren pertsonen etxeko eta laneko gorabeherak azaltzen ditu: Bridge Street, Turpin Road eta George Street kaleek osatzen duten Albert Square izeneko auzoan bizi dira."}
{"id": "160830", "revid": "1545", "url": "https://eu.wikipedia.org/wiki?curid=160830", "title": "Mareas Vivas", "text": "Mareas Vivas () Galizian 1998ko urtarrilaren 11a eta 2003 urte bitartean emititu eta galizieraz egindako telesaila da. Sortzailea Ant\u00f3n Reixa izan zen. 152 atal izan zituen eta TVG kateak emititu zuen.\nTelesaila Galiziako Costa da Morte kostaldean kokatu zen, gehienbat Laxe udalerrian, halere irudi asko Corme herrian hartutakoak dira, nagusiki eskualde hartako galizieraren dialektoa erabiltzen zelarik.\nBere garaian Euskal Herrian ere atal batzuk ETB2 katean gaztelaniazko azpitituluekin emititu ziren.\nSinopsia.\n\"Mareas Vivas\" telesailak Costa da Morte kostaldeko galiziar herri arrantzale batean girotuta dago, Nahiz eta pertsonaiak nagusiak Andr\u00e9s (Lu\u00eds Tosar) eta Mar\u00eda (Isabel Blanco) izan, pertsonaia anitzez osatutako telesaila da, honi esker aipatutako aurreko bi pertsonaia nagusien joanerari bizirautea lortu zuen."}
{"id": "160831", "revid": "105290", "url": "https://eu.wikipedia.org/wiki?curid=160831", "title": "Guayaquileko Probintzia Askea", "text": "Guayaquileko Probintzia Askea (batzuetan Guayaquileko Errepublika) Hego Amerikako estatu independiente eta burujabea izan zen 1820tik 1822ra. Peruko Erregeordetzatik independizatu ziren eta, beraz Espainiaren aginduetatik kanpo geratu ziren. Kolonbia Handira batu arte behin-behineko konstituzioa izan zuen. Quitoko Presidentziaren independentzia bultzatu zuten ere bertatik. Guayaquileko departamendua osatu zuen Kolonbia Handiaren barruan. Beranduago Quitorekin batera bereiztu eta Ekuador sortu zuten.\nEspainiako Inperioaren garaian Guayaquileko Gobernua osatzen zuen eremu bera hartu zuen Guayaquileko Probintzia Askeak. Gaur egungo Ekuadorreko Guayas, Santa Elena, Manab\u00ed probintziak osorik hartzen zituen eta Los R\u00edos, El Oro, Ca\u00f1ar eta Esmeraldas probintzien alde batzuk. Simon Bol\u00edvar eta Jos\u00e9 de San Mart\u00edn libertadoreek interes berezia zuten eremu honetan, Ozeano Barean zuen sarrera ona zela eta."}
{"id": "160832", "revid": "6327", "url": "https://eu.wikipedia.org/wiki?curid=160832", "title": "Peruko Erregeordetza", "text": ""}
{"id": "160833", "revid": "201", "url": "https://eu.wikipedia.org/wiki?curid=160833", "title": "Visnu", "text": ""}
{"id": "160834", "revid": "105290", "url": "https://eu.wikipedia.org/wiki?curid=160834", "title": "Guayaquileko departamendua", "text": "Guayaquileko departamendua Kolonbia Handiko banaketa administratiboa izan zen, 1824an sortu eta 1830era arte iraun zuena. Hegoaldeko Barrutia osatzen zuten 3 departamenduetako bat izan zen.\nOndoren Ekuador osatuko zuten departamenduetako bat izan zen."}
{"id": "160836", "revid": "1545", "url": "https://eu.wikipedia.org/wiki?curid=160836", "title": "Amadou Toumani Tour\u00e9", "text": "Amadou Toumani Tour\u00e9 (Mopti, Sudan Frantsesa, 1948ko azaroaren 4a - Istanbul, Turkia, 2020ko azaroaren 10a) maliar militar eta politikaria izan zen. Maliko Errepublikako laugarren presidentea izan zen 2002-2012 bitartean. 1991n Moussa Traor\u00e9 diktadorea kargutik kendu eta hurrengo urtean agintari zibilen eskuetan utzi zuen boterea. 2001ean armada utzi zuen karrera politikoa hasteko. 2002ko eta 2007ko hauteskunde presidentzialak irabazi zituen. 2012ko martxoaren 22an estatu-kolpe batek agintetik kendu zuen.\nBiografia.\nHistoria eta geografiako ikasketak egin zituen, Badaduguko Goi Eskolan. Ikasketak amaitu zituen urtean bertan, 1960an, Katiko Militar Eskolan sartu zen. 1972an tenienteorde maila lortu zuen. Urtebete parakaidista irakasle aritu ondoren, ikasketa bereziak egin zituen, Riazango Aire Armadako Goi Eskolan (Sobietar Batasunean), eta Paueko base militarrean, Frantzian. 1978an, Malira itzuli zenean, kapitain izendatu zuten; bi urte geroago Goardia Errepublikarreko komandante, eta hurrengo urtean Parakaidisten Batailoiko komandante izendatu zuten. 1984an Parakaidisten Batailoiko buruzagi nagusi kargua eskuratu zuen eta bi urte geroago koronel egin zuten. 1990eko hasieran Parisa joan zen, Gerrako Goi Eskolan ikasketak sakontzera.\n1991n, Malin ostera, Guardia Errepublikarreko komandante eta Parakaidisten buruzagi nagusi karguak hartu zituen berriro. Garai hartan demokraziaren aldeko manifestazio jendetsuak egin ziren Malin. Gudarosteak gogor zapaldu zituen manifestazioak, eta berrehundik gora pertsona hil zituen. Martxoan, Tumani Tour\u00e9k Maliko lehendakaritza hartu zuen indarrez, eta Herriaren Salbamenerako Behin-behineko Batzordearen buru jarri zen, herrialdera demokrazia ekartzeko prozesua abian jartzeko.\n2001ean armada utzi zuen karrera politikoa hasteko. 2002ko maiatzeko hauteskundeak irabazi eta ekainaren 8an Maliko presidente bilakatu zen. 2007an berriro aukeratu zuten Maliko presidente. 2012ko martxoaren 22an, estatu-kolpe batek presidentetzatik kanporatu zuen"}
{"id": "160837", "revid": "512", "url": "https://eu.wikipedia.org/wiki?curid=160837", "title": "Samuel Hahnemann", "text": "Christian Friedrich Samuel Hahnemann (Meissen, Saxonia, 1755eko apirilaren 10a \u2013 Paris, 1843ko uztailaren 2a) alemaniar medikua izan zen, homeopatia izeneko medikuntza mota alternatiboaren sortzailea izateagatik ezaguna dena.\nGaztetatik hizkuntza ugari ikasi zituen, tartean ingeles, frantses, italiera, greziera eta latin, arabiera eta hebreera. Sendagintza Leipzig, Viena eta Erlangenen (Bavaria) ikasi zuen, eta tesia egin zuen \"Conspectus adfectuum spasmodicorum aetiologicus et therapeuticus\" gaia hartuta (\"Karranpen zergatiak eta tratamenduari buruzko tesia\").\n1796an teoria homeopatikoei buruz lehenengo artikulua argitaratu zuen, medikuntza tradizionalaren onurak zein kalteak aintzat harturik abiatuta. Ordutik aurrera beste lan ugari idatzi zituen, guztien artean \"Organon der rationellen Heilkunde\" (\"Sendatzeko artearen organona\", 1810) azpimarratu beharrekoa, korronte berriaren kontzeptuak biltzen dituena.\n88 urtez hil zen Parisen eta P\u00e8re Lachaiseko hilerrian mausoleoa eraiki zioten. Haren ondorengo batzuk berak hasitako bideari jarraitu zioten bestela."}
{"id": "160844", "revid": "6950", "url": "https://eu.wikipedia.org/wiki?curid=160844", "title": "Gnomon", "text": "Gnomon hitza (grezieraz \u03b3\u03bd\u03ce\u03bc\u03c9\u03bd: \"adierazlea\" edo \"maisua\") denbora neurtzeko erabiltzen den eskala graduatu baten gainean itzala egiten duen objektu luzanga bat izendatzeko erabiltzen da. Geroago matematiketan eta beste esparru batzuetara hedatu da hainbat elementu izendatzeko.\nGeometria.\nGeometrian, laukizuzen baten gnomon-a haren alderantzizkoa sortzeko behar den laukizuzena da."}
{"id": "160845", "revid": "1545", "url": "https://eu.wikipedia.org/wiki?curid=160845", "title": "Aegon", "text": "Aegon Herbehereetako aseguru-etxea da. 2009ko datuen arabera 28.000 langile eta 40 milioi bezero baino gehiago ditu mundu osoan.\n1983an sortu zen AGO Holding N.V (1968an hiru enpresek bat egitean sortua) eta Ennia N.V. (bi aseguru enpresa 1969an bat egitean sortua) enpresek bat egitean."}
{"id": "160859", "revid": "20653", "url": "https://eu.wikipedia.org/wiki?curid=160859", "title": "Aldagai koantitatibo", "text": ""}
{"id": "160860", "revid": "17", "url": "https://eu.wikipedia.org/wiki?curid=160860", "title": "Cram\u00e9r-en V", "text": ""}
{"id": "160863", "revid": "6950", "url": "https://eu.wikipedia.org/wiki?curid=160863", "title": "Gradiente", "text": "Matematikan, gradientea aldagai anitzeko funtzio batean bere deribatu partzialek osaturiko bektorea da. Besteak beste, puntu jakin batean funtzioaren hazkunde handieneko norabidea azaltzen du. Honela adierazi eta kalkulatzen da, nabla edo \"grad\" ikurrak erabiliz:"}
{"id": "160864", "revid": "688", "url": "https://eu.wikipedia.org/wiki?curid=160864", "title": "Burelako kastroa", "text": "Burelako kastroa Espainiako Galizia autonomia erkidegoan dagoen Lugoko probintziako Burela udalerriko lursailetan dagoen kastro bat da. K.a. III. mendea edo K.a. II. mendean eraikia izan zen. Bizkaiko golkoari begira dagoen kostaldean kokatzen da."}
{"id": "160880", "revid": "1340", "url": "https://eu.wikipedia.org/wiki?curid=160880", "title": "Centro Nacional de Inteligencia", "text": ""}
{"id": "160883", "revid": "105290", "url": "https://eu.wikipedia.org/wiki?curid=160883", "title": "Espainiako Konstituzioko laugarren xedapen iragankorra", "text": "Laugarren xedapen iragankorra (gaztelaniaz \"Disposici\u00f3n transitoria cuarta\") 1978ko Espainiako Konstituzioan dauden bederatzi xedapen iragankorretako bat da. Xedapen horrek Nafarroa Euskal Autonomia Erkidegoarekin batzea ahalbidetzen du. Autonomia erkidegoen batzea ahalbidetzen duen kasu bakarra da, Espainiako Konstituzioan autonomia erkidegoen arteko federazioa debekatuta baitago (145.1 Artikulua).\nXedapenak honakoa dio:\n143.3 artikuluak ezartzen duen epea, bigarren zatiari dagokiona, bost urtekoa da.\nXedapenari erreferentziak estatutuetan.\nNafarroako Foru Hobekuntzan.\nForu Hobekuntzaren bigarren xedapen gehigarriak honakoa ezartzen du:\nEuskal Autonomia Erkidegoko Estatutuan.\nEuskadiko Autonomia Estatutuko bigarren artikuluak hau adierazten du:\nEusko Kontseilu Nagusiari buruz.\nXedapen iragankor horretan \"eta berori Eusko Kontseilu Nagusian edo horren ordezko izango den euskal autonomia-araubidean sar dadin\" esaldian Eusko Kontseilu Nagusia aipatzen da. Izan ere, legea 1978an idatzi zenez, garai hartan Euskal Autonomia Erkidegoko gobernu-erakundea Eusko Kontseilu Nagusia zen, Ram\u00f3n Rubial sozialista buru zuela. Urtebetera, Euskadiko Autonomia Estatutua onartu zen, eta haren bitartez Eusko Jaurlaritza berrezarri zen."}
{"id": "160884", "revid": "125942", "url": "https://eu.wikipedia.org/wiki?curid=160884", "title": "Herrixka", "text": "Herrixka bat biztanleria tamaina txikiko populazio-nukleoari deritzo. Herrixkak herri eta auzoen arteko biztanleria-multzo finkoak dira. Herrixkek historia zehar eskuarki ez dute eskumenik izan, adibidez, udalerria osatzea.\nHerrixketan lehen sektoreak garrantzia handiagoa izaten du herrietan baino, nahiz eta egun hirugarren sektoreko jarduerak ere izan (adibidez nekazal turismoa). Badaude bera baino txikiagoak diren populazio-nukleoak, auzoak izenekoak."}
{"id": "160885", "revid": "56334", "url": "https://eu.wikipedia.org/wiki?curid=160885", "title": "Ros na R\u00fan", "text": "Ros na R\u00fan Irlandako TG4 telebista katean emititu den irlanderazko telesail bat da. 1996ko azaroaren 3an emititzen hasi zenetik, urtero 35 atal grabatu eta astero telebistan bi atal aireratu dira.\nTelesaila TG4 katean astearte eta ostegunetan 20:30etan emititzen da eta igandean 22:30etan aste guztiko laburpena ematen da."}
{"id": "160888", "revid": "23317", "url": "https://eu.wikipedia.org/wiki?curid=160888", "title": "Pepsina", "text": "Pepsina proteinak degradatzen dituen entzima bat da, urdailean jarduten duena. Urin gastrikoaren entzimarik garrantzitsuena da. Theodor Schwannek aurkitu zuen 1836an, gizakian aurkituriko lehenengo entzima izanik.\nLiseriketa edo digestioan funtsezko zeregina betetzen du, eta pH oso azidoetan funtzionatzen du hobekien (pH=2-3).\nUrdaileko guruinetako zelulek ekoizten dute, pro-entzima moduan (pepsinogeno). Gero, urdailean dagoen azido klorhidrikoak pepsinogenoa pepsina bihurtzen du (HCl horrek pepsinogenoaren aminoazido batzuk deusestatzen ditu, pepsina agertuz):\nPepsinak proteinak deskonposatzen ditu, polipeptidoak agertuz:"}
{"id": "160890", "revid": "119347", "url": "https://eu.wikipedia.org/wiki?curid=160890", "title": "Gasp\u00e9sie\u2013\u00celes-de-la-Madeleine", "text": "La Gasp\u00e9sie\u2013\u00celes-de-la-Madeleine Quebeceko eskualde administratiboa da. 11 kodea erabiltzen da eskualde hau identifikatzeko. Hiri nagusia Gasp\u00e9 da.\nGeografia.\nBi eremu.\nAlde batetik Gasp\u00e9sie penintsula dago; iparraldean San Laurendi ibaia, ekialdean bere golkoa eta hegoaldean Chaleurs badia ditu. Apalatxe mendilerro luzearen ekialdeko muturra da eta bere adarra den Notre-Dame mendian Mont Jacques-Cartier (1.268 m) dago; iparraldeko lurralde inuitak kontatu gabe Quebeceko altuena da.\nBestetik Madalena uharteak (\"\u00eeles de la Madeleine\"); San Laurendi golkoaren erdian dago. Nortasun handikoa izan eta urrun egon arren, beren biztanleria (13.000) zein azalera (205,40 km\u00b2) urriak ez zien erraztu berezko eskualde administratiboa osatzea; uhartedirako zerbitzu gehienak Cap-aux-Meules herrian daude. Muinorik altuena Big Hill (174 m) da, Entry Island edo Entr\u00e9e uhartean.\nMugakideak.\nGasp\u00e9sieri dagokionez:\nMadalena uharteak: Quebeceko gainontzeko lurrak baino hurbilago Eduardo Printzearen uhartea, Bretainiar Lurmuturra uhartea eta Ternua daude.\nHistoria.\nEskualde administratiboa 1987an jaio zen, Bas-Saint-Laurentengandik banatu zenean.\nEuskaldunen presentzia.\nSan Laurendi golkoan bere osotasunean bezala, euskal arrantzaleek egun Gasp\u00e9sie dena korritu zuten; noiztik dauden seguru jakin gabe, ikertzaileek ondo dokumentatu dute Jacques Cartier (bretainiarra \"Kanada deitu zuen lurraldea deskribatu zuen lehen europarra\" dela esan ohi da) baino lehen zonalde honetan euskaldunak egon zirela. Mi'kmaqekin izandako kontaktuetatik hizkera bat ere jaio zen, hizkuntzalariek algonkin-euskara pidgina deitu dutenak.\nEuskal jatorriko edota euskaldunak gogoan dituzten leku-izen batzuk gorde dira, batez ere hego-ekialdeko kostaldean: Barachois (\"barratxoa\"), Anse aux Basques, Collines du Basque, Ruisseau du Basque...Madalena uharteak ere ez daude eragin honetatik kanpo eta uhartedian oso inportantea den Baie du Havre aux Basques izeneko aintzira dago. Uhartedia zapaldu zuten lehen europarrak euskaldunak izan zirela uste dute ikertzaileek.\nDemografia.\nHizkuntzak.\nBeraz, gehiengo handiak fransesa du hizkuntza nagusi. Ingeles hiztunak batez ere zenbait herritan daude eta beren jatorriak Eskozian, Irlandan edo AEBetatik etorritako talde leialistengan topatzen dira; Gasp\u00e9sien Hope Townen, Hopen (hemen euskal jatorrikoak ere daude), New Richmond edo New Carlislen ehuneko handia osatzen dute; paradoxikoki azken hau Ren\u00e9 L\u00e9vesque Quebeceko Lehen Ministro soberanistaren herria da. Madalena uharteei dagokienez (% 93 frantses hiztun) Grosse-\u00cele eta Entry Island edo Entr\u00e9e uhartean ingeles hiztunak dira nagusi.\nJatorriko herriak.\nHistorikoki eskualdea mi'kmaq herriaren lurrak ziren eta gaur egun ere badira komunitate batzuk, nahiz eta gutxiengo txikia izan: Gespeg, Gesgapegiag eta Listuguj; 2008an 5.175 ziren.\n\"Gasp\u00e9\" toponimoa bera mi'kmaq jatorrikoa izan liteke: \"Gespeg\". Baina aldi berean bere jatorriaz dauden hipotesien artean, leku-izena euskaratik (\"gerizpe\") letorkeela dioenik bada eta logikarik ez zaio falta teoria honi: dirudienez Jacques Cartierrek 1534an badia bisitatu zuenean marinel euskaldun batzuekin zebilen.\nMadalena uharteetan aspalditik ez dago mi'kmaq komunitaterik; herri horren hizkuntzan \"Menequit\" edo \"Menagoesenog\" (\"olatuek astindutako uharteak\") izenak zeramatzaten.\nBanaketa administratiboa.\nEskualdeak 5 \"Eskualdeko konderriko udalerri\" (MRC) ditu eta bere baliokidea den beste bat. MRCak, baliokideak eta beren hiriburuak azaltzen dira.\nGasp\u00e9sieko 5 MRCak.\nMi'kmaqen komunitateak MRCtik kanpo daude.\nMadalena uharteak.\nMRCen baliokidea den Agglom\u00e9ration des \u00celes-de-la-Madeleine delakoan bilduta daude, egun -2002an denak fusionatu eta 2006an lehena berriro bereizi eta gero- bi udalerri dituena: Grosse-\u00cele eta beste herri guztiak biltzen dituen Les \u00celes-de-la-Madeleine.\nBi eskualde turistikoak.\nEremu bakoitzak duen nortasunagatik turismo arloari dagokionez bi eskualdetan banatuta dago:"}
{"id": "160891", "revid": "1545", "url": "https://eu.wikipedia.org/wiki?curid=160891", "title": "Poblenou (telesaila)", "text": "Poblenou 1994an Kataluniako TV3 telebista katean emititu zen telesail bat izan zen. Katalanez telebistan igorri zen lehenbiziko telesaila izan zen, bere gidoiak Josep Maria Benet i Jornet idazleak idatzi zituelarik.\nArgumentua.\nTelesaila honek Bartzelona hiriko Poblenou auzoan bizi den pertsonen bizitza azaltzen digu. Telesailaren gune nagusia Aiguad\u00e9 familiaren supermerkatua da, honen inguruan, telesailean agertzen diren familia nagusienen istorioen lotura ezberdinak sortzen direlarik."}
{"id": "160892", "revid": "6950", "url": "https://eu.wikipedia.org/wiki?curid=160892", "title": "Bokal", "text": "Bokal ahots-korden bibrazioaz sortu eta glotisgaineko barrunbetik trabarik gabe igaroz gauzatzen den fonema da. Beste definizio batek dio bokala dela aire-etorriari traba gutxien egiten dion hots mota. Kontsonanteak ahoskatzean, berriz, ahots-traktuan traba edo itxiera bat dute. Bokalak silabikoak dira, silaba osa dezaketen hots irekienak dira: haiek bezalako soinua baina silabikoa ez denak erdibokal du izena.\nHitza latinezko \"vocalis\"etik (\"ahotsarekin\") dator: hizkuntza gehienetan, hitzak ezinezkoak dira bokalik gabe. Hitzak bai soinuak bai idatzizko zeinuak izendatzeko balio du.\nSuediera bezalako hizkuntzetan dozena bat bokal baino gehiago bereizten dira, fonemak dira. Mingainaren malgutasunari esker, ahoska daitezkeen bokalak infinitu dira. Hizkuntza bakoitzak, baina, bere fonema bokaliko bereizten ditu, beti oso kopuru mugatuan. Latinez, esate baterako, garai klasikoetan hamar bokal bereizi ziren: bost luze eta beste bost labur. Gaurko hizkuntza erromanikoetan, hamar horiek baino gutxiago bereizten dira, frantsesez salbu.\nBokalen sailkapena.\nAhoaren zabalera eta mihiaren kokapena begiratzeaz gain (ikus eskuineko bigarren diagrama), bokalak sailkatzerakoan, ahotsaren indarrari eta doinuari erreparatzen zaie, baita bokalaren iraupenari ere.\nAzentuari dagokionez, bokal ahulak eta bokal azentudunak-edo bereizten dira. Bestalde, Asiako zenbait hizkuntzaz (txineraz, vietnameraz, birmanieraz, thailandieraz, kasu), doinuari lotutako bokal bereizketak egiten dira.\nBokalak ahokariak ala sudurkariak dira. Ahokariak ahoaz soilik ahoskatzen dira (euskarazkoak horrelakoak dira); sudurkarietan, ordea, erresonantzia sudurraren barrunbean ere gauzatzen da. Frantsesak halakoak ditu: \"mai\" ahokaria (maiatza) eta \"main\" sudurkaria (eskua) bereizten dira, hurrenez hurren, /me/ eta /m\u025b\u0303/ ahoskatzen direlako. Azkenik, beste hizkuntza batzuetan iraupenak du garrantzia eta bokal luzeak eta bokal laburragoak bereizten dira. Horrela, latin klasikoan, esate baterako, bokal luzeak eta laburrak zeuden.\nEuskararen bokal sistema.\nEuskarak bost fonema bokaliko ditu egun eta gaztelaniazko sistema bokalikoarekin harreman handia izan arren, bokal horien gauzatzeak desberdinak dira bi sistemetan. Zubereraz seigarren fonema bokalikoa agertu da: /y/, grafian \"\u00fc\" zeinuaz irudikatua: goiko bokala da, aitzinekoa, baina ezpainak apurtxo bat biribilduz ahoskatua. Bilakaera historiko horiek antzeman izan dira zubererazko zenbait testuingurutan: /u/ &gt; /y/ &gt; /i/.\nBokalak egun ahokariak dira, oro har, baina zubereraz badago sudurkaririk. Erronkarieraz ere \u2014XX. mendean galdutako euskalkia\u2014 halakoak zeuden eta bizkaiera zaharrak ere ba omen zituen.\nEgun, ez dugu bokal ahul eta indarturik bereizten, ezta bokal luze eta laburrik ere. Horrez gain, ez dago doinuaren balio fonologikorik: fonologikoki antzeman beharreko ezaugarriak ahoaren zabalera eta mihiaren kokapena dira.\nDiptongoak eta hiatoak.\nBi soinu bokaliko elkarren ondoan suertatzen direnean diptongoa edo hiatoa sortzen da.\nDiptongoetan bi soinu bokalikoak silaba berean elkartu egiten dira. Haietako bat laburragoa da eta \"erdibokal\" esaten zaio, bokalaren ondoren badator (adibidez, \"gai\", \"gau\", \"goi\" monosilaboetako beheranzko diptongoak) ala \"erdikontsonante\", bokalaren aurretik baldin badoa (\"jan\" eta \"jo\" goranzko diptongoak, euskara batuaren arabera ahoskatuz gero, edo \"higuin\", \"eguena\"). Erdibokal horiek goiko bokal itxietatik oso gertu daude. Euskaraz berezko diptongoak dauzkagu, aurreko adibideetakoak bezala, eta sortuak, kontsonante baten galeraren ondorioz sortuak (\"eguna\" &gt; \"euna\"; \"lagunari\" &gt; \"lagunai\"). \nHiatoetan bi bokal elkarren ondoan agertzen dira baina ez dira biak silaba bakarrean elkartzen, silaba banatan bereizita baizik: adibidez, \"ia\", \"hiatoa\"."}
{"id": "160893", "revid": "336", "url": "https://eu.wikipedia.org/wiki?curid=160893", "title": "Olaerrea", "text": "Olaerrea (gaztelaniaz eta ofizialki \"Herrera\") Burgosko probintziako Miranda Ebro udalerriko herrixka abandonatua da. 2008 urteko erroldaren arabera herrixkan 4 biztanle ditu, eta han zutik geratzen den eraikin bakarrean bizi dira, monasterioan."}
{"id": "160894", "revid": "1340", "url": "https://eu.wikipedia.org/wiki?curid=160894", "title": "Herrera (Burgos)", "text": ""}
{"id": "160895", "revid": "90799", "url": "https://eu.wikipedia.org/wiki?curid=160895", "title": "Kontsonante", "text": "Kontsonantea ahobideko puntu batean edo gehiagotan eragozpen osoa edo partziala duen hotsa da; eragozpen horrek sortzen du soinua. Hotsak eragozpen edo trabarik ez badu bokala da.\nEuskaraz bokalekin silabak osa daitezke. Kontsonanteek, ordea, ezin dute beren kabuz silabarik osatu; bokal baten laguntza behar baitute. Beste hizkuntza batzuetan, ordea, kontsonante silabagileak ere daude. Esate baterako, ingelesezko \"stop\" hitzaren hasierako -\"s\"- soinu hori silabagilea da.\nHitza latinezko \"consonans\" (\"zerbaitekin soinua egin\") hitzetik dator: horrnek zera adierazi nahi zuen, kontsonante batek alboan bokal bat ez bazuen, ezin zela latinez ahoskatu. Hala ere, kontsonantea ahoskatzeko, zenbait hizkuntzak ez dute bokalik behar.\nMunduko hizkuntzetan hizkuntza soinuen kopurua alfabeto bakar bateko hizkien kopurua baino askoz handiagoa denez, hizkuntzalariek Nazioarteko Alfabeto Fonetikoa (IPA) bezalako sistemak asmatu dituzte kontsonante bakoitzari sinbolo bakar eta argi bat emateko. \nAlfabetoan.\nEuskal alfabetoa latindar alfabetoaren aldaeretako bat da eta kontsonanteok ditu: B, C (eta haren aldaera \u00c7), D, F, G, H, J, K, L, M, N, \u00d1, P, Q, R, S, T, V, W, X, Y, Z\nAlfabeto zirilikoan, berriz, hauek: \u0411, \u0412, \u0413, \u0414, \u0416, \u0417, \u041a, \u041b, \u041c, \u041d, \u041f, \u0420, \u0421, \u0422, \u0424, \u0425, \u0426, \u0427, \u0428, \u0429\nMunduko hizkuntzetan egin daitezkeen kontsonante hotsak edozein alfabetotako letrak baino askoz gehiago direnez, hizkuntzalariek Nazioarteko Alfabeto Fonetikoa (NAF) sortu zuten, kontsonante guztien transkripzioan laguntzeko, hizkuntza arrunten alfabetoak baino lanabes hobea izateko.\nEuskal ortografia.\nEuskal alfabetoak, gaur egun letra latinoak erabiltzen dituen arren (Irulegiko aztarnategian (Nafarroa Garaia) aurkitu berri den \"eskua\" erakusten digu ez dela beti hala izan), badirudi garai batean iberiar hizkuntzarekin antzekotasun ugari zituen alfabetoa zeukala.\nDena den, euskal alfabetoak denboran zehar aldaerak izan ditu Euskaltzaindiak (euskararen batasun literarioa lortze bidean eta Koldo Mitxelenak proposatutakoari jarraituz) 1994ko azaroaren 25ean indarrean dagoena onartu arte. Honela dio Euskara Batuaren Euskal Alfabetoaren Letren Izenak 17. arauak: \u00abEuskal alfabetoa edo ABC-a hogeita zazpi letrak osatzen dute, ordena honetan jarriak, beren izena ondoan dutelarik: a (a), b (be), c (ze), d (de), e (e), f (efe), g (ge), h (hatxe), i (i), j (jota, k (ka), l (ele), m (eme), n (ene), \u00f1 (e\u00f1e), o (o), p (pe), q (ku), r (erre), s (ese), t (te), u (u), v (uve), w (uve bikoitza), x (ixa), y (i grekoa), z (zeta).\nLetra hauetatik \"c\" eta honen aldaera \"\u00e7\" (\"c\" hautsia), q, v, w eta y, ohiko euskal hitzak idazteko erabiltzen ez diren arren, kanpotar izenak transkribatzeko beharrezkoak direlarik, euskal alfabetoan sartzen dira.\nKomeni da, beraz, euskal hiztegiak \"abc\" honetako letra ordenaren arabera sailkatzea.\nDena den, arauak honako \"oharra\" dakar: Arau honek lehendik harturiko erabakia zehazten/aldatzen du. Ikus \"Euskera\" XXIV, 1979, 2, 703-704 orr.\u00bb\nHala ere, esan bezala, Euskal alfabetoak aro ezberdinak ezagutu ditu, baina, beti ere, zeinu latindarrei jarraituz. Larramendi eta Cardaverazek eta gerogo Luis Luziano Bonapartek eta Augustin Chaok saiakera batzuk egin bazituzten ere, Sabino Arana Goiri izan zen alfabetoen letrak aldatzeko proposamen zehatza egingo zuena 1901eko irailaren 16an, Hendaian (Lapurdi) egindako Lehen Ortografia Kongresuan. Urte batzuk lehenago, \"Lecciones de Ortografia del Euzkera Bizkaino\" liburua argitaratua zuen, eta, bertan, gaia lantzen zuen. Badirudi proposamena ez zela gustukoa izan, eta hurrengo urtean Hondarribian ospatuko zen 2. kongresuan erabakitzeko utzi zen. Bigarren kongresua 1992ko irailaren 11an egin zen Hondarribian, eta Sabino Aranak (ezin izan zuen parte hartu, kartzelan baitzegoen) proposatutakoa ez zen onartu. Ahalegin horiek guztiak, 1918. urtean, Euskal Akademia (Euskaltzaindia) eraketara eramango zuen, eta hark 1920ko urtarrilaren 8an egindako batzarreko 6. puntuan gaiaz jardun, eta hauxe erabaki zuen: \u00abEztabaida barik, izki-iku\u0155 aunitz egokietsi ziran. Baka\u0155 bat astiroago begiratu izan zan, \"s\" bustiari (eliztian esan oi dan bidez) dagokiona. Auta\u0155kitara yo-ta (auta\u0155ki batzuk au\u0155ka zeudelarik), izki aren iku\u0155tzat \"x\" autetsi zan. Beraz, Euskaltzaindia'k beretzakotu duan euskal abeze auxe da: a, e, i, o, u, \u00fc a, e, i, o, u, \u00fc (Sudur-aboskientzat, euskalkiren baten bea\u0155 balira, izki orien gai\u00f1ean ma\u0155a txiki bat ja\u0155i.) b, d, \u0111, f, g, h, j, k, l, \u013a, m, n, \u00f1, p, r, \u0155, s, x, t, \u1e6b, ts, tx, tz, y, z\u00bb. Batzar bereko 7. puntuan, honako dei hau egiten zien idazleei: \u00abEuskaltzaindia'k gure izkerazko idazle guztiei eskatzen die a\u0155en, ahal delarik beintzat, idazkera auxe, ta besterik ez, erabil dagiela\u00bb.\nEuskaltzaindiak, 1951ko maiatzaren 29an, honako hau zioen: \u00abIrigarai eta Krutwig jaunen asmoz, gaia ondo-ondo eta zeatz-zeatz azterturik eta eztabaida luze eta bizien ekinik hauxe ebatzi da: 1) Euskaltzaindiak, idazkerea dela-ta, orainarte artuta daukazan erabagiak oraingoz era berean bete daitezala. Baina irarkoletan izki-eredu berezirik eztagonean D, L, R ta T gangardunen ordez DD, LL, RR ta TT izki bikoitzak erabili leitekezala. 2) atzerrietako gizata erri izenetan eta jakituri-itzetan jatorri idazkerea erabili daitela\u00bb. Kontuan hartu behar da ez soilik inprimategietan zutela letra horiek erabiltzeko zailtasunik, baizik, ordurako, euskal idazle askok ere idazmakinak erabiltzen zituztela, eta horiek ere ez zuten letra horiek ezartzeko aukerarik ematen. Beraz, gainean marra duten kontsonanteak \"de facto\" alboratuta gelditu ziren.\nIbilbide horren aurrean, azkenean, indarrean dagoena Euskaltzaindiaren 17. araua da, 22 kontsonantez eta 5 bokalez osatua. \u00a0\nEuskararen kontsonante sistema.\nEuskararen kontsonante guztiak aire-etorriarekin (\"pulmonic\") ekoizten dira. Ez dago euskaraz balio fonologikoa duen beste motatako (\"non-pulmonic\") kontsonanterik, hots, aire-etorririk gabe ekoizten denik; era berean, ez dago kontsonante eiektiborik, klikik eta kontsonante inplosiborik.\nEuskal kontsonanteen sailkapena.\nKontsonante fonema multzo mugatu bat dago. Euskalki guztietan ez daude fonema berberak eta, jakina, historian zehar, hizkuntza guztietan bezala, aldaketak antzeman dira.\nAhoskabeak / ahostunak.\nAire-etorriarekin batera ahotskordak dar-dar, bibrazio ozen batean baldin badaude kontsonante bat ekoizterakoan, kontsonante ahostuna dela esango dugu. Aldiz, ahotskordek ez badute bibrazio ozenik egiten, kontsonante ahoskabe dela esango dugu. Alboko NAF taulan, koadro bakar batean bi kontsonante agertzen diren koadroetan, --lehenengo koadroan bezala: \"p\" eta \"b\" --, bi kontsonante horiek oso antzekoak dira. Bien artean dagoen aldea zera da, ezkerreko kontsonantea ekoizterakoan, ahoskabea ekoizterakoan, ahotskordek ez dute bibrazio ozenik ekoizten. Ahotskordek kontsonante ahostunak ekoizterakoan, ordea, bibrazio ozenarekin soinua aldatzen dute.\nAhosmoldea eta ahoskunea.\nAireari, eztarritik datorrenean, traba egiten bazaio, \"nolako traba\" egiten zaion ikusi behar da (ahosmoldea) eta traba \"non\" egiten zaion traba (ahoskunea).\nAhosmoldea.\nAhosmoldeak ahoskatze aparatoak aire etorriari \"nolako traba\" jartzen dion begira egiten den kontsonanteen sailkapenaren osagai nagusietako bat da. Mingainak \"igurtzi\" ahal du (\"igurzkari\"etan bezala) aho-sabaia aurreragotik, atzeragotik edota albo batetik. Edo igurtzi beharrean \"hurbildu\" (\"hurbilkari\"etan bezala)...\nAhoskunea.\nAhoskuneak ahoskatze aparatoak aire etorriari \"non\" jartzen dion traba begira egiten den kontsonanteen sailkapenaren osagai nagusietako bat da. Aire-etorriari traba ezpainetan, hortzetan, ahoaren aurreko, alboko, atzeko edozein gunetan gerta daiteke.\nEzpainkariak"}
{"id": "160896", "revid": "105290", "url": "https://eu.wikipedia.org/wiki?curid=160896", "title": "Gold", "text": "Gold Kiss hard rock taldearen 2005eko arrakasten diskoa da. Bi disko dituen album honek taldearen 1974tik 1982rarteko grabazioak biltzen ditu. Abesti guztiak aurretik argitaratuak izan ziren.\nLangileak.\nKiss:\neta (ordena alfabetikoan)\neta"}
{"id": "160897", "revid": "1340", "url": "https://eu.wikipedia.org/wiki?curid=160897", "title": "Kantabriako Parlamentua", "text": "Kantabriako Parlamentua (gaztelaniaz \"Parlamento de Cantabria\") Espainiako Kantabria autonomia erkidegoko legebiltzarra da. Santander hiriko Antzina Alta kalean dagoen Hospital de San Rafael eraikinean kokatzen da. \"Asamblea Regional de Cantabria\" (\"Kantabria Eskualdeko Biltzarra\") deitzen zen."}
{"id": "160899", "revid": "63274", "url": "https://eu.wikipedia.org/wiki?curid=160899", "title": "Fonema", "text": "Fonologian eta hizkuntzalaritzan, fonema (antzinako grekeraz: \"\u03c6\u03ce\u03bd\u03b7\u03bc\u03b1\" [f\u00f3n\u0113ma], giza-soinua, egindako hotsa) hizkuntza batek dituen soinuen adierazpena da. Fonemak, espresio mailako unitateak izanik ere, ez dira entzuten, ezta ikusten ere. Hizkuntza bera hitz egiten dutenen burutan existitzen diren imajina akustikoak dira. Fonema hizkuntzaren esparrukoa eta soinua edo hotsa hizketaren esparrukoa izan arren, bi elementuak estuki lotuta daude eta termino zehatz baten esanahia baldintzatzen dute. Hitz baten soinuak alofonoak dira. Alofonoak fonema batek dituen soinu ezberdinak dira. Fonemak bi kategoria handitan banatzen dira: bokal-fonemak (bokal-hotsei dagozkienak) eta fonema kontsonantikoak (kontsonante-hotsei dagozkienak). Fonemak adierazteko erabiltzen diren ikurrak sarritan Nazioarteko Alfabeto Fonetikotik (NAF edo IPA, \"International Phonetic Alphabet\") hartzen dira eta barra etzan edo zehar-marren artean (/ /) adierazi behar dira.\nDefinizioa.\nLabur esanda, fonemak dira hizkuntza batek dituen soinu guztien adierazpena. Fonemak dira hitz egitean erabiltzen diren soinuen abstrakzio mental edo formalak. Azpimarratzekoa da fonema bat ez dela soinu zehatz bat, baizik eta idealizazio bat. Fonema hizkuntza baten sistema fonologikoaren gutxieneko soinu-unitatea da. Sistema fonologikoa da hizkuntza bateko soinu guztien berri ematen duen zerrenda. Fonema, beraz, hizkuntza soinu baten artikulazio edo unitate minimoa da, unitate txikiagoetan zaitu ezin daitekeelako. \u00a0Fonemak, espresio mailako unitateak izanik ere, ez dira entzuten, ezta ikusten ere. Hizkuntza bera hitz egiten dutenen burutan existitzen diren imajina akustikoak dira. \u00a0Aipatzekoa da hizkuntza bat osatzen duten fonemen multzoa mugatua eta itxia dela.\nGarrantzitsua da aipatzea fonema hizkuntzaren esparrukoa eta soinua edo hotsa hizketaren esparrukoa izan arren, bi elementuak estuki lotuta daudela eta termino zehatz baten esanahia baldintzatzen dutela. Hitz baten soinuak alofonoak dira. Alofonoak fonema batek dituen soinu ezberdinak dira.\nEra berean, fonema eta grafema bereizteaFonemak, espresio mailako unitateak izanik ere, ez dira entzuten, ezta ikusten ere. Hizkuntza bera hitz egiten dutenen burutan existitzen diren imajina akustikoak dira. ezinbestekoa da. Fonema soinu adierazpena da eta grafema, berriz, soinu baten irudikapen idatzia da. Hala, /a/ fonema izango litzateke eta \"a\" grafema, fonemak islatzen duen soinuaren irudikapen grafikoa.\nSailkapena.\nFonemak bi kategoria handitan banatzen dira: bokal-fonemak (bokal-hotsei dagozkienak) eta fonema kontsonantikoak (kontsonante-hotsei dagozkienak).\nBokal-fonemak beren irekidura-mailaren arabera kataloga daitezke. Fonema kontsonantikoak, berriz, artikulazio puntuaren eta artikulazio moduaren arabera. Artikulazio puntuaren arabera, fonema kontsonantikoa izan daiteke ezpain-horzkaria, koronala, \u00a0hortzartekaria, horzkaria, hobikaria, atzeko hobikaria, erretroflexua, sabaikaria, belarra, ubularra, faringaria edo glotala. Artikulazio puntuaren arabera, fonema kontsonantikoa izan daiteke herskaria, eiekziozko herskaria, herskari inplosiboa, sudurkaria, dardarkari sinplea, dardarkari konplexua, frikaria, frikari albokaria, hurbilkaria edo hurbilkari albokaria. Horrez gain, fonema kontsonantikoak ahostunak edo ahoskabeak izan daitezke. Adibidez, nahiz eta /p/ eta /b/ fonemek artikulazio puntu eta modua partekatu, /p/ ahoskabea da eta /b/ ahostuna.\nNola adierazi.\nFonemak adierazteko erabiltzen diren ikurrak sarritan Nazioarteko Alfabeto Fonetikotik (NAF edo IPA, \"International Phonetic Alphabet\") hartzen dira. Hala ere, zenbait hizkuntzek ohiko sinboloak erabiltzen dituzte hizkuntza horien fonemak irudikatzeko. Idazkera sisteman printzipio fonetikoa erabiltzen duten hizkuntzek, ohiko letrak erabiltzen dituzte fonemak adierazteko.\nNazioarteko konbentzio baten arabera, fonemak barra etzan edo zehar-marren artean (/ /) adierazi behar dira. Soinu edo hotsak parentesi karratu edo kortxeteen artean ([ ]) adierazten dira. Fonemak adierazteko modu hori Pragako zirkulu linguistikoko edo Pragako Eskolako hizkuntzalariek ezarri zuten XX. mendean.\nAurrekariak eta lotutako ideiak.\nFonema hitza antzinako grekeratik dator (\u03c6\u03ce\u03bd\u03b7\u03bc\u03b1 =ph\u014dn\u0113ma) eta jatorrizko adieran hainbat esanahi zituen: egindako hotsa, esana, ahotsa, hizketa, hizkuntza\u2026 Arlo akademikoan A. Dufriche-Desgenettes hizkuntzalariak erabili zuen lehenik kontzeptua, 1873an, baina soilik hizketa hotsari erreferentzia egiteko. Jan Niecis\u0142aw Baudouin irakasle poloniarra eta bere ikasle Miko\u0142aj Kruszewski izan ziren fonema modu abstraktuan aurkezten lehenak, 1875etik aurrera. Hizkuntzalariok psikofonetika zeritzoten diziplina berriaren unitate basikotzat aurkezten zuten fonema. Gaur egungo esanahiarekin kontzeptua erabiltzen aurrenekoa, berriz, Daniel Jones izan zen, 1917an argitaratutako \u201cThe phonetic structure of the Sehciena Laguage\u201d artikuluan. Ondorengo urteetan hainbat hizkuntzalarik helduko zioten fonemen lanketari, hala nola Nikolai Trubetzkoy eta Pragako Eskolako kideak (1925-1935), Ferninand de Saussure eta Edward Sapir\u2026 XX. mendeko bigarren erdialdean gramatika sortzailearen hizkuntzalariek erabili eta birdefinituko zuten, nagusiki Noam Chomsky eta Morris Halle. Gaur egun, fonologia modernoaren osagai oinarrizkoetako bat da fonema.\nHizkuntzalari batzuek (Roman Jakobson eta Morris Halle, esaterako) proposatu duten fonemak deskonposagarriagoak izan daitezkeela ezaugarrietan, eta ezaugarri horiek direla hizkuntzaren benetako osagai minimoak. Ezaugarriak denboran gainjartzen dira, ahozko hizkuntzako fonema suprasegmentalak eta zeinu-lengoaietako fonema asko bezala. Hainbat modutan bereiz daitezke ezaugarriok: Jakobson-ek eta haren lagunek termino akustikoetan definitu zituzten, Chomskyk eta Halle-k, aldiz, batez ere artikulazio-oinarri bat erabiliz, nahiz eta ezaugarri akustiko batzuk gorde; Ladefoged-en sistema, berriz, artikulazio-sistema bat da oro har, termino akustiko 'txistukaria'-ren erabileragatik izan ezik.\nHizkuntza batzuen deskribapenean kronema hitza erabili da luzeraren kontrastea edo fonemen iraupena adierazteko. Tonuak fonemikoak diren hizkuntzetan, toneme deritze tonuei. Fonemarekiko analogiaz, hizkuntzalariek horretatik eratorritako beste kontzeptu batzuk proposatu dituzte, -eme atzizkia erantsita, morfema eta grafema, adibidez. Batzuetan, emic unitateak ere esaten zaie. Izendapen hori Kenneth Pikek erabili zuen lehen aldiz, eta deskribapen emiko eta etiko kontzeptuak (fonetiko eta fonemiko kontzeptuak, hurrenez hurren) hizkuntzalaritzatik kanpoko arloetara zabalduko zituen.\nFonema kopuruak hizkuntza ezberdinetan.\nEzagutzen diren hizkuntza guztiek giza hizketaren organoek sor ditzaketen soinu ugarien azpimultzo txiki bat besterik ez dute erabiltzen. Ondorioz, alofonia dela eta, fonema desberdinen kopurua, oro har, bereizgarriak diren soinuen kopurua baino txikiagoa izan ohi da. Hizkuntzak bereizgarri ugari dituzte fonema kopuruei erreparatuz gero (nahiz eta itxurazko aldaketa, batzuetan, azterketa egiten duten hizkuntzalariek hartutako ikuspegi desberdinetatik gerta daitekeen). Adibide gisa, hizkuntzen inbentario fonemiko osoa 11 fonematakoa baino ez da Rotokas eta Pirahan hizkuntzetan, eta 141ekoa, aldiz, X\u2019unk hizkuntzan.\nFonetikoki bokalen kopurua bi fonematakoa bezain urria izan daiteke, Ubykh eta Arrernteren bezala. Beste muturrean, Bantu Ngwe hizkuntzak 14 ahots molde bereizgarri ditu; horietatik 12 luzeak edo laburrak izan daitezke, 26 bokal ahokagarri eginez, eta sei bokal sudurkari gehitu behar zaizkio, luze eta motz, guztira 38 bokal osatuz. Xostok hizkuntzak, berriz, 31 bokal huts lortzen ditu, bokalaren luzeragatik bere bariazio gehigarria kontatu gabe, fonazioa aldatuz. Fonema kontsonanteei dagokienez, Puinave eta Tauade hizkuntza papuarrak zazpi besterik ez ditu, eta Rotokasek sei baino ez. Xostok hizkuntzak, bestalde, 77 inguru ditu, eta Ubykh hizkuntzak 81. Ingelesak 13 bokaletik 21era bitarteko fonema multzo handi bat erabiltzen du, diptongoak barne, eta ondorioz, 22 eta 26 kontsonanteko batazbestekotik hurbil dago. Euskarari dagokionez, hizkuntzen batazbesteko fonema kopurutik gora dago; zehazki, 9 fonema ezberdin identifika daitezke, diptonogoak barne, bokalak adierazteko, eta 42 fonema kontsonanteak ahoskatzeko.\nHizkuntza batzuek, frantsesak esaterako, ez dute ez tonu fonemikorik, ez estresik; kantoikoek eta kam\u2013sui hizkuntzetako batzuek, berriz, bederatzi tonu dituzte, eta kru hizkuntzetako batek, Wob\u00e9k, 14.\nAhots-sistema arruntena bost bokal hotsek osatzen dute: /i/, /e/, /a/, /o/, /u/. Kontsonante ohikoenak, berriz, /p/, /t/, /k/, /m/, /n/ dira. Oso hizkuntza gutxik ez dituzte kontsonante horiek, baina badira baieztapen orokor hau betetzen ez duten hizkuntzak ere; adibidez, arabierak ez du /p/, hawaiiar estandarrak ez du /t/, Mohawk eta Tlingit-ek ez dute /p/ eta /m/, Hupak ez du /p/ edo /k/ bakunik, eta lagunarteko Samquiloan hizkuntzak ez du /t/ fonemarik.\nEuskarazko fonemak.\nEzaugarriak.\nEuskaraz, bokalak ekoizteko, biriketatik datorren aire-etorriak ahots-kordetan dardara eragiten dute eta soinu bokalikoak sortzen dira, bidean aireari ez zaiolako oztoporik jartzen. Bokal desberdinak sortzeko, ahots-bidearen tamaina eta forma aldatu egiten da, mihia eta ezpainak mugituta.\nKontsonanteak berriz, aire-etorrian oztopoak dituzten soinuak dira. Traba hauek mota askotakoak izan daitezke: ahots-kordak estutzea, mihiarekin sabaia ukitzea, ezpainek elkar ukitzea etab. Kontsonanteak definitzeko traba hau non eta nola egiten den hartzen da kontuan.\nMunduko kontsonanteen eta bokalen aniztasuna deskribatzeko IPA (International Phonetic Association) zeinuak erabiltzen dira.\nBokalak.\nEuskarazko bost bokaleko sistema, sistema sinple eta oinarrizkoena da, baina baita munduko hizkuntzetan zabalduena ere. Ezagutzen ditugun bokal sistema gehienak oinarrizko hiru parametro hartzen dituzte kontuan eta parametro hauen muturreko puntuak honakoak dira: \"goiko-beheko\", \"aurreko-atzeko, biribil-ez-biribil\".\n\u00a0 \u00a0 Bokal hauek ondoko ezaugarriak dituzte:\n/a/ erdiko bokal ireki edo behekoa\n/e/ aitzineko bokal erdi-ireki edo artekoa\n/i/ aitzineko bokal itxi edo goikoa\n/o/ atzeko bokal erdi-ireki edo artekoa\n/u/ atzeko bokal itxi edo goikoa\nBost bokal hauetaz gain, [y] ikurraren bidez adierazten den hots unitatea ere badugu: aitzineko bokal biribildu itxi edo goikoa, ortografikoki &lt;\u00fc&gt;-z adierazten da. Hots hau ez da orokorra euskal sisteman, euskal hitzetanr zuberotarrean soilik agertzen baita eta frantseseko maileguetan Iparralde osoan.\nNahiz eta gaur egungo unitate bokaliko guztiak zehaztea zaila izan, ondoko taulan euskal hizkerek batera dituzten edo euskalki nagusietan dauden fonema bokalikoak daude:\nEuskaraz, diptongoak bi bide desberdinetatik sor daitezke gutxienez:\n2. Kontsonante bat irristari bihurtzen delako, hau da, kontsonante bat kontsonanterdi edo bokalerdi bihurtzen delako. Adibidez: eguen [egwen].\nKontsonanteak.\nKontsonanteak sailkatzeko ahosmoldea eta ahosgunea hartzen dira kontuan, baita kontsonantea ahostuna edo ahosgabea den ere.\nArtikulazio moldeari dagokionez, bi talde nagusi bereizten dira: trabariak, biriketatik datorren aireak trabaren bat topatzen duenean eta ozenak, biriketatik datorren aireak trabarik aurkitzen ez duenean. Nahiz eta bokalak izan hotsik ozenenak, kontsonante ozenak ere aurki ditzakegu.\nOndorengo taulan euskarazko kontsonantean beraien ahoskune (horizontalean, baita ahostuna den ala ez) eta ahosmoldearen (bertikalean) arabera sailkatuta agertzen dira. Hotsak IPA zeinuen bitartez adierazita daude.\nHona hemen kontsonante hotsen adibideak. Hotsa, IPA zeinuen bitartez adierazten da lehenbizi, ondoren hots bakoitzaren ezaugarriak agertzen dira eta azkenik adibide bana.\n/p/ herskari ezpainkari ahoskabea: piper\n/t/ herskari horzkari ahoskabea: ate\n/c/ herskari sabaikari edo platal ahoskabea: ttipi-ttapa\n/k/ herskari belar ahoskabea: ke\n/ph/ herskakari ezpainkari hasperendun ahoskabea Zub:. iphar\n/th/ herskari horzkari hasperendun ahoskabea Zub.: ethorri\n/kh/ herskari belar hasperendun ahoskabea Zub.: ekhi\n/b/ herskari ezpainkari ahostuna: bi\n/d/ herskari horzkari ahostuna: da\n/\u025f/ herskari sabaikari edo palatal ahostuna: onddo\n/g/ herskari belar ahostuna: gu\n/\u03b2/ igurzkari / hurbilkari ezpainkari ahostuna: ibili\n/\u03b4/ igurzkari / hurbilkari horzkari ahostuna: idi\n/\u029d/ igurzkari / hurbilkari sabaikari edo palatal ahostuna: maddalen\n/\u0263/ igurzkari / hurbilkari belar ahostuna: igo\n/f/ igurzkari ezpainhorzkari ahoskabea: fede\n/\u03b8/ igurzkari hortzarteko ahoskabea gazt.: zapato\n/s/ igurzkari hobikari apikari ahoskabea: uso\n/s/ igurzkari hobikari lepokari ahoskabea: zu\n/\u222b/ igurzkari sabaiaurreko ahoskabea: xuxen\n/z./ igurzkari hobikari apikari ahostuna: asmo\n/\u0290/ igurzkari hobikari lepokari ahostuna: hizlari\n/\u0292/ igurzkari sabaiaurreko ahostuna Zub.: jin\n/x/ igurzkari belar ahoskabea Gipuzk.: joan\n/h/ igurzkari / hurbilkari faringal ahosakabea Zub.: hau\n/ts/ afrikatu hobikari apikari ahoskabea: atso\n/ts./ afrikatu hobikari lepokari ahoskabea: iltze\n/t\u222b/ afrikatu sabaiaurreko ahoskabea: itxi\n/d/ afrikatu hobikari apikari ahostuna Altsasun: udze\n/d/ afrikatu sabaiaurreko ahostuna Bizk.: Ez jat [edat]\n/m/ sudurkari ezpainkaria: ama\n/\u0271/ sudurkari ezpain-horzkaria: anfibio\n/n/ sudurkari hobikaria: une\n/n/ sudurkari horzkaria: santu\n/\u0272/ sudurkari sabaikari edo palatala: mo\u00f1o\n/\u014b/ sudurkari belarra: hango\n/l/ albokari hobikaria: ulu\n/\u03bb/ albokari sabaikari edo palatala: llabur\nttak edo tap aro\n/r/ dardarkari hobikaria: harro\n/R/ dardarkari ubularra fr.: rue\nAhoan duten ahoskeraren arabera, euskara batuan idazten diren kontsonanteak honela klasifika daitezke, kontuan izanik, beti ere, euskara batuaren ahoskera ez dagoela finkatura:"}
{"id": "160900", "revid": "98220", "url": "https://eu.wikipedia.org/wiki?curid=160900", "title": "Hospital de San Rafael (Santander)", "text": "Hospital de San Rafael (euskaraz \"San Rafael Ospitalea\") Espainiako Kantabria autonomia erkidegoko Santander hiriburuan dagoen eraikin bat da. Kantabriako Parlamentuaren egoitza da."}
{"id": "160902", "revid": "23317", "url": "https://eu.wikipedia.org/wiki?curid=160902", "title": "HNK Hajduk Split", "text": "HNK Hajduk Split Kroaziako futbol talde bat da, Split hirikoa. Kroaziako ligan jokatzen du eta 6 aldiz eskuratu du txapelketa. Jugoslaviako Ligan berriz 9 aldiz izan zen txapelduna.\nHistoria.\n1911an sortu zen Pragako \"U Flek\u016f\" izeneko pubean. Bertan ikasten ari ziren splitar gazte batzuek Pragako Slavia eta Spartaren arteko partidua ikusi ondoren kirol berri honetaz hain harrituta gelditu ziren beraien herriko futbol taldea sortzea erabaki zutela.\n\"Hajduk\" ziren otomandarren aurka borrokatu izan zuten bandidoak ziren eta haien ohorez hartu zuten izen bitxi hori. berehala bihurtu zen kroaziar abertzaleen kluba eta horregatik gehitu zioten izenari \"hrvatski nogometni klub\" (Kroaziako futbol kluba) horrela gelditu zelarik HNK Hajduk Split. Armarriaren barruan Kroaziako bandera darama, baina 1960 eta 1990 artean izar gorri komunista eraman zuen.\nJugoslaviako lehenengo ligak 20. hamarkadan lortu zituen. Bigarren Mundu Gerraren ondoren talde indartsua osatu zuen eta 1950, 1952 eta 1955eko ligak irabazi zituen. Dena dela bere \"urrezko aroa\" 70. hamarkadan ezagutu zuen, Jugoslaviako 4 liga eta 5 Kopa irabazteaz gain Europako Errekopako final erdietara ere iritsi baitzen. Leeds United talde ingelesak utzi zuen finaletik kanpo. Ez zuen Jugoslaviako liga gehiagorik irabazi, baina bai beste hiru kopa. 1984ean UEFA Kopan iritsi zen final erdietara baina oraingoan gerora garaile izango zen Tottenham Hotspurrek irabazi zion.\n1992an Kroaziako Liga sortu zen. Lehenengo urteetan bera izan zen talderik indartsuena baina ondoren Dinamo Zagreben itzalean egon da. Hala ere 2013 artean lortu zituen Kroaziako 6 liga, 5 kopa eta 5 Superkopa. Urte batzutan titulorik eskuratu gabea izan ondoren, 2022an denboraldi bikaina egin du, Kopa berri bat irabaziz eta ligan bigarren eginez."}
{"id": "160906", "revid": "448", "url": "https://eu.wikipedia.org/wiki?curid=160906", "title": "Donapaleu kantonamendua", "text": ""}
{"id": "160907", "revid": "448", "url": "https://eu.wikipedia.org/wiki?curid=160907", "title": "Donibane Garazi kantonamendua", "text": ""}
{"id": "160909", "revid": "119347", "url": "https://eu.wikipedia.org/wiki?curid=160909", "title": "Songhai Inperioa", "text": "Songhai Inperioa mendebaldeko Afrikako erresuma izan zen, Afrikako historiako zabalenetako bat. XV. eta XVI. mendeetan izan zuen hedadurarik handiena. Talde etnikorik garrantzitsuena songhai herria zen. Hiriburua Gao zen.\nEkonomiaren oinarria Saharan zeharko merkataritza zen. Afrikako iparralderantz gatza, urrea, anbar arrea, Arabiako goma, lehoinabar larruak eta esklaboak eramaten zituzten. Magrebetik, berriz, produktu manufakturatuak (bitxiak, ehunak, armak, ispiluak) eta nekazaritza produktuak (garia, zaldiak) jasotzen zituzten. Gatz meategien jabetza zela eta liskarrak izan zituzten saadiarrekin."}
{"id": "160912", "revid": "105290", "url": "https://eu.wikipedia.org/wiki?curid=160912", "title": "Betrachtung", "text": "Betrachtung (euskaraz \"Kontenplazioa\") Franz Kafkaren 18 narrazioko antologia baten izenburua da. 1913an argitaratu zen. Hau izan zen Kafkari argitaratu zioten lehen liburua. Narrazioak 1904 eta 1912 artean idatzi zituen Kafkak. Narrazio horietako zortzi, ordea, 1907an argitaratu ziren \"Hyperion\" aldizkarian, Kontenplazioa (\"Betrachtung\") izenburupean."}
{"id": "160930", "revid": "1491", "url": "https://eu.wikipedia.org/wiki?curid=160930", "title": "Ricardo G\u00f3mez L\u00f3pez", "text": "Ricardo G\u00f3mez L\u00f3pez (Bilbo, Bizkaia, 1964ko maiatzaren 7a) euskalaria da, Euskal Filologian doktorea, EHUko Unibertsitateko irakasle titularra (Euskal Filologia sailean) eta Monumenta Linguae Vasconum ikerketa taldeko kidea. 2019ko uztailean erretiroa hartu zuen. Euskaltzain urgazle izendatua izan zen 2006ko maiatzaren 26an.\nLehenik Euskal Filologia lizentzian eta gero Euskal Ikasketak graduan askotariko gaiak irakatsi ditu, hala nola \"Euskal Filologiaren Hastapenak\", \"Euskal Gramatika Historikoa\", \"Euskal Hizkuntz Ideien Historia\" eta \"Euskal Lexikografia\". Era berean, Hizkuntzalaritza eta Euskal Filologia unibertsitate masterreko irakaslea izan da.\nIkergaiaren aldetik, euskal dialektologian, gramatika historikoan, euskararen historian eta euskal testu zaharretan espezializatu da bereziki. Hain zuzen ere horretan dihardu Ricardo kidetzat duen Monumenta Linguae Vasconum ikerketa taldeak. Horrezaz gain, euskarari buruzko hizkuntza ideien historia eta batez ere euskal gramatikagintzaren historia jorratu ditu."}
{"id": "160931", "revid": "9234611", "url": "https://eu.wikipedia.org/wiki?curid=160931", "title": "Be\u00f1at Oihartzabal", "text": "Be\u00f1at Oihartzabal Bidegorri, Frantzian ofizialki Bernard Oyhar\u00e7abal izen-abizenez ezaguna, (Paris, 1949ko martxoaren 17a) euskal idazlea da, euskalaria, Zuzenbideko lizentziaduna, Euskal Ikasketetan doktorea eta Frantziako Estatuaren CNRS ikerketa erakundeak Baionan duen IKER guneko ikerketa zuzendaria. oso izendatu zuten 1990eko irailaren 28an. Euskal gramatika du espezialitate nagusi.\nBizialdia.\nAita hazpandarra eta ama heraiztarra izaki, euskara entzun du ume-umetatik, Parisen bizi zela ere, eta are gehiago oporraldietan Euskal Herrira etorri eta aitatxirekin izaten zelarik. Eskolara joanda, ordea, euskara arroztu zitzaion: hogei urtetan, euskara ulertuagatik, ez zuen trebetasun handirik euskaraz aritzeko. Beraz, euskararen zaletasuna piztu zitzaionean, 1970eko hamarkadaren hasieran, Zizurrera (Nafarroa Garaia) jo zuen, alfabetatze ikastaro bat egitera; eta Piarres Lafitteren aholkua ere bilatu zuen, euskara funski ikasteko. Oihartzabalengan euskaltzaletasunaren eta eusko abertzaletasunaren pizte horretan, eragin handia izan zuten, halaber, Be\u00f1aten anaia Gabrielek eta Hego Euskal Herritik joandako iheslariek.\nNanterreko unibertsitatean Zuzenbideko lizentziako ikasketak bukatuta, Seaskako euskara irakasle izan zen, eta Hizkuntzalaritzako lizentzia eta maisutza egin zituen Parisen. Hirugarren zikloko tesia egitera jo zuen Jean Haritxelharrengana, Bordelera. Hizkuntzalaritzako lizentzia eta maisutza eskuratu zituen 1981ean, eta hirugarren zikloko doktoregoa 1982an; Koldo Mitxelenak haren doktore tesia (\"Charlemagne pastoralaren edizio kritikoa\") goraipatu zuen.\n1981etik aurrera, Euskal Gramatika irakatsi zuen Baionan sortu berri ziren Euskal Ikasketetan. 1984an, Frantziako Estatuaren CNRS ikerketa erakundean sartu zen, Estatuko doktoregoa lortzeko lanean buru-belarri aritzeko; urte berean, euskaltzain urgazle izendatu zuten. 1987an, Parisko VII. unibertsitatean irakurri zenuen bere lana: \"Etude descriptive de constroct\u00edons complexes en basque: propositions relatives, temporelles, conditionnelles et concessives\", 759 orrialdekoa. Epaimahaiak aho batez eman zion \"mention tres honorable\", aipamen gorena. Geroztik ikerketaburu da CNRS erakundean, eta IKER zentroan (CNRSren menpe dagoen zentroa, euskal hizkuntza eta euskal testuak ikertzen dituena) lan egiten du.\n1989/1990 ikasturtea Massachusetts Institute of Technology unibertsitatean egin zuen, ikertzaile trukaketa baten bidez. 1991an, CNRSk brontzezko domina eman zion, eginiko ikerketa lanengatik.\nEuskaltzainburuorde izan zen 2004ko abenduaren 17tik 2009ko azaroaren 4 arte.\n2010eko martxoaren 5ean, hirurogeita hamahiru euskalariren omenaldia jaso zuen: \"Be\u00f1at Oihartzabali gorazarre\" liburuan bilduriko euskal hizkuntzalaritzako berrogeita hamazazpi artikuluak eskaini zizkioten. Euskaraz, frantsesez, gaztelaniaz eta ingelesez idatzitako mila orrialdetik gorako liburu haren editore izan ziren Ricardo Etxepare (CNRSren IKER ikerketa zentroko burua), Ricardo G\u00f3mez eta Joseba Lakarra (EHUko irakasle-ikertzaileak, azken biok).\nLanak.\nHona hemen Inguma datu basean ageri diren Oihartzabalen lanak (hauetako zenbait, beste egilekide batzuekin eginak dira):"}
{"id": "160932", "revid": "448", "url": "https://eu.wikipedia.org/wiki?curid=160932", "title": "Bernard Oyhar\u00e7abal", "text": ""}
{"id": "160934", "revid": "336", "url": "https://eu.wikipedia.org/wiki?curid=160934", "title": "Chimborazo", "text": "Chimborazo geruza-sumendi inaktibo bat da, Ekuadorko mendirik altuena. Bere azken erupzioa ziurrenik K.a. 1. milurtekoan gertatu zen, baina gaur egun elurrak estaltzen du galdara.\nXIX. menderarte sumendi hau munduko mendirik altuena zela uste izan zen eta, horregatik XVII. eta XVIII. mendeetan bertara igotzeko saiakera ugari egon ziren.\nPunturik urrunena Lurraren erdigunetik.\nChimborazoren tontorra Lurraren erdigunetik urrunen dagoen puntua da. Everest mendia baino urrunago dago Lurraren erdigunetik, izan ere Lurraren itxura esfera bat baino oboide bat da eta, beraz, ekuatoretik gertuago dauden puntuak urrunago daude. Konkretuki erdigunetik 6.384,4 kilometrora dago.\nBigarrena Huascar\u00e1n mendia da."}
{"id": "160938", "revid": "336", "url": "https://eu.wikipedia.org/wiki?curid=160938", "title": "Kroaziako futbol liga", "text": "Kroaziako futbol liga edo Prva HNL (kroazieraz \"Prva hrvatska nogometna liga\") Kroaziako futbol liga da. 1992an izan zuen lehen ekitaldia, Jugoslaviako Liga desegin ondoren, eta bi talde izan dira nagusi, NK Dinamo Zagreb eta HNK Hajduk Split.\nPartehartzaileen kopuruak aldaketa handiak izan ditu Ligaren historia laburrean baina2013-14 denboraldian 10eko multzoa osatzea erabaki zen. Irabazleak UEFAko Txapeldunen Ligan jokatuko du eta hurrengo hirurak Europa Leagueko sailkapen kanporaketetara joango dira. Azken taldea berriz \"Druga HNL\" mailara jeisten da, azken aurrekoak play-off bat jokatzen duelarik.\nGaraipenak.\nGarai guztietan.\nJugoslaviako Liga eta Kroaziakoa batera hartuta."}
{"id": "160949", "revid": "6950", "url": "https://eu.wikipedia.org/wiki?curid=160949", "title": "Inbestimendu", "text": "Ekonomian, inbestitze, inbestimendu edo inbertsioa negozio eredu bat garatzeko ekintzaileak egiten duen diruzko ekarpena da, diru gehiago irabazteko. Irabazten den diruari errentagarritasuna deitzen zaio, horretarako aurrezkia edo kanpoko finantzaketa erabiliz. Inbestimenduak erabaki eta horretarako dirua jartzen dutenak inbestitzaileak edo inbertitzaileak dira.\nInbestimendua enpresaren funtsezko arloetako bat da, finantzaketa-arloarekin batera: finantzaketa beharrezko finantza-baliabideak (dirua, adiera zabalean) eskuratzeaz arduratzen den bitartean, inbestimendu-arloak baliabide horiek esleitzen ditu. Inbestimenduak fisikoak (makina bat, adibidez) zein finantza-inbestimenduak (akzioak, adibidez) izan daitezke, eta euren helburua aurreko inbestimendu bat ordezkatu edo enpresa-egitasmo berria bati ekitea izan daiteke. Aldi berean, epe laburreko zein epe luzerako inbestimenduak bereizten dira, errentagarritasuna zein epetara bilatzen den."}
{"id": "160950", "revid": "105290", "url": "https://eu.wikipedia.org/wiki?curid=160950", "title": "Cibona Zagreb", "text": "Ko\u0161arka\u0161ki klub Cibona Zagrebeko saskibaloi talde nagusia da. Kroazia eta Jugoslaviako ligataz gain Europako txapelketak ere irabazi ditu, tartean Europako Kopa bi. Bere estadioa \"Drazen Petrovic Basketball Centre\" da, bertan jokatu zuen Dra\u017een Petrovi\u0107en omenez.\nHistoria.\n1946an fundatu zuten \"BC Sloboda\" izenarekin, \"askatasuna\" esan nahi du kroazieraz. 1950ean \"Lokomotiv\" izena hartu zuen eta 1975etik aurrera sponsorra zuen \"Cibona\" izena jaso zuen. 80ko hamarkadan Europako talde garrantzitsuenetakoa izan zen. 91-92 eta 92-93 deenboraldietan taldeak Zagrebtik kanpora atera behar izan zuen gerraren erruz, eta Espainian (Cadizen) jokatu zuen."}
{"id": "160952", "revid": "105290", "url": "https://eu.wikipedia.org/wiki?curid=160952", "title": "KK Split", "text": "KK Split (Ko\u0161arka\u0161ki Klub Split) Kroaziako Split hiriko saskibaloi talde historikoa da. 1945ean fundatu bazen ere, 1980ko hamarkadaren bukaera eta 1990ekoaren hasiera izan ziren bere garairik onenak, Europako kopa hiru aldiz irabazi baitzuen.\nHistoria.\n1945ean sortu zen \"KK Hajduk\" izenarekin. Hiru urtez tartekako partidak jokatu zituen eta 1949an \"KK Split\" izena hartu zuen. 1963-64 denboraldian Jugoslaviako ligako lehen mailan jokatzen hasi zen. 1967an KK Jugoplastika Split izena hartu zuen eta 1990era arte horrela ezagutua izan zen. Bere garairik onenak orduan iritsi ziren. Ordutik aurrera izen ugari izan ditu, hala nola, \"POP 84-Split\", \"Slobodna Dalmacija\" eta 1993tik aurrera \"Split Croatia Osiguranje\"."}
{"id": "160953", "revid": "56334", "url": "https://eu.wikipedia.org/wiki?curid=160953", "title": "Aragoiko Gorteak", "text": "Aragoiko Gorteak (aragoieraz \"Cortz d'Arag\u00f3n\", gaztelaniaz \"Cortes de Arag\u00f3n\" eta katalanez \"Corts d'Arag\u00f3\") Espainiako Aragoi autonomia erkidegoko legebiltzarra da. Bere egoitza Zaragoza hiriko Diputatuen kalean dagoen Aljaferia jauregian kokatzen da."}
{"id": "160954", "revid": "58701", "url": "https://eu.wikipedia.org/wiki?curid=160954", "title": "Osijek-Baranja eskualdea", "text": "Osijek-Baranja eskualdea (kroazieraz \"Osje\u010dko-baranjska \u017eupanija\") Kroaziako Eslavonia eremuan kokaturiko eskualde edo konderria da. 4.155\u00a0km\u00b2ko azalera eta 304.899 biztanle ditu (2011). Hiriburua Osijek da.\nBanaketa administratiboa.\nOsijek-Baranja eskualdeak 7 hiri eta 35 udalerri ditu."}
{"id": "160957", "revid": "58701", "url": "https://eu.wikipedia.org/wiki?curid=160957", "title": "Osijek", "text": "Osijek 114.616 biztanlerekin Kroaziako laugarren hiria da, eta Eslavoniako handiena. Drava ibaiaren ertzean dago.\nIzena.\nDaukan kokapen geografikoa dela eta hainbat herrik gobernatu izan dute Osijek, horren lekuko hizkuntza ezberdinek berari emandako izena (hungarieraz: Esz\u00e9k, alemanez: Esseg, latinez: Essec, turkieraz: \u00d6sek). Izena berez \"oseka\" hitz kroaziarretik dator eta itsasbehera esan nahi du, izan ere ibaiaren igoeren erruz sarritan uholdeak izaten zituenez pixka bat gorago eraiki zuten herria, \"itsasaldia\" iristen ez zen tokian.\nHistoria.\nIliriarrak izan ziren inguru hauetako lehen biztanleak. Hadriano enperadoreak 131ean Mursa zeritzon asentamentuari kolonia izaera eman zion. Baina ingurua oso istilutsua zen eta kroaziarrak iritsi zirenerako Mursaren aztarnak baino ez ziren gelditzen. Hauek orduan Osijek sortu zuten 1196 urtean. 1526 urtean otomandarrek hiria suntsitu eta beren estilora berreraiki zuten.\n1687an Habsburgotarren menpe gelditu zen eta XVIII mendean \"Tvr\u0111a\" izeneko gotorlekua eraiki zuten goiko hiria (\"Gornji Grad\") eta beheko hiriaren (\"Donji Grad\") ondoan. 1786 arte ez zuten hiru hiriek bat egingo. XIX mendean hiri berria (\"Novi Grad\") sortuko zen eta une horretan Kroaziako hiri handiena izatera iritsi zen Osijek.\n1958tik aurrera Zagreb eta Belgraden arteko errepide berrian zegoenez oso ongi konektaturiko hiria izan da. Kroaziaren askatasunerako gerran ez zuen kalte handirik jasan."}
{"id": "160958", "revid": "646", "url": "https://eu.wikipedia.org/wiki?curid=160958", "title": "Urin gastriko", "text": "Urin gastrikoa, urdail-urina edo urdail-azidoa urdaileko paretako guruinek jariatzen duten likidoa da, janarien digestio kimikoa errazten duena.\nBere osagai nagusiak hauek dira: ura, azido klorhidrikoa (ClH), mukia, elektrolitoak eta hainbat entzima (pepsina, errenina eta lipasa gastrikoa). Giza gorputzak 2 litro/eguneko jariatzen ditu.\nUrin gastrikoen entzimek proteinak eta lipidoak degradatzen dituzte. Bestalde, urdaileko zelula parietalek ClH ekoizten dute, pepsinaren sorreran zeregin oso garrantzitsua betetzen duena (ClH-ren ezean pepsina ez baita sortzen).\nUrin gastrikoa oso azidoa da (pH=1-2). Likido honi esker, urdailean elikadura boloa kimo izeneko ahi batean bihurtzen da.\nUrin gastrikoaren jariaketa estimulu psikiko zein kimiko-hormonalen menpe dago. Estimulu psikikoak erreflexu baldintzatuak dira, Pavlov-ek bere txakurrekin egindako esperimentu ospetsuetan agerian utzi zuenez."}
{"id": "160959", "revid": "119347", "url": "https://eu.wikipedia.org/wiki?curid=160959", "title": "Zaratustra", "text": "Zaratustra (avesteraz: \"Zara\u03d1u\u0161tra\") edo Zoroastro (gaur egungo Irango ipar-mendebaldean edo ekialdean K.a. XVIII. eta K.a. X. mendeen artean jaioa) profeta eta filosofoa izan zen, zoroastrismoaren sortzailea. Nahiz eta aditu gehienen ustez Zaratustra K.a. XI. eta K.a. X. mendeen artean bizi, badira K.a. 1750 eta K.a. 1500 artean edo K.a. 1400 eta K.a. 1200 artean bizi zela uste dutenak ere.\nIzena.\n\"Zaratustra\" jatorrizko avesterazko izenaren ahoskera modernoa da; \"Zoroastro\", berriz, jatorrizko izenaren grezierazko eratorpena da. Pahlaviz eta egungo persieraz \"Zartosht\" (\u0632\u0631\u062a\u0634\u062a) du izena.\nBizitza.\nZaratustraren jakinbidea bere garaiko apaizek azaltzen zutenaren aurkakoa zen, eta borrokan aritu zen haien aurka, baina Vishtaspa printzearen babesa lortu zuen eta, pixkana-pixkana, hedatuz joan zen haren irakaspena. \"Avesta\" mazdeismoaren testu sakratuan, Zaratustrak idatzi bide zuen testu bat gorde da: \"(gatha)\" kantuena. Testu horretan profetak bere jainkoarekin, Ahura Mazdarekin, hitz egiten du.\nZoroastrismoa.\nZoroastrismoa Irango antzinako erlijioaren berritze bat da; seguru asko profeta bera jaio baino lehen hasia zegoen erlijio hura. Ongiaren eta gaizkiaren kontzeptuak oso markatuak daude dotrina horren barruan; gizakia bien artean hautatzeko aske da. Zintzoak eta gaiztoak nor diren, etorkizun den su epai batek erabakiko du. Dotrina hedatu ahala, aldatuz joan zen, jainko zaharrak bereganatu zituen (Mithra eta Zurvan, esaterako), Zaratustra bera jainkotu egin zen, eta bikoizketa sakon erabatekoa sortu zen Ohrmazden (ongiaren jainkoa) eta Ahrimanen (gaizkiaren jainkoa, aurrekoaren anaia bikia) artean. Gaur egun, bada, oraindik ere, Zaratustraren jarraitzailerik, farsien eta gebreen erkidegoak esaterako.\nZaratustrak sortutako kantu sakratuek (\"Gatha\" izenekoak) zoroastrismoaren oinarrizko liturgia osatzen dute. Kantu horietan, Zaratustrak gizakiaren barruan borroka dagoela dio, \"a\u0161a\" (egia) eta \"druj\" (gezurra) kontzeptuen arteko borroka, hain zuzen ere. Bere pentsamendu osoko oinarrizko printzipioa \"a\u0161a\" da, eta beraz, Ahura Mazda, sorrera, bizitza edo borondate askea \"a\u0161a\" dira. Zaratustraren jakinbidea eragin handia izan zuen judaismoan eta platonismoan.\nNietzsche.\nZaratustra hartu zuen oinarritzat Nietzschek \"Horrela mintzo zen Zaratrusta\" (1883-1885) lana idazteko."}
{"id": "160962", "revid": "1545", "url": "https://eu.wikipedia.org/wiki?curid=160962", "title": "Siva", "text": ""}
{"id": "160963", "revid": "20653", "url": "https://eu.wikipedia.org/wiki?curid=160963", "title": "Estandarketa (estatistika)", "text": ""}
{"id": "160964", "revid": "1484", "url": "https://eu.wikipedia.org/wiki?curid=160964", "title": "David Copperfield", "text": "David Copperfield, jaiotzez David Seth Kotkin, (Metuchen, New Jersey, 1956ko irailaren 16a - ) estatubatuar ilusionista ezaguna da, Forbes aldizkariak 2006an \"-komertzialki- historiako magorik arrakastatsuena\" gisa deskribatua. Ilusioak burutzearekin batera istorioak kontatzeagatik ezaguna, Copperfieldek dagoeneko 40 milioitik gora sarrera saltzea lortu du, bilioi bat dolar baino gehiago egitera helduz. Ospea eman dioten trikimailu ezagunenetakoen artean Askatasunaren Estatuaren desagerpena, Coloradoren Arroila Handia gainean lebitatzea edo Txinako Harresi Handia zeharkatzea daude.\nBiografia eta lana.\nDavid Seth Kotkin Copperfield 1956ko irailaren 16an Metuchenen (New Jersey) jaio zen, familia judu batean. Ama -Rebecca- aseguru doitzailea zen eta aita, Hyman Kotkin, Korby's izeneko mertzeria baten jabea. Ama Jerusalemen jaioa zuen, eta aitaren aldeko aitona-amonak Ukrainatik etorritako judutarrak ziren.\nDavidek ez zituen 10 urte besterik magia egiten hasi zenean eta \"Davino Hazti Mutila\" esaten zioten auzoan. 14 urterekin, Amerikar Aztien Elkartean sartu zen pertsonarik gazteena zen. Mutiko lotsati eta bakartiak jendearengana gerturatzeko tresna ikusten zuen bere magia eta, urte batzuk geroago, nesketan ibiltzeko trikimailu bilakatu zitzaion trebezia hura.\nBroadwayk liluratzen zuen David nerabea eta ikuskizunetara joan ohi zen maiz. Musika ikuskizunek erakartzen zuten bereziki mutila garai hartan.\n16 urterekin, David New Yorkeko Unibertsitatean zegoen, magia ikastaroak ematen. Berehala iritsiko zitzaizkion kontratoak telebistatik.\n18 urterekin, Fordhameko Unibertsitatean sartu zen eta Barbara D'Amatok idatzi eta John Tammik zuzendutako Chicagon oinarrituriko \"The Magic Man\" musikalean lortu zuen paper nagusia. Izena aldatu zuen eta David Seth Kotkin \"David Copperfield\" bilakatu zen, Charles Dickensen liburuan oinarrituz. Urte hartan, Honoluluko Pagoda Hotelean (Hawaii) bere ikuskizuna izan zen arrakastatsuena.\nBroadwayko ekoizle zen Joseph Catesek sartu zuen telebistan. 1977an, \"ABCko magia\" egin zuen eta, 1978 eta 1998an, \"David Copperfielden magia\" etorri zen. 1977 eta 2001 artean, 20 bat programa berezi egin zituen.\n1980an, Copperfieldek \"Ken magoa\"ren papera egin zuen \"Terror Train\" filmean. Gehienetan, agerpen bidea telebista izan bada ere, 1994an, \"Pr\u00eat-\u00e0-Porter\" filmean ere aterako zen.\n1996an, Copperfieldek Dean Koontz, Joyce Carol Oates, Ray Bradbury eta beste zenbaitekin batera egin zuen lan \"David Copperfield's Tales of the Impossible\" -David Copperfielden Ezinezkoaren Ipuinak- izeneko magia eta ilusioaren munduan kokaturiko fikzio-antologia osatzeko. 1997an, bigarren ale bat argitaratu zen \"David Copperfield's Beyond Imagination\". Bi liburu horiez gain, Davidek saiakera bat idatzi zuen, \"This I Believe\", NPRren saileko eta \"This I Believe, Inc.\"ko atal gisa.\n1996an, Francis Ford Coppola, David Ives eta Eiko Ishiokarekin elkarlanean, \"Dreams &amp; Nightmares\" egin zuen. Broadwayko ikuskizuna sarrera gehien saltzea lortu zuenetariko bat bilakatu zen. Horrela dio Copperfieldek:\n2009ko abuztuan, Copperfieldek Australiara eraman zuen bere showa.\nArte Magikoen Nazioarteko Museoa eta LIburutegia.\nCopperfield mundu osoko magiaren historian zeresana duten objektu, liburu eta tresnen erakustoki den Arte Magikoen Nazioarteko Museo eta Liburutegiaren jabe da gaur egun.\n1991n eman zion hasiera bildumari, Magiaren eta honekin erlazionaturiko arteen Mullholland Liburutegia erosi zuenean. 5.000 oinbete kubikoko eraikin hau Houdinirekin zerikusia duten objektuen bildumarik handienaren biltegi da, 80.000 tresna baino gehiago gordetzen dituelarik. Horien artean, aipagarriak dira Houdiniren \"Ur Tortura Kutxa\" edo \"Automatak\".\nMuseo hau ez da irekia eta \"lagun, mago adiskide eta bildumagileei\" bakarrik erakusten zaie. Biltegia Copperfielden Las Vegaseko egoitza nagusian dagi eta ate sekretu bat du sarrera bakar. Hugh Jackman aktoreak \"sex shop\" gisa deskribatu zuen eta Forbes aldizkariak, berriz, \"posta-bidezko linjeria denda\" deitu zion; aztiak honakoa esan zuen tokiari buruz:\nMusha Cay eta Copperfield Badiako Uharteak.\n2006an, Copperfieldek Musha Cay deituriko 11 uharte erosi zituen Bahametan. \"Copperfield Badiako Uharteak\" izena eman zitzaien eta leku turistiko pribatua dira. Hara joan izan dira, esaterako, Oprah Winfrey edo John Travolta; Sergey Brin, Googleren sortzaileetariko bat, bertan ezkondu zen.\nMagic Underground jatetxea.\nDavid Copperfielden \"Magic Underground\" -Lurpeko Magia- jatetxea bere magian oinarrituriko jatetxea izateko proiektaturik zegoen. Hollywood Boulevarden honen irekiera iragartzen zuten errotuluak jarri zituzten 90eko hamarkadan, eta baita Pleasure Island eta Disney-MGM Studiosen ere. Beste Magic Underground jatetxe ugari irekitzear zeuden, halaber, New Yorkeko Times Squaren, Kalifornian, Parisen eta Tokion. Egitasmoaren arabera, jatetxeak magiaren munduko atrezzoaz eta objektuez egongo ziren apaindurik, eta magoak ibiliko ziren mahaiz mahai ilusio txikiak eginez. Gainera, eszenatoki handiago bat ere prestaturik zegoen trikimailu handiagoentzat.\nTimes Squareko jatetxearen %85a prest zegoelarik, talde-kreatiboaren eta finantza-taldearen arteko liskarren ondorioz, proiektua bertan behera utzi zuten. Copperfieldi ez zen inbertsore eta ez zion zuzen-zuzenean galera ekonomiko handirik eragin, baina diru-ezarleak 34 milioi dolar galtzera heldu ziren.\nAuzi ezagunak.\n1994ko uztailaren 11n, Copperfieldek auzitara eraman zuen Herbert L. Becker idazle eta ilusionista, arte honetako ilusioetariko asko azaltzen zituen liburuaren argitalpena galarazteko. Beckerrek irabazi zuen auzia, baina Copperfielden sekreturik azaldu gabe kaleratu zen lana. Becker eta Copperfielden arteko adostasunez, eta azken honen metodoen deskribapena zehatza ez zela argudiatuz, argitaletxeak honen zatia ezabatzea erabaki zuen. Handik hiru urtera, Becker izan zen Copperfield eta Lifetime Books argitaletxea auzitara eraman zituena, argitaletxearekin aurrez sinaturiko akordioak ez zituztela bete esanez, eta 50 milioi dolar eskatuz. Honetan ere Becker izan zen garaile, Copperfieldek azken unean kitatu zituen bere zorrak, eta argitaletxea irten zen galtzaile epaiketan.\nUrte berean, Copperfieldek eta bere bikoteak, Claudia Schifferrek, Paris Match aldizkaria eraman zuten auzitara beraien arteko harremana faltsua zela eta Schiffer ilusionistaren emazte-papera egiteagatik ordaintzen zutela esan izanagatik, 30 milioi dolar eskatuz. 1999an, ezagutzera eman ez zen diru kantitate bat eskuratu zuen bikoteak aldizkariaren eskutik. Becker bera izan zen erlazioaren lekuko gisa azaldu zena; eta Copperfielden publizista Schifferek -ilusionistaren Berlingo emanaldian agertzeko kontratua bazuen ere- emazte-paperik jokatzen ez zuela esan zuena.\n2000ko abuztuaren 25ean ere Fireman's Fund aseguru agentziari dirua eskatu zion Errusian bere emanaldietarako trepetak hausteko mehatxua jaso eta erreskatea ordaindu ondoren. Dena den, mota honetako gertaerak ez zirela bere kontratuan sartzen azaldu zion agentziak.\n2004an, John Melk, Musha Cayko irlen jabe izandakoak, Copperfield eraman zuen auzitara uharteak erosteko unean bere nortasuna ezkutuan izan zuela-eta, ez baitzion hari saldu nahi; Copperfieldek, ordea, erdibideko baten bidez egin zutela akordio hura esan zuen, bere ospeak prezioan eragingo zuen beldur, eta dena legearen barnean egin zuela azaldu zuen - Melkek bere Imagine Nation Companyri saldu zizkion irlak-. Epaia ez zen ezagutzera eman.\n2007ko azaroaren 6an, Viva Art Internationalek demandatu zuen ilusionista, berarekin zuen kontratua hautsi izanagatik. Ilusionistaren Indonesiako sustatzaileak aztiaren ekipamendua hartu zuen, 550.000 dolar inguru balio zuena, Copperfieldek zor zionaren truke. Copperfieldek ere auzia jarri zuen bere aurka. 2009ko uztailean ebatzi zen auzia.\nUrte berean, Lacey L. Carrollek sexu-erasoak zirela eta jarri zion auzia ilusionistari; 2010eko urtarrilean kasua Copperfielden aurkako kargurik gabe itxi bazen ere. Urte berean Carroll prostituzioan jarduteagatik izan zen epaitua eta, aurrez ere, bortxaketa kasu faltsu gehiago demandatu zituela aurkitu zen. Emakumeak Copperfielden aurkako epaiketa batera deitu zuen, berriz ere, 2010eko apirilean.\nBizitza pertsonala.\nCopperfield Claudia Schifferrekin ezkonduta egon zen 6 urtez, eta, 1999an, banandu ziren.\n2006ko apirilean, ilusionista eta bere bi emakumezko laguntzaileak atrakatu zituzten pistolaz West Palm Beachen (Floridan). Bi emakumeek zuten dirua, pasaporteak eta telefono mugikorrak eman zizkioten lapurrari; Copperfieldek ordea, ezer ere ez, prestidigitazioa erabili baitzuen jabegoa ezkutatzeko. Gaizkilea aurkitu eta atxilotu zuten geroago.\nIrabaziak.\n55 milioi dolar irabazi zituen David Copperfieldek urtean 2003an, Forbes aldizkariaren arabera. 57 milioi irabaziko zituen 2004 eta 2005ean eta 30 2009an. Urtean, 500 bat show egin ohi ditu mundu osoan.\nKaritatezko ekintzak: Project Magic.\n1982an, Copperfieldek \"Project Magic\" deiturikoa fundatu zuen, elbarriek beraien abileziak prestidigitazio-trikimailuak ikasiz berreskura zitzaten helburu zuen metodoa. Programa hau Amerikar Terapia Okupazionalaren Elkarteak onartua izan zen, eta egun 1.100 ospitaletan erabiltzen da, munduko 30 herrialde ezberdinetan. 2008ko apirilean, Copperfield Oprah Radion azaldu zen Dr. Mehmet Ozekin metodo honen inguruan hitz egiteko.\nLorpenak eta sariak.\nCopperfieldek sari ugari irabazi ditu bere karrera osoan zehar:\nErrekorren Guiness Liburuan.\nIlusionistak, gainera, 11 errekor baditu Errekorren Guiness Liburuan:\nIlusio ezagunenak.\nHonakoak dira Copperfielden ilusio ezagunenak:"}
{"id": "160965", "revid": "20653", "url": "https://eu.wikipedia.org/wiki?curid=160965", "title": "Desbidazio estandar", "text": ""}
{"id": "160966", "revid": "336", "url": "https://eu.wikipedia.org/wiki?curid=160966", "title": "Davor \u0160uker", "text": "Davor \u0160uker (Osijek, Kroazia, 1968ko urtarrilaren 1a - ) Kroaziako futbol jokalari ezagunena izan zen.\nKroaziako futbol selekzioarekin hirugarren gelditu zen Frantzian jokaturiko 1998ko Munduko Futbol Txapelketan eta bera izan zen gainera txapelketako goleatzaile nagusia. Selekzioarekin 45 gol sartu ditu, gehien sartu dituena da, eta Pelek munduko 125 futbolari onenen zerrendan sartu zuen.\nKlub mailan ere emaitza onak lortu zituen, batez ere Real Madrilekin, 1997an Espainiako Liga eta Superkopa eta 1998an Txapeldunen Liga eta Kopa Interkontinentala irabaziz."}
{"id": "160967", "revid": "20653", "url": "https://eu.wikipedia.org/wiki?curid=160967", "title": "Desbideratze tipiko", "text": ""}
{"id": "160969", "revid": "1545", "url": "https://eu.wikipedia.org/wiki?curid=160969", "title": "Otoitz", "text": "Otoitz, otoi, errezo edo otoitzaldi arima izaki espiritual batekin harremanetan jartzea edo komunikatzea da, hari eskerrak emateko nahiz laguntza eskatzeko edo hura goresteko. Otoitza banakakoa edo taldekoa izan daiteke eta kanpoan nahiz pribatuan egin. Batzuetan, otoitzeko hitzak edo abestiak erabiltzen dituzte eta erlijio gehienek ekintza hau eskatzen diete bere jarraitzaileei era erritual edo natural moduan.\nJarrera fisikoa otoitzean.\nNormalean, otoitzarekin batera jarrera fisikoren bat agertzen da, hala nola esku-ahurrak elkartzea edo esku irekiak erakustea; besoak gurutzean irekitzea; zerura begiratzea, edo begirada jaistea edo aurpegia eskuen artean ezkutatzea; higidura itxurako mugimenduak egitea; eta makurtzea, bihurtze-jarrera aszetikoan umiliatzeko modu gisa, hala nola belaunikatzea edo makurtzea (grezieraz proskynesis). Bada jarrera bat, zen eskolako budismotik datorrena, monje kristauek hartua, diamantearen posizioa edo jarrera karmeldarra deritzona, non hizlaria belauniko jartzen baita, orpoen gainean eserita, esku-ahurrak zabalik, belaunen gainean gora, bere baitan bildurik eta harreraz. Horretarako, objektu egokiak ere diseinatu dira: belaunaulkiak, katolizismoan, eta otoitz-alfonbrak, islamean eta kristautasun koptoan.\nMusulmanen otoitzak jarrera oso kodetuen erritual bat eskatzen du, Mekarako orientazioa barne.\nOro har, judu garaikideak ez dira makurtzen. Hala ere, otoitzak errezitatzean makurtu egin ziren, eta gaur egun otoitz-erritual bat mantentzen dute, balantzaka Erosten harresiaren aurrez aurre eta testu sakratuak errezitatzen. Etiopiar judu modernoek makurtzearen ohitura dute, ziur aski antzinako egunetan Etiopiara emigratu zuten antzinako juduengatik. Etiopiar inklinazioa japoniar inklinazioaren antzekoa da.\nJarrera deserosoa otoitzean zehar edo bere iraupen luzean, mortifikazio fisikoaren modu arin bat kontsidera daiteke, kasu batzuetan kolpeka kanporatzen dena; hauek estilizatuak izan daitezke soilik (adibidez, ukabila bularrera eramatea nire erruz, nire erruagatik, nire erru handiagatik, \"confiteor\" katolikoarena -ni, bekataria- esaterakoan), edo, salbuespen gisa, benetakoak izatea. Hala ere, erlijio-helburuak dituzten auto-eraso horiek ez dira otoitzari dagozkionak, baizik eta penitentzia-moduren bati dagozkionak."}
{"id": "160970", "revid": "1545", "url": "https://eu.wikipedia.org/wiki?curid=160970", "title": "Otoi", "text": ""}
{"id": "160971", "revid": "1545", "url": "https://eu.wikipedia.org/wiki?curid=160971", "title": "Errezo", "text": ""}
{"id": "160972", "revid": "1545", "url": "https://eu.wikipedia.org/wiki?curid=160972", "title": "Otoitzaldi", "text": ""}
{"id": "160973", "revid": "13403", "url": "https://eu.wikipedia.org/wiki?curid=160973", "title": "Ranafast", "text": ""}
{"id": "160975", "revid": "105290", "url": "https://eu.wikipedia.org/wiki?curid=160975", "title": "Rann na Feirste", "text": "Rann na Feirste (irlanderaz eta ofizialki Ranafast) Irlandako Ulster probintziako Donegal konderrian dagoen udalerri bat da. The Rosses (Na Rosann) eskualdean kokatzen da.\nUdalerri honetako eguneroko hizkuntza nagusia irlandera da, hortaz, Gaeltacht eremuaren barnean kokatzen da.\nHerritar ezagunen artean S\u00e9amus \u00d3 Grianna eta Seosamh Mac Grianna idazleak daude, Skara Brae musika taldea ere bertakoa da."}
{"id": "160976", "revid": "448", "url": "https://eu.wikipedia.org/wiki?curid=160976", "title": "Be\u00f1at Oyhar\u00e7abal", "text": ""}
{"id": "160977", "revid": "20653", "url": "https://eu.wikipedia.org/wiki?curid=160977", "title": "Desbidazio absolutuen mediana", "text": ""}
{"id": "160979", "revid": "13403", "url": "https://eu.wikipedia.org/wiki?curid=160979", "title": "Lispole", "text": ""}
{"id": "160980", "revid": "96586", "url": "https://eu.wikipedia.org/wiki?curid=160980", "title": "Lios P\u00f3il", "text": "Lios P\u00f3il (ingelesez \"Lispole\") Irlandako hego-mendebaldean dagoen Kerry konderriko udalerria da. Munster probintzian dagoen Dingle penintsulan dago, horretaz gain, Gaeltacht eremuan dago, hots, irlandera mintzatzen den eremua."}
{"id": "160981", "revid": "201", "url": "https://eu.wikipedia.org/wiki?curid=160981", "title": "Zuku gastriko", "text": ""}
{"id": "160984", "revid": "1519", "url": "https://eu.wikipedia.org/wiki?curid=160984", "title": "MAM", "text": ""}
{"id": "160985", "revid": "15795", "url": "https://eu.wikipedia.org/wiki?curid=160985", "title": "Merida (Yucatan)", "text": ""}
{"id": "160987", "revid": "512", "url": "https://eu.wikipedia.org/wiki?curid=160987", "title": "Cypraea", "text": "Cypraea Cypraeidae familiako itsas molusku gastropodoen generoa da. Kauri hitza erabiltzen da molusku hauen maskor hutsei deitzeko ere. Mundu osoko itsaso tropikal eta subtropikaletan bizi dira.\nKauri maskorra izan da, \"Cypraea moneta\"-rena batez ere, historiako dirurik erabilienetakoa. Afrikan eta Asian maskor hauekin salerosi zen Alexandro Handiaren garaitik XX. mendeko lehenbiziko hamarkadak arte. Marco Polok, XIII. mendean, kauriak Txinaratz zeramatzaten gamelu-karabanak ikusi zituen. Ekialdeko Indietan merkataritzan ibiltzen ziren europar itsasontziak lehenik kauriz hornitu behar izaten ziren. Horretarako molusku hauek bizi diren tokietara joaten ziren. Portugaldarrak eta herbeheretarrak Maldivetan hornitzen ziren. Alemaniarrak eta britainiarrak Zanzibar eta Mozambikera jotzen zuten, non beste espezie bat (\"Cypraea annulus\") oso ugaria baitzen.\nStanley eta Livingstoneren espedizioek (1871-1876) egiaztatu zuten Afrikako Aintzira Handien eskualdean kauria zela ohiko dirua. Bugandan (Uganda) behi batek 2.500 kauri balio zuen, ahuntz batek 500 kauri, oilasko batek 25 kauri eta 30 kiloko bolizko letagin batek 1000 kauri. Garai hartan errupia bat 7.000 kauri oskolen truke aldatzen zen. Ordurako prezioa jaisten hasiak ziren, oso kopuru handiak harrapatzen zirelako. Esate baterako, 1850 eta 1860 artean alemaniar konpainia batzuek 35.000 tona kauri harrapatu zuten Zanzibarreko koral arrezifetan.\nEspezieak.\nLehen hainbat espezie zituen baina egungo \"Cypraea\" generoko espezieak honakoak dira:"}
{"id": "160988", "revid": "6327", "url": "https://eu.wikipedia.org/wiki?curid=160988", "title": "Eusko abertzaletasuna", "text": ""}
{"id": "160990", "revid": "448", "url": "https://eu.wikipedia.org/wiki?curid=160990", "title": "Alto Volta", "text": ""}
{"id": "160996", "revid": "56334", "url": "https://eu.wikipedia.org/wiki?curid=160996", "title": "CNRS", "text": "CNRS edo Frantziako Zientzia Ikerketarako Gunea () Frantzian den ikerketarako gobernu erakunderik handiena da, eta Europan den oinarrizko zientziako erakunderik handiena. 1939ko urriaren 19an sortu zuten, lege dekretu baten bidez. Kontratu iraunkorreko 26.000 langile ditu (ikerlariak, ingeniariak eta administrariak), eta aldi baterako kontratuko 6.000 langile.\nEuskal Herrian, euskal hizkuntza eta testuak ikertzen diharduen IKER zentroa du, Michel de Montaigne-Bordeaux 3 unibertsitatearekin eta Paueko eta Aturri Herrialdeko Unibertsitatearekin batera; 23 langilek dihardute han, Ricardo Etxepare buru dutela."}
{"id": "160998", "revid": "20653", "url": "https://eu.wikipedia.org/wiki?curid=160998", "title": "Goodman eta Kruskal-en lambda", "text": ""}
{"id": "161000", "revid": "20653", "url": "https://eu.wikipedia.org/wiki?curid=161000", "title": "Koartil arteko ibiltarte-erdi", "text": ""}
{"id": "161001", "revid": "9349956", "url": "https://eu.wikipedia.org/wiki?curid=161001", "title": "Antigona", "text": "Antigona () greziar mitologian, Edipo eta bere ama zen Jokastaren alaba izan zen.\nMitoa.\nAntigona pertsonaia mitologikoa da eta Sofoklesek bere tragedia baten bidez azaltzen du Antigonaren kondaira, baita politikaren, moralaren eta legeen inguruko hausnarketarako tarte zabal eskaini ere.\nEdipok, hiltzean, bere bi semeei utzi zien Tebaseko erregetza, lan hori txandaka burutu zezaten. Eteoklesek, ordea, ez zion Polinizesi tronua jaregin nahi izan, eta Polinizes beste printzerri batzuekin batu zen Tebas erasotzeko. Gudan, anaia biek elkar hil zuten eta beraien osaba, Ediporen anaia Kreonte aginteratu zen. Honek, Eteoklesi hildakoek merezi ohoreak eskaini zizkion Tebasen defentsan hil izanagatik eta Polinizesen gorpua lurperatu gabe piztien jan bihurtu zedin agindu zuen, hori ez betetzea heriotzarekin zigortuz.\nAntigonak, Ismene ahizpak ez bezala, anaiaren gorpuari beharrezko erritualak egin zizkion, zetorkion zigorraren jakitun. Tiresias igarleak Antigona ez hiltzea aholkatu zion Kreonteri, honek bere hurkoentzako zorigaitza ekarriko ziola esanaz. Hala ere, bizirik lurperatu zuten koba batean janari apur batekin, baina urkatu egin zen gosez hil aurretik. Hori ikustean, bere ezkongai Hemonek, Kreonteren semeak, bere burua hil zuen eta hori jakitean bere ama Euridizek ere bai.\nKreontek, honela, bere burugogorkeriagatik semea eta emaztea hilik ikusi dituelarik, Tebaseko nagusien koruak eginiko aholkua entzun behar izan zuen: \"Askogatik, zuhurtzia da zoriontasunaren oinarria\"."}
{"id": "161002", "revid": "1545", "url": "https://eu.wikipedia.org/wiki?curid=161002", "title": "Erruduntasun sentimendu", "text": "Erruduntasun sentimendua pertsona batek gertaera larri baten aurrean behar bezala jokatu ez duela sentitzen edo pentsatzen duenean gertatzen da. Psikoanalisian sarri landutako gaia da. Nietzscheren planteamenduetatik abiatuta, eta estoikoen filosofiari jarraiki, askatasuna bizitza naturalaren araberako jokaera da: \"vivere secundum natura\", latinezko esamoldeaz. Horrela, pertsona batek ekintzen gain duen ardura ukatu egiten du erabat eta Kanten pentsaeraren zutarria den \"nahimen askea\" asmakeria metafisikotzat jotzen da, giza bulkadak ahultzeko. Iritzi horiei jarraiki, beraz, inor ez da bere ekintzen edo izatearen arduradun: ekintza moralak borondate askearen arabera gauzatuak badira, orduan, ez dago ekintza moralik.\nIldo horretatik, Sigmund Freudek erruduntasunik gabeko ingurunean jatorri judu-kristau arau eta aginduak lekuz kanpo daudela iritziko dio. Superniarekin kanpotik ezarritako lege moral multzoa adierazten du, giza kolektibitatea arautzea helburu dutenak. Honek \u201cni\u201d kontzientearen nahiak eta \u201chura\u201d subkontzientetik datozen bulkadak ekiditea du helburu. Horrela, erruduntasun sentimendua \u201cni\u201dan sortzen da, \u201csuper ni\u201daren aginduaren eta bulkaden arteko dialektika dela medio.\nJudu-kristau moralean, ongi morala nahita senen aurka egitea da, eta hauei bide ematea gaizki morala. Instintuen errepresioa da, beraz, ezartzen den agindua. Freud \"instintuzko bulkada batek errepresioa jasaten duenean, bere libidozko elementuak sintoma bilakatzen dira, eta erruduntasun sentimendu, berriz, osagai oldarkorrak \" adierazpena behar eta proposizio gisa formulatzera ere helduko da. Nietzschek berak, ahultasun gisa ikusten du damua: ekintza bat egokia izan dadin, denbora amaiezin errepikakorrean beti egingo litzakeen ekintza behar du izan, egoera horretan beti erabaki berdina gauzatuz."}
{"id": "161003", "revid": "336", "url": "https://eu.wikipedia.org/wiki?curid=161003", "title": "Espainiar Herbehereak", "text": "Espainiar Herbehereak (; ); ) Germaniako Erromatar Inperio Santuko estatu multzo bat izan zen, Herbehereetan kokatutakoa, batasun pertsonalaren bitartez Espainiar Inperioari loturik egon zena. Gaur egungo Luxenburgo eta Belgika hartzen zituen, eta baita mendebaldeko Alemaniako eta iparraldeko Frantziako lurralde batzuk. Hiriburua Brusela zen.\nEspainiar agintea 1556an hasi zen, Karlos Habsburgokoa enperadoreak Filipe semearen esku utzi zituelarik estatu hauek. 1581ean, iparraldeko Herbehereetako zazpi probintziek bereizi eta Zazpi Herbehere Batuen Errepublika osatu zuten. Gainerakoak Espainiaren mende egon ziren Espainiako Ondorengotza Gerra arte."}
{"id": "161004", "revid": "201", "url": "https://eu.wikipedia.org/wiki?curid=161004", "title": "Eskeleto", "text": ""}
{"id": "161005", "revid": "1545", "url": "https://eu.wikipedia.org/wiki?curid=161005", "title": "Cumann na nGaedhael", "text": "Cumann na nGaedhael () Irlandako Estatu Askeko alderdi politiko bat izan zen. Irlandako Gerra Zibilaren ondoren, 1923ko apirilaren 27an Itun anglo-irlandarraren alde zeuden Sinn F\u00e9in alderdiko diputatuek sortu zuten. 1922an Michael Collins eta Arthur Griffith hil zirelarik, alderdi politiko berri honen buruzagia William T. Cosgrave izan zen. 1923ko D\u00e1il \u00c9ireann legebiltzarrerako hauteskundeetara aurkeztu eta 63 eserleku lortu zituen, honela 1932. urterarte Irlandako Estatu Askearen gobernu guztien agintean egon zen.\n1933ko irailaren 3an National Centre Party eta Army Comrades Association alderdiekin elkartu eta Fine Gael alderdi berria sortu zuten."}
{"id": "161006", "revid": "17", "url": "https://eu.wikipedia.org/wiki?curid=161006", "title": "Erruduntasun sentimendua", "text": ""}
{"id": "161008", "revid": "11782", "url": "https://eu.wikipedia.org/wiki?curid=161008", "title": "Quebeceko iparraldea", "text": ""}
{"id": "161012", "revid": "20653", "url": "https://eu.wikipedia.org/wiki?curid=161012", "title": "Funtzio indikatzaile", "text": ""}
{"id": "161013", "revid": "105290", "url": "https://eu.wikipedia.org/wiki?curid=161013", "title": "Ekoizteko ahalmen", "text": "Ekonomian, ekoizpen-ahalmena edo ekoizteko ahalmena enpresa, sektore ekonomiko edo eskualde bateko ekonomia batek ekoiztu dezakeen kopuru handiena da, uneko kapital eta lan-baliabide guztiak erabiltzen badira. Sarri, epe batean izandako ekoizpena ekoizteko ahalmen osoaren ehuneko gisa adierazten da (enpresa bat bere ekoizpen ahalmenaren %70ean dagoela aipatuz, adibidez). Era horretan, koiuntura ekonomikoa ebaluatzeko erabiltzen den adierazle ekonomiko bat, izaten da, ekoizteko ahalmenaren ehuneko txiki baten erabilpenak ekonomia bateko inbertsioaren atzerakada ekartzen baitu, esaterako. Beste alde batetik, enpresa bat bere ekoizteko ahalmenaren mugan dagoenean, gehiago ekoiztu ezin duela eta kapital-aktibo berriak behar dituela ere adierazten da."}
{"id": "161014", "revid": "17", "url": "https://eu.wikipedia.org/wiki?curid=161014", "title": "Ekoizpen-ahalmen", "text": ""}
{"id": "161015", "revid": "448", "url": "https://eu.wikipedia.org/wiki?curid=161015", "title": "Waffen-SS", "text": "Waffen-SS zirelakoak Schutzstaffel edo SS indar armatuen elitezko borroka talde bat zen. Heinrich Himmler komandantea buru zutelarik, Waffen-SS indar armatuek Bigarren Mundu Gerran parte hartu zuten. Gerra hau amaitu ostean buruzagietako batzuk gerra krimenengatik epaituak izan ziren.\nAlderdi Naziaren babes eta borroka unitate gisara ekin zioten, azkenik 950.000 gerlariz osatutako indar armatu bat bilakatu zen arte, horietatik 352.000 inguru gerra ekintzan hil ziren, eta beste 50.000 desagertutzat jo ziren.\nBeraien ideologia irmoagatik eta Alemaniako gudaroste guztiak kontuan hartuta arma hobeagoak zituztelako, parte hartu zuten gudetan gudari irmoagoak eta sendoagoak izan ziren. Alemaniarrentzat gauzak txarto zihoaztenean \"suhiltzaile\" moduan bihaltzen zituzten frontearen leku batetik bestera. Irmotasun, sinismen, indar eta leialtasunaren zentzuan, Erdi Aroko Tenpluko ordenarekin aldera daitezke Waffen SSko gudariak. Hala eta guztiz ere, bere sendotasun eta zindotasunaren ospeaz gainera, gupidagabetzat jo izan ziren bai Alemanian baita etsaien artean ere, eta Reichak gerra galtzean, gudari hauek jaso zituzten zigorrik gogorrenak.\nWaffen-SS ikurpean 25 herrialde ezberdinetako gizonak borrokatu ziren. Nurenbergeko epaiketetan Waffen-SS indar armatuak gerra basakeriagatik eta krimenetan parte hartu zuten erakunde kriminal gisara epaituak izan ziren."}
{"id": "161021", "revid": "90538", "url": "https://eu.wikipedia.org/wiki?curid=161021", "title": "Arthur Rimbaud", "text": "Jean Nicolas Arthur Rimbaud (Charleville, Ardenak, 1854ko urriaren 20a \u2013 1891ko azaroaren 10a) frantziar poeta sinbolista izan zen. Bere lanik nabarmenenak hogei urte bete baino lehen idatzi ondoren \u2014Victor Hugoren esanetan \"Shakespeare umetxoa\" izan zen\u2014 21 bete baino lehen idazteari utzi zion. Dekadentismoaren jarraitzailea, Rimbaudek eragin handia izan du literatura, musika eta arte modernoan. Bizitza libertinoa egin zuen hiru kontinentetik bidaiatuz, 37 urte zituela minbiziak jota hil baino lehen.\nBizitza.\nFamilia burges batean jaio zen, politikoki konformista eta erlijioz kontserbadorea zen familia batean. Aita urrun zela hazi zen Rimbaud, militarra baitzuen. Sei urte zituela, haren gurasoak banandu egin ziren. Heziketa zorrotza eta larderiatsua izan zuen, eta berak onartu egin zuen zorroztasun hori, harik eta gustuko ez zuen egoera horri aurre egiteko aukera izan zuen arte. Eskolan bertan egin zituen lehen poesia-lanak, Victor Hugoren eta Parnasoko poeten eragina agertzen dutenak. Hamasei urte zituela, hiru aldiz ihes egin zuen etxetik.\n1870. urtean, Napoleon III.ak abdikatu zuenean eta Bigarren Inperioa nagusitu zenean, etxetik ihes egin zuen, eta Parisko Komunaren abentura herritarra eta anarkista bizitzera joan zen. Une erabakigarria izan zen hura Rimbauden bizitzan. Hala ere, ez da gauza segurua Parisa iritsi zenik. Garai hartan hasi zuen Rimbaudek alderrai-bizimodua. Bizimodu haren bidez, \"Europako gaitzetik\" ihes egin nahi zuen nola edo hala Rimbaudek, eta beste alde batetik, bere burua bilatu nahi zuen.\nRimbaudek \"Le bateau ivre\" (\"Itsasontzi mozkorra\") amaitu zuenean, Verlaineri bidali zion hark azter zezan. Verlainek lan hura irakurri zuenean, poesia berriaren oinarrizko testu bat zela iruditu zitzaion, eta Parisa joan zedin eskatu zion Rimbaudi. Maisuaren oniritziarekin, Parisko literatura giro bohemioa ezagutu zuen, jendea liluratzen zuela bere jenio poetikoagatik eta erlijioarekiko, gizartearekiko edota familiarekiko erakusten zuen erabateko ukoagatik. Rimbauden arabera, sentiberatasuna zorroztea da poetaren eginbidea, eta, horretarako, era guztietako bizikizunak erabili behar ditu, gero inolako kontrolik gabe biak adierazteko.\nRimbaud eta Verlainen artean harreman estua sortu zen, eta 1872-1873 bitartean elkarrekin egon ziren. Verlaine ezkondu berria zen, baina Rimbaudek bere bizitza eragabean berekin eramatea lortu zuen. Rimbaudek hamazazpi urte zituen Verlaine ezagutu zuenean, eta berehala kutsatu zizkion Verlaineri bere izaeran nabarmen ziren ezinegona eta ezegonkortasuna. Verlainek nahiago izan zuen adiskidea emaztea baino, eta Rimbaudekin ihes egin zuen Belgikara, Ingalaterrara eta, ondoren, Belgikara berriz. Verlainek, frenesi hartan, estetikaren alorrean bere burua justifikatzea beste asmorik ez zuen. Rimbaud, aldiz, bere buruari kalte egiten ari zitzaion oharkabean. Rimbaudentzat edozein lotura-mota traba bat zen; eta hori gertatu zitzaion Verlaine adiskidearekin. Verlainek, berriz, ikusirik lagunak ondotik baztertzen zuela, tiro egin zion. Rimbaudek zauriak izan zituen, eta Verlaine espetxeratu egin zuten.\nRimbaud berehala osatu zen, eta \"Une saison en enfer\" (1873, \"Denboraldi bat infernuan\") idatzi zuen. Lan autobiografikoa da hori, aldez behintzat. Gizarte amoral berria eta poesia ez konbentzionala sortzeko ahalegin guztien porrota aitortzen zuen obra horretan. Urte horretan bertan hasi zen \"Illuminations\" idazten, eta 1876. urtea arte jardun zuen lan hori osatzen. Azkenik, 1886an Verlainek argitaratu zion bilduma.\nHandik aurrera, literatura alde batera utzirik, Europan zehar bidaiari ibili zen, abenturazko eta miseriazko bizitza ezagutuz. Belgika utzirik, Ingalaterrara joan zen, eta gero Alemaniako, Italiako eta Herbehereetako kolonietan zehar ibili zen, boluntario gisa. 1880an konpainia handi batekin Abisiniara joatea erabaki zuen. Aberastasuna lortzea izan zen orduan bere helburu nagusia, eta legez kanpoko negozioetan eta kontrabandoan (bolia eta armak) aritu zen. Zirku bateko kide ere izan zen Europako hainbat herrialdetan.\nEuropatik kanpora zegoela hasi zen Rimbauden ospea hedatzen eta Verlaini esker hazi zen, batez ere, haren entzutea. Poeta-belaunaldi berrien artean aipagarrienetakotzat hartzen zuen Verlainek Rimbaud \"Poeta madarikatuak\" lanean. Hala ere, Rimbaud ez zen etxera itzuli ospe horrek bultzatuta, eritasun larri baten ondorioz baizik. Belauneko tumore batek jota, 1891ko ekainean Frantziara itzulirik, Marseillako erietxe batean hil zen.\nRimbauden lanen bilduma hil ondoren argitaratu zen: \"Oeuvres\" (1898, Obrak). Bilduma hura osatzen zuten lanak hauek ziren: Lehenengo poesiak, \"Eranskinak\", \"Iluminazioak\", \"Denboraldi bat infernuan\". Geroago erantsi ziren \"Eskutitzak\" eta \"Zirriborroak\".\nRimbauden idazgintza.\nRimbaudek poesia asko idatzi ez bazituen ere, idatzi zituenak nahikoa izan ziren Baudelairerekin hasi eta sinbolismoa arteko bidea egiteko. Hainbat tesi osatu zituen \"poeta igarlearen\" gaiari buruzkoak, eta beste edozein poeta dekadentek baino argiago adierazi zuen, gainera, bere ikuspegia: haren iritziz, poeta igarleak gauza dira \"zentzu guztien nahasmenduaren bidez\" ezezaguna denaren ikuspegia osatzeko. Rimbaudek Europaren gutxiespena erakusten zuen bai bere artean bai bere bizitzan. Rimbauden bizitza bere buruaren gutxiespenaren bilaketa zen. Ez zituen bere lanak argitaratu nahi izan, baina, azkenean, \"Denboraldi bat infernuan\" kaleratu zuen. Lan hau hezikaitzaren liburua da zalantzarik gabe, baina, aldi berean, ordu arte inork aztertu ez bezala aztertzen du nerabezaroa. Verlaineren iritziz, \"autobiografia psikologiko miresgarria\" izan zen \"Denboraldi bat infernuan\". Hala eta guztiz ere, argitaratu eta gero hura desagerrarazten saiatu zen. Rimbaud krisi nihilistaren interprete poetiko handienetako bat izan zen, eta krisi garaiko egile askorena bezala, anbiguotasuna da haren ezaugarri nagusietako bat.\n\"Illuminations\" bildumaren izenburua ez zuen Rimbaudek berak aukeratu, ez baita inon aurkitu izenburu hori duen Rimbauden idatzirik. Verlainek behin baino gehiagotan erabili zuen izenburu hori Rimbauden lanak izendatzeko. Lan hori osatzen duten berrogeita lau poemak hitz lauz idatziak dira, eta harrigarriak dira edertasunagatik. Horietako poema batzuk sail modukoetan bildu zituen Rimbaudek, eta beste batzuek, berriz, idazlearengana bat-batean iritsi ziren meteoritoak dirudite. Poema horietan barruko unibertsoaren osagaiak ezagutarazten dizkio irakurleari.\nRimbaud, poeta bikaina izateaz gainera, mito bat izan zen literaturaren historian, Lord Byronen, Victor Hugoren edo Gustave Flauberten mailako mitoa. Ezaugarri hori ez da, hala ere, zoriaren ondorio, Rimbauden poesiaren ezaugarri nagusietako baten ondorio baizik. Egile sinbolista gehienentzat, bizitzak ez zuen garrantzi handirik, eta idazkera zen haientzat benetako existentzia bakarra. Rimbaudek, aldiz, oso bestelako iritziak zituen. Harentzat poesia bizitza aldatzeko (\"changer la vie\") bidea zen, eta poesia zen, hain zuzen, Rimbauden obsesioetako bat.\nHil ondoren zabaldu zen Rimbauden omena. Haren obra laburra barne mundu misteriotsua adierazteko saiakera ausartenetakoa eta berritzaileenetakoa izan zen literaturaren historian, nahiz eta obraren esanahiaren interpretazio guztiz desberdinak egin diren. Eragin handia izan du poesia modernoan."}
{"id": "161022", "revid": "1545", "url": "https://eu.wikipedia.org/wiki?curid=161022", "title": "Rimbaud", "text": ""}
{"id": "161023", "revid": "688", "url": "https://eu.wikipedia.org/wiki?curid=161023", "title": "Alberto J. Armando estadioa", "text": "Alberto J. Armando estadioa (ezagunagoa La Bombonera ezizenez) Argentinako Buenos Aires hiriburuko La Boca barrutian dagoen futbol estadio bat da. Boca Juniors taldearen egoitza da, bertan etxeko partiduak jokatzen dituelarik. Viktor Sul\u010di\u010d arkitektoak diseinatu eta 1940ko maiatzaren 15an inauguratua izan zen. Mundu mailan bere akustika harrigarria duelako ezaguna da. Maradonak \"Munduko futbolaren tenplua\" bezala deskribatu zuen."}
{"id": "161026", "revid": "7162", "url": "https://eu.wikipedia.org/wiki?curid=161026", "title": "La Bombonera", "text": ""}
{"id": "161027", "revid": "96586", "url": "https://eu.wikipedia.org/wiki?curid=161027", "title": "Akihito", "text": " Japoniako enperadore ohia (\u5929\u7687 tenn\u014d) da, 125. enperadorea oinordekotza tradizionalaren arabera. (1989-2019) an koroatua, bere garaiko estatu-buruen artean, \"enperadore\" titulua zuen bakarra izan zen.\nBiografia.\nHirohito enperadorearen eta Nagako enperatrizaren semea da. Politika eta ekonomia ikasketak egin zituen Gakushin Unibertsitatean eta 1956. urtean graduatu zen. 1952. urtean, adin nagusitasuna iritsi zuenean, Japoniako tronurako oinordeko izendatu zuten. 1959. urtean Michiko Sh\u014ddarekin ezkondu zen, Tokioko industrialari baten alabarekin. Hura izan zen Japonian erregezko bat herri xeheko kide batekin ezkondu zen lehen aldia. Bere herriko konstituzioaren aginduari jarraituz, printzea lau agintaldiz izan zen erregeorde, bere aita enperadore zela. 1989an aita hil ondoren enperadore egin zuten Tokioko jauregi inperialean eta ordutik aurrera aroa hasi zen (aberastasuna bakean). Enperadoreak ikerketa ugari egin zituen eta liburu asko argitaratu zuen arrainei buruz.\n2019ko apirilaren 30ean Tokioko jauregi inperialean abdikatu ondoren, Naruhito bere semea enperadore bilakatu zen. 2016ko abuztuaren 8an iragarri zuen abdikatu egingo zuela, osasun arazoak argudiatuz. Japoniako legedia aldatu behar izan dute abdikazioa onartzeko. K\u014dkaku enperadorea izan zen azkena abdikatzen: 1817ko maiatzaren 7an utzi zuen kargua.\nEzkontza eta seme-alabak.\n1959ko apirilaren 10ean Michiko Sh\u014dda enperatrizarekin ezkondu zen eta hiru seme-alaba izan dituzte:"}
{"id": "161029", "revid": "137486", "url": "https://eu.wikipedia.org/wiki?curid=161029", "title": "Prosa", "text": "Prosa edo hitz lau hizkuntzak bere era natural edo arruntean hartzen duen egitura edo forma da, olertiak ez bezala neurri eta erritmo jakin batzuk bete behar ez dituena. \"Prosa\" hitza latinezko \"pr\u014dsa\" hitzetik dator, hitzez-hitz \"zuzen\" esan nahi duena. Nahiz eta badauden bere egiturari buruzko eztabaida kritikoak, bere bakuntasuna ahozko elkarrizketatik dator. Olertia, berez, hitz laua baino zaharragoa den arren, hitz laua oso erabilia da literaturan (saiakera eta eleberrietan), egunkarietan, aldizkarietan, entziklopediatan, filmetan, historian, filosofian, zuzenbidean eta beste hainbat arlotan.\nProsak edukiari berari ematen dio garrantzia, eta, horretarako, ideiak azaltzearen argitasuna bilatzen du. Olertiak, aldiz, formari ematen dio garrantzia edukiaren gainetik, atsegin estetikoa lortzeko. Hitz lauak azterketa dakar berarekin, eta, beraz, logikoa eta koherentea izan nahi du; olertiak, berriz, intuiziozko sintesiarekin jokatzen du, irakurlea hunkitu nahian. Hala ere, literatura modernoan, bi generoen arteko nahasketak egin ohi dira, eta horrela sortzen dira hitz lau poetikoa eta olerti prosaikoa.\nEtimologia.\nTerminoak latinezko \"prosa oratio\" esamoldean du jatorria, hau da, \"diskurtso zuzena\".\nEgitura.\nProsak, ia beti, poesia tradizionalean aurkitzen den bertsoak baino egitura metriko informalagoa dauka. Poemak egiteak metrika bat edo errima dakar; prosan, berriz, perpaus gramatikal osoek paragrafoak osatzen dituzte, eta erakargarritasun estetikoa alde batera uzten dute. Prosa-lan batzuek egitura metrikoaren aztarnak dituzte, eta bertsogintza \"prosa poesiaz\" izenez ezagutzen diren bi literatura-moduen nahasketa kontzientea da. Era berean, zenbait murrizketa dituen bertso-lanak \"bertso librea\" deritzo. Prosak hizkera arruntaren forma islatzaileagoa aurkezten du, sarritan elkarrizketa. Puntu horretan, Samuel Taylor Coleridgek txantxetan esan zuen: \u00abhasi berri diren poetek prosaren eta poesiaren definizioak ezagutu behar dituzte, esan nahi baita, prosa hitzak bere ordenarik onenean, poesia hitz onenak ordenarik hoberenean\u00bb\nMoli\u00e8reren \"Le bourgeois gentilhomme\" lanean, Monsieur Jourdainek, inongo bertsorik edo prosarik gabe, zerbait idazteko eskatu zuen, bere filosofia irakasleak erantzun zion: \u00abEz dago prosaz edo bertsoz baizik adierazteko beste modurik \u2013hain zuzen\u2013 prosa ez dena bertsoa delako eta bertsoa ez dena prosa\u00bb. Horrela, aipatutako definizioari dagokionez, esan daiteke \u00abideiak gehigarririk gabe itzultzea dela pentsamendua, garuneko ideiek ez baitute inolako konposizio metrikorik jarraitzen\u00bb.\nJatorria.\nAntzinako greziar literaturan, edozein literaturari poesia esaten zitzaion. Hala ere, greziar kulturan, artearen kontzeptua bera erritmoari lotuta zegoen, eta, beraz, literatura lan gehienek forma poetikoa zuten. Geroago, erritmikoki antolatutako diskurtsoari, bertso deitzen hasi zitzaion, erritmoarekin lotuta ez zegoen diskurtsoaren aldean. Antzinako erromatarrak, greziar kulturaren ondorengoak, prosa deitzen hasi ziren. Kintilianoren garaian, \"\u014dti\u014d pr\u014dsa\" esamoldea aurkitu zen; Senekaren garaian, berriz, adierazpen askatasunari erreferentzia egiteko, \"pr\u014dsa\" erabili zen errepikapen ez-erritmikoak aipatzeko.\nAgerikoa den arren, ez dago bereizketa argirik \"prosa\" eta \"poesia\" kontzeptuen artean. Badira erritmorik ez duten lanak lerrotan banatuta eta poesiarekin lotutakoak, eta, alderantziz, errimaz eta erritmoz idatziak, baina prosari lotutakoak.\nEuskaltzaindiaren hiztegian, honako definizio hauek ematen ditu:\nHistoria.\nProsazko obren lehen egileak Ferezides Siroskoa eta miletiarrak dira, antzina Kadmo Miletokoa ere deitua.\nAntzinako Grezian, poesiarekin batera fikziozko prosa ere bazegoen: mitoa, legendak, ipuinak, komediak. Genero horiek ez ziren poetikotzat hartzen, antzinako greziarrentzat mitoa ez baitzen fenomeno artistikoa, erlijiosoa baizik, kondaira (historikoa), maitagarrien ipuina (etxekoa), komedia errealistegia zen. Ez-fikziozko prosak lan erretorikoak, politikoak eta, geroago, zientifikoak biltzen zituen. Antzinako munduan, Antzinako Erroman eta, gero, Erdi Aroko Europan, prosa bigarren mailan zegoen, egunerokotasunaren edo publizitatearen literatura osatuz goi mailako poesia artistikoaren aldean.\nErdi Aroko bigarren erdian, egoera pixkanaka aldatzen hasi zen. Antzinako sistemaren eta gero gizarte feudalaren gain beherarekin batera, olerkia, tragedia eta oda gainbehera joan ziren. Burgesiaren garapena eta hazkunde kultural eta ideologikoa direla eta, prosazko generoak gero eta gehiago hazten eta garatzen dira hiri handietako kulturan oinarrituta. Eleberria edo nobela sortzen da, eta, ondoren, haren eraketa. Feudalismoaren eta esklabotzaren gizartearen literaturan, paper garrantzitsua betetzen zuten antzinako poesia generoek, pixkanaka-pixkanaka, beren lehen mailako garrantzi nagusia galtzen dute, literaturatik batere desagertzen ez diren arren. Hala ere, genero berriek, lehenik estilo burgesetan eta gero literatura kapitalista osoan paper garrantzitsua betetzen dutenek, argi eta garbi hartzen dute prosa. Prosa artistikoa, poesiaren lidergo-lekuari, desafio egiten hasten da; bere auzokide bihurtzen da, eta, geroago, kapitalismoaren gailurrean, baita ordeztu ere. XIX. mende inguruan, prosalariak, eleberri eta nobelagileak fikzioko pertsonaiarik nabarmenenak bihurtu ziren, poesiaren garaipenaren garaian olerkien eta tragedien sortzaileek eman zituzten ohiko orokortze handi horiek gizarteari emanez.\nLiteratura grekoa.\nAntzinako Greziako literaturan, literatura tekniko guztiari poesia deitzen zitzaion. Greziako kulturan, artearen kontzeptua erritmoari oso lotuta zegoen, eta, horregatik, literatura lan gehienak bertso formakoak ziren.\nKontserbatzen diren lehen prosako dokumentuak, K.a. VI. mendekoak, Jonian daude, lehen, prosa narratibo batekin, lekuak, ohiturak edo istorioak deskribatzeko hizkuntza arrazionalistago batekin, lirikotik ezberdina. Hala ere, bere gailurra Atenasera iritsiko zen K.a. V. eta IV. mendeetan[6]. Mende horietako lorpenik handienak filosofian gertatu ziren. Filosofo guztien artean, hiru izen nabarmentzen dira: Sokrates (K.a. 470-399), Platon (K.a. 427-347) eta Aristoteles (K.a. 384-322)..\nOrduan, hizlari handiak agertzen dira:\nProsari esker, pentsamendu abstraktua lantzeko tresna linguistikoa garatu zen. Logografoen estilo ez periodikoa deitu zitzaion horri.\nGreziar historiografiaren autore nagusiak honako hauek dira:\nProsa motak.\nEra askotako prosak daude, bakoitza ezaugarri eta bereizgarri zehatzekin. Jarraian, egiten diren bereizketa nagusiak ageri dira:\nProsa arrunta.\nAurretiaz landu gabeko diskurtso mota da, norbanakoak inprobisatzen duena. Oro har, ahoz adierazten da.\nProsa literarioa.\nHelburu literarioak ditu, eta honako hauek dira ezagunenak:\nOlerkien hainbat berezitasun ditu, besteak beste, osagai lirikoak, hitzak osatzen dituzten soinuen armonia... baina bertsoaren berezko elementu formalik gabe, hala nola metrika eta errima. Poematik bereiz dezakegu prosan idatzita dagoelako, eta ipuinetik edo kontakizunetik, bere helburuagatik: sentimenduak eta sentsazioak transmititu nahi ditu, gertaerak kontatu baino.\nIstorio bat osatzen duten gertakarien azalpen ordenatu eta jarraitua da.\nPertsonaien elkarrizketan edo bakarrizketetan, gertaera edo gatazkaren bat irudikatzen da. Egileak ekintzaren garapena eszenara eramaten du: gertaerak ez dira kontatzen, antzeztu baizik.\nProsa ez-literarioa.\nBeren konplexutasunetik haratago, ez dira helburu literarioekin sortu. Honakoak dira ohikoenak:\nProsaren genero literarioak.\nEra askotako prosa dago, bakoitza ezaugarri eta bereizgarri zehatzekin.\nGenero kontzeptuak obra baten edukia baino gehiago forma definitzen duen arren, genero gehienek idazketa poetikoa (poemak, antzezlanak) edo prosa dute ardatz. Hala ere, banaketa hori ez da hitzez hitz hartu behar, zenbaitetan genero ezberdinetako lanak haientzat oso ohikoak ez diren formekin idatzi baitira. Horren adibide dira: poeta errusiarren bertso formako eleberriak eta kontakizun laburrak, hala nola Puxkinen \"Nulin kondea\", \"Etxe bat Kolomnan\" eta \"Eujenio Onegin\" lanak eta Lermontoven \"Diruzaina\" eta \"Sashka\". Gainera, genero batzuk maiztasun berarekin idazten dira prosan eta bertsoan (Maitagarri-ipuinak).\nNarrazio generoak.\nHedadura mugatua duten genero diskurtsibo horiei egiten die erreferentzia. Bi narrazio sail bereiz daitezke: modernitatearen kontakizuna eta postmodernitatearen kontakizuna. Istorioa kontatzen duenari narratzaile deitzen zaio; genero horrek hizkuntzaren erreferentzia funtzioa betetzen du. Horrez gain, bere barneko pertsonaiez osatutako narrazio sekuentziala izatearen ezaugarria da. Kontatzen den horretan, koherentzia du; garaiak hartzen ditu kontuan pertsonaiek jarduten dutenean. Gizakiaren bizipen intimoenak (subjektiboak, gogo-egoerak eta maitasun-egoerak) komunikatzen ditu. Oraina, iragana eta etorkizuna nahasten dira.\nTradizioz, prosa gisa sailkatu izan diren literatura-generoak dira: biografia, manifestua, saiakera, eleberria, parabola, ipuina, epopeia eta abar.\nEleberria.\nEleberria narrazio-genero literarioa da, oro har, prosan eta luzera nabarmena izan dezakeena, non fikziozko gertakariak pertsonaiak, agertokiak, narratzaileak eta ikuspuntu batean oinarrituta azaltzen diren. Ekintza apaintzeko, argitzeko edo atseginago egiteko deskribapenak eta elkarrizketak ager daitezke.\nGeneroa, berez, aro modernoan sortzen da, nahiz eta 1934. urtera arte ez zen literatura genero gisa tratatuko, Mikha\u00efl Mikha\u00efl\u00f2vich Bajt\u00edn-ek eleberria eleberri-prosatik eta poesia lirikotik bereizi zuenean. Aurreko kritikarien eztabaida horren aurrekariak dira eleberrian ez zutela poesiaren estilo bera aurkitu, eta, beraz, garrantzi artistikoa ukatu zioten soilik dokumentu gisa tratatzeko. Hogeigarren hamarkadatik aurrera, eleberri-prosa aztertzea eta bere berezitasunaren arabera definitzea pentsatu zen. Bajtinen ustez, 1920ko hamarkadako kritikoen akatsa izan zen genero poetikoen analisiak kopiatzea, azterketa monoestilistikoa baitzen. Horrela, estilistika baztertuz, eleberriaren azterketaren estatusa norbanakoaren eta artistaren trebetasunetara murriztu ohi da, hirietako hizkeraren, erregistro sozialen, belaunaldien eta aroen testigantzak alde batera utziz. XVIII. mendearen erdialdetik aurrera eta pixkanaka, \u00abgenero guztiak neurri handiagoan edo txikiagoan eleberritzen dira\u00bb, eta, horrekin, askatasun handiagoa lortzen da:\nIpuina.\nIpuina irudimenezko gertakarien narrazio laburra da, protagonista pertsonaia talde txiki bat duena eta argumentu sinple batekin. Istorioak fikziozkoak eta errealak izan daitezke. Istorioak literatur genero (edo azpigenero) gisa bere ezaugarriak ditu; narrazio laburrean, forma nabarmena da, eta, eleberriak ez bezala, kontzentrazio narratibo maximoa eta intentsitate handiagoa aurkezten du. Mendeetako tradizio idatzi ospetsua du, eta, horri, ahozko tradizio garrantzitsu bat gehitu behar zaio.\nBi ipuin mota nagusi daude: ipuin herrikoia eta ipuin literarioa.\nParabola.\nParabola eduki didaktikoa duen istorio alegoriko baten antzekoa da, antzinatik ezagutzen dena, askotan literatura kristauan, Biblian batez ere. Makurduran (parabola) mugitzen den narrazio forma berezi hori objektu abstraktuekin hasten da, istorioa pixkanaka gai nagusira hurbilduz, eta, gero, hasierara itzultzen da, Testamentu Berriko seme hilkorraren parabolan modura. Jesusek erantzun zien bere ikasleei, honela irakasten baitzuen, parabolatan:\nPlatonen \"Errepublikan\", parabolek, hala nola \"haitzuloko itzalak\" aipatzen dutenek, argumentu abstraktu bat biltzen dute narrazio konkretuago eta errazago batean. Maitagarrien ipuin asko, beren ingurune magikoa izan ezik, parabola garatutzat har daitezke. Badaude parabola egitura duten eleberri batzuk Kafkaren lanetan edo Luzio Apuleioren \"Urrezko Astoa\"n.\nGreziar erretorikoek, narrazio labur baten moduan, fikziozko edozein ilustraziori emandako izenetik dator parabola hitza. Geroago, fikziozko narrazio gisa ezagutu zen, oro har, modu naturalean gerta daitekeen zerbaiti erreferentzia eginez eta horretarako gai moral edo espiritualak behar diren. Parabolen adibide batzuk, besteak beste, \"The Blind and the Lame\", \"The King and the Scribes\", eta \"The Drunkard\" Ignacy Krasickiren eskutik.\nBiografia.\nBiografia (grezierazko \"bios\" (\u03b2\u03b9\u03bf\u03c2) (bizitza) eta \"graphein\" (idatzi) hitzetatik dator) pertsona baten bizitzaren istorioa da, hitz gutxitan kontatua, jaio zenetik hil arte, bere lorpenak eta bere porrotak, baita berari buruzko interesa eta esanguratsu den guztia ere. Biografia modernoak (adibidez, Bidegileak bilduma) baldintzatasun historikoa, nazionala eta soziala, nortasunaren mota psikologikoa eta mundu soziokulturalarekin dituen kausa-ondorio harremanak erakusten ditu.\nHori dela eta, normalean, pertsonaia erreal baten bizitzaren jaiotzatik heriotzara edo gaur egunera arte, narraziozko eta hirugarren pertsonan, erakusketa baten forma hartzen du. Bere formarik osatuenean, batez ere iraganeko pertsonaia bat bada, bere ekintzak ere azaltzen ditu garai hartako testuinguru sozial, kultural eta politikoaren arabera, bere pentsamendua eta figura era dokumentalean berreraiki nahian. Idatzizko biografiak historiaren azpigenero literario bat osatzen du, hainbat azpigenerotan banatzen dena. Ezaugarri nagusiak hauek dira:\nGenero horren kasu zehatz bat autobiografia da, askotan egunkari edo kronika moduan bildua. Pertsonaiaren deskribapena baino, pertsonaiak gogoratzen duena azpimarratzen duen estiloa da. Egilea gertakariak eta bizipenak aurkezten dituen pertsonaia da aldi berean, hirugarren pertsonei buruz hitz egiten du, bere ikuspuntutik deskribatuta, eta horrek narratzaileari buruzko hainbat informazio gehiago ematen digu deskribapenaren objektuari buruz baino. Egileak pertsonaia eta gertaera edo jazoera garrantzitsuak hautatzea ere biografiaren zati garrantzitsu bat da, zerk eragin zion garrantzitsutzat jotzen duen edo bere lehentasunen parte den erakusten baitigu. Biografian ez bezala, ezin da objektibotasuna exijitu, narratzailearen eta subjektuaren kointzidentziari esker (argitzea beharrezkoa da) gertaerak sentitu edo hautematen diren moduan deskribatzen baitira, ez biografian moduan. Zentzu horretan, sarritan, autobiografia formala memoria batetik bereizten da. Ondorengo lanetarako adibide gisa balio izan duen autobiografia garrantzitsuenetako bat Jean-Jacques Rousseauren \"Aitorpenak \"(1781-1788) izan zen, Agustin Hiponakoaren izen bereko lana irakurtzean inspiratuta\nKronika.\n[[Fitxategi:Cr\u00f2nica de Ramon Muntaner.jpg|thumb|[[[[Ramon Muntaner|Ramon Muntanerren]] Kronika, Liburutegi Nazionaleko \"Codex\"a]].Kronika denbora-espazioetan ordena kronologikoan eta, aldi berean, momentuko egoerak diren gertakari historikoak kontatzen dituen literatura-lana da. Kronika hitza latinezko \"Chronica\"tik dator, hau da, greziar \"Kronika biblio\"tik eratorria (denboraren ordena jarraitzen duten liburuak). Kronika batean, gertaerak gertatutako denbora-ordenaren arabera kontatzen dira, askotan lekukoak edo garaikideak kontatuak, lehen edo hirugarren pertsonan.\nKronika herrialde baten, toki baten, garai baten edo gizon baten historia zehatza da, edo, oro har, gertaera batena, ikusitako xehetasun guztiak iruzkinik gabe (baita kontatu dizkioten gertaera guztiak ere) erregistratu dituen lekuko batek edo garaikide batek idatzia. Horiek dira, adibidez, [[Flodoard|Flodoard]] de [[Reims]] kalonjearen eta Guillem de Nangis-en latinezko kronikak eta Froissart eta Monstreleten kronika frantsesak. Europako herrialde guztietatik, beharbada, kroniketan aberatsenak [[Frantzia]], [[Italia]] eta [[Ingalaterra]] dira.\nKronikak hizkera sinplea, zuzena eta oso pertsonala erabiltzen du, eta literatura-hizkuntza onartzen du deskribapenak azpimarratzeko, adjektiboen erabilera behin eta berriz erabiliz. Ekintza-adizkiak erabiltzen ditu, eta espazioaren eta denboraren erreferentziak aurkezten. Kronikak nolabaiteko distantzia tenporala ekartzen dio idazkera historikoa deritzonari. Kroniken bitartez, gutunak idatz daitezke hainbat pertsonen iritziak hartuz, hori egia den ala ez jakiteko, [[Gabriel Garc\u00eda M\u00e1rquez|Gabriel Garc\u00eda M\u00e1rquezek]] idatzitako \"Iragarritako heriotz baten kronika\" liburuan egiten den moduan.\nKronikak [[kazetaritza genero]] ere badira. Beren edukiaren arabera, \"horia\" edo \"zuria\" gisa sailkatzen dira. \"Horiek\" material subjektiboagoa dute, eta, oro har, zilegitutako ahotsa pertsona edo herritar arrunta da. \"Zuriek\" material objektiboagoa erabiltzen dute, eta zilegitutako ahotsa da, oro har: agintaria, profesional bat, eta abar.\nProsa poetikoa.\n[[Fitxategi:Le port manuscrit de Baudelaire.jpg|thumb|[[Baudelaire]]-ren \"Le port\"-en [[eskuizkribu|eskuizkribua]] \"Petits po\u00e8mes en prose\" obrakoa.]]\nProsak poesiaren propietate batzuk eskuratzen dituenean (hala nola metrika) edo forma poetikoren bat barne hartzen duenean esaten zaio prosa poetikoa, batez ere bertso librea bada. Hala ere, kontzeptu kontraesankorra da, hain zuzen ere, bertsoaren ezaugarriak baitira prosarengandik bereizten dutenak, baina literatur formen bilakaerak sailkapen zorrotz baten mugak behartzen ditu sarri.\nForma hori Louis Bertrand eleberrigile frantsesak sartu zuen \"Gaspard de la Nuit\" lanean, 1842an. Bere garaian oihartzun handirik izan ez bazuen ere, XIX. mendearen amaierako [[Sinbolismo|sinbolistengan]] eragina izan zuen, [[Charles Baudelaire|Baudelairek]] hitza asmatuko zuen 1869ko \"Petits po\u00e8mes en prose\" lanean. [[XIX. mendea|XIX. mendearen]] hasieran, [[Friedrich H\u00f6lderlin]] poeta alemaniarrak ere landu zuen estilo hori, nahiz eta [[XX. mendea|XX. mendearen]] hasiera arte, ez zen bere erabilera zabalduko autore frantses eta ingelesen artean.\nProsa-poema denaren definizio anitzen artean, Marchese eta Forradellasen \"Diccionario de ret\u00f3rica, cr\u00edtica y terminolog\u00eda literaria\"n emandakoa dago, non esaten den:\nGenero ez narratiboak.\nSaiakera.\n[[Fitxategi:Essays (Montaigne).jpg|thumb|[[Michel de Montaigne]]ren \"Saiakera\"ren Parisko edizioaren azala.]]\nSaiakera prosa-testu mota bat da, normalean, erakusketa- eta argudio-testua, non egile batek aukerako gai bat hausnartu, eztabaidatu, ebaluatu edo aztertzen duen. Genero literarioa da, subjektiboki gai bati heltzen diona eta formatu librea duena, non egileak informazio zorrotza eta aztertua erabiltzen duen bere argudioak formulatzeko.\nSaiakerak hainbat gairi buruzkoak izan daitezke, hala nola literatura, filosofia edota ekonomia. Ohikoa da, halaber, esparru akademikoan saiakuntzak idaztea. Saiakuntza akademikoek objektibotasun, zorroztasun metodologiko eta gutxi gorabehera ezarritako formatuen estandarrei atxiki ohi zaizkie eremu zientifikoaren edo humanistikoaren barruan.\nKazetaritza.\n[[Fitxategi:Anjeles Iztueta Egunkaria07.jpg|ezkerrera|thumb|Euskaldunon Egunkariaren azala]]\nKazetaritza-generoa narratzaileak edo mezuaren igorleak behatutako errealitatearekin duen paperaren arabera definitzen da. Albistea kazetaritza- eta informazio-genero nagusiari dagokio, eta iritzi artikulua subjektibotasunera irekiagoa da. Autore batzuentzat, igorleak zein hartzaileak antolatu eta ezagutarazteko estrategia komunikatiboak dira. Kazetaritza-generoari dagozkion testuek, irakurle ugariri, aktualitateari buruzko berri ematen diete. Horietan, funtzio erreferentziala edo informatiboa, hizkuntza eta estilo formala nagusitzen dira. Testu mota horretan, gertaera da pribilegiatua. Kazetaritza errealitatea interpretatzeko metodo bat da; interpretazio hori egin eta publikoari transmititzeko, filtro batzuk behar dira, idazteko formula batzuk; horiek dira kazetaritza generoak deitzen ditugunak.\nKomunikazioaren teorialari batzuek kazetaritza-generoak gizarte batean kulturalki ezarritako eta aitortutako komunikazio-forma gisa definitzen dituzte, komunikazio-prozesuak aurrera eramateko aipatzen diren arau-sistema gisa. Beste autore batzuek, berriz, kazetaritza generoak errealitatea eraikitzen duten oinarrizko kategoria gisa ikusten dituzte. Kazetaritza generoak elkarrengandik desberdintzen dira gertatzen ari denaren konplexutasuna jaso eta irakurleari agerian uzteko.\nKazetaritza generoen sailkapenak askotarikoak dira. Horiek egile eta korronte ezberdinen arabera aldatzen dira.\nTipologia [[Anglosaxoi|anglo-saxoiaren]] arabera, \"egiteak sakratuak dira, ideiak askeak\" esalditik abiatuta, bi genero mota ezagutzen dira: gertakariak ezagutarazten dituztenak ( [[Albiste|albisteak]], [[Erreportaje|erreportajeak]] eta [[Kronika (kazetaritza)|kronika]]) eta ideiak ezagutarazten dituztenak ([[Editorial|editoriala]] nagusiki) eta [[Iritzi artikulu|iritzi artikulua]].\nLatinezko tipologien arabera, lau genero nagusi bereizten dira: informazioa, erreportajea, kronika eta artikulua edo iruzkina.\nBeste sailkapen batzuk bereizten dituzte:\nGeneroak sailkatzeko beste irizpide bat subjektibotasun maila da, kazetariak testuan duen presentzia handiagoa edo txikiagoaren arabera: \nManifestua.\nManifestua prosa itxurako adierazpen programatikoa da, mugimendu literario, mugimendu, eskola edo talde jakin baten printzipio estetikoekin erlazionatua. Hitza [[XIX. mendea|XIX. mendean]] zabaldu zen, eta, esanahiari dagokionez, nahiko zabala da; beraz, baldintzazkoa da, eta literatura-fenomeno sorta oso bati aplika dakioke, adierazpen zehatzetatik hasi eta serioetaraino, hala nola tratatuak, artikuluak eta aitzinsolasak. Kasu batzuetan, idazle eta kritikari literarioen diskurtso estetikoak adierazpen literarioak dira, eta eragin zuzena dute prozesu historiko eta literarioan, nahiz eta adierazpen batzuk, agerikoak, iragankorrak eta inpaktu txikikoak izan. Batzuetan, literatura-manifestuak eta literatura-eskolaren benetako edukia ez datoz bat. Oro har, manifestuek bizitza sozial bizi baten emaitza bat edo beste irudikatzen dute, bilaketa estetikoak eta literatura berriaren eraketa-prozesua islatuz.\nEuskal Herriari dagokionez, ezin alde batera utzi [[Sabin Arana|Sabin Arana Goirik]] Larrazabal baserrian irakurritako [[Larrazabalgo hitzaldia|manifestua]]. \nLatindar literatura eta kultura.\nErromatar kulturan, berriz, prosa oratoriarekin dago erlazionatuta, eta ez narratibarekin. [[Zizeron|Marco Tulio Zizeronek]], \"Oratore\" lanean, hiru estilo ezberdintzen ditu: baxua, erdi-mailakoa eta altua. Modu berean, esaldien zatien egituraren inguruko eta erritmoaren inguruko ezaugarriak zehaztu zituen.\n[[Kintiliano|Kintilianori]] esker, modelo hori [[Erdi Aroa|Erdi Arora]] iritsi zen, eta eragin handia izan zuen eskoletan eskutitzak eta beste dokumentu batzuk sortzeko erretorikan (\"ars dictandi\"an) eta kantzilergoetan.\n[[XIII. mendea|XIII. mendean]], Juan de Garlandiak estilo prosaiko batzuk deskribatu eta klasifikatu zituen. Modu berean, garai horretan, latindar prosa zientifikoa eta filosofikoa garatu zen, eta, \"ornatus\"aren iritzia baino, eskolastikaren eskemak gailendu ziren.\n[[Pizkundea|Errenazimentu]] garaian, prosa genero zabalagoa landu zen. [[Klasizismo]]ko poetikako ereduak kopiatu ziren genero literarioetan. [[Barrokoa]]n, hori bera egiten jarraitu zen, eta emaitza onak lortu ziren. [[Argien Garaia|Argien Garaian edo Ilustrazio]] garaian, zabalkunderako, narratiba polemikorako, filosofikorako eta satirikorako erreminta bilakatu zen prosa.\n[[XIX. mendea]]n, prosa eta poesiaren arteko ezberdintasuna gehiago handitu zen. Prosa teoriko-narratzailea eta funtzio lirikodun poesia terminoak sortu ziren.\nEuskal prosa.\nEuskal prosari dagokionez, [[Euskal literatura|euskal literaturaren]] hastapenetan, prosa erabilgarria ageri da, adibidez, gutunetan (XVI. mendea) eta, geroago ere, abeltzaintza, sukaldaritza eta beste arlo batzuetako liburuetan. Prosa literarioa, artzain eleberri batez abiatu zen, [[Joan Perez de Lazarragaren eskuizkribua|Joan Perez de Lazarragaren]] narrazioaz (1567). Baina administrazioan, erakundeetan eta eskolan, gaztelania eta frantsesa erabili izan dira euskara oraintsu ofizial bihurtu arte (1978). Prosa landuan, [[erlijio]] arloko prosa izan da nagusi [[XX. mendea|XX. mendera]] arte bederen, [[XIX. mendea|XIX. mende]] bukaeran, genero berriak garatuz doazela (kontaera, [[Antzerki|antzerkia]], [[kazetaritza]]) eta, ofizialtasunetik aurrera, zinez ugaltzen.\nKanpo estekak.\n[[Kategoria:Literatura]]\n[[Kategoria:Idatzizko komunikazioa]]"}
{"id": "161030", "revid": "336", "url": "https://eu.wikipedia.org/wiki?curid=161030", "title": "Monumental Antonio Vespucio Liberti estadioa", "text": "Monumental Antonio Vespucio Liberti estadioa (ezagunagoa El Monumental ezizenaz) Argentinako Buenos Aires hiriburuko Belgrano barrutian kokatzen den futbol zelai bat da. River Plate futbol taldearen egoitza da, bertan etxeko partiduak jokatzen dituelarik. Figueroa Alcorta etorbidea eta Udaondo etorbidearen arteko bidegurutzean kokatzen da. Jos\u00e9 Aslan eta H\u00e9ctor Ezcurra arkitektoek diseinatu eta 1938ko maiatzaren 25an inauguratua izan zen."}
{"id": "161031", "revid": "7162", "url": "https://eu.wikipedia.org/wiki?curid=161031", "title": "El Monumental", "text": ""}
{"id": "161032", "revid": "20653", "url": "https://eu.wikipedia.org/wiki?curid=161032", "title": "La Boca", "text": "La Boca Argentinako Buenos Aires hiriburuko auzo bat da. Hiriaren hego-ekialdeko mugan kokatzen da. Bere izena bertan Matanza-Riachuelo ibaiak bere urak R\u00edo de la Platan isurtzen dituelako zor dio. Hainbat gauzen artean, auzo hau Boca Juniors futbol taldeko La Bombonera zelaiaren kokalekua izateagatik ospetsua da."}
{"id": "161033", "revid": "151823", "url": "https://eu.wikipedia.org/wiki?curid=161033", "title": "The Rosses", "text": "The Rosses (irlanderaz eta ofizialki Na Rosa) Irlandako Donegalgo konderriaren mendebaldeko kostaldean kokatzen den eskualde bat da, hortaz, Ulster probintzian dago. Geografikoki bere mugak hainbat ibaiez adierazita daude, halere gainontzeko Donegal konderritik ezberdintzen duen ezaugarri nagusia bere nortasun berezia da (bai historia nahiz hizkuntzaren aldetik). Bere lur eremua iparraldetik Gweedore parrokiaren barnean dago, adliz hegoaldetik Glenties udalerriaren barnean. The Rosses eskualden zati handiena Gaeltacht eremuaren barnean dago, hots, irlanderaz mintzatzen direnen lurraldearen barnean."}
{"id": "161034", "revid": "7162", "url": "https://eu.wikipedia.org/wiki?curid=161034", "title": "Na Rosa", "text": ""}
{"id": "161035", "revid": "101217", "url": "https://eu.wikipedia.org/wiki?curid=161035", "title": "Hibrido (biologia)", "text": "Hibridoa biologian izaki bizidun bat da, landare edo animalia eta beste bi izakien arteko nahasketaren ondorio. Nahasten direnak arrazak, espezieak edo azpiespezieak izanik, eta haiekin konparatuz gero, ezaugarri bat edo batzuk ezberdinak dauzkana.\nBiologian, eta bereziki genetikan, hibridoak zenbait esanahi dauzka, denak ernalkuntza sexualarekin loturik.\nEzaugarriak.\nEspezie ezberdinen artean sortutako hibrido asko antzuak dira."}
{"id": "161041", "revid": "6327", "url": "https://eu.wikipedia.org/wiki?curid=161041", "title": "Euskal musika", "text": ""}
{"id": "161042", "revid": "880", "url": "https://eu.wikipedia.org/wiki?curid=161042", "title": "Espainiar estatu", "text": ""}
{"id": "161043", "revid": "880", "url": "https://eu.wikipedia.org/wiki?curid=161043", "title": "Euzkadiko Partidu Komunista", "text": ""}
{"id": "161045", "revid": "1545", "url": "https://eu.wikipedia.org/wiki?curid=161045", "title": "Menstruazio", "text": "Menstruazioa \u2014hizkera arruntean, hilekoa\u2014 baginaren umetokiaren barruko odolaren eta ehun mukitsuaren isuri erregularra da. Hilekoaren zikloak hormonen maila igo eta jaistea du ezaugarri. Hilekoa progesterona-mailen jaitsierak eragiten du, eta honek agerian uzten du haurdunaldia ez dela gertatu.\nEmakumeen % 80k ez du egunerokotasunean haien jardunarekin jarraitzeko arazorik izaten hilekoa duten bitartean edo aurretik. Menstruazioa izan baino lehen agertu ohi diren sintomei hilekoaren aurreko sindrome (PMS) deritze. Sintoma horiek emakumezkoen % 20-30ek jasaten dituzte, eta % 3-8k sintoma larriak pairatzen dituzte: aknea, bular minberak, hantura, nekea, suminkortasuna eta umore-aldaketak. Gainera, zenbait emakumek bestelako sintomak dituzte hilekoa duten bitartean, hileko mingarriak eta zikloan zeharreko ez-ohiko odoljarioak adibidez.\nEzaugarriak.\nLuzera eta iraupena.\nLehen periodoa menarkia izenaz ezagutzen da eta normalean 12 eta 15 urte bitartean hasten da; hala ere, normaltzat hartuko litzateke 8 urtetik aurrera hasiko balitz. Menarkia lehenago gertatzen da herrialde garatuetan, garapen bidean dauden herrialdeetan baino.\nMenstruazioa\u00a0 hileko-zikloaren hasiera markatzailetzat hartzen da eta horixe da zikloaren faserik ikusgarriena. Odoljarioa gertatzen den lehendabiziko eguna aurreko hileko-zikloaren azken eguntzat hartzen da. Horien arteko denbora-tartea 21 egunetik 45 egunera bitartekoa da emakume gazteengan; eta helduengan, ordea, 21 eta 31 egun bitartekoa. Batezbesteko iraupena 28 egunekoa da. Hileko-zikloaren iraupen-aldarkortasuna desberdina da adinaren arabera: 25 urtetik beherako emakumeengan aldakortasuna nabarmena izaten da; 25-39 urte bitartean erregularra izaten da; eta 40-44 urte bitartean hein batean handitzen da aldakortasuna. Odoljarioak 2-7 egun bitartean irauten du.\nHaurdunaldian zehar eta erditze ondorengo denbora-tarte batean ez da menstruaziorik gertatzen. Fase horri amenorrea deritzo. Edoskitzea aurrera eramaten den kasuetan, luzeagoa izan ohi da erditze ondorengo amenorrea; antisorgailu edo jaiotza-kontrol naturaltzat hartu izan da.\nEmakumeak azken ziklotik gertu daudenean, menstruazioak horren erregularra izateari uzten dio eta emakumearen ugalkortasuna murriztu egiten da. Garai horretan emakumea perimenopausian dagoela esaten da. Emakumeak urtebetez menstruaziorik izan ez duenean, menopausian sartu dela esaten da, eta mendebaldeko herrialdeetan gutxi gorabehera 45 eta 55 urte artean heltzen da fase hori. Bestalde, menopausia herrialde industrializatuetan 45 urte baino lehen gertatuz gero, menopausia goiztiartzat hartzen da. Menarkiaren adina bezala, menopausiaren adina faktore kultural eta biologikoen ondorioa da neurri handi batean. Gaixotasunek, kirurgia batzuek edo tratamendu medikoek menopausiaren aurreratzea eragin dezakete.\nAzkenik, hilekoaren zikloa lau etapatan banatzen da: menstruazio-fasea, fase folikularra, obulazio-fasea eta luteo-fasea.\nOdoljarioa.\nHilekoaren batez besteko bolumena 35 mililitrokoa da periodoko, eta 10-80 mililitro jotzen dira tipikotzat. Hilekoa marroi gorrixka da, zainetako odolak baino kolore ilunagoa du.\nHilekoaren fluxuaren erdia gutxi gorabehera odola da, zeina sodioz, kaltzioz, fosfatoz, burdinaz eta kloruroz osaturik dagoen eta horien proportzioa banakoaren araberakoa den. Odolaz gain, hilekoa muki zerbikalaz, baginako jariakinez eta endometrio ehunaz osatzen da. Menstruazioan zehar bagina-jariakinek ura, elektrolito arruntak, eta, gutxienez, 14 proteina (glikoproteinak barne) daramatzate nagusiki.\nEmakume eta neska askok odol-koaguluak pairatzen dituzte hilerokoan zehar. Horiek ehunen antzeko odol-masa gisa agertzen dira. Abortua edo fetu-heriotza gertatuz gero, mikroskopia bitartez froga dezakegu endometrio-ehuna ala haurdunaldi ehuna (sorkuntzako produktuak) isuri diren. Batzuetan oker pentsatzen da hileko koaguluek edo isuritako ehun endometrialak enbrioi baten abortu espontaneo goiztiarra iradokitzen dutela. Endometrioan dagoen plasmina izeneko entzimak odolaren koagulazioa inhibitzeko joera du.\nHilekoaren likidoan galdutako burdina kantitatea nahiko txikia da emakumeen gehiengoan. Baina hilekoaren odoljario ugariak hilero dituztenen kasuan, anemia jasan dezakete.\nHormona-aldaketak.\nHilekoaren zikloa aldaketa natural batzuk dira; hormona-produkzioan eta emakumeen ugaltze-sistemako umetokiaren eta obulutegien egituran gertatzen dira aldaketa horiek eta haurdunaldia ahalbidetzen dute. Obulutegi-zikloak obuluen ekoizpena eta askapena kontrolatzen ditu, bai eta estrogenoaren eta progesteronaren askapen ziklikoa ere. Umetokiko zikloak umetokiko estaldura (matrizea) prestatzea eta mantentzea gidatzen du, ernaldutako obulua hartzeko. Ziklo horiek aldiberekoak eta koordinatuak dira, normalean 21 eta 35 egun bitartean irauten dute emakume helduengan, eta batez beste 28 eguneko iraupena dute. Bestalde, emakumeek beren bizitzan zehar 30-45 urtez izaten dute hilekoa, hain zuzen ere, emankorrak diren urteetan zehar.\nHormona naturalek zikloak bultzatzen dituzte; hormona folikulo estimulatzailearen gorakada eta jaitsiera ziklikoek bultzatzen dute obozitoaren (obulu-zelula heldugabeak) ekoizpena eta hazkuntza. Estrogeno-hormonak umetokiko estaldura loditzea estimulatzen du enbrioia egokitzeko ernalketa gertatu behar bada. Estaldura lodituaren (endometrioaren) odol-ekarpenak nutrienteetaz ornitzen du arrakastaz ezarritako enbrioia. Enbrioia ezartzen ez bada, estaldura apurtzen da eta odola askatzen da. Progesterona-mailen jaistearen ondorioz, hilekoa (\"periodo\" bat, hizkera arruntean) estalduraren isurketa ziklikoa gertatzen da.\nNork du hilekoa?\nOro har, menarkia hasi eta menopausia iritsi arte irauten die hilekoak emakumezkoei. Menstruatzen ez duten emakumezkoen artean ditugu: menopausia ondoko emakumeak, haurdun daudenak, amenorrea jasaten dutenak eta emakume trans-ak. Haurdunaldian zehar eta erditu ondoren epe batean zehar hilekoa ez da jaisten. Erditu ondoko amenorrearen batez besteko iraupena handiagoa da bularra ematen zaionean; horri amenorrea laktazionala deritzo. Gizon trans-ek hilekoa izan dezakete edo ez, bakoitzaren egoeraren arabera. \u200a\nBigarren mailako efektuak.\nHilekoaren osasunaren ikuspegia.\nHilekoa prozesu normala eta naturala izan arren, zenbait emakumek haien bizitza oztopatzen duten arazoak izaten dituzte hilekoaren-zikloak eraginda. Arazo horiek honakoak dira: aknea, bular sentikorrak, nekea eta hilekoaren aurreko sindromea (SPM, \"S\u00edndrome Premenstrual\"). Emakumeen % 3-8k pairatzen dituzte arazo larriagoak, hala nola menstruazioaren aurreko disforia nahasmenduak (TDPM, \"Transtorno Disf\u00f3rico Premenstrual\"). Dismenorreak edo \"periodoko minak\" karranpak eragin ditzake sabelean, bizkarrean edo izterren goiko aldean hilekoaren lehendabiziko egunetan zehar. Menstruazioan zehar gorputza ahultzen duen mina ez da normala eta zerbait larriaren seinale izan daiteke, hala nola endometriosiaren seinale. Arazo horiek eragin nabarmena izan dezakete emakumeen osasunean eta bizi-kalitatean eta behar diren esku-hartzeek emakume horien bizitza hobe dezakete.\nKulturalki hedatutako hainbat uste okerren arabera hilekoaren zikloak emakumezkoen gogo-aldarteari eragiten dio, depresioari edo suminkortasunari, eta era berean, hilekoa esperientzia mingarria, lotsagarria edo zikina delako ideai zabaldu da. Askotan, emakume baten gogo-aldartearen aldaketa normala hilekoaren zikloari egozten zaio. Egin diren ikerketa gehienak eskasak dira,\u00a0 baina badirudi fase luteikoan eta menstruazioan gogo-aldartearen gorabeheretan hazkunde txiki bat dagoela eta zikloaren gainerako faseetan zehar beherakada ematen dela. Hilekoaren zikloan zehar estrogeno- eta progesterona-maila aldakorrek ondorio sistemikoak dituzte fisiologia mailan, garunean, metabolismoan eta sistema muskuloeskeletikoan. Aldaketa horien emaitzak desberdinak izan daitezke. Esaterako, aldaketa fisiologikoak txikiak dira eta emakume-kirolarien kasuan kirol-errendimenduari eragin diezaiekete, hala nola indarrari, errendimendu aerobikoari eta anaerobikoari. Garuneko aldaketak ere ikusi dira hilekoaren zikloan zehar, baina ez dakarte errendimendu intelektualean aldaketa esanguratsurik, hots, errendimendu akademikoan, arazoen ebazpenean, oroimenean eta sormenean ez dute aldaketa nabarmenik sortzen. Aldiz, baliteke estrogeno- eta progesterona-maila gutxitzeak zikloaren menstruazio-fasean ahalmen espaziala hobetzea.\nGogo-aldaketak eta hilekoaren aurreko sindromea (SPM).\nHilekoaren aurreko sindromea (SPM) hilekoa hasi baino pare bat aste lehenago erregularki azaltzen diren sintoma emozionalei eta fisikoei deritze. Sintomak odoljarioaren hasieran eteten dira. Emakumezko bakoitzak sintoma desberdinak pairatzen dituzte. Sintoma emozional arruntak suminkortasuna eta umore-aldaketak dira, eta sintoma fisiko arruntak, berriz, aknea, bular sentiberak, hantura eta nekea; sintoma horiek PMSrik gabeko emakumeengan ere ikusten dira. Sarritan, sintomak sei egunez irauten dute. Pertsona baten sintomen patroia denborarekin alda daiteke. Sintomak ez dira azaltzen haurdunaldian zehar edo menopausiaren ondoren.\nObulazioaren ondoren eta menstruazioaren aurretik gertatzen diren sintoma emozionalen eta fisikoen diagnostikoak patroi finkoa behar du, bizitza arruntari eragiten dion gradu bateraino. Sintoma emozionalak ez dira agertu behar hilekoaren zikloaren hasieran. Zenbait hilabetez egunero izaten diren sintomen zerrendak diagnostikoa egiten lagun dezake. Diagnostikoa egin aurretik, antzeko sintomak eragiten dituzten bestelako nahasmenduak baztertu behar dira.\nSPMaren arrazoia ez dago argi, baina uste da azpi-mekanismoak hormona-mailak aldatzea dakarrela. Gatzaren murrizketa, alkohola, kafeina eta estresa gutxitzea eta ariketa fisiko gehiago egitea gomendatzen zaie normalean sintoma arinak dituztenei. Kaltzio eta D bitamina suplementuak eraginkorrak izan daitezke kasu batzuetan. Sendagai antiinflamatorioak, ibuprofenoa edo naproxenoa, adibidez, lagungarriak izan daitezke sintoma fisikoak arintzeko. Sintoma larriagoak dituztenen kasuan pilula antikontzeptiboen edo espironolaktona diuretikoa erabiltzea eraginkorra izan daiteke.\nEmakumeen % 80k\u00a0 sumatu dute hilekoa baino lehen sintomaren bat. Sintoma horiek SPM gisa kalifikatzen dituzte emakume aurremenopausikoen % 20-30k. Menstruazioaren aurreko disforia nahasmenduak (TDPM) sintoma psikologiko gehien dituen SPMren forma larriago bat da. eta emakume aurremenopausikoen % 3-8ri eragiten die. Serotoninaren birkaptazioaren inhibitzaile selektiboak diren sendagai antidepresioak erabili daitezke TDPMrako SPMrako ohikoak diren baliabideetaz gain.\nKarranpak.\nEmakumeen gehiengoan hilekoaren zikloan hormona-mailen fluktuazioek zenbait aldaketa fisiko eragiten dituzte. Hor sartzen dira umetokiaren muskulu-uzkurdurak (hilekoaren karranpak), hilekoaren aurretik edo batera egon daitezkeenak. Emakume askok karranpa mingarriak izaten dituzte hilerokoan; dismenorrea ere esaten zaie. Emakume helduen artean, min hori eguneroko jarduerari eragiteko bezain indartsua da kasuen % 2 - % 28an.\nHilekoaren zikloan zehar pelbiseko min larria eta bat-bateko odoljarioak gertatzen edo okerrera jotzen badute, hori haurdunaldi ektopiko eta abortu espontaneo baten ondorio izan daiteke.\u00a0 Hori haurdunaldi-proba baten bidez egiaztatzen da. Ohikoa ez den mina hasi bezain laster testatzea litzateke egokiena, haurdunaldi ektopikoek bizitza arriskuan jar baitezakete.\nHilekoaren karranpentzako tratamendurik ohikoenak antiinflamatorio ez-esteroideoak (AINE) dira eta horiek min oso larria murrizteko erabil daitezke. Gutxi gorabehera bost emakumetik batek ez die erantzuten AINE-ei eta terapia alternatiboa behar dute, hala nola analgesiko sinpleak edo konpresa beroak. Aspirina edo parazetamola eta ahozko antisorgailu konbinatuak dira mina tratatzeko beste sendagai batzuk. Nahiz eta ahozko antisorgailu konbinatuak erabil daitezkeen ere, ez dago nahiko ebidentziarik umetoki barneko progestagenoen eraginkortasunaren alde.\nBerrikuspen batean akupuntura erabilgarria izan daitekeela frogatu zen, epe laburrean behintzat. Beste berrikuspen batek efektu bat zehazteko ebidentzia eskasa zegoela aurkitu zuen.\nBeste baldintza batzuekiko elkarreragina.\nHilekoaren zikloaren eta zenbait osasun-baldintzen arteko elkarreragin ezagunen artean hauek daude:\nSexu-jarduera.\nSexuarekiko-jarrerak eta -portaerak aldatu egiten dira hilekoaren zikloan zehar. Obulazioaren aurretik eta bitartean, estrogeno- eta androgeno-maila altuak direla eta, emakumeek interes handiagoa dute sexu-jarduerarekiko. Menstruazioaren aurreko egunetan eta menstruazio bitartean, aldiz, interes txikiagoa izan ohi dute. Beste ugaztun batzuek ez bezala, emakumeek sexuarekiko interesa erakuts dezakete hilekoaren ziklo osoan zehar, ugalkortasuna edozein dela ere.\nBestalde, menstruazioak dirauen bitartean arrazoi medikoengatik sexu-harremanak izatearen aurkako ebidentzia zientifikorik ez dago.\nEmankortasunaren alderdiak.\nUgalkortasun maximoa (sexu-harremanen ondorioz haurdun geratzeko probabilitate handiena dagoen momentua) zikloko egun gutxi batzuetan baino ez da gertatzen: normalean, obulazioaren aurreko eta ondorengo bi egunetan. 28 eguneko ziklo batean, bigarren asteari eta hirugarren astearen hasierari dagokio. Hala ere, leiho emankor hori aldakorra da emakumetik emakumera eta baita ere, emakume beraren ziklotik ziklora. Hainbat metodo garatu dira banakako emakumeei zikloaren egun emankorrak eta ez emankorrak zein diren estimatzen laguntzeko; sistema horiei emankortasunaren kontzientzia deritze.\nMenstruazioaren gorabeherak.\nHileroko arazoekin lotutako termino mediko ugari dago:\nMuturreko estres psikologikoaren ondorioz ere eten daiteke menstruazioa. Antsietatearen edo depresioaren sintoma larrienak menstruazioaren aurreko disforia-nahasmendu zantzuak izan daitezke, depresio-nahastearekin.\nUmetokiko odoljario disfuntzionala hormonalki eragindako odoljario anormala da. Umetokiko odoljario disfuntzionala normalean aurremenopausian dauden eta obulatzen ez duten (hau da, anobulatorioak diren) emakumeengan gertatzen da. Anomalia hemorragiko horiek guztiek laguntza medikoa behar dute; hormona-desorekak, umetokiko fibromak edo bestelako arazoak iradoki ditzakete. Haurdun dauden emakumeek odola jaria dezaketenez, haurdunaldi-proba bat odoljario anormalaren ebaluazioaren parte da.\nGenitalen mutilazioa jasaten duten emakumeek (bereziki III. motako infibulazioa),\u00a0 Afrikako zati batzuetan arrunta dena, hilekoarekin arazoak jasan \u00a0ditzakete, hala nola hilekoa motel eta mingarria, baginaren zigilatze ia osoagatik eragina.\nMenstruazioaren higienearen kudeaketa.\nHilekoaren produktuak (\"emakumezkoen higienerako\" produktuak) menstruazioan askatzen den odola xurgatzeko edo biltzeko eginak daude. Hainbat produktu daude eskuragarri - batzuk behin erabili eta botatzekoak dira, beste batzuk, aldiz, berrerabilgarriak.\u00a0 Emakumeak hori erosteko ahalmen ekomikoa badu, komertzialki egindako produktuak erosten ditu normalean. Produktu horien artean tanpoiak, konpresa higienikoak eta kopa menstrualak erabiltzen dira gehien, baina beste zenbait ere badaude.\nErabilera bakarreko produktu nagusiak (komertzialki eginak):\nBerrerabil daitezkeen produktu nagusiak hauek dira:\nPobrezia dela eta, emakume batzuk ez dira gai emakumezkoen higienerako produktu komertzialak erosteko. Horren ordez, ingurunean aurkitutako materialak edo inprobisatutako beste material batzuk erabiltzen dituzte. \u201cMenstruazio produktuak\u201d erosi ezina mundu mailako arazoa da, eta osasun-produktu seguru eta higienikorik ez duten emakumeei eta neskei eragiten die. Gainera, askotan, hondakin solidoak ezabatzeko sistemak falta izaten dira garapen-bidean dauden herrialdeetan; horrek esan nahi du emakumeek ez dutela leku egokirik produktu erabiliak (adibidez, konpresak) botatzeko.\u00a0 Erabilitako materialak modu desegokian botatzeak presioak sortzen ditu saneamendu sistemetan, hileroko higiene produktuek komunak, hodiak eta estolderiak blokea ditzakete eta.\nHilekoa erreprimitzea.\nKontrazepzio hormonalaren eraginez.\nHilekoa atzeratu egin daiteke progesterona edo progestinak erabiltzeagatik. Horretarako, ikusi da progesterona edo progestina zikloaren 20. egunean ahoz hartzeak gutxienez 20 egunez atzeratzen duela hilekoa, eta hori erregimena eten eta 2 - 3 egunetara itzultzen da.\nKontrazepzio hormonalak eragina du hilekoaren maiztasunean, iraupenean, kantitatean, bolumenean, erregulartasunean eta hilekoaren sintometan. Kontrazepzio hormonalaren forma arruntena pilula antikontzeptibo konbinatua da, estrogenoa eta progestagenoa dituena. Pilularen funtzio nagusia haurdunaldia prebenitzea bada ere, menstruazioan eragina duten hilekoaren sintoma eta sindrome batzuk hobetzeko erabil daiteke, hala nola obulutegi polikistikoaren sindromea (SOPQ, \"S\u00edndrome de ovario poliqu\u00edstico\"), endometriosia, adenomiosia, amenorrea, menstruazio-karranpak, menstruazioaren migrainak, menorragia (gehiegizko odol jarioa), hilekoarekin edo fibrosiarekin zerikusia duen anemia eta dismenorrea (menstruazio mingarria), hilekoaren zikloak erregularrak bihurtzen direlako eta hilekoaren fluxu osoa murrizten delako.\nPilula antikontzeptibo konbinatua erabiliz, litekeena da emakume baten hilekoak atzeratzea edo erabat ezabatzea. Emakume batzuek epe laburrerako komenigarritasun hutsagatik egiten dute, eta beste batzuek, berriz, nahiago izaten dute menstruazio guztiak ezabatu ahal den heinean. Hori egin daiteke plazebo-pilulak saltatuz edo ziklo luzeko ahoko pilula antikontzeptibo konbinatu bat erabiliz. Pilula horiek Estatu Batuetan merkaturatu ziren lehen aldiz 2000ko hamarkadaren hasieran. Pilula aktiboak plazeborik gabe etengabe hartuz gero, erabiltzaileen % 80k amenorrea jasan dezake urtebetean.\nBularra ematearen eraginez.\nAmagandiko edoskitzeak erreakzio negatiboak eragiten ditu gonadotropinen askapenerako hormonaren (Gn-RH) eta hormona luteinizatzailearen (LH) jariaketan. Feedback negatiboaren indarraren arabera, bularra ematen duten emakumeek garapen folikularraren errepresioa pairatu dezakete, garapen folikularra baina obulaziorik gabea, edota hileko-ziklo normala berrabiarazi daiteke. Obulazioaren errepresioa errazago gertatzen\u00a0 da bularra maizago ematen denean. Prolaktina-ekoizpena garrantzitsua da amenorrea edoskitzaroan mantentzeko. Batez beste erditu eta hamalau hilabete eta erdira itzultzen zaie hilekoa bularra ematen duten emakumeei. Bularra ematen duten emakumeen artean erantzun ugari daude. Hala ere, batzuei hilekoa bi hilabetera itzultzen zaie, eta beste batzuek amenorreak izaten dituzte erditu eta 42 hilabetera arte."}
{"id": "161046", "revid": "17", "url": "https://eu.wikipedia.org/wiki?curid=161046", "title": "Hileroko", "text": ""}
{"id": "161047", "revid": "17", "url": "https://eu.wikipedia.org/wiki?curid=161047", "title": "Hileko", "text": ""}
{"id": "161060", "revid": "336", "url": "https://eu.wikipedia.org/wiki?curid=161060", "title": "Berreskuratze-epe", "text": "Finantzetan, inbertsio baten berreskuratze-epea inbertsioak ematen dituen diru kutxa-fluxuei esker inbertsioaren hasierako balioa berreskuratzeko behar den denbora da. Adibidez, inbertsio baten hasierako kostua 1000\u20ac izanik, hilabetero 100\u20acko diru-sarrera sortzen badira, berreskuratzen epea 10 hilabetekoa izango da. Berreskuratze-epean ez dira kontuan hartzen inflazioaren efektua edo interes-tasak; hori dela eta, inbertsioaren egokitasuna aztertzen balio eguneratu garbia edo barne erredimendu tasa irizpideak hobesten dira."}
{"id": "161067", "revid": "336", "url": "https://eu.wikipedia.org/wiki?curid=161067", "title": "Kutxako fluxu", "text": "Finantzetan, kutxako fluxua edo kutxa-fluxua inbertsio batek aldi jakin batean zehar sortzen dituen diru-sarrera eta irteeren arteko diferentzia da. Etorkizuneko kutxako fluxuen azterketa funtsezkoa da enpresako likidezia aurreikusi eta inbertsio bateko errentagarritasuna ebaluatzeko, berreskuratze-epearen edo balio eguneratu garbiaren bitartez."}
{"id": "161068", "revid": "17", "url": "https://eu.wikipedia.org/wiki?curid=161068", "title": "Kutxa-fluxu", "text": ""}
{"id": "161069", "revid": "17", "url": "https://eu.wikipedia.org/wiki?curid=161069", "title": "Cash-flow", "text": ""}
{"id": "161070", "revid": "17", "url": "https://eu.wikipedia.org/wiki?curid=161070", "title": "Cash flow", "text": ""}
{"id": "161073", "revid": "17", "url": "https://eu.wikipedia.org/wiki?curid=161073", "title": "Berreskuratze epe", "text": ""}
{"id": "161074", "revid": "105290", "url": "https://eu.wikipedia.org/wiki?curid=161074", "title": "Autofinantzazio", "text": "Finantzetan, autofinantzaketa edo autofinantzazioa enpresa, inbertsio, proiektu edo jarduera batek behar dituen finantza-beharren berezko estaldura adierazten duen terminoa da, mailegu, kreditu eta bestelako kanpoko finantza-baliabiderik erabili gabe. Autofinantzaketa enpresako jabeen kapitalak erabiliz edo jarduerak berak sortzen dituen mozkinen bitartez gerta daiteke. Amortizazioa ere autofinantzaketa-modu bat da, horren bitartez enpresak aktiboen balioen gutxitzea aldiro hartzen baitu beregain, galera moduan."}
{"id": "161076", "revid": "17", "url": "https://eu.wikipedia.org/wiki?curid=161076", "title": "Autofinantzaketa", "text": ""}
{"id": "161077", "revid": "17", "url": "https://eu.wikipedia.org/wiki?curid=161077", "title": "Bizi zikloaren analisia", "text": ""}
{"id": "161078", "revid": "17", "url": "https://eu.wikipedia.org/wiki?curid=161078", "title": "Autokudeaketa", "text": ""}
{"id": "161080", "revid": "119347", "url": "https://eu.wikipedia.org/wiki?curid=161080", "title": "Chaudi\u00e8re-Appalaches", "text": "Chaudi\u00e8re-Appalaches Quebeceko eskualde administratiboa da, San Laurendi ibaiaz bestalde Quebec Hiriaren hegoaldean dauden zenbait lur eremuk osatua. 12 kodea erabiltzen da eskualde hau identifikatzeko.\nBere izena bi ezaugarri geografikotatik eratorria da: alde batetik San Laurendiren ibaiadarra den Chaudi\u00e8re ibaiak hegoaldetik iparraldera eskualde osoa zeharkatzen du; bestetik Apalatxeak, mendilerro luze honek eskualdea hego-mendebaldetik ipar-ekialderako bidaia egiten baitu.\nHiri nagusia Quebec Hiriaren parean dagoen L\u00e9vis da baina eskualdearen egoitza Montmagnyn dago.\nGeografia.\nQuebec Hiritik eta San Laurenditik hegoalderantz eskualde natural eta historiko batzuk bildu ziren eskualde administratibo hau sortzeko. Eskualdeak hauexek dira:\nHistoria.\nEskualde administratiboa 1987an sortu zen, lurralde-berrantolaketaren ondorioz Quebec Hiria buru zen eskualde handiagoa banatu zenean.\nXXI. mendearen lehen urteetan eskualde hau izan da politikoki ADQ alderdi kontserbadorearen gotorlekurik handiena: 2008ko Quebeceko hauteskundeetan 8 diputatutik 4 atera zituen; bizitza maila altuko eskualde frantses hiztun honetan bi alderdi nagusiei (PQ, PLQ) ihes egindako hauteslea erakarri du eta Stephen Harperren Kanadako Alderdi Kontserbadoreak ere estatuko hauteskundeetan Quebeceko emaitzarik onenak erdietsi ditu.\nDemografia.\nZenbait MRC biztanleria galtzen ari diren bitartean, L\u00e9visen (Quebec Hiriaren itzalpean) eta Beauceko ardatz nagusian igotzen ari da.\nHizkuntzak.\nHistorikoki Cantons-de l'Ets eta Beauce aldean leialista, eskoziar, ingeles eta irlandar jatorriko ingeles hiztun komunitateak egon badira ere, gaur egun eskualdea oso frantses hiztuna da: 2006ko erroldan %78,9k frantsesez zekiten eta %20,9k frantsesez eta ingelesez.\nJatorriko herriak.\nGaur egun ez dago jatorriko herrien komunitate bat bera ere eskualde honetan.\nBanaketa administratiboa.\nEskualde honek 9 \"Eskualdeko konderriko udalerri\" (MRC) ditu eta bere baliokidea den hiri independente bat; oro har 136 udalerri ditu. MRCak, baliokidea eta beren hiriburuak:"}
{"id": "161083", "revid": "336", "url": "https://eu.wikipedia.org/wiki?curid=161083", "title": "Kostu-mozkin analisi", "text": "Ekonomian, kostu-mozkin analisia errentagarritasun ekonomikoaz eta diru-sarrera eta irteerez gainera proiektu batek ekarriko dituen onurak eta kalteak aztertu eta ebaluatzen dituzten metodoen multzoa da. Inbertsio-proiektu publikoetan erabiltzen diren metodoak dira, horietan proiektuak gizarteari eta ingurumenari dakarzkion abantailak eta arazoak hartu behar baitira kontuan, baina inbertsio pribatuetarako ere erabiltzen dira, proiektuak eragingo dituen efektu ez ekonomikoak ebaluatzeko. Ekonomiatik, terminoa beste jakintza-arlo batzuetara eta hizkera arruntera ere zabaldu da, erabaki batek ekarriko dituen alde onak eta txarrak aztertu behar direnean."}
{"id": "161087", "revid": "105290", "url": "https://eu.wikipedia.org/wiki?curid=161087", "title": "Astoria (Oregon)", "text": "Astoria Ameriketako Estatu Batuetako ipar-mendebaldean dagoen Oregon estatuko kostaldeko hiri bat da. Columbia ibaiaren itsasadarran kokatzen da. 2007. urtean 10.045 biztanle zituen.\nBitxikeriak.\nAstoria udalerria filma ugariren kokaleku izan da, horien artean ospetsunak hauek direlarik: The Goonies (1985), Kindergarten Cop (1990), Free Willy (1993), The Ring (2002) edota The Ring Two (2005).\nHiri senidetuak.\nAstoria ondorengo hiriarekin senidetuta dago:"}
{"id": "161088", "revid": "119347", "url": "https://eu.wikipedia.org/wiki?curid=161088", "title": "Ornogabe", "text": "Ornogabea bizkarrezurrik ez duen animalia da. Multzo honetan sartzen dira animali espezie guztien %97, hau da, denak Vertebrata subphylumean daudenak izan ezik (arrainak, anfibioak, narrastiak, hegaztiak eta ugaztunak). Bitxikeriak bitxikeria, ornogabeen barruko taxoi askok espezie gehiago dituzte ornodun guztiek batuta baino.\nOrnogabe adibide ezagunak dira intsektuak; karramarroak, izkirak eta antzekoak; barraskilo, txirlak, olagarroak eta bere antzekoak; itsas-izarrak, itsas-trikuak eta bere antzekoak; marmokak eta har zein zizare gisa sailkatzen diren animaliak.\nHistoria.\n1794. urtean Jean-Baptiste Lamarck zientzialari frantsesak bost taldetan bereizi zituen ornogabeak: moluskoak, intsektuak, zizareak, ekinodermatuak eta polipoak. 1809ko \"Philosophiae Zoologique\" liburuan 10 ziren ornogabeen klaseak: moluskuak, zirripedoak, anelidoak, karramarroak, armiarmak, intsektuak, zizareak, ekinodermatuak, polipoak eta infusorioak.\n1815 eta 1822 artean \"Animalia ornogabeen historia naturala\"-ren (\"Histoire naturelle des animaux sans vert\u00e8bres\") zazpi bolumen argitaratu zituen ordurarte ezagutzen ziren espezieen deskribapen zehatzak eginez eta hamarkada luzetan erreferentziazko lana izan zen. Gaur egun oraindik berak ezarritako izenak erabiltzen dira, hainbat kasutan taldeen mugak aldatu badira ere.\nHala ere, ordutik gaurdaino aldaketa nabarmenak izan dira taxonomian; batez ere, ikerketa genetikoen aurrerapenak eraginda taxonomiaren antolatzeko ereduak paradigma aldaketa eragin duelako. Alegia, morfologian eta biologian oinarritzen zen antolamendu eredu batetik, genetikari pisu gehiago ematen dion eredu batera pasa da. Era horretan, taxonomiak oraindik lan handia du aurretik izaki bizidunen sailkapenean.\nEzaugarriak.\nAntolaketa zelularra.\nOrnogabeak, metazooen (animaliak) barruan kokatzen den talde bat da. Ezaugarri nabarmenena, bizidun multizelularrak direla da, hau da, bere gorputza zelula askoz, eta batzuetan ehun askoz, osatuta daude. Adibide sinplepleena \"Trichoplax adhaerens\" plakozooa da. Itsas uretan bizi da eta zelula ugariz osatutako opil txiki baten itxura du, alegia, ez du ehun diferentziaturik. Aldiz, ornogabe konplexuenetara joanez gero (zefalopodoak, intsektuak...), ehun diferentziatuak izateaz gain organoak ere agertzen dituzte.\nMorfologia.\nZoologian, tradizionalki, organismoak garapen enbrionarioaren eta gorputz simetriaren arabera aztertu dira. Ornogabeen kasuan nabarmena da azken hori: sailkapenerako erabiltzen den lehen taldekatze faktorea simetria bilaterala duten ala ez da. Hala ere, badira beste simetria eredu batzuk ere. Horrek aztertzen hasi aurretik, terminologia argitze aldera, hona hemen simetria-ardatz eta simetria-planoren definizioak:\nHauek dira ornogabeen artean deskribatu diren simetria eredu nagusiak bilateralaz aparte:\nUgalketa.\nLau ugalketa eredu nagusi topa genitzake ornogabeen munduan: sexuala, asexuala, partenogenetikoa eta metagenetikoa. Hona hemen lau eredu nagusiei buruzko zehaztasun gehiago:\nSexuala.\nHedatuena eta primitiboena omen da Animalia erreinuan. Hau gertatzeko ezinbestean gametogenesia eta kariogamia gertatu behar dira, hau da, ugalduko diren indibiduoek gametoak sortu behar dituzte (meiosi bidez) eta gero gameto horiek ugalkidearen gametoekin fusionatzea lortu behar dute, zigotoa era dadin. Ornogabeen artean gameto arrek eta emeek itxura desberdina izatea da ohikoena: gameto arra (espermatozoidea) gameto emea (obulua) baino txikiagoa da. Alabaina, zein da arra eta zein emea ornogabeen kasuan? Gametoen ekoizpen eredu bi ezagutzen dira: gonokoristikoa eta hermafroditikoa.\nGonokorismoa.\n\"Populazioko banakako guztiek, bietariko bat, gameto arrak ala gameto emeak ekoizten dituzte, eta horretarako dagozkien egiturak dauzkate\".\nHermafroditismoa.\n\"Populazioko banakako batzuek bai gameto arrak eta bai gameto emeak ekoizten dituzte, eta horretarako, bizitzako aldiren batean garatzen dituzte zeregin ar eta emeari loturiko egiturak eta guruin laguntzaileak\".\nAsexuala.\nUgalketa eredu honek ugalduko den indibiduoaren zelula somatikoak ditu abiapuntu. Ez da gametorik sortzen ezta hauen fusiorik gertatzen ere. Horren ordez, ugalduko den indibiduoaren zelula bat, edo multzo bat, gorputzetik banantzen da beste indibiduo bat eratorri dadin. Prozesu honen emaitza jatorrizko indibiduoaren klon genetiko bat edo multzo bat da, baldin eta prozesuan zehar mutaziorik gertatzen ez bada. Ugalketa asexualaren eredu nagusiak fisioa, gemazioa eta polienbrionia dira.\nFisioa.\nGurasoen gorputz atalen banaketa edo apurketaren bidez indibiduo berriak sortzen dira. Era honetako ugalketa filum primitiboenetan gertatzen da: porifero, knidario, platihelminte, nemertino, anelido eta ekinodermatuetan. Behin zatiketa gertatuta, bai jatorrizko indibiduoak bai ondorengoek, erregeneratzeko gaitasuna izan behar dute. Lehenak, galdutako atala berreskuratzeko eta, bigarrenak, indibiduo berri bat sortzeko.\nGemazioa.\nGurasoen atal espezifiko batzuetatik indibiduo berriak edota koloniak eratortzen dira. Horren adibideak ondoko filumetan aurki daitezke: knidarioak, briozooak, tunikatuak.\nPartenogenesia.\nIndibiduo berriaren eraketa ernalketa gabe gertatzeari deritzo. Ugalketa sexual eta asexualaren ezaugarriak erakusten ditu. Ugalketa sexualean moduan, gametoak eratzen dira, baina ez dute zertan meiosirik pairatu behar (kasu batzuetan gertatzen da, hala ere). Gameto horietatik, ugalketa asexualari jarraiki, indibiduo berriak eratorri daitezke, nahiz eta ernalduak izan ez diren. Prozesu honetan protagonista den gameto hori, oro har, gameto emea da. Ornogabeen kasuan eredu hau ohiko da. Ondoko taldeetan ikusi izan dira ondorengo partenogenetikoak: errotiferoak, nematodoak, koleopteroak, afidoak, narrastiak, himenopteroak, ekinodermatuak...\nMetagenesia.\nUgalketa sexuala eta asexuala burutzeko gaitasuna duten indibiduoetan gerta daiteke. Belaunaldi sexualak asexualekin txandakatzean datza. Batik, bat landareetan ikusi da eredu hau, baina knidario batzuetan behatu da horrelakorik ere.\nHabitata.\nBiziaren jatorria itsasoan bada ere, ornogabeak ingurune guztietan aurki daitezke. Hala ere, ornogabe batzuk habitat espezifikoekiko esklusiboak dira. Hona hemen Zoologia Orokorra liburuan Ana I. Puentek eta Kepa Altonagak egin zuten sailkapena:\nSailkapena.\nOrnogabeen taldearen ezaugarrien dibertsitatea handia da, eta horrelakoa da ondorioz, sailkapenarena. Taldeen multzokatzearen antolaketari dagokionez, hainbat saiakera izan badira ere, bi taldekatze nagusi egiten dira: simetriaren araberakoa eta ahoaren jatorri enbrionarioaren araberakoa. Simetriak lehen bi multzoak zehazten ditu, alde biko simetria edo simetria bilaterala ez dutenak (ikus 1.Taula) eta badutenak (ikus 2.Taula). Simetria bilaterala duten taldeak bi taldetan sailkatzen dira: protostomatuak eta deuterostomatuak (ikus 2.Taula). Lehengo taldearenaren garapen enbrionarioan aho bihurtzen dena bigarrenean uzki bihurtzen da.\nEuskal Autonomia Erkidegoko ornogabe espezie mehatxatuak.\nEspezie mehatxatuen EAEko katalogoa 167/1996 Dekretuaren bidez egituratu zen. Honen bidez, babes neurri desberdina duten fauna eta flora sailkatzeko lehen pausoak eman ziren. Katalogo horretan lau kategoriatan sailkatzen dira espezieak: kalteberak, interes berezikoak, galtzeko arriskuan daudenak eta bakanak. Ornogabeen kasuan, ondokoak dira katalogo horretan agertzen direnak:"}
{"id": "161090", "revid": "90204", "url": "https://eu.wikipedia.org/wiki?curid=161090", "title": "The State Of Massachusetts", "text": "The State Of Massachusetts (euskaraz \"Massachusettsko Estatua\") Dropkick Murphys estatubatuar musika taldeak 2007an bere The Meanest of Times diskoaren barnean kaleratu zuen abesti bat da."}
{"id": "161091", "revid": "90204", "url": "https://eu.wikipedia.org/wiki?curid=161091", "title": "The Spicy McHaggis Jig", "text": "The Spicy McHaggis Jig (euskaraz \"McHaggis Alprojaren Jiga\") Dropkick Murphys estatubatuar musika taldeak 2007an bere Sing Loud, Sing Proud diskoaren barnean kaleratu zuen abesti bat da."}
{"id": "161092", "revid": "105290", "url": "https://eu.wikipedia.org/wiki?curid=161092", "title": "I'm Shipping Up To Boston", "text": "I'm Shipping Up To Boston (euskaraz \"Bostonera nabigatzen noa\") Dropkick Murphys estatubatuar musika taldeak 2005an bere The Warrior's Code diskoaren barnean kaleratu zuen abesti bat da. Hitzak Woody Guthrie folk abeslariak idatzi zituen."}
{"id": "161093", "revid": "1659", "url": "https://eu.wikipedia.org/wiki?curid=161093", "title": "Ispilu", "text": "Ispilua edo miraila argia islatzen eta objektuen irudia itzultzen duen gainazala da. Antzina metalezko gainazal leunduak ziren, baina gaur egun metalezko geruza bat (zilar, eztainu, etab.) eta beirazko xafla batez osatuak dira, armazoiaz gain. Gainazal sinpleena laua bada ere, badaude ahurrak eta ganbilak ere. Antzinaroan jadanik erabiliak izan arren, XVI. mendetik aurrera bere erabilpena zabaldu zen.\nAntzinako greziar eta erromatarren garaian, ispiluak gainazal oso leuneko zilarrezko edo brontzezko diskoak ziren. Zeltek forma hori bera bereganatu zuten, eta Erdi Aroko Europan halakoak erabiltzen ziren oraindik ere. XII. mendearen bukaeran, beirazko eta metalezko ispiluak egiten hasi ziren, eta XVI. mendean, Venezian eta Nurenbergen egiten ziren ispiluak oso aintzat hartuak ziren. Hala ere, Veneziarrek ispiluak egiteko zuten modua, nahiz eta sekretua izan, zabaldu egin zen, eta XVII. mendearen erdialderako bazen Parisen eta Londresen ispiluak egiten zituen lantegi ugari. Versailles-ko jauregian ispilu asko erabili zen gelak apaintzeko. XVII. mendearen bukaeran ispiluak ohiko apaingarri izan ziren, eta haien egiturak garai bakoitzeko modaren arabera aldatzen dira: loredunak, klasikoak, zurezkoak, hankadunak, etab. XIX. mendean, produkzioa merkeagotu egin zen sistema berriei esker: beirazko xafla baten gainean, aluminiozko edo zilarrezko erreakzio kimiko bat isurtzean lortu zen.\nIspiluek gainazal laua ala biribildua (esferikoa, zilindrikoa. ) izan dezakete, eta helburu askotarako erabil daitezke: irudia handitu edo txikitzeko, teleskopioetarako, etab."}
{"id": "161094", "revid": "1545", "url": "https://eu.wikipedia.org/wiki?curid=161094", "title": "Mirail", "text": ""}
{"id": "161095", "revid": "512", "url": "https://eu.wikipedia.org/wiki?curid=161095", "title": "Existentzialismo", "text": "Existentzialismoa XIX. mendetik aurrera bizi ziren filosofo batzuen lanak deskribatzeko erabilitako terminoa da. Filosofo haiek, beren ezberdintasunak gorabehera, bizitzaz eta gizabanakoaren emozio, ekintza, ardura eta pentsamenduez edo bizitzaren zentzuaz aritu ziren. Existentzialismoak XIX. mendean izan zuen jatorria eta XX. mendeko bigarren erdiraino iraun zuen, baina existentzialismoa gizartearen historia osoan izan da (\"Gilgameshen epopeia\"n larriduraz, esperantzaz, borrokaz eta melankoliaz adierazten da), bere gai nagusiak gizakiari eta gizakien taldeari dagozkionak baitira.\nExistentzialismoa giza existentziaren gaia aztertzen duen ikerketa filosofikoaren modu bat da. Filosofo existentzialistek giza existentziaren esanahiarekin, asmoarekin eta balioarekin lotutako gaiak aztertzen dituzte. Pentsamendu existentzialistaren kontzeptu komunen artean daude krisi existentziala, mundu zentzugabearen aurreko beldurra eta antsietatea, baita egiazkotasuna, ausardia eta bertutea ere.\nAdituek XIX. mendeko hasierako filosofo S\u00f8ren Kierkegaard jo dute korronte honen sortzailetzat, eta geroago Schopenhauer, Nietzsche, Heidegger, Jaspers eta Sartrek jorratu zuten.\nHala ere, ez da inoiz egon adostasun zabalik existentzialismoaren definizioaren inguruan. Hitza historikoki korronte filosofiko bat izendatzeko erabili da, atzera begira, hura jarraitzen omen zuten filosofo asko hilda baitzeuden hitza sortu zenerako. Izan ere, existentzialismoa Kierkegaardekin sortu zela esaten bada ere, terminoa beretzat hartu zuen lehen filosofoa Sartre izan zen. Sartreren ekarpena da existentzialismoaren funtsezko ideia: \"existentzialista guztiek komunean duten funtsezko doktrina da existentzia esentzia baino lehen dagoela\".\nEskandinaviatik kanpo askok uste dute existentzialismo hitza Kierkegaardek berak sortu zuela, baina seguru asko Kierkegaardek hitz hori, edo behintzat \"existentzial\" hitza, Johan Sebastian Cammermeyer Welhaven olerkigile eta literatur kritikari [norvegia]]rretik hartu zuen\nKontzeptu nagusiak.\nExistentzia esentzia baino lehenago dago.\nExistentzialismoaren funtsezko proposamena da existentzia esentzia baino lehenago dagoela, alegia, banakakoen alderik garrantzitsuena banakakoa izatea dela (izaki kontziente, arduratsu eta ekintza independenteduna, \"existentzia\"), etiketek, zereginek, estereotipoek, definizioek eta aurretiaz asmatutako beste kategoria batzuek banakakoa nola kategorizatzen duten (\"esentzia\") bigarren mailan geratzen delarik.\nAbsurdua.\nAbsurduaren nozioak dio munduan ez dagoela esanahirik, gutako bakoitzak ematen diogun esanahiaz haratago."}
{"id": "161096", "revid": "646", "url": "https://eu.wikipedia.org/wiki?curid=161096", "title": "Tripsina", "text": "Tripsina polipeptidoak degradatzen dituen entzima bat da, heste mehean eta pH alkalinoan jarduten duena. Pankreako urinaren entzimarik garrantzitsuena da.\nProteinak hidrolizatzen dituenez, tripsina ere oso erabilia da bioteknologiako hainbat prozesutan.\nTripsinogeno izeneko pro-entzima batetik abiatuta sortzen da tripsina. Heste meharreko duodenoan tripsinogenoa tripsina bihurtzen du enterokinasa entzimak:\nTripsina pankreak edo areak sintetizatzen du, eta hortik heste mehera pasatzen da; pH alkalinoan (pH=8) funtzionatzen du hobekien. Proteinen hidrolisian jarduten du, urdailean pepsina entzimak hidrolizatu dituen proteinen produktuak -polipeptidoak- degradatuz, osagai txikiagoak agertuz (peptido sinpleak edo aminoazidoak).\nPankreak guruin endokrino moduan lan egin dezake, intsulina eta glukagoi hormonak jariatuz. Baina horretaz gain pankreako urina ere jariatzen du, tripsina duena eta proteinen liseriketa prozesuan parte hartzen duena."}
{"id": "161097", "revid": "42829", "url": "https://eu.wikipedia.org/wiki?curid=161097", "title": "Ali ibn Abi Talib", "text": " (, ; 598ko urriaren 23a\u00a0\u2013 661eko urtarrilaren 28a), Ali izenaz soilik ezaguna, Mahoma islamdar profetaren lehengusu eta suhia izan zen, 665 eta 661 artean kalifa izan zena. Sunitek laugarren kalifa \"Rashidun\", baita azkena ere, zela diote, xiitek berriz bera lehendabiziko \"Imam\" zela eta bere ondorengoak Mahomaren ondorengo zuzenak direla diote. Eztabaida honek \"Ummah\" edo musulmanen komunitatea xiitar eta sunitar adarren artean banatu zuen.\nBizitza.\nIturri askoren arabera, batez ere xiitar iturrien arabera, Ali Mekako Kaaba santutegian jaiotako pertsona bakarra da. Aita Abu Talib ibn Abd al-Muttalib eta ama Fatima bint Asad zituen arren, Mahomaren etxean hezia izan zen gosealdiaren ondorioz (Abu Talibek Mahoma umezurtza zenean bere etxean hartu zuen).\nMahomak goi-agerkundea izan zuenean, Ali bere mezua onartzeko lehendabiziko \"gizona\" (10 urte zituen) izan zen eta handik aurrera Islama zabaltzeari ekin zion\nAli Medinara migratu zen, Mahomak egin eta berehala. Bertan zeudela, Mahomak Aliri Jaungoikoak Fatima bere alaba Aliri ezkon zitezen emateko agindu ziola esan zion. Profetaren suhi bilakatuta islam hedatzeko lagundu zuen.\nUthman ibn Affan hirugarren kalifa hil zenean, \"Sahaba\"k (Mahomaren kideek) laugarren kalifa hautatu zuten. Hala ere, guda zibila sortu eta 661ean, Kufako meskitan otoitz egiten zegoela erail zuten."}
{"id": "161098", "revid": "56334", "url": "https://eu.wikipedia.org/wiki?curid=161098", "title": "Uthman", "text": "Uthman (, \"`Uthm\u0101n ibn `Aff\u0101n\"; \u2013 656ko ekainaren 17a) Mahoma islamiar profetaren kideetako bat izan zen. Islamaren hedapenean garrantzitsua izan zen oso, hirugarren kalifa \"rashidun\" izan baitzen.\nBizitza.\nMekako omeitar leinuan jaio zen. Umar ibn al-Khattab hil zenean, kalifa hautatu zuten, 70 urte zituela. Bere agindupean musulmanek 650ean Fars (egungo Iran), 651n Khorasango eskualde batzuk (egungo Afganistan) eta 640ko hamarkadan Armenia konkistatu zituzten. Lehen ahozko tradizioan zegoen Korana idatziarazi zuen."}
{"id": "161100", "revid": "6327", "url": "https://eu.wikipedia.org/wiki?curid=161100", "title": "Umar ibn al-Khattab", "text": ""}
{"id": "161101", "revid": "1545", "url": "https://eu.wikipedia.org/wiki?curid=161101", "title": "Amir al-Mu'minin", "text": ""}
{"id": "161102", "revid": "1545", "url": "https://eu.wikipedia.org/wiki?curid=161102", "title": "Fededunen komandante", "text": ""}
{"id": "161103", "revid": "512", "url": "https://eu.wikipedia.org/wiki?curid=161103", "title": "Santa Mar\u00eda de Igu\u00e1cel", "text": "Santa Mar\u00eda de Igu\u00e1cel () Espainiako Aragoi autonomia erkidegoko Huescako probintzian dagoen Jazetania eskualdeko baseliza bat da, hain zuzen ere, gaur egun biztanlerik gabeko Aragoi Garaiko Garcipollera haranan kokatzen da.\nHistoria.\n1040 edo 1050. urte aldera Galindo kondearen aginduz eraikia izan zen. Halere, bere heriotzaren ondoren, bere semea zen Sancho Galindezen eskuetara igaro zen, honek, bere gustura eta Jakako katedrala irudira eraberritu zuelarik.\nErromesaldia.\nUztaileko bigarren igandean, Garcipollera haraneko antzinako biztanleek Igu\u00e1celgo Ama Birjina daramatela bertara erromesaldia burutzen dute."}
{"id": "161105", "revid": "119347", "url": "https://eu.wikipedia.org/wiki?curid=161105", "title": "San Miguel de Foces", "text": "San Miguel de Foces (aragoieraz Sant Miguel de Foces) Espainiako Aragoi autonomia erkidegoko Huescako probintzian dagoen Ibieca udalerriko Foces herrian kokatzen den baseliza bat da. 1249. urtean Ximeno Foceskoaren aginduz eraikia izan zen.\n1916. urtean kultura ondasun izendatua izan zen."}
{"id": "161106", "revid": "1545", "url": "https://eu.wikipedia.org/wiki?curid=161106", "title": "Muhsin Al-Ramli", "text": "Muhsin Al-Ramli (; Bagdad, 1967ko martxoaren 7a) irakiar idazle, poeta eta itzultzailea da, hispanista, arabieraz eta gaztelaniaz idazten duena. Espainian bizi da 1995. urteaz geroztik. Madrilgo Unibertsitate Autonomoan lizentziatua, doktoretzarako \"Islamiar kulturaren aztarnak On Kixoten\" tesia idatzi zuern.\n\"Alwah\" aldizkariaren editorea da 1997. urteaz geroztik."}
{"id": "161107", "revid": "105290", "url": "https://eu.wikipedia.org/wiki?curid=161107", "title": "Confebask", "text": "Confebask edo \"Euskal Enpresarien Konfederakuntza\" EAEko enpresaburuen eta haien enpresen interes orokorrak eta komunak defendatzen dituen erakundea da.\nADEGIk, Gipuzkoako patronalak, Bizkaiko CEBEK patronalak eta Arabako SEA patronalak, hots, gaur egun kide dituen erakundeek, 2003. urtean eratu zuten. Erakundearen helburu oinarrizkoak dira ekimen pribatua eta enpresa librea sustatzea, Euskal Herriko hiru lurralde historiko horietako enpresen lehiakortasuna bultzatzea eta EAEren garapen sozioekonomikoa.\nEnpresaburuen patronal horrek borondatezko partaideak dauzka. Jarduera-sektore orotako 13.000 enpresa pribatutik gora hartzen ditu eta eskubide osoko kidea da Espainiako Enpresaburu Elkarteen Konfederazioan. Erakundeak zazpi departamentu dauzka enpresen zerbitzura: ekonomiko fiskala, juridiko laborala, komunikaziokoa, formaziokoa, ingurumenekoa, nazioartekoa eta administratiboa. Ez dira nahasi behar Confebask eta Euskal Enpresaburuen Zirkulua (batik bat lobby industrial ideologikoa da), nahiz eta, azken erakunde horren barruan, Confebaskeko kideren batzuk badiren.\n2014ko abenduaren 29an jakitera eman zuenez, 2015ean 17.000 lanpostu sortzea espero zuen, hala ere, sortuko ziren lanpostuak ez ziren kalitatezkoak izango. Bestalde, ekonomia %1,9 haziko zela uste zuten."}
{"id": "161110", "revid": "512", "url": "https://eu.wikipedia.org/wiki?curid=161110", "title": "AMPO", "text": "AMPO Idiazabalen egoitza duen enpresa kooperatiba da, balbulak egiten dituena.\n1960ko hamarkadan Jose Maria Arizmendiarrietak sortutako mugimenduan jaioa, 1970ean Poyam eta AMPO enpresak batu eta AMPO izena mantendu zuten. 2008an, Irizarrekin batera, MCCtik banandu zen"}
{"id": "161111", "revid": "1545", "url": "https://eu.wikipedia.org/wiki?curid=161111", "title": "Arrantzuarekiko Zientzia eta Teknika Iraskundea", "text": "Arrantzuarekiko Zientzia eta Teknika Iraskundea (AZTI) zentro teknologikoa, itsas ikerketan eta elikagaien ikerketan aditua, 1981. urtean sortutako fundazio bat da. Fundazio honen helburua da bere jarduera-sektoreetan garapen soziala lortzea eta lehiakortasuna hobetzea, ikerketa eta berrikuntza teknologikoaren bidez.\nHiru egoitza ditu: Bizkaian Sukarrieta eta Derion eta Gipuzkoan Pasaian. AZTI Basque Research and Technology Alliance (BRTA) elkarteko kidea da. BRTA euskal enpresentzako soluzio teknologiko aurreratuak garatzeko helburua duten zentroen aliantza bat da, lankidetza-ikerketako 4 zentrok eta 12 zentro teknologikok osatua. Aliantzaren helburua zentroen arteko lankidetza bultzatzea, enpresen lehiakortasunerako ezagutza sortu eta transmititzeko baldintzak indartzea eta euskal gaitasun zientifiko-teknologikoa zabaltzea da."}
{"id": "161113", "revid": "1545", "url": "https://eu.wikipedia.org/wiki?curid=161113", "title": "Aernnova Aerospace S.A.", "text": "Aernnova Aerospace S.A. Gasteizen egoitza duen enpresa aeronautikoa da, 2006an Gamesak eta Caja Castilla-La Manchak sortua.\nEgun 3900 langile eta Berantevillan, C\u00e1dizen, Sevillan, Toledon, Madrilen, Ourensen, Bartzelonan, Tarazonan, Gasteizen, Brasilen, Mexikon eta AEBtan lantegiak ditu. Bere bezero nagusiak Airbus, Boeing, Bombardier, Embraer eta Sikorsky dira."}
{"id": "161114", "revid": "119347", "url": "https://eu.wikipedia.org/wiki?curid=161114", "title": "Alfa (enpresa)", "text": "Alfa Eibarren egoitza nagusia duen elkarte industrial metalurgikoa da. Armagintzan ere aritu bazen ere, Hego Euskal Herrian josteko makinak egiteagatik hartu zuen fama.\n1920ko urriaren 28an, UGT eta PSOEk bultzatua, \"Sociedad An\u00f3nima Cooperativa Mercantil y de Producci\u00f3n de Armas de Fuego, Alfa\" izeneko kooperatiba sortu zuten Kirikixuanekuan. Krisialdiak bultzatua, 1925etik aurrera josteko makinak egiteari ekin zion eta laster lortu zuen arrakasta. Hain inportante bilakatu zen ezen Eibarren honela abesten baitzuten:\nHala ere 1980ko hamarkadako krisialdiak merkatu berriak bilatzera bultzatu zion eta egun mikrourtze egiten du gehien."}
{"id": "161116", "revid": "134821", "url": "https://eu.wikipedia.org/wiki?curid=161116", "title": "Artiach", "text": "Artiach SA Europako gaileta-enpresa ospetsuenetariko eta zaharrenetarikoa da, 2015 urteaz geroztik Adam Foods jabea duena.\nArtiach familiak sortu zuen, eta 1907an ireki zuten lehen labe eta gaileta bulegoa Bilbo hiriaren bihotzean, Garc\u00eda Salazar kalean, hain zuzen ere. Ondoren Cantarranas kalera mugitu zuten produkzioa, hala ere 1920 urteko sutearen ostean Deustuko Erriberan gaur egun ere dagoen eraikinera mugitzea erabaki zuten makineria eta instalazio punteroenak izateko.\nIrin, ale eta gaileten negozioari lotutako merkatari familia ezaguna zen Artiach. Hortaz baliatuz, beraz, urte horietan hurrengo pausoa ematea erabaki zuten eta haien elaborazio planta propioa sortu zuten. Kokaleku horretatik hainbat toki ezberdinetara mugitu dute fabrika gaur egun Bizkaian egondako Artiach fabrika bakarra Orozkon kokatua izanik.\nEnpresa hau betidanik nabarmendu da sorkuntza berritzaileengatik. Langileen helburu bakarra zuten, lantzen zuten gaileta bakoitza egunerokotasuneko momentuetatik aparteko bihurtzeko nahia.\nArtiachek gaileta marka famatu asko sortu izan ditu: \"Mar\u00eda\", \"Chiquil\u00edn\", \"Cocochu\", \"Craker\", \"Digesta\", \"Bizcocho Artiach\", \"Boronitas\",\"Ceylan\", \"Artinata\" eta beste asko. Taldeko beste lantegietan marka ospetsuak ere egin dituzte, adibidez Vianan \"Marb\u00fa\" galletak.\nHistoria.\nBilbo (1907-1920).\n1907an hasi zen lanean Garc\u00eda Salazar kaleko (El Bosque okindegia) lonja batean, eta, geroago, Cantarranas kalera (Bilbo) lekualdatu zen, aurrerapen berriak eginez. Sute baten ondorioz, fabrika suntsituta geratu zen 1920an, eta, horren ondorioz, Deustuko Erriberan (Zorrotzaurreko penintsulan) beste leku bat bilatu zuten. Han, 1921ean, ekipamendu moderno eta berriekin ekoizpen handia hasi eta garatu zuten.\n1917an, orduko greba orokorraren barnean, bost paketatzailek \u2014guztiak emakumezkoak\u2014 abiatu zuten, soldata txikiengatik eta nagusiak emandako tratu txarrengatik protestan. Aurki jaso zuten lankide gehiagoren babesa, eta zuzendaritzak lantegia itxi behar izan zuen grebak iraun artean. Azkenean, greba hasi zuten neskak kaleratu zituzten. Nolanahi ere, protestak izan zuen eraginik inguruan: Bilboko bi zopa enpresak bat-batean soldatak igo zizkieten euren beharginei.\nDeustu (1921-1983).\nEraikin hau Espainian gaileta-fabrika bat hartzeko asmatu eta eraiki zen lehena izan zen. Fabrika honen diseinatzailea Jose Artiach Garate ingeniaria izan zen, familia berekoa. 1923an 67 langile baino ez zituen , horietatik 55 emakumeak eta 1924an, 88 langilerekin (63 emakume), txanda-sistema bat ezarri zuten, eta, horren bidez, egunean 18 tona fabrikatu ziren, ordura arte baino bi aldiz gehiago.1949ko hamarkadan Artiacheko langileak 600 izatera iritsi ziren. Ondoren, 1970eko hamarkadako une gorenean, 800 langile ere izan zituen. Urte horietan, fabrikazioak, industriala izan arren, eskulan asko behar zuen. 1983ko uholdeen ondorioz, Artiach familiak Nabisco elkarteari enpresa saldu zion. 2006an Kraft Foods, 2008an Panrico eta azkenik 2012an Nutrexpa bilakatu ziren jabe berri. Egungo lantegi nagusia Orozkon dago eta urtero 24000 Tn egiten ditu.\n2007an onartu zen Zorrotzaurreko Birgaitze Plan Masterraren arabera, Artiacheko fabrika zaharra etorkizuneko kultura-zentro gisa berrerabiliko diren bi eraikin industrialetako bat izango da.\nOrozco (1984tik).\n1983ko uholdeen ondoren, Artiach familiak negozioa utzi eta Nabisco enpresaren jabetza hartu zuen. Lantegiko langileen kopuruak behera egin zuen berriro, gaur egun ez ditu 250 langile baino gehiago, % 75 emakumeak. Fabrika lekuz aldatu da eta orain Orozkon dago (Bizkaia). Urte hauetan multinazional baten eskuetatik bestera igaro da: Tabacalera, Royal Brands, United Biscuits; 2006an Kraft Foods; 2008an Panrico; 2012an Nutrexpa Taldea eta 2015etik Adam Foods.1 jabea.\nGaur egun, Orozkoko plantak 24000 tona ekoizten ditu urtean.\nFabrikaren antolaketa.\nDeustuko Erriberan (Zorrozaurren).\nFabrikan hainbat departamentu zeuden, hala nola, zuzendaritza, esperimentazio laborategia, produkzioa, paketatzea eta banaketa.\nLangileriaren gehiengoa emakumea zen eta trenez joaten zen Olabeagako geltokira eta hortik gasolinoa hartzen zuten erreka gurutzatzeko. Agintariek eta fabrikako buruek, ordea, autoz joaten ziren bulego eraikinetara.\nBeheko solairuan produkzioari loturiko jardunak ematen ziren, aldiz, goiko solairuetan berriz administrazioari loturikoak. Departamentu bakoitzean buru bat egoteaz gain, primum inter pares deituriko nagusi bat zegoen. Erabaki guztiek bere onarpena behar zuten aurrera eraman ahal izateko, jabea ez zen arren erabakiak bere gain zeuden, sormen ahalmen ikaragarria zuelako eta beti zegoelako Erriberan.\nGarai horretan, 1924an, 18.000kg gaileta sortzen zituzten egunero departamentu ezberdinetan zeuden langileen artean. \nGENERO IKUSPEGIA.\nHasiera batean emakumeak ezin ziren lanera joan gauez eta ezin zuten nahi bezain beste produzitu, zorionez lege hori aldatu egin zen eta emakumeek gaueko turnoetan lan egiteko eskubidea lortu zuten. Azpimarratzekoa da ere, aurretik aipatutako produkzioko 600 langile horietatik 200 inguru zirela gizonak, lan fisiko handia eskatzen baizuten tolbetan kargatzen ibiltzeko, bestalde, gainontzekoak, hau da 400 emakume, enpaketadora edota kate lanean ibiltzen ziren.\nFabrikak.\nMarka batzuk taldeko beste lantegi batzuetan egin dira: Marb\u00fa Vianan (Nafarroa) eta Triunfo en Mem Martins (Sintra-Portugal). 2002az geroztik, Fontanedako gaileta-marka batzuk ere egiten ziren Orozkoko lantegian (Digestive, Digestive Avena, Soja, etab.), eta 2002an, United Biscuitsen jabetzapean, Aguilar de Campoon (Palentzia) itxitako planta bat. 2006an bertan fabrikatzeari utzi zitzaion, Fontaneda marka Kraft Foods taldeari saldu baitzitzaion.\nGaileta motak.\n\"Las galleteras de Deusto\" liburuaren arabera, Artiachek hirurogei gaileta mota baino gehiago egin zituen: trokelatuak, errotatiban moldekatuak eta prentsan moztuak, moldeko eta txapazko bizkotxoa, ontzitxo betearen gailetak, txokolatezko bainuarekin, marmeladarekin, etab. \"\nEzagunenetako batzuk honako hauek izan ziren: \n\"Maria gaileta ospetsua (esnea, gurina, azukrea, lore-irina) [...], Chiquilin ositoak (gurina, arrautza, fruitu lehorrak, azukrea eta lore-irina) eta beste hainbat, hala nola Cocochu (koko freskoa txalupa-olata delikatuen artean), Craker (irina eta gurina azukrerik gabe), Digaltxo, Bizaltxoa eta gozokia (gozokia) \"\nHogeita hamarreko hamarkadan jaio zen Artinata eta \"Artiach. La f\u00e1brica de galletas de Bilbao \"erakusketak"}
{"id": "161119", "revid": "6950", "url": "https://eu.wikipedia.org/wiki?curid=161119", "title": "Euskadiko Software Libreko Enpresen Elkartea", "text": "Euskadiko Software Libreko Enpresen Elkartea (ESLE) Gasteizen egoitza duen irabazteko asmorik gabeko erakundea da.\n2005eko urriaren 6an sektoreko 19 enpresek eratu eta urte hartako urriaren 6an Mark Shuttleworthek Mi\u00f1aoko teknologi parkea bisitatu zuela aprobetxatuz, aurkeztu ziren. 2017AN 40 enpresa eta 1500 profesional elkartzen ziren ESLE elkartearen inguruan.\nHelburuak.\nBere helburuak honakoak dira:"}
{"id": "161120", "revid": "1545", "url": "https://eu.wikipedia.org/wiki?curid=161120", "title": "ESLE", "text": ""}
{"id": "161122", "revid": "336", "url": "https://eu.wikipedia.org/wiki?curid=161122", "title": "Elektronika digital", "text": "Elektronika digitala elektronikaren atal bat da, atal horretan seinale digitalen eta seinale horiek sortzeko beharrezkoa den gailuen ingeniaritzaren ikerketa egiten da. Elektronika digitala informazioa egoera diskretuetan kodifikatuta duten sistema elektronikoez arduratzen da. Aldiz, elektronika analogikoa informazioa balio-tarte jarraitua hartzen duten sistema elektronikoez arduratzen da. \nSistema digital gehienetan, bi egoera diskretu daude eta \u201cmaila logiko\u201d izena dute. Bi maila logiko horiek tentsio-balioen bidez adierazten dira. Maila logiko bat zirkuituaren erreferentzia-baliotik gertu dago (normalean 0 volt, lurra edo \u201cGND\u201d), eta bestea zirkuituaren elikadura-iturriak emandako baliotik gertu.\nBi egoera diskretu horiek hainbat izen bikote jasotzen dituzte, ohikoenak \"0\" eta \"1\", \"false\" eta \"true\", \"Off\" eta \"On\" edo \"baxua\" eta \"altua\" direlarik. Bakarrik bi balio horiek edukitzeak aljebra boolearra eta kode bitarrak erabiltzeko aukera ematen digu. Horrek tresna indartsuak ematen dizkigu sarrera-seinaleen gain kalkuluak egiteko.\nZientzia elektronikoari dagokionez, aurrerapen handia egin du elektronika digitalak. Hasieran mekanismoek aurrez pentsatutako mugimendu eta sekuentziengatik elkarren artean eragiten zuten emaitza emaitza jakin bat lortzeko. Mekanismo horiek garatuz, balbulak, transistoreak, mikroprozesadoreak eta mikrokontrolagailuak asmatu ziren. Horiei esker zientzia elektronikoa datuen, irudien eta bideoen prozesamenduan zehatzenetarikoa bilakatu da.\nSistema digital motak.\nSistema digital moten artean bi bereiztu ditzakegu: alde batetik sistema konbinazionalak, eta bestetik sekuentzialak. Sistema konbinazionalak memoriarik gabekoak, azkarrak eta sinpleak izan ohi dira. Aldiz, sistema sekuentzialak memoriadunak, konplexuak eta malguagoak dira.\nSistema sekuentzialen artean egoera finituz osatutakoak (FSM) eta egoera infinituak dituztenak (\u00b5P-etan oinarritutakoak) bereiz daitezke.\nMikroprozesadoreetan oinarritutako sistemak (\u00b5P).\nMikroprozesadoreetan oinarritutako bi sistema mota daude, mikrokonputagailuak eta sistema txertatuak. Mikrokonputagailuak helburu orokorretarako erabiltzen dira, edozein motako prozesamendu edo konputazio egiteko diseinatuta daude, baliabide anitzez hornituak daude (memoria, I/O gailuak, prozesadore grafikoak...) eta sistema eragileek (OS) kontrolatuak daude. Aldiz sistema txertatuak, helburu zehatzetara zuzenduta daude, memoria eta prozesamendu-ahalmen mugatuak dituzte, kontsumo mugatua dute, erabiltzaile-interfaze sinplifikatua dute, sistema eragile (OS) bereziak dituzte eta software txertatuz hornituta daude (gehienetan denbora errealekoak)."}
{"id": "161123", "revid": "336", "url": "https://eu.wikipedia.org/wiki?curid=161123", "title": "Astra, Unceta y Cia", "text": "Astra, Unceta y Cia S.A. Gernikan egoitza zuen enpresa izan zen. Su-armak, batez ere pistolak, egiten zituen. 1908an Eibarren sortua, 1913an Gernikara mugitu zen eta bertan iraun zuen 1997an itxi arte.\nBere historian zehar, marka ezberdinak ekoiztu zituen, tartean Astra, Brunswig, Firecat, Fortuna, Leston, Museum, Salso, Union edo Victoria.\n2006ko maiatzaren 10ean Bizkaiko Ogasunak enkante publikora atera zuen enpresaren egoitza, eta Gernika-Lumoko Udalak erosi ondoren, gaur egun Astra gaztetxea bertan dago.\n= Modelo ospetsuenak ="}
{"id": "161124", "revid": "105290", "url": "https://eu.wikipedia.org/wiki?curid=161124", "title": "Bake Globalaren Indizea", "text": "Bake Globalaren Indizea (BGI) (\"Global Peace Index\", Ingelesez) herrialdeetako bake-mailaren adierazlea da. \"Institute for Economics and Peace\"-ek prestatzen du, bake-institutuetako nazioarteko aditu talde batekin eta \"think tank\"-ekin batera; baita Sidneyeko unibertsitatearen \"Centre for Peace and Conflict Studies\"-ak, \"The Economist\" astekari britainiarraren inteligentzia unitateak prozesaturiko datuekin. 2007ko maiatzean sortu zen lehenengo lista eta urtero-urtero eguneratu da, indarkeri ezaren arabera herrialdeak sailkatzen dituen munduko lehenengo azterlana dela aldarrikatuz. Ikerlan hau Steve Killelea enpresari australiarrari bururatu zitzaion eta hainbat jende ospetsuek honen alde egin dute, hala nola: Dalai Lamak, Desmond Tutu artzapezpikuak, Muhammad Yunusek, Mary Robinson Irlandako presidente ohiak eta Jimmy Carter Estatu Batuetako presidente ohiak. Ikerlanak kontuan hartutako parametroak barne-aldagaiak (adibidez, indarkeri eta kriminaltasun mailak), zein kanpo-aldagaiak (gastu militarra edo parte hartzen ari den gerra kopurua) dira.\nMetodologia.\nIkerlanak adierazle askotan oinarrituta dago, guztira 24 adierazleetan. Beheko taulan adierazita daude hauek. Taulan agertzen diren siglak ingelesezko izenei dagozkienak dira: UCDP Uppsalako Gatazkari buruzko Datuen Programari dagokio eta Uppsalako unibertsitateak (Suedian) sortuta; EIU \"The Economist\" astekariaren Inteligentzia Unitatea da; UNSCT Nazio Batuen Justizia Kriminalaren Sistemako Krimen Operazio eta Joerei buruzko Inkestari dagokio; ICPS \"King's College\"eko (Erresuma Batua) Ikasketa Penitentzialariaren Nazioarteko Zentroa da; IISS Ikasketa Estrategikoen Nazioarteko Institutuari dagokio eta BICC \"Bonn\"en Konbertsiorako Nazioarteko Zentroa adierazi nahi du.\n1etik 5erako eskala erabiltzen ez zuten adierazleak, hurrengo formula erabiliz aldatu ziren:\nx=(x-Min(x))/(Max(x)-Min(x)), non Max(x) eta Min(x) adierazle horretarako balore altuenak eta baxuenak dira. 0 eta 1 arteko puntuazioak 1etik 5erako eskalara bihurtu zituzten. Banakako adierazleak klasifikatu zituen ikertzaile taldeak, beraien inportantziaren arabera. Azkenik puntuazioak bi azpi-indizeetan tabulatu ziren: barne-bakea, BGI-rako %60 balio du, eta kanpo-bakea %40.\n\"Global Peace Index\"-ak atera zituen ondorio nagusiak:\nAnalisi estatistiko bat egin zen, bake-faktore gehiago ateratzeko. Konkretuki, guztizko puntuazioarekin korrelazio handia zuten adierazleak bilatu ziren.\n2007ko ikerketan zenbait herrialdeen ez egotea eman zen, hala nola, Bielorrusia, Islandia, Afganistan, Mongolia, Ipar Korea eta hainbat herrialde afrikarrak, 24 adierazleen datu fidagarriak ez baitzeuden."}
{"id": "161125", "revid": "105290", "url": "https://eu.wikipedia.org/wiki?curid=161125", "title": "Bromatologia", "text": "Bromatologia (grekerazko \"\u03b2\u03c1\u1ff6\u03bc\u03b1\", \"broma\", elikagai, eta \"logos\", zientzia, hitzetatik) elikagaien ekoizpena, eraldaketa, kontserbazioa eta banaketa aztertzen dituen arlo zientifikoa da, kalitatezko elikagai osasuntsuak eskaintzeko helburuarekin. Horrela, elikagaien osaketa kimiko eta nutrizionala, elikagaien higienea eta elikagaiak eraldatzeko tratamendu egokiak aztertzen ditu."}
{"id": "161128", "revid": "17", "url": "https://eu.wikipedia.org/wiki?curid=161128", "title": "Floridablancaren Errolda", "text": ""}
{"id": "161131", "revid": "336", "url": "https://eu.wikipedia.org/wiki?curid=161131", "title": "Iraungipen-data", "text": "Iraungipen-data bereziki elikagai eta botiketan, baina baita bestelako beste produktu zenbaitetan produktu horiek kalitatez eta osasun-arriskurik gabe modu egokian kontsumitu daitezkeen muga-data adierazten du, betiere kondizio egokietan gordetzen badira. Batzuetan iraungipen-dataren ordez, hobetsitako kontsumo-data ezartzen da, elikagaiak bere propietate organoleptiko guztiak atxikitzen dituen epea definitzeko."}
{"id": "161133", "revid": "1545", "url": "https://eu.wikipedia.org/wiki?curid=161133", "title": "Luenga e Fablas", "text": "Luenga e Fablas () 1997. urtetik aurrera urtero aragoieraz argitaratzen den aragoiar filologiazko zientzia aldizkari bat da. Aragoiera eta bere literaturari buruzko ikerketa, ikerlan eta agiriez osatzen da. 2006ko 10. zenbakia ordura arte argitaratutako aurreko hamar zenbaki guztietan agertutako lan guztien aurkibideaz osatu zen.\nEgoitza Huesca hirian duen Consello d'a Fabla Aragonesa erakundeak argitaratu ohi du. Bi atal ezberdin ditu: \"Treballos e rechiras\", \"Creyazi\u00f3n literaria\", \"Decumentazi\u00f3n\", \"Recuperazions\" eta \"Rezensions\". 200 orrialde inguru ditu. Bere zuzendaria Francho Nagore hizkuntzalaria da."}
{"id": "161135", "revid": "17", "url": "https://eu.wikipedia.org/wiki?curid=161135", "title": "Iraungipen data", "text": ""}
{"id": "161136", "revid": "42539", "url": "https://eu.wikipedia.org/wiki?curid=161136", "title": "Avellaneda", "text": "Avellanedak esanahi ezberdinak ditu:\nEuskal Herrian:\nEspainian:\nArgentinan:"}
{"id": "161137", "revid": "512", "url": "https://eu.wikipedia.org/wiki?curid=161137", "title": "San Fruktuoso eliza (Bar\u00f3s)", "text": "San Fruktuoso eliza (; ) Espainiako Aragoi autonomia erkidegoko Jazetania eskualdeko Bar\u00f3s herrian dagoen eliza bat da, hain zuzen ere, Huescako probintzian kokatzen da.\n1063. urtean eliza Jakako San Pedroren katedralaren eskuetara iragan zen, eta 1080ean Antso V.a Nafarroakoak kokaleku guztia Jakako erromesen aterpea antolatzeko dohaintzan eman zuen."}
{"id": "161138", "revid": "1545", "url": "https://eu.wikipedia.org/wiki?curid=161138", "title": "Santa Cristina Somportekoa ospitalea", "text": "Santa Cristina Somportekoa ospitalea (; ) Espainiako Aragoi autonomia erkidegoko Jazetania eskualdean dagoen Pirinioetako Somport mendatean kokatzen zen ostatu bat izan zen.\nXII. menderako eraikia izango zen, jada \"Codex Calixtinus\" eskuizkribuan aipatzen baita."}
{"id": "161141", "revid": "105290", "url": "https://eu.wikipedia.org/wiki?curid=161141", "title": "Mugaegun (finantzak)", "text": "Finantzetan, mugaeguna edo epemuga zor edo bestelako obligazio bat ordaindu edo likidatu behar den epearen bukaera-data adierazten duen terminoa da. Mugaeguna finantza-eragiketa adostu duten pertsonen artean adosten da gehienetan. Mugaegunean hartzaileak zorra likidatu ez badu, aparteko interesak ordaindu behar izaten ditu."}
{"id": "161144", "revid": "17", "url": "https://eu.wikipedia.org/wiki?curid=161144", "title": "Mugaeguna", "text": ""}
{"id": "161145", "revid": "17", "url": "https://eu.wikipedia.org/wiki?curid=161145", "title": "Epemuga", "text": ""}
{"id": "161146", "revid": "1519", "url": "https://eu.wikipedia.org/wiki?curid=161146", "title": "San Adrian Sasaukoa", "text": "San Adrian Sasaukoa (; ) Espainiako Aragoi autonomia erkidegoko Huescako probintzian dagoen aintzinako monasterio bat da, hain zuzen ere, Jazetania eskualdeko Borau herrian kokatzen da. Gaur egun, osatzen zuen jatorrizko multzotik soilik eliza erromanikoa gelditzen da, hau XII. mendekoa delarik.\nX. mendean Aragoiko konderriko lehenbiziko artzapezpikuen egoitza izan zen."}
{"id": "161147", "revid": "512", "url": "https://eu.wikipedia.org/wiki?curid=161147", "title": "Canfranceko geltokia", "text": "Canfranc Espainiako Aragoiko tren geltoki bat da, Canfranc udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nCanfranceko nazioarteko geltokiaren jatorria Frantzia eta Espainia Somportetik Pirinioak zeharkatuz lotzeko borondatean dago. Horretarako, bi herrialdeek hainbat hitzarmen sinatu zituzten, lehenengoa 1904an, eta, ondoren, jarduera-ildoak finkatu zituzten protokoloak. 1915ean Somporteko burdinbide tunelaren lanak amaitu ziren. 1923an, geltokiko lanak Fernando Ram\u00edrez de Dampierre ingeniariaren proiektuari jarraituz hasi ziren. Espainiako Sustapen Ministerioko ingeniariek zenbait aldaketa egin zizkioten proiektu horri, eta fatxadetako harlangaitza hormigoiz ordeztea erabaki zuten. Bost urteko lanen ondoren, 1928ko uztailaren 18an, eraikin berria ofizialki inauguratu zen Alfontso XIII.a Borboikoa eta Gaston Doumergue aurrean.\nGeltokiaren eta trenbide-gunearen dimentsioa justifikatzeko, espazio berean hartu behar dira garai hartako nazioarteko pasabide baten behar guztiak, bikoiztuta: armairuak, zerbitzuko bi operadoreen bulegoak, txanpon-trukerako postua, bi herrialdeetako aduanak, polizia-etxeak eta karabineroak, posta, telegrafo publikoa, erizaintza, Ogasuneko bulegoak, edaritegi, jatetxea, nazioarteko hotel bat, bi herrialdeetako saltokietarako garajeak, tren-geltokiak. Gela guztiek idazkun elebidunak zituzten frantsesez eta gaztelaniaz. Konplexuaren erdia frantsesa zen eta beste erdia espainiarra, estazioak berak bi estatuen \"de facto\" muga bezala funtzionatzen zuen.\nZabalera europarra zuten hondartzak ere bazituen alde batean (1 435 mm) eta bestean (1 668 mm), izan ere, bi herrialdeetako trenbidearen zabalera desberdina zen eta merkantzia guztiak zabalera batetik bestera aldatu behar ziren, bidaiariekin gertatzen zen bezala.\n1931ko irailean geltokiaren zati batek kalte handiak jasan zituen atarian hasi zen sute baten ondorioz, ondoren liburutegira hedatu zena, geltokiko jatetxe osoa suntsituz eta egurrezko teilatuari eraginez. Hasiera batean zirkuitulabur bat izan zela sutearen erruduna adierazi zuten arren, ondoren, kausa hori baztertu zuten eta kasualitatezko sute bat izan zela esan zuten.\nOndoko herrialdea. 1940 eta 1944 artean, Bigarren Mundu Gerrak, bere itxiera ekarri zuen bidaiarien trafikorako, eta nazien armada, geltokiko frantziar zatira iritsi zen. Honek, esparruaren espainiar zatia kontrolatzen jarraitzen zuten espainiar militarrekin talka egin zuen. Alemaniak andelen altzairua indartzeko erabiltzen zuen wolframioa garraiatzen zuten trenak Canfrancetik igaro ziren. Trukean, Suitzatik zetozen urre tonak Espainian sartzen ziren.\n1941ean, zabalera iberiarreko trenbideen nazionalizazioarekin, Espainiako zatiko instalazioak RENFEren esku geratu ziren.\n1970eko martxoaren 27an nazioarteko trafikoa itxi zen l'Estanguet zubia eraitsi ondoren, Frantziako merkantzia-tren bat errailetik aterata. Horrek trenbideko zirkulazioa nabarmen murriztea ekarri zuen eta bere gainbeheraren hasiera ekarri zuen.\nGeltokia.\nOinplano luzeko eraikina da, egitura simetrikoa du, bost gorputzetan artikulatuta dago, eta erdikoa eta alboak aurreratuta eta gorago ditu. 241 metroko luzera du eta 75 ate ditu alde bakoitzean, tamaina handiko eraikin bat sortuz.\nKanpotik XIX. mendeko Frantziako jauregi-arkitekturaren ereduak jarraitzen ditu. Paramentuen tratamendu klasizista du, askotariko materialen konbinazioarekin: hormigoia, harria, burdina eta kristala. Horrek joko kromatiko interesgarria sortzen du, arbelezko estalkiek nabarmenduta.\nBarrualdea argitsua, orekatua eta dotorea da, eta espazioen banaketa funtzionala du, galdaketa-kupula handi batez estalitako erdiko atari batetik abiatuta. Espazioak (txarteldegiak, aduanak, taberna, hotela, etab.) argi eta garbi bereizten dira, bai egituragatik, bai dekorazioagatik.\nEraikinaren lehen solairua ekialdeko eta mendebaldeko fronteek irekitzen dute, zutabe eta pilare metalikoen gainean dagoen markesina batez estalita. Horren gainean, bigarren solairua dago, aurreratutako gorputzetan zirkuluerdiko baoek eta atzeraemanguneetan bao ateburudunek irekia. Azken horiek, gainera, mantsardak dituzte teilatuan, Bernardos herri segoviarraren harrobietako arbelez estalita.\nLehen birgaitzeko proiektua.\n2005ean, Kultura Ondarearen Batzorde Probintzialak Canfranceko geltokia birgaitzeko proiektu bat onartu zuen, eta 2007an Espainiako Sustapen Ministerioaren eta Aragoiko Diputazio Orokorraren arteko hitzarmen bat egin zen. Hitzarmen horren ondorioz, 2 milioi euro inguru bideratu ziren barrutia birgaitzeko.\nProiektu hori zabalago baten barruan kokatzen zen, eta ez zuen soilik geltokia zaharberritu nahi luxuzko hotel bihurtzeko, baizik eta geltoki berri bat eraikitzea, trenbide-erabilera askatuko lursaila urbanizatzea eta trenbide-museo bat eraikitzea ere.\nI. eta II. faseetan, 2006tik 2009ra bitartean, garbiketa-, saneamendu- eta hondakinak kentzeko lanak egin ziren hasieran, eta, ondoren, eraikinaren egituraren gainean lan egin zen, estalkia, fatxada, moldura apaingarriak eta atondoa zaharberrituz. Hormigoizko egitura ere indartu zen.\n2009rako ere planifikatu zen III. fasea, baina ez zen gauzatu finantzaketa-arazoak zirela-eta. Arazo horiek zirela eta, geltokia luxuzko hotel bihurtzeko proiektua bertan behera utzi zuten.\nAragoiko erkidegoak geltokia erostea.\n2012ko martxoaren 30ean, Luisa Fernanda Rudi Aragoiko presidenteak iragarri zuen Aragoiko Diputazio Nagusia akordio batera iritsi zela Espainiako Sustapen Ministerioarekin geltokia prezio sinboliko baten truke erosteko. Akordio horrek urte batzuk lehenago sinatutako hitzarmena aldatzera behartu zuen.\n2012ko apirilaren 25ean, Canfranc 2000 Hirigintza Partzuergoaren bileraren ondoren, Aragoiko Gobernuko Herri Lan, Hirigintza eta Garraioetako sailburu Rafael Fern\u00e1ndez de Alarconek iragarri zuen Canfranceko geltokiaren zati bat 2014an bisitatu ahal izango zela eta ekintzaile pribatuek 2015etik eraikinean lan egingo zutela azpiegitura hotel-, hezkuntza-, merkataritza- eta kultura-erabilerez hornitzeko. Azkenik, 2013ko urtarrilaren 15ean, Espainiako Sustapen Ministerioak 310 000 euroan saldu zion geltokia Aragoiko Gobernuari.\n2014 eta 2017 artean geltokiko ataria guztiz zaharberritu zen, igeltsuzko dekorazio-elementu guztiak eta sarbideko lurpeko tunela berreskuratuz, eta hainbat bisita gidatu tematiko egiten dira.\nEra berean, Canfrancen aparkatutako garaiko bagoi batzuk zaharberritu zituzten.\nBigarren birgaitzeko proiektua.\n2015ean, hauteskundeen ondoren Aragoiko Gobernua aldatu zenean, Lurraldearen Bedeinkazio, Mugikortasun eta Etxebizitza Sailak, Jos\u00e9 Luis Sorok zuzenduta, Hiri Antolamenduko Plan Orokor berri bat eta zabalgunearen birgaitze osoa egiteko plan partzial bat bultzatu zituen, trenbide-eraikin guztiak kontserbatzeko filosofiarekin, eta ez soilik bidaiarien geltoki historikoa, aurreko proiektuan aurreikusten zen bezala. Planteamendu berri hori gauzatzeko, 35,1 milioi euroko inbertsioa egingo da, eta diru-kutxa publikoak 27 milioi euro inguru berreskuratzea espero du etxebizitzen salmentarekin edo erabilera turistiko edo komertzialaren lagapenarekin.\nLanak 2018an hasi ziren, eta, besteak beste, bidaiarien geltokia zaharberritu eta hotel bihurtuko dute, eta trenbide-desafektazioa egingo diete trenbide-hondartza zaharrei, oinezkoentzako bi plaza handi eraikitzeko. Horretarako, geltoki berria eraikitzeko bi hangar birgaitzen ari dira. Antzinako lokomotor-biltegia Aragoiko Trenbidearen Museoaren hiru egoitzetako bat izango da, Casetas eta Caminreal-Fuentes Claras ondoan, eta Frantziako kotxetegia Donejakue Bideko bisitarien gunea, Aragoiko Done Jakue bidearen lehen etapak Canfranc zeharkatzen baitu. Gainerako eraikinak 133 etxebizitzatarako eta 14 hektareako berdeguneetarako izango dira."}
{"id": "161150", "revid": "336", "url": "https://eu.wikipedia.org/wiki?curid=161150", "title": "Somport", "text": "Somport Espainiako Aragoi autonomia erkidegoan dagoen Pirinioetako mendate bat da, 1640 metroko garaieran kokatzen delarik. Bere izena latineko \"summus portus\" (\"mendaterik garaiena\") izendapenetik dator, izendapen honek Galia eta Hispaniaren arteko pasabideari aipamen egiten dio. Espainia aldeko Arag\u00f3n ibarra eta Frantzia aldeko Aspe ibarraren arteko muga da.\nDone Jakue Bidearen adar baten Pirinoetako pasabidea ere bada, bertatik Santiago de Compostelara 858 kilometro daudelarik, hortaz, Orreagatik iragaten den adar nagusia edo \"nafar bidea\" baino 100 kilometro inguru luzeagoa da. Mendate honen gainaldea erromesari eskainitako monumentu txiki bat ere badago, bertatik beherantz joan ezkero, Canfraceko nazioarteko tren geltokia dago. Bestalde, behealdean Santa Cristina Somportekoa ospitalea eta Candanch\u00fako gazteluaren hondakinak ere ikus daitezke.\nMendatea bi tunelek iragaten dute: Canfraneroren trenbide tunelak eta Somporteko tunelak, azken honek bere 8.608 metro luzera eta 1200 metroko garaieraz mendatearen igoera saihesten du.\nMendatearen inguruan Candanch\u00fa, Ast\u00fan eta Le Somport herriak kokatzen dira."}
{"id": "161151", "revid": "103793", "url": "https://eu.wikipedia.org/wiki?curid=161151", "title": "Aragoi bailara", "text": "Aragoi bailara Espainiako Aragoi autonomia erkidegoko Pirinioetako haran bat da, hain zuzen ere, Jazetania eskualdean kokatzen da, Huescako probintziaren iparraldeko muturrean, eta Frantzia aldeko Aspe bailararekin muga egiten du. Hiru eremutan banatu liteke:\nBailarak bere izena Aragoi ibaitik hartzen du, hoau Frantzia eta Espainiaren arteko mugan kokatzen diren Truchas eta Escalar iboiak dauden lekuan jaio eta Aragoi bailara iparraldetik hegoaldera zeharkatzen du. Bailara udalerri hauek osatzen dute:\nBestalde, Aragoi ibarrean Frantzia eta Espainiako nazioarteko muga iragaten duten hiru pasabide daude: Somport mendatea (1.640 metro), Somporteko tunela (1.200 metro eta 8 kilometroko luzera), eta antzinako canfrandar tunela, azken hau 1928ko uztailean ireki eta behin betiko 1970. urtean itxi zen.\nDone Jakue Bideko Tolosar adarraren zatia da, honen ordezkari nagusia Jakako katedrala delarik, halere, ibar guztian zehar hainbat eliza eta baseliza erromaniko gehiago ere badaude.\nIbarburuan Candanch\u00fa eta Ast\u00fan eski estazioak daude, honek bailararen ekonomia bultzatzaile edo diru iturri nagusia eta ia bakarra turismoa izatea suposatzen du. Ibar honetako mendirik garaiena Villan\u00faa udalerrian dagoen Collarada tontorra da (2886 metroko garaiera duelarik).\nKanpo estekak.\n&lt;br clear=all&gt;"}
{"id": "161153", "revid": "1545", "url": "https://eu.wikipedia.org/wiki?curid=161153", "title": "Bainet Taldea", "text": "Bainet Taldea hedabideen arloan lan egiten duen Euskal Herriko enpresa talde bat da. Bere egoitza nagusia Bilbon dago eta delegazio bi ditu, bata Aian eta bestea Madrilen.\nlaSexta edo Hamaika Telebista telebista kateen akzioduna izateaz gain, hainbat telebista-saio ekoiztu ditu, tartean:\nZenbait filmen ekoizlea ere izan da:"}
{"id": "161154", "revid": "6327", "url": "https://eu.wikipedia.org/wiki?curid=161154", "title": "Bainet", "text": ""}
{"id": "161156", "revid": "1545", "url": "https://eu.wikipedia.org/wiki?curid=161156", "title": "Cidemco", "text": "Cidemco Azpeitian sortutako zentro teknologikoa da, bertoko enpresentzat lan egiten duena. Irabazteko asmorik gabeko erakunde moduan sortua, 1.500 ikertzaile inguru ditu eta 2009tik aurrera Tecnalia korporazioaren barruan dago."}
{"id": "161157", "revid": "336", "url": "https://eu.wikipedia.org/wiki?curid=161157", "title": "Mont Ventoux", "text": "Mont Ventoux (, ) Frantziako hego-ekialdeko Proventza eskualdeko mendi bat da. 1912 metroko garaiera du, eta Carpentras udalerritik 20 kilometro ipar-ekialdera dago. Iparraldetik Dr\u00f4me departamentuarekin mugatzen du; era berean, hego okzitanieraren eta ipar okzitanieraren arteko muga markatzen du. Inguruan ez du garaieraz pareko mendirik; horregatik, \"Proventzako Erraldoia\" ezizenaz ere ezaguna da.\nTxirrindularitza.\nFrantziako Tourra eta Dauphin\u00e9 Lib\u00e9r\u00e9 txirrindularitza lasterketak sarritan igotzen dira mendi honen tontorrera, dela hegoaldetik, dela iparraldetik edo dela ekialdetik:"}
{"id": "161158", "revid": "119347", "url": "https://eu.wikipedia.org/wiki?curid=161158", "title": "Domusa", "text": "Domusa Calefacci\u00f3n Sociedad Cooperativa Errezilgo enpresa industriala da, galdarak eta erregailuak egiten dituena.\n1976an Azpeitian Teofilo Dom\u00ednguez Mart\u00ednek sortua, 1982an sozietate mugatu eta 1999an kooperatiba bilakatu zen, Mondragon taldean sartuz."}
{"id": "161162", "revid": "1545", "url": "https://eu.wikipedia.org/wiki?curid=161162", "title": "El cor de la ciutat", "text": "El cor de la ciutat () 2000 eta 2009. urte bitartean Kataluniako TV3 telebista katean aireratu zen telesaila bat da. Telesaila Bartzelona hiriko Sants eta Sant Andreu auzoetan girotuta dago, eta bertako auzotarren gorabeherak azaltzen dira. 1906 atalekin gaur egun arte Katalunian filmatu den telesailik iraunkorrena izan da."}
{"id": "161163", "revid": "512", "url": "https://eu.wikipedia.org/wiki?curid=161163", "title": "Huescako kanpaiaren kondaira", "text": "Huescako kanpaiaren kondaira Alfontso I.a Aragoikoaren testamentua (1131)ren inguruko ondorengotza arazoaren inguruan jaio zen, Ramiro II.a Aragoikoak bere asmoei aurka egin zieten 15 nobleei nola burua ebaki zien azaltzen du. Kondaia hau Aragoiko usadio herrikoiaren zati da, bereziki Huesca hirian oso barneratua dagoelarik.\nKondaira.\n1134. urtean Alfontso I.a Nafarroakoa Fragako guduan hil zenetik, Aragoiko Erresuma bere anaia eta Roda de Is\u00e1benako artzapezpikua zen Ramiro II.a Aragoikoa \"Fraidea\" oinordekoaren eskuetara igaro zen. Garai hartan Aragoik barne eta kanpo arazoak pairatzen zituen.\nSan Juan de la Pe\u00f1ako Kronikaren arabera (XIV. mendea), Ramiro II.a Aragoikoa jauntxo edo nobleen desobedientziarekin kezkaturik zegoen, horregatik bere maisu izan zenari aholkua eskatu asmoz Saint-Pons-de-Thomi\u00e8res okzitaniar monasteriora mezulari bat bidali zuen. Honek mezularia baratzara ekarri eta aza batzuk ebaki zituen (beste hainbat bertsioetan arrosak izan ohi dira), hain justu ere, lekutik at ateratzen ziren horiek. Ondoren, mezulariari berak egindako keinua erregeari errepikatu ziezaion agindu zion. Erregeak hura jakinik, erresuma osoak entzun ahalko zuen kanpaia bat egiteko aitzakiz nobleak Huesca hirira bertaratzeko deitu zituen. Behin denak bertan zeudela, erru handiena zuten nobleen buruak ebakitzea agindu zuen, honenbestez matxinada amaituz.\nBertsio herrikoiak kontakizuna oraindik gehiago garatu ohi du: erregeak gorteak biltzartu eta noble guztiak erresuma guztian entzungo zen kanpaia entzutera deituarazi zituen. Matxinatutako nobleei areto batean sartuarazi eta sartuz zoazen einean burua ebakiarazi zien. Behin hilda zeudela, biribilean jarri zituen eta denetan matxinatu handiena izan zen Huescako artzapezpikua biribilaren erdian ezarri zuen. Azkenik gainontzeko nobleak euren zigorra jaso zezaten sarrarazi zituen. Eta zinez, \"Huescako kanpaia\" erresuma guztian entzun ahal izan zen.\nZigortutako noble matxinatuen zerrenda honako hau da: Ruy Ximenez de Luna, Pedro I.a Mart\u00ednez de Luna, Fernando de Luna, G\u00f3mez de Luna, Ferriz I.a Li\u00e7anakoa, Pero de Vergua, Gil I.a Atrosillokoa, Pedro Cornel I.a, Garc\u00eda de Vidaure, Garc\u00eda de Penya, Ram\u00f3n de Foces, Pedro de Luesia, Miguel A\u00e7lor eta Antso Fontovakoa."}
{"id": "161166", "revid": "512", "url": "https://eu.wikipedia.org/wiki?curid=161166", "title": "Andrea Duro", "text": "Andrea Duro Flores (Madril, 1991ko urriaren 14a - ) espainiar aktorea da. \"F\u00edsica o Qu\u00edmica\" telesailean \"Yoli\" antzezteagatik ezaguna da."}
{"id": "161167", "revid": "58701", "url": "https://eu.wikipedia.org/wiki?curid=161167", "title": "Ti\u00f3 de Nadal", "text": " (beste izendapen batzuk: Ti\u00f3, Tronc de Nadal, Soca, Xoca edo Tronca) Kataluniako mitologiako pertsonai bat da, Eguberrietakoa. Katalunian oso barneratua dagoen ohitura hau Okzitanian (Cachafu\u00f2c edo Soc de Nadal) eta Aragoin (Tronca de Nadal edo Toza) ere badago.\nAtzealdetik hustutako enbor aurpegidun bat da, burualdean barretina (katalanen txapela tradizionala) duena, eta manta batez estalia dagoena.\nTradizioa.\nAbenduan zehar, enborrari jateko eta edateko ematen diote, gero gustuko opariak eman ditzan. Ti\u00f3k, gauean, ematen diotena jaten du. Gabon gauean katalanek enborrari makilakadak ematen dizkiote, \u201cTi\u00f3-ren kanta\u201dabesten duten bitartean. Abestian enbor magikoari opariak emateko eskatzen diote. Gau horretan Ti\u00f3k, umeekin pozik badago, opariak aterako ditu. Opari hauek gozokiak izan ohi dira; normalean turroia edo barkilloak ().\nJatorria.\nTi\u00f3 hasieran etxeko tximinian erretzen zen enborra zen, bertan bizi zen familiari beroa eta argia \u201coparitzen\u201d ziolarik, Eguberria ondo pasatzeko. Denborarekin ideia hau gauzatuz joan da; eta gaur egun enborrak argia eta beroa oparitu ordez, gozokiak eta Eguberri ospakizunerako erabiltzen diren opariak ematen ditu.\nKondaira.\nKataluniako masia batean, hainbat mutiko egongelan berotzen ari ziren. Bat-batean, tximiniaren barnealdetik ahots bat entzun zuten:\n-Ai banoala, jaisten naizela!\nMutikoek ausartarena eginez jaisteko esan zioten. Orduan tximiniatik Ti\u00f3 lodi bat erori zen. Horren jarraian beste bat. Eta horrela bost aldiz. Mutikoek bost ti\u00f3ak tximiniatik atera zituzten. Orduan bost ti\u00f3ak elkartu egin ziren enbor itsurako agure bat sortuz. Zaharrak masiako jabeari altxor baten kokalekua adierazi zion, eta altxor hori hurrengo egunean baserriko atean joko zuen eskaleari eman beharko ziola adierazi zion.\nTi\u00f3ren abestia.\nKanta hau umeentzat egina denez, oso oroiterraza da. Gaur egun bertsio ugari daude, baina erabilienak hauek dira:\nAragoieraz.\nAragoian abesti desberdinak ezagutzen dira. Hau ezagunena:\nNon ospatzen da?\nKatalunian ez ezik, Aragoin ere ospatzen da ohitura hau. Okzitanian ere bada jendea, Ti\u00f3 ospatzen duena, nahiz eta han \"\" edo \"Tronca de Nadal\" deitu."}
{"id": "161169", "revid": "1519", "url": "https://eu.wikipedia.org/wiki?curid=161169", "title": "Boha", "text": "Boha (\"Cornemuse Landaise\" edo bohaossac izenez ere ezaguna) Frantziako hego-mendebaldeko Landak eta Gaskonia eskualdeetako jatorrizko edo usadiozko xirolarru edo gaita bat da."}
{"id": "161170", "revid": "119347", "url": "https://eu.wikipedia.org/wiki?curid=161170", "title": "Candanch\u00fa", "text": "Kandantxu edo Candanch\u00fa Erdialdeko Pirinioetan dagoen eski-estazio bat da, hain zuzen ere, Espainiako Aragoi autonomia erkidegoan dagoen Jazetania eskualdeko A\u00edsa udalerriko lur sailetan kokatzen da. 2010. urtean 80 biztanle zituen. 1928an inauguratua izan zen.\nAragoi ibaiaren iturburuan kokatzen da, Frantziaren mugan bertan. 10 pista orlegi (malda gutxikoak), 12 urdin, 19 gorri eta 12 beltz ditu (azken hauen malda gehien dutenak). Bere garaiera behealdeko 1530 metrotatik hasi eta goialdeko 2400 metrotara doa."}
{"id": "161171", "revid": "98220", "url": "https://eu.wikipedia.org/wiki?curid=161171", "title": "Alpe d'Huez", "text": "Alpe d'Huez () Frantziako Alpeetan dagoen mendi bat da. Mendi honetan dagoen izen bereko eski-estazioa 1930an eraiki zen. Mendate honek mundu mailan ospe handia baldin badu, Frantziako Tourra sarritan bertako mendatetik iragateari zor dio."}
{"id": "161172", "revid": "56334", "url": "https://eu.wikipedia.org/wiki?curid=161172", "title": "Blaise Compaor\u00e9", "text": "Blaise Compaor\u00e9 (Ziniar\u00e9, Frantziar Volta Garaia, 1951ko otsailaren 3a ) 1987tik 2014ra Burkina Fasoko presidentea izan zen.\nBerak fundatu zuen gaur egun agintean dagoen \"Congr\u00e8s pour la D\u00e9mocratie et le Progr\u00e8s - CDP\" alderdia. 1987an boterea eskuratu zuen estatu-kolpe baten bidez. Thomas Sankara aurreko presidentearen hilketan inplikaturik egotea leporatzen zaio. Oposizioak boikoteatutako 1991ko hauteskunde presidentzialak irabazi zituen. 1998, 2005 eta 2010ean berriz hautatua izan zen. Oposizioak hauteskundeetako iruzurra salatu zuen.\n2014ko protestek kargua uztera behartu zuten. 2015eko hauteskundeetan ez zuen lehendakaritza lortu, Roch Marc Christian Kabor\u00e9 hautagaiak gainditu zuelarik."}
{"id": "161175", "revid": "98220", "url": "https://eu.wikipedia.org/wiki?curid=161175", "title": "Angliru", "text": "Angliru () Espainiako Asturias autonomia erkidegoan dagoen mendate bat da. Larre eta abere askeen kokalekua da, berez bertan kokatuta dagoen Angliru aintziraren izen berbera darama. Aramo mendilerroaren bihotzean dago, Riosa udalerriaren lursailen barnean. Itsas mailatik 1.570 metrotara dago.\nTxirrindularitza.\n1999an Espainiako Vueltako etapa bat bertan amaitu zenetik mundu mailan ospea bereganatu izan du, batez ere igoera latza duelako, gune batzuetan gehienezko %23,5-eko maldak dituelarik, honek mundu osoko mendate zailenen artean sailkatzen du (aurretik 1997an helburu honetarako Riosako Udalak mendi errepide hau konpondu eta asfaltatu egin zuen)."}
{"id": "161176", "revid": "98220", "url": "https://eu.wikipedia.org/wiki?curid=161176", "title": "Mortirolo mendatea", "text": "Mortirolo mendatea () Italia aldeko Alpeetan kokatzen den mendate bat da. 1.852 metroko garaiera du, eta Valtellina eta Val Camonica haranak elkar lotzen ditu.\n1945. urtean mendate honetan alemanen atzeraldia ematen ari zela, azken horien eta partisanoen arteko borrokak jazo ziren.\nTxirrindularitza.\nUrte luzez bigarren mailako mendi bide gisa alboratuta egon ondoren, 1990. urtean egoera erabat aldatu eta bere iparraldean dituen malda aldapatsu eta jarraiei esker Italiako Giroaren ohiko ibilbidean sartu zen."}
{"id": "161178", "revid": "536", "url": "https://eu.wikipedia.org/wiki?curid=161178", "title": "Garbi (ekonomia)", "text": "Ekonomian, garbi terminoak magnitude ekonomiko bati zergak eta bestelako kenkariak kendu ondoren suertatzen den kopuruari aplikatzen zaio. \"Garbi\" terminoaren aurkakoa \"gordin\" da. Horrela:"}
{"id": "161181", "revid": "336", "url": "https://eu.wikipedia.org/wiki?curid=161181", "title": "Kostu zuzen", "text": "Kontabilitatean, kostu zuzena produktu edo enpresa bateko jarduera edo atal bati \"zuzenean\" esleitzen zaion kostua da, produktu edo atal horri soilik dagokiolako. Gehienetan kostu aldakorrak izaten dira, ekoizpena zein den aldatzen direnak, hala nola, erabilitako lehengaiak edo osagaiak. Badira, ordea, kostu zuzenak izan daitezkeen kostu finkoak (adibidez, enpresako atal bateko langileei ordaindu beharreko soldatak) eta kostu zuzenak ez diren kostu aldakorrak (adibidez, enpresa bateko produktuak garraiatzeko erabiltzen den erregaiaren kostua)."}
{"id": "161182", "revid": "17", "url": "https://eu.wikipedia.org/wiki?curid=161182", "title": "Merkataritza ganbara", "text": ""}
{"id": "161183", "revid": "17", "url": "https://eu.wikipedia.org/wiki?curid=161183", "title": "Kotizazio", "text": ""}
{"id": "161184", "revid": "90538", "url": "https://eu.wikipedia.org/wiki?curid=161184", "title": "Gentrifikazio", "text": "Gentrifikazioa langileen mailako eta diru-sarrera gutxiko auzoetan diru gehiago duten pertsonek higiezinak erosten dituztenean gertatzen den desplazamendu soziokulturala da. Gentrifikazioaren ondorioz, batez besteko diru-sarrera igo egiten da eta familien batez besteko kide-kopurua jaitsi, ondorioz, lehendik auzoan bizi ziren lagun txiroagoek ezin diote alokairuen, etxebizitzen prezioen eta zergen garestitzeari eutsi eta alde egin behar izaten dute. Modu horretan moldatutako auzoetan negozio eta denda berriak irekitzen dira, eta honek oraindik jende dirudun gehiago erakartzen du eta bertakoen irisgarritasuna are gehiago jaitsi.\nKasu batzuetan, honelako prozesuak gerta daitezke administrazio publikoak auzo narriatuen egoera hobetzeko asmoz sortzen dituen egitasmoen ondorioz. Azpiegitura berrien eraikuntza sustatzen da, etxebizitza zaharkituen eraberritzerako diru-laguntzak eskaintzen dira, eta denda berriak kokatzeko laguntzak ematen dira; honek jabegoen prezioak igoarazi egiten ditu.\nEtimologia eta jatorria.\nTerminoa ingelesetik datorren neologismoa da. Ruth Glass soziologoak erabili zuen lehen aldiz 1964an, Londresen lurraldeari dagokionez gertatzen ziren aldaketa sozialak aztertzean.\nGentrifikazio terminoa hainbat modutan defini daitekeen fenomeno multifazetiko bati dagokio. Gentrifikazioa prozesu konplexua da, honako hauek biltzen dituena: etxebizitza-stockaren hobekuntza fisikoa, etxebizitzaren alokairutik jabetza izaterako aldaketa, prezio-igoerak eta langile-klasea klase ertainarekin ordezkatzea.\nHistorialariek diotenez, gentrifikazioa Erroma zaharrean eta Britainia Handian ere gertatu zen III. mendean, hiri handietan denda txikiak ordezten ari baitziren. Gentrifikazio hitza \"gentry\" hitzetik dator. Gentry klase sozial bat da, hasiera batean britainiarra, eta noblezia ertain eta baxuek eta lur plebeioen jabeek edo gizon libreek osatzen dute. Ingalaterran, \"Landed Gentry\" izeneko gizarte-klasea sortu zen; osorik errentaz bizi zitezkeen edo, gutxienez, herrialdeko finka bat zuten lur-jabeen teoria da. Britainiar nekazaritza-iraultzaren aurretik, lurren %50 inguru kontrolatzen zuten, eta lurraldeetako burgesia deitzen zioten.\nRuth Glass soziologo britainiarra izan zen lehena \"gentrifikazioa\" gaur egun bezala erabiltzen. 1964an erabili zuen, Londreseko hiri-auzoetan behe-klaseko langileak lekualdarazten zituzten klase ertaineko herritarrak deskribatzeko. \nGentrifikazio prozesua.\nGentrifikazioa hiri nagusien hirigune historiko batzuetan gertatzen den eraberritze eta elitizazio prozesua da, non etxebizitza eta bizi-maila garestitzen diren eta bertan biztanleen ordezkapena gauzatzen den, maila ekonomiko baxukoak kanporatuz eta maila altukoak erakarriz.\nHiri-sektore baten bizi-zikloaren barruan, hiru fasetan oinarritutako prozesua da. Mendebaldeko hirietako ohiko industria-auzoek bizi-ziklo hori izan dute, aro postfordiistan garatzen eta hedatzen ari direnak. Edozein industria-hiritako langile-hiribildu asko hiriaren hazkundeak eta langile-klasearen agerpenak eragiten duten industrializazioaren ondorioz sortzen dira; beraz, ez dira inoiz klase altuez jendeztatu, eta beste batzuk harresiz kanpoko errebalak dira, non ez diren inoiz burgesia edo noblezia ezarri.\nJaiotza.\nHiri-sektoreak gentrifikaziora daraman bizi-zikloaren lehen fasea hiri kapitalista modernoan langile-enklabe gisa duen konfigurazioa da. Lehen industria-enklabeak normalean harresi barneko hirian jaiotzen dira, hiri aurrekapitalista zaharraren barruan. Horren ondorioz, aldatu eta berregituratu egiten dira, eta horrek, era berean, hiri-espazioaren lehen gizarte-bereizketa eragingo du. Industrializazioak hirigunearen edo haren zati baten konfigurazio berri bat sortzen du, langileria-masaren eta ekoizpen-jardueren presentziaren ondorioz, eta, aldi berean, industria-gune berriak sortzen ditu, hiriko errebal zaharretan edo hutsune demografikoetan sor daitezkeenak, eta goi-klaseak lekualdatzen diren hiri-inguruko eremu berriak balioesten ditu.\nIndustrializazioak landa-eremuetako immigrazio tasa handia erakartzen du. Hiriaren erdialdean eta portu-eremuetan dauden industrietan lan egitera datozen biztanle berriak haien inguruan ezartzen dira, lantokitik hurbil egon daitezen.\nHiri-inguruko eremuak gune handiak eta lasaitasuna dakarzkio burgesiari, zentro modernoaren masifikazioaren eta osasungaiztasunaren aurrean. Horrek gizarte-banaketaren eredu bat ezartzen du langile-klase eta hiriaren erdigunearen inguru eta hiri-inguruko goi-klaseen inguruan. Bestalde, hiri modernoetan, fenomeno espekulatibo sendoak garatzen hasi ziren langile-immigrazioaren presioa eta ostatu-eskaria handitu ahala, eta hirietako etxebizitza-salgaiaren espekulazioa eta ekoizpena kapitala metatzeko faktore garrantzitsua bihurtu zen.\nUztea.\nBigarren fasea deskapitalizazioa eta sektorearen uztea da. Errenta-desberdintasuna eta gentrifikazioak eragiten dituen gainbalioak (prozesuaren eragile nagusiak) agertzeko, beharrezkoa da eremuaren deskapitalizazio eta balio-galtze etapa bat egotea, degradatutako sektoreko lurzoruaren balioaren eta haren kokapenagatik izan lezakeen balio potentzialaren artean alde handiak egon daitezen. Sektoreak balio-galerarik izango ez balu eta balioa pixkanaka emango balitzaio, testuinguru historiko desberdin baten barruan, populazioaren ordezkapena ez litzateke hain handia izango, ezta hain aldi laburretan ere.\nBalio-galtze horrek hainbat azalpen izan ditzake. Horien artean nagusia eremuaren deskapitalizazioa da, bai higiezinen merkatuarena, bai industria-ekoizpenarena, halakorik bada. Kasuaren arabera, alda daitekeen aldi batean, higiezinen kapitala hiriaren erdigunetik lehenengo zabalguneetara, hiriaren garapen berrietara eta hiri-inguruko urbanizaziora mugitzen da. Kapital higiezinaren desplazamenduak eragindako denborak eta hiri-motak aldatu egin daitezke hiriaren arabera, baina bat datoz industria-auzo zaharren interesa galtzea eta inbertsioa hiriaren hazkunderantz bideratzearekin.\nBalioa handitzea.\nGizarte-taldeak kokatzeko jarraibideak aldatu egiten dira garapen-ereduarekin. 70eko hamarkadako egitura-krisiaren eta kate-produkzioaren. industria astunaren ezespenaren ondoren eta sistema ekonomiko globalaren eragile gisa, mendebaldea era post-fordistan sartu zen.\nHiri garatuetako zentroak (desindustrializatuak edo industrializazio nabarmenik izan ez dutenak, baina orain Eredu Ekonomiko Berrian bat egiten dutenak) sistemaren garapen ekonomikorako aukera nagusi bihurtzen dira finantza eta zerbitzu-zentroak, negoziorik errentagarrienak egiten diren hiri eta enpresekin komunikazio-nodoen bidez. Hiri postmodernoetako zerbitzuen, turismoaren eta higiezin-aktiboen garrantziak balio handia ematen dio higiezinen salgaiari, zeina gehiago eta gehiago garestitzen baita hirien erdialdean. Prezioa baztertze-faktore bihurtzen da klase apalentzat; aldiz, turismo-, kultura-, finantza- eta merkataritza-zentroekiko hurbiltasuna erakargarri bihurtzen da erosteko ahalmen handiena duten klaseentzat. Logika horren barruan, hiriko sektore gentrifikagarriak indartu egiten dira.\nUne jakin batean, higiezinen inbertsiorako aukera onenak ez dira lurzoruaren prezio handieneko eremuetan izaten, hazkunde-tasa potentzial handiena dutenetan baizik. Sektore gentrifikagarriak hiriko lurzoru-preziorik baxuenak dituzten zonetakoak izatetik kotizazio handiagoak izatera pasa daitezke; beraz, irabaziak maximizatu egiten dira.\nAdibideak Euskal Herrian.\nBilbo efektua.\nBilbo efektua edo Guggenheim efektua krisialdiaren ostean hiria garatu eta indartu duen fenomenoaren izena da.\nBilboko Bilbo Zaharra auzunean gentrifikazio-prozesua gertatu zen XXI. mendearen hasieran, baldintza txarretan zeuden eraikinak bota ostean bertan bizi ziren familia asko Miribilla auzora eraman zituztenean, babes ofizialeko etxebizitzetara.\n1980ko hamarkadan abiatutako hiriaren erreformatzeak, itsasadarraren errestauratzaearekin abiatuta, eta Euskalduna ontziolaren itxierarekin bultzatuta, \"Bilbo efektua\" eragin zuen eta garai bateko industriagunea egun turismora eskaintzen da, hiriaren ikur den Guggenheim Bilbao Museoa harribitxi duela.\nHonek era guztietako ondorioak izan ditu hirian: ekonomia iturri berriak baina baita erdiguneko gentrifikazioa edo auzoen arteko ezberdintasuna handitzea ere.\nGasteiz.\nGasteizen ere, Alde Zaharrean administrazio publikotik sustatzen ari diren zaharberritze-prozesuen ondorioz, gentrifikazio-prozesuak gerta daitezkeela dio GEO Vitoria-Gasteiz txostenak."}
{"id": "161185", "revid": "119347", "url": "https://eu.wikipedia.org/wiki?curid=161185", "title": "Energiaren Euskal Erakundea", "text": "Energiaren Euskal Erakundea, gaztelaniazko izenaren EVE siglaz ezaguna, Euskal Autonomia Erkidegoaren energia agentzia da, Eusko Jaurlaritzako Industria, Berrikuntza, Merkataritza eta Turismo Sailari lotuta dagoena.\nBi helburu ditu:\nHistoria.\n1982an sortu zuen Eusko Jaurlaritzak, bestea bestea energia aurrezte eta efizientzia neurriak aztertzeko, energia berriztagarriak ikertzeko eta gas naturalaren industria garatzeko.\nEnergiaren ikerketa egiteaz gain, Euskal Autonomia Erkidegoko mapa-geologikoak ere ekoizten ditu."}
{"id": "161186", "revid": "1545", "url": "https://eu.wikipedia.org/wiki?curid=161186", "title": "EEE", "text": "EEE izan daiteke:"}
{"id": "161188", "revid": "17", "url": "https://eu.wikipedia.org/wiki?curid=161188", "title": "Kreditu (argipena)", "text": "Kreditu terminoak adiera zenbait ditu:"}
{"id": "161189", "revid": "119347", "url": "https://eu.wikipedia.org/wiki?curid=161189", "title": "Kreditu (finantza)", "text": "Finantzetan, kreditua hartzaileak dirua edo beste ondasun bat erabiltzeko eskubidea eskuratzen duen eragiketa bat. Maileguetan ez bezala, kredituetan ez da dirua itzultzeko mugaegun zehatzik ezartzen gabe edota mugaeguna behin eta berriz berritzen da. Maileguetan hartzailearen esku diru kopuru jakin bat osorik uzten den bitartean, kredituetan hartzaileak ez du derrigor hitzartutako kopuru osoa ordaindu behar eta erabilitako kopurua zein den ordaintzen ditu interesak.\nKreditu mota berezi bat kreditu zubia da, epe laburrera eta une jakinetan finantza-beharrak estaltzeko erabiltzen dena; adibidez, epe luzerako mailegu baten epemugara helduta, hartzaileak beste epe luzerako mailegu bat eskuratu bitartean eskatu dezake bitarteko finantza-beharrak estaltzeko."}
{"id": "161190", "revid": "512", "url": "https://eu.wikipedia.org/wiki?curid=161190", "title": "Euskotren Kargo", "text": "Euskotren Kargo \u2014 lehen \"EuskoKargo\" izenez ezaguna \u2014 Eusko Trenbideak - Ferrocarriles Vascos S.A. enpresaren marka komertzial bat da, eta Euskal Autonomia Erkidegoko trenbide sare batzuetan merkantzia garraio zerbitzuak eskaintzen ditu. Trenbide sareak Euskal Trenbide Sareak kudeatzen ditu. Beste marka komertzialak Euskotren Trena, Euskotren Tranbia eta Euskotren Autobusa dira, eta Euskadiko tren bidezko bidaiari garraioez, tranbien ustiapenez eta autobus bidezko bidaiari garraioez arduratzen dira, hurrenez hurren.\nEuskotren Kargok 42 Sgh 6000 plataforma ditu, 2006an Tafesa enpresa madrildarrak egina. Baita Banh\u00e8ras de Big\u00f2rrako Chemins de Fer D\u00e9partamentauxek (CDF) eta TEAMek egindako 12 tren-makina ere."}
{"id": "161192", "revid": "7162", "url": "https://eu.wikipedia.org/wiki?curid=161192", "title": "Mortirolo", "text": ""}
{"id": "161193", "revid": "2241", "url": "https://eu.wikipedia.org/wiki?curid=161193", "title": "Nogales", "text": "Nogales leku ezberdinen izena da:\nAmeriketako Estatu Batuetan:\nArgentinan:\nEspainian:\nMexikon:\nTxilen:"}
{"id": "161194", "revid": "1519", "url": "https://eu.wikipedia.org/wiki?curid=161194", "title": "Fagor Industrial", "text": "Fagor Industrial Sociedad Cooperativa O\u00f1atiko enpresa industriala da, industrientzat etxetresna elektrikoak egiten dituena.\nFagor Industrial 1960an Arrasaten sortu zen, orduko Ulgorren departamentu bat izanik. Hasieran beste markentzat lan egiten zuen baina 1967tik aurrera bere marka ekoiztu du.\nNegozio ezberdinak zirenez, 1974an Fagor Industrial kooperatiba independente bilakatu eta O\u00f1atira joan zen. Egun biak MCC barruan daude.\n1997an Lucenan Fagofri S.A. sortu zuen."}
{"id": "161196", "revid": "1545", "url": "https://eu.wikipedia.org/wiki?curid=161196", "title": "Brenner pasabidea", "text": "Brenner pasabidea (; ) Alpeak iragaten dituen eta Austria eta Italiaren mugan dagoen gainbide edo mendate bat da. Bertatik Brennerautobahn autobidea iragaten da. Alpeetan garaiera txikiena duen pasabidea da (1.370 metro), baita eremu honetan dauden urrienetakoa eta igarotzen errezenetakoa ere.\nAntzinarotik jada, erromatarrek erabilia, bertatik erromatar galtzada bat igarotzen zen."}
{"id": "161198", "revid": "119347", "url": "https://eu.wikipedia.org/wiki?curid=161198", "title": "Ferreter\u00eda Unceta S.A.", "text": "Ferreter\u00eda Unceta S.A. Elgoibarko enpresa da, hornigai industrialak garraiatzen duena. 1874an Juan Pedro Unzetabarrenetxea Zendoiak sortu zuen Eibarren, baina 1990ean Elgoibarrera lekualdatu zuten.\nFerreter\u00eda Unceta S.A.k Unceta Taldearen jatorrikoa da, Portugalgo \"Unceta Ferramentas de Qualidade\", Kubako \"Unceta Cuba\", \"Metrolog\u00eda Sariki\" eta \"Sarikal Laboratorio\" enpresek osatuta."}
{"id": "161200", "revid": "119347", "url": "https://eu.wikipedia.org/wiki?curid=161200", "title": "Fundaci\u00f3n Inversi\u00f3n Ahorro Responsable", "text": "Fundaci\u00f3n Inversi\u00f3n Ahorro Responsable (FIARE) Bilboko irabazteko asmorik gabeko erakundea da, banku etiko arloan aritzen dena.\nFiare finantza etikoetan oinarritutako bi proiekturen batasunetik sortu zen: Banca Popolare Etica, 1999tik Italian lan egiten duen banku kooperatiboa, eta Fiare, 2005etik Espainian jarduten duena. Biek eraldaketa sozialaren zerbitzura dagoen tresna izan nahi dute, hirugarren sektoreko proiektuen finantzaketaren, ekonomia sozial eta solidarioaren eta finantza-bitartekaritzaren kultura sustatzearen bidez, gardentasunaren, parte-hartzearen eta demokraziaren printzipioen pean.\nZerbitzuak.\nHelburua gizarte-ekonomiako erakundeentzako erreferentziazko bankua izatea da. Horregatik, erakunde eta enpresentzako eta partikularrentzako finantza-zerbitzuak eta -produktuak eskaintzen ditu; baita kontu korronteak, horiei lotutako zerbitzuak ere, hala nola zergen eta nominen ordainketak, txartelak, mota guztietako transferentziak, ordainagirien igorpena, etab.\nKreditu-politikak.\nFinantzaketa eskatzen duten jarduerak baloratzeko, \"Balantze Sozial Integratua\" izeneko azterlana egiten da. Bertan, jardueraren bideragarritasun ekonomikoa aztertzeaz gain, proiektuak gizartean eta ingurumenean duen eragina aztertzen da. Proiektu bat finantzatzen den edo ez erabakitzeko, aipatutako hiru alderdiak (bideragarritasun ekonomikoa, inpaktu soziala eta ingurumenarekiko inpaktua) garrantzi berdina daukate.\nFinantzaketa-arloak.\nFinantzaketa-irizpideen barruan sartzen diren arloak:\nJarduera finantzaezinak.\nGiza garapena oztopatzen duten jarduera ekonomikoak finantzatzeko aukera baztertzen dira"}
{"id": "161201", "revid": "1545", "url": "https://eu.wikipedia.org/wiki?curid=161201", "title": "FIARE", "text": ""}
{"id": "161202", "revid": "98220", "url": "https://eu.wikipedia.org/wiki?curid=161202", "title": "Envalira mendatea", "text": "Envalira mendatea (katalanez eta ; ) Pirinioetan errepidea duen mendaterik garaiena da. Itsas mailatik 2.409 metroko garaieran dago. Andorrako Soldeu eta Pas de la Casa herrien artean kokatzen da, gainera Andorratik Frantziara joateko pasabide bakarra ere bada.\nEnvalira mendatea urte osoz irekia egon ohi da, betiere elurte handirik ez baldin badago, eta jadanik 2002ko irailaren 29tik aurrera bidesaridun 2.000 metroko garaieran eta 2.860 metro luze duen tunel bat ere badago, honek mendatean dauden biragune arriskutsuak saihesten dituelarik."}
{"id": "161205", "revid": "336", "url": "https://eu.wikipedia.org/wiki?curid=161205", "title": "G.A.C.", "text": "Garate, Anitua y Compa\u00f1\u00eda (G.A.C.) Eibarko enpresa izan zen, bizikletak eta motozikletak, tartean \"Mobylette\" ospetsua, egiten zituena. Desagertu zenean, lantegi nagusia Abadi\u00f1on zuen.\n1892an sortua, hasieran armak baina 1927an lehendabiziko bizikletak egin zituen. 1930ena armak utzi eta bizikletak egiteari ekin zion, gero Orbeak edo BHk egingo zuten moduan. 1960ko hamarkadan, lizentziapean, \"Mobylette\" motozikletak ekoiztu zituen.\n1970eko hamarkadan Txontatik Matienara lekualdatu zuten bere lantegia. Krisialdiak bultzatuta, 1990eko hamarkadaren amaieran enpresa desegin zuten."}
{"id": "161206", "revid": "1545", "url": "https://eu.wikipedia.org/wiki?curid=161206", "title": "Garate, Anitua y Compa\u00f1\u00eda", "text": ""}
{"id": "161208", "revid": "336", "url": "https://eu.wikipedia.org/wiki?curid=161208", "title": "Llama Gabilondo y C\u00eda S.A.", "text": "Llama Gabilondo y C\u00eda S.A. Gasteizen egoitza zuen enpresa izan zen. Su-armak, batez ere pistolak, egiten zituen. 1904an Eibarren \"Gabilondo y Urresti\" izenaz sortua, Lehen Mundu Gerra eta gero Elgoibarrera eta XX. mendeko bigarren zatian Gasteiza mugitu zen eta bertan iraun zuen 2000an itxi arte.\n= Modelo ospetsuenak ="}
{"id": "161209", "revid": "336", "url": "https://eu.wikipedia.org/wiki?curid=161209", "title": "Global Energy Services", "text": "Global Energy Services Bilboko enpresa da, industrientzat ingenieritza eta mantentze-lanak egiten dituena.\nKatalunian jaioa, 1991tik 2006ra Gamesaren barruan izan zen 3i britainiarrari saldu arte."}
{"id": "161210", "revid": "1545", "url": "https://eu.wikipedia.org/wiki?curid=161210", "title": "Cegasa", "text": "Cegasa O\u00f1atin 1934an sortutako enpresa industriala izan zen, 1000 langile baino gehiago izatera heldu zen, 210 miloi euroko salmentak, eta \"Cegasa\", \"Solac\" eta \"Decor\" markak zituen. 1964tik aurrera lantegi nagusia Gasteizen izan zuen baina O\u00f1atiko sorburua izan zen lantegia itxi gabe.\nTaldeko enpresak:\nCegasa enpresak 2014. urtean bere ateak itxi behar izan zituen. Handik bi urtetara, 2016an, presidente, jabe eta bultzatzaile nagusia izan zen Juan Zelaia hil egin zen."}
{"id": "161211", "revid": "1545", "url": "https://eu.wikipedia.org/wiki?curid=161211", "title": "Iberm\u00e1tica", "text": "Iberm\u00e1tica Donostiako informatika-enpresa da. Bere arloak honakoak dira:\nGuztira 3.300 langile eta 260 milioi euroko salmentak ditu."}
{"id": "161212", "revid": "105290", "url": "https://eu.wikipedia.org/wiki?curid=161212", "title": "IKUSI \u00c1ngel Iglesias S.A.", "text": "IKUSI ELECTR\u00d3NICA, S.L. Donostian 1949an sortutako enpresa da, elektronika eta komunikazio arloetan lan egiten duena.\nBere jarduera nagusiak honakoak dira:"}
{"id": "161213", "revid": "119347", "url": "https://eu.wikipedia.org/wiki?curid=161213", "title": "Sener Aeron\u00e1utica", "text": "Sener Aeron\u00e1utica Getxoko enpresa da, SENER taldeko adar aeronautikoa osatzen duena. 1956an sortu zuten.\nSener Aeron\u00e1uticak Industria de Turbo Propulsores (ITP) enpresaren akziodun nagusia izateaz gain, eguzki-energia ere landu ditu."}
{"id": "161215", "revid": "1545", "url": "https://eu.wikipedia.org/wiki?curid=161215", "title": "Industria de Turbo Propulsores", "text": ""}
{"id": "161216", "revid": "1545", "url": "https://eu.wikipedia.org/wiki?curid=161216", "title": "Ingeteam", "text": "Ingeteam Zamudioko parke teknologikoan (Bizkaia) egoitza duen enpresa-talde bat da.\n2007an sortu zuten, 1972an jaiotako \"Team\" (T\u00e9cnica Electr\u00f3nica de Automatismo y Medida) eta 1974an jaiotako \"Ingelectric\" batuz.\nEnpresa potentzia eta kontroleko elektronikan (alderanzgailuak, frekuentzia bihurgailuak, kontrolagailuak eta babesgarriak), sorgailuak, motorrak eta bonbak, ingeniaritza elektriko eta automatizazio proiektuak espezializatutako enpresa da. \u00a0Lanketa eta mantentze zerbitzu eta instalazio zerbitzuez osatzen du bere eskaintza.\nSorkuntza eolikoa, fotovoltaikoa, hidraulikoa, eta fosilaren sail nagusietan; metalen, ontzigintza, trenbide trakzioaren eraldaketaren industria; indar elektrikoaren sarean, azpiestazioak barne, garatzen ditu bere produktuak, betiere sorkuntza\u00a0eta energia kontsumo eraginkorrena bilatuz eta garraioa eta banaketa eginez.\nEnpresa mundu osoan zehar ari da, 3.900 langilerekin, eta bere jarduera I+G oinarri harturik dago egituraturik, urtero bere fakturazioaren %\u00a07 bideratzen baitu horretara.\nEuskal Herriko talde hau mundu osora zabaldu da, enpresa berriak sortuz: Ingeteam, Gmbh. (Alemanian); Ingeteam, a.s. (Txekiar Errepublikan); Ingeteam Inc (EEBB); Ingeteam, LTDA (Brasilen); Ingeteam S.A. de C.V. (Mexikon)..."}
{"id": "161217", "revid": "1519", "url": "https://eu.wikipedia.org/wiki?curid=161217", "title": "Insalus", "text": "Agua de Insalus, S.A. Tolosan 1888an sortutako enpresa da, ur minerala ekoizten duena. Iturburua Lizartzan, Aralar mendilerroko Otsabio mendiaren inguruan dago eta Araxes ibaiaren ibaiadarra da. Enpresak ISO 9001:2000 eta IFSv.4 zigiluak ditu."}
{"id": "161218", "revid": "1545", "url": "https://eu.wikipedia.org/wiki?curid=161218", "title": "Kider", "text": "Kider Aiaran egoitza nagusia duen enpresa-taldea da, altzariak ekoizten dituena. Akziodun nagusia Nafarroako Kutxa da (%47,42a)\nEnpresak.\nKider taldeak 7 enpresa ditu:"}
{"id": "161219", "revid": "105290", "url": "https://eu.wikipedia.org/wiki?curid=161219", "title": "Emotibismo", "text": "Emotibismoa ekintzek pertsonengan sortzen dituzten sentimenduen bidez ekintza horiek onak ala txarrak diren ezartzen dela baieztatzen duen teoriari deritzo."}
{"id": "161220", "revid": "105290", "url": "https://eu.wikipedia.org/wiki?curid=161220", "title": "S.A. Alkartasuna", "text": "S.A. Alkartasuna Gernikan egoitza zuen enpresa izan zen. Su-armak, batez ere pistolak, egiten zituen. Bere modelorik ospetsuena Alkar pistola izan zen, Lehen Mundu Gerran erabilia.\nEnpresa 1913an Astra, Unceta y Cia S.A.k jasandako grebaren ondorioz sortu zuten, eibartar langile eta gernikar enpresariek sortua hain zuzen ere."}
{"id": "161221", "revid": "336", "url": "https://eu.wikipedia.org/wiki?curid=161221", "title": "Erlatibismo moral", "text": "Moralaren gaiari heltzen diogunean aurkitzen dugun arazorik handienetakoa bere erlatibotasunarena da. Munduko gizarte guztiek beren kode moralak dauzkate eta horiek ez dira inola ere berdinak, diferentzia nabarmenak dituzte eta. Hortaz, moralaren baliagarritasun unibertsala zalantzan jarri eta erlatibismoaren alde egiteko joerak agertu izan dira historian zehar.\nArazo hori antzinako Greziako zibilizazioan sortu zen, teknologiaren aurrerapenari esker kultura desberdinen berri izan eta bestelako kode moralak ere bazirela ikusi zutenean. Grezian erlatibismo morala defendatzen eta argudiatzen duten filosofoei sofista deritze.\nErlatibismo morala, ona eta txarra gizatalde bakoitzak bizimoduaren araberakoak direla defendatzen duen jarrerari deritzogu."}
{"id": "161222", "revid": "1519", "url": "https://eu.wikipedia.org/wiki?curid=161222", "title": "STAR, Bonifacio Echeverr\u00eda S.A.", "text": "STAR, Bonifacio Echeverr\u00eda S.A. armagintza enpresa izan zen, egoitza Eibarren zuena. Julian eta Bonifazio Etxeberria anaiek 1905ean sortua, su-armak egiten zituen, batez ere pistolak. 1905ean sortua, 1997an porrot egin ondoren desegin zuten."}
{"id": "161224", "revid": "1545", "url": "https://eu.wikipedia.org/wiki?curid=161224", "title": "Transportes Colectivos S.A.", "text": "Transportes Colectivos S.A. (TCSA) autobusen zerbitzua eskaintzen duen enpresa bizkaitarra da, Bizkaibusen linea batzuk kudeatzen dituena.\nHistoria.\nXIX. mendeko amaieran \"TUB\" (Tranv\u00edas Urbanos de Bilbao) izenaz sortua, Arratiako tranbiak kontrolatua izan ondoren, 1906an \"Tranmways et Electricit\u00e9 de Bilbao\" bihurtu zen. Gero \"TUGBSA\" (Transportes Urbanos del Gran Bilbao) izena hartu zuen 1980ko hamarkadan egungo izena hartu arte.\n\"Bilba\u00edna de Autobuses S.A. (BASA)\", \"Saipal\" eta \"Ramos\" xurgatu ondoren, 1988an Bilbobusen eta Bizkaibusen sartu zen. 2008an Bilbobus galdu ondoren, ALSAk erosia izan zen."}
{"id": "161225", "revid": "1545", "url": "https://eu.wikipedia.org/wiki?curid=161225", "title": "TCSA", "text": ""}
{"id": "161226", "revid": "1545", "url": "https://eu.wikipedia.org/wiki?curid=161226", "title": "Urssa", "text": "Urssa Gasteizko enpresa industriala da, metalezko egiturak egiten dituena.\n1961eko maiatzaren 25ean kooperatiba hau MCC barnean dago. Bi lantegi nagusi ditu, biak Gasteizen. 1998an KBE alemaniar enpresarekin batera, \"KBE-Urssa S.A.\" sortu zuen Gasteizen PVC leihoen profilak egiten dituena."}
{"id": "161227", "revid": "1545", "url": "https://eu.wikipedia.org/wiki?curid=161227", "title": "URSSA", "text": ""}
{"id": "161228", "revid": "96586", "url": "https://eu.wikipedia.org/wiki?curid=161228", "title": "Florinda Chico", "text": "Florinda Chico, jaiotze izenez Florinda Chico Mart\u00edn-Mora (1926ko apirilaren 24a, Don Benito, Extremadura - 2011ko otsailaren 19a, Madril), espainiar antzerki eta zinemako aktore bat izan zen. Bere ibilbide luzean zehar hainbat sari eskuratu zituen, 1940ko hamarkadatik aurrera espainiar zinemako emakumezko bigarren mailako aktore garrantzitsuenen artean zegoen, ehun filma baino gehiagotzan antzeztu zuelarik.\nBere filmografia arakatu ezkero, honako filma hauek azpimarra daitezke: \"Las que tienen que servir\" (1967, Jos\u00e9 Mar\u00eda Forqu\u00e9), \"Abuelo Made in Spain\" (1969, Pedro Lazaga), \"La graduada\" (1971, Mariano Ozores), \"El calzonazos\" (1974, Mariano Ozores), \"Cr\u00eda cuervos\" (1975, Carlos Saura), \"El alegre divorciado\" (1976, Pedro Lazaga), \"Los bingueros\" (1979, Mariano Ozores), \"El currante\" (1983, Mariano Ozores), edota \"La casa de Bernarda Alba\" (1987, Mario Camus)."}
{"id": "161230", "revid": "17", "url": "https://eu.wikipedia.org/wiki?curid=161230", "title": "Erlatibismo morala", "text": ""}
{"id": "161232", "revid": "69297", "url": "https://eu.wikipedia.org/wiki?curid=161232", "title": "Sunsundegui", "text": "Sunsundegui, S.A. Sakana eskualdeko Altsasu udalerrian kokaturiko enpresa da, autobus eta trenen karrozeriak egiten dituena.\n1944an Irunen sortua, 1956an Altsasura lekualdatu zen.\n2008an lortu zuen fakturazio-errekorra, baina kudeaketa txarrak krisi ekonomiko larria ekarri zion, eta, horren ondorioz, 2009an Nafarroako Gobernuak, Sodenaren bitartez, bere kudeaketaz arduratu behar izan zuen\n2012. urtearen amaieran, Nafarroako Gobernuak Sunsundeguin desinbertitzea erabaki zuen, eta 2013. urtearen lehenbiziko erdian akordio bat lortu zuen langileekin eta zuzendaritza-taldearekin, hauek akziodunak bihur zitezen, enpresa bereganatuz.\nEspainiako merkatuaz gain, Sunsundeguik Europa eta Ekialde Hurbileko hainbat herrialdetara esportatzen ditu autobusak, eta, horren ondorioz, 2008an Nafarroako Gobernuaren esportazioaren saria jaso zuen.\n2019ean 450 langile zituen."}
{"id": "161233", "revid": "1545", "url": "https://eu.wikipedia.org/wiki?curid=161233", "title": "Suministros y Servicios Unificados de Carrocer\u00eda, S.L.", "text": ""}
{"id": "161235", "revid": "96586", "url": "https://eu.wikipedia.org/wiki?curid=161235", "title": "Paco Mart\u00ednez Soria", "text": "Francisco \"Paco\" Mart\u00ednez Soria (1902ko abenduaren 18a, Tarazona, Zaragoza - 1982ko otsailaren 26a, Bartzelona) espainiar aktore, antzerki enpresari eta zinema izar bat izan zen."}
{"id": "161236", "revid": "1545", "url": "https://eu.wikipedia.org/wiki?curid=161236", "title": "Devoucoux", "text": "Devoucoux Biarrizko enpresa da, luxuzko zaltokiak egiten dituena. Konpainiak 13 modelo ezberdin egiten ditu.\nEnpresa 1985ean Jean-Michel Devoucouxek sortu zuen Saran eta egun 60 langile ditu."}
{"id": "161237", "revid": "58701", "url": "https://eu.wikipedia.org/wiki?curid=161237", "title": "Jos\u00e9 Antonio Labordeta Parke Handia", "text": "Jos\u00e9 Antonio Labordeta Parke Handia (; ofizialki eta ) Espainiako Aragoi autonomia erkidegoan dagoen Zaragoza hirian kokatzen den 40 hektarea dituen hiri parke bat da. Mende batean zehar hiri honetako parkerik handiena izan zen, halere, Expo 2008 ospakizunaren ondorioz 2008an eraiki zen Uraren Hiri Parkeak lehenbiziko postu hori kendu zion.\n2010eko irailaren arte parke honen izena Primo de Rivera izan zen, herritarren artean \"Parque Grande\" (\"Parke Handia\") izenez ezagutzen zelarik, baina Jos\u00e9 Antonio Labordeta kantautore eta politikariaren heriotza eta hiritarren eskaerei entzunez, azkenik parkeak bere ohorez gaur egungo izen hori jaso zuen."}
{"id": "161238", "revid": "512", "url": "https://eu.wikipedia.org/wiki?curid=161238", "title": "\u00c9ditions Atlantica", "text": "\u00c9ditions Atlantica Angelun egoitza duen Euskal Herriko argitaletxe bat da.\n1984an sortu zen Biarritzen, egun Biarritzen, Parisen, Angelun eta Pauen dute egoitza. 1997an Parisko \u00c9ditions S\u00e9guier erosi zuen.\nGuztira 2776 lan argitaratu ditu, horietatik urtero 130 berriak izanik. 15 langile eta 1,6 milioi euroko salmentak ditu. Kirola, tauromakia, historia, ondarea eta ohiturak jorratzen dituzte liburuak argitaratzen ditu."}
{"id": "161239", "revid": "1545", "url": "https://eu.wikipedia.org/wiki?curid=161239", "title": "Atlantica", "text": ""}
{"id": "161244", "revid": "105290", "url": "https://eu.wikipedia.org/wiki?curid=161244", "title": "Surf Session", "text": "Surf Session, euskal aldizkaria da, frantziar estatu osoko surf-aldizkaririk zaharrena da. 1986an Gibus de Soultraitek eta Pierre Bernard-Gascognek Biarritzen sortua, egun Sud Ouest taldekoa da. Egoitza Angelun du.\nFilmografia.\nAldizkariak zenbait bideo ekoiztu du:"}
{"id": "161246", "revid": "512", "url": "https://eu.wikipedia.org/wiki?curid=161246", "title": "Gibus de Soultrait", "text": "Gibus de Soultrait (Biarritz, 1957ko maiatzaren 23a) euskal herritar kazetaria da. \"Surf Session\" aldizkariaren sortzailea, \"Surfer's Journal\" frantsesezko bertsioaren zuzendaria da.\nIrakaslea Bordele 2-ko Unibertsitatean eta surflaria ere bada."}
{"id": "161247", "revid": "1545", "url": "https://eu.wikipedia.org/wiki?curid=161247", "title": "Toffolo", "text": "Toffolo Uztaritzeko Arrauntz auzoan egoitza duen enpresa da, eraikuntzarako produktuak egiten dituena. Lapurdin taldeko egoitza nagusia baduen ere, Lesakan ere lantegi bat du."}
{"id": "161248", "revid": "119347", "url": "https://eu.wikipedia.org/wiki?curid=161248", "title": "Pilarreko Gure Amaren Eliza (Canfranc)", "text": "Pilarreko Gure Amaren Eliza (; ) Espainiako Aragoi autonomia erkidegoko Huescako probintzian dagoen Canfranc udalerriko Os Aranyons/Los Ara\u00f1ones herrian kokatzen den eliza bat da, hain zuzen ere, Jazetania eskualdean dago, Pirinioetako bihotzean. 1969. urtean Miguel Fisac Serna arkitektoak diseinatu eta altzatu zuen. Kultu katolikoa eta Pilarreko ama Birjinari sagaratua dago, 2006. urtean kultura ondasun izendatu zuten. Bere barnean hainbat erretaula barroko ere badaude."}
{"id": "161249", "revid": "1545", "url": "https://eu.wikipedia.org/wiki?curid=161249", "title": "Manufacture d'armes des Pyr\u00e9n\u00e9es fran\u00e7aises", "text": "Manufacture d'armes des Pyr\u00e9n\u00e9es fran\u00e7aises (MAPF) Hendaian egoitza zuen enpresa izan zen. Su-armak, batez ere pistolak, egiten zituen. Bere modelorik ospetsuenak \"Unique\" markakoak ziren.\nHistoria.\nEnpresa 1923an Behobian \"Uria &amp; Arenas Fr\u00e8res\" izenaz sortu zuen Jos\u00e9 Uriak. 1928an Hendaiara joan eta \"Manufacture d'armes des Pyr\u00e9n\u00e9es fran\u00e7aises\" izena hartu zuen. 2001ean enpresa itxi zutenean, F.M.R.-ek \"Unique\" marka erosi zuen.\nModeloak.\nPistola profesionalak:\nKirolezko pistolak:"}
{"id": "161250", "revid": "1545", "url": "https://eu.wikipedia.org/wiki?curid=161250", "title": "MAPF", "text": ""}
{"id": "161254", "revid": "3591", "url": "https://eu.wikipedia.org/wiki?curid=161254", "title": "Poney", "text": "Ponia, Poney, xaldi edo, batzuetan, pottoka zaldi txiki bat da (\"Equus ferus caballus\"), soin gurutzera gehienez 150 zentimetro garai izatera heltzen dena. Garaiera hartatik behera dagoen edozein zaldi poneytzat jotzen da, nahiz eta egiazko poney endek berezko fenotipoa duten. Zaldien artean poneyek berezko izaera eta gorpuzkera dute.\nMunduan poney enda eta mota ugari dago. Hainbat enda zahar eta jatorrizkoak, baina beste asko sortu berriak, bereziki zaldiketarako.\nZaldi neurriko zaldiak, berriz, beste sailkapen taldean sartzen dira.\nAntzinakoagoak diren poney endek, garbienak izateaz gain, zaldi arkaikoen ezaugarriak atxiki dituzte. Esate baterako, bizkarrean zehar duten marra, baita hanketan agertzen diren marrak ere, edota hanka ilunak. Mutur zurixkak, zurda mardulak eta erdi zutunik zein izaera handia. Handiagoak diren zaldiak baino nortasun handiagoa edukitzen dute sarritan.\nEzaugarriak.\nPoneyak abere indartsu eta landatarrak dira. Beraien pisua batez beste 100 kilo ingurukoa da, baina esate baterako pottoka poneya izanik 200-250 kiloko aberea da, eta Shetland poney txikienak 100 kilotik behera izan dezake. Hainbat poney txiki edo miniaturen endak are txikiagoak izan daitezke.\nItxura indartsua daukate, soslai zuzena eta belarriak hiruki forman eta ez barrura zuzenduta, handiagoak diren zaldien kasuan ez bezala.\nEuskal Herriko poney endak.\nEuskal Herrian bertakoak diren zenbait poney enda dago:\nBertako enda hauetaz gain beste zenbait poney enda zabaldurik daude Euskal Herrian. Esate baterako, Shetland poneyak gero eta ugariago dira Euskal Herrian lursail txikiak garbitzeko zein maskota gisa.."}
{"id": "161256", "revid": "90204", "url": "https://eu.wikipedia.org/wiki?curid=161256", "title": "Jaume Balaguer\u00f3", "text": "Jaume Balaguer\u00f3 i Bernat (Lleida, 1968ko azaroaren 2a) kataluniar zinema zuzendari eta gidoilaria da. Bere ibilbidea 1990eko hamarkadaren erdialdean hasi eta hainbat sari irabazi ditu.\nBere filma ospetsuenen artean honako hauek daude: \"Els sense nom\" (1999, Emma Vilarasau, Karra Elejalde eta Trist\u00e1n Ulloa aktoreekin), \"Darkness\" (2002, Fele Mart\u00ednez, Anna Paquin, Lena Olin eta Giancarlo Giannini aktoreekin), \"Para entrar a vivir\" (2006, Macarena G\u00f3mez, Nuria Gonz\u00e1lez eta Adri\u00e0 Collado aktoreekin), \"REC\" (2007, Manuela Velasco, Ferran Terraza eta Jorge Serrano aktoreekin), \"REC 2\" (2009) edota \"Mientras duermes\" (2011)."}
{"id": "161257", "revid": "119347", "url": "https://eu.wikipedia.org/wiki?curid=161257", "title": "Laval (Quebec)", "text": "Laval Quebeceko eskualde administratiboa, eskualdeko konderriko udalerria (MRC) eta udalerria da. Bere lurraldeak Quebeceko administrazioaren hiru mailak betetzen ditu aldi berean. 13 kodea erabiltzen da azaleran Quebeceko txikiena den eskualde hau identifikatzeko.\nQuebeceko hirugarren hiria da biztanlerian Quebec Hiria eta Montrealen atzetik; azken honetako metropoliaren barruan dago eta bere aldirietakoa da.\nGeografia.\nLaval geografikoki ia erabat J\u00e9sus uhartearekin (fr. \"\u00eele J\u00e9sus\") identifikatzen da, hiriaren barruan dauden San Laurendi ibaiak sortutako zenbait uharte txikiz gain. Uhartea Hochelagako uhartedian dago, non Montreal dagoen. Bien artean Rivi\u00e8re des Prairies pasatzen da hego eta hego-ekialdeko mugak markatuz; ipar eta ipar-mendebaldekoetarako Rivi\u00e8re des Mille \u00celes dago. Bi \"rivi\u00e8re\" hauek San Laurendiren adarrak dira.\nLurralde oso laua da eta apenas dagoen muinorik.\nMugakideak.\nArestian azaldu bezala lurren bidezko auzokiderik ez du, uharte batzuek osatutako hiria delako.\nDemografia.\nMontreal hiriko hazkunde handiko aldirian dagoen hiri honetan 170.000 bat biztanle bizi ziren 1965ean fusioaren bidez sortu zenean; gaur egun ia 400.000ra heltzen dira.\nHizkuntzak.\nLehen hizkuntza ehunekoetan:\nBanaketa administratiboa.\nQuebeceko hiru maila administratiboak betetzen ditu; bakoitza autonomoa izan eta konpetentzia desberdinak dituen arren, udalbatzarako aukeratutako kideak dira beste bietarako funtzioak ere hartzen dituztenak.\nUdalerriko sektoreak.\nHiriko auzoak gaur egun 6 sektoretan banatuta daude:"}
{"id": "161258", "revid": "1712", "url": "https://eu.wikipedia.org/wiki?curid=161258", "title": "Emotibismoa", "text": ""}
{"id": "161260", "revid": "98220", "url": "https://eu.wikipedia.org/wiki?curid=161260", "title": "Zapatones", "text": "Juan Carlos Lama Basas, erromes eta jendartean askoz ere ezagunagoa Zapatones ezizenaz (1954, A Ponte do Porto, Camari\u00f1as, A Coru\u00f1ako probintzia, Galizia - 2015eko maiatzaren 15a, Pontevedra) espainiar erromes, ibiltari eta plazagizon bat da, Done Jakue Bidea osoan nahiz Santiago de Compostela hiriko Obradoiro enparantzan sarritan agertzeagatik ezaguna da."}
{"id": "161261", "revid": "7162", "url": "https://eu.wikipedia.org/wiki?curid=161261", "title": "Juan Carlos Lama Basas", "text": ""}
{"id": "161263", "revid": "96586", "url": "https://eu.wikipedia.org/wiki?curid=161263", "title": "Javier Calvo (aktorea)", "text": "Javier Calvo Guirao (Madril, 1991ko urtarrilaren 21a- ) espainiar aktorea da."}
{"id": "161264", "revid": "1712", "url": "https://eu.wikipedia.org/wiki?curid=161264", "title": "Esnea", "text": ""}
{"id": "161266", "revid": "1712", "url": "https://eu.wikipedia.org/wiki?curid=161266", "title": "Javier Calvo (actor)", "text": ""}
{"id": "161267", "revid": "512", "url": "https://eu.wikipedia.org/wiki?curid=161267", "title": "Adri\u00e1n Rodr\u00edguez", "text": "Adri\u00e1n Rodr\u00edguez Moya (Cornell\u00e0 de Llobregat, Bartzelona, 1988ko azaroaren 28a - ), abeslari eta aktore katalana da."}
{"id": "161268", "revid": "119347", "url": "https://eu.wikipedia.org/wiki?curid=161268", "title": "Maliko geografia", "text": "Mali Mendebaldeko Afrikako estatu itsasgabea da. Ipar latitudeko 10\u00b0 eta 25\u00b0 artean, eta 13\u00b0 W eta 5\u00ba E arteko longitudean hedatzen da. 1.240.192 kilometro koadroko eremua hartzen du, Azawad barne; munduko 24. herrialderik zabalena da. Gehiena Sahararen hegoaldean kokaturik dago eta, beraz, oso beroa da eta urtaro lehorrean hondar erauntsiak izaten dira. Baliabide naturalak kontuak hartzekoak dira. Urrea, uranioa, fosfatoak, kaolina, gatza eta kareharria ustiatzen dira. Ingurune arazo larrienak desertizazioa, basogabetzea, lurren higadura eta uraren kutsadura dira.\nMugak.\nIparraldean Aljeriarekin du muga, Nigerrekin ekialdean, Burkina Faso eta Boli Kostarekin hegoaldean, Ginearekin hego-mendebaldean eta Senegal eta Mauritaniarekin mendebaldean.\nEskualde naturalak.\nMalin hiru eskualde natural daude:\nErliebea.\nLurralde gehiena laua da, baino han eta hemen muino harritsuak daude. Adrar des Ifoghas ipar-ekialdean, Manding eta Bambouk mendiak hego-mendebaldean eta Hombori Tondo hego-ekialdean dira mendigune garrantzitsuenak. Hombori Tondo da Maliko gailurra da, 1.153 metrorekin.\nHidrografia.\nNiger eta Senegal dira ibai nagusiak. Niger ibaiak 1.693 kilometroz zeharkatzen du herrialdea, hego-mendebaldetik hego-ekialdera, bihurgune handi bat eginez. Ibai honek, eta bere adar nagusia den Bani ibaiak, Gineako Fouta Djalonen dute iturburua. Maliko erdialdean, Timbuktu eta Djenn\u00e9 artean, barne delta zabala eratzen du. Niger ibaia Maliren bihotza da, janari eta ur-iturria eta garraiobide garrantzitsua delako. Herrialdearen mendebaldea, Mauritania, Senegal eta Gineak inguratzen dutena, Senegal ibaiaren arroan dago. Ibai hau, ur handien garaian (urtean hiru hilabetez) Kayeseraino nabigagarria da.\nKlima.\nMali oso eskualde beroan dago. Izan ere, ekuatore termikoak, urteko batez besteko tenperatura handienak dituzten puntuak lotzen dituen irudizko lerroak, herrialdea zeharkatzen du. Zatirik handienean prezipitazioak urriak dira eta lehorteak maizkoak. Herrialdearen hegoaldean euri sasoia ekaina eta abenduaren artekoa da. Hiru eremu klimatiko daude:\nDatu orokorrak.\nKokapena:\nMendebaldeko Afrika, Aljeriaren hegoaldean\nKoordenatu geografikoak: \nAzalera:\nHerrialdearen mugak:\n\"denetara:\" 7.243\u00a0km\n\"Erresuma mugakideak:\"\nItsasbazterra: 0\u00a0km (itsasgabea)\nLurraldea:\ngehiena laua, hondar-basamortua iparraldean, sabana hegoaldean, muino malkartsuak ipar-ekialdean.\nMuturreko garaierak:\nBaliabide naturalak:\nurrea, fosfatoak, kaolina, gatza, kareharria, uranioa, igeltsu harria, granitoa, hidroelektrizitatea.\noharra: bauxita, burdin harria, manganesoa, eztainu eta kobre hobiak badira ere, ez dira ustiatzen.\nLurren erabilera: (2005)\nLur ureztatua: (2003)\n2.360\u00a0km\u00b2\nUr baliabide berriztagarriak: (2001)\n100 km\u00b3\nUr kontsumoa (etxeko-ura/industria-ura/nekazal-ura): (2000)\nArrisku naturalak:\nHarmattana, urtaro lehorreko haize beroa eta hautsez kargatua; maizko lehorteak; Niger ibaiaren noizbehinkako uholdeak."}
{"id": "161277", "revid": "119347", "url": "https://eu.wikipedia.org/wiki?curid=161277", "title": "Lanaudi\u00e8re", "text": "Lanaudi\u00e8re Quebeceko eskualde administratiboa da. 14 kodea erabiltzen da eskualde hau identifikatzeko. Hiri nagusia Joliette da.\nGeografia.\nMontrealdik 30 bat km ipar-ekialdera, eskualdea Quebeceko hiri nagusi honi begira dago. Laval eta Montrealen parean dauden hiriak (Terrebonne -101.558 biztanle 2009an-, Repentigny -78.812-...) Montrealgo metropoli komunitatearen (\"Communaut\u00e9 m\u00e9tropolitaine de Montr\u00e9al\", CMM) barruan daude. Laurentideseko zenbait udalerrirekin batera hiriaren \"Couronne Nord\" edo \"Rive-Nord de Montr\u00e9al\" (\"Montrealgo iparraldeko ibarra\") osatzen dute.\nJoliette (19.044 biztanle) hiri historikoa eskualdearen erdian dago eta hiriburu funtzioak betetzen ditu, biztanlerian handiena izan gabe. Hortik iparraldera populazioa murriztuz doa eta lur eremu zabalean gune naturalak dira nagusi: Mont-Tremblanteko parke naturala, Matawinie... Eskualde honetan, Bayonne deitutako ibaia dago, abenaki jatorriko herriak \"\u00d4bamasek\" deitua.\nHistoria.\n1966an Quebeceko eskualde administratiboak eratu zirenean Montrealgoa askoz ere handiagoa zen. 1987an eskualde batzuk banatzeari ekin zitzaion, oreka lortu nahirik. Urte horretan sortu zen eskualdeetakoa Lanaudi\u00e8re izan zen.\nDemografia.\nMontrealen itzalean biztanleria asko hazi da azken hamarkadetan.\nHizkuntzak.\nHistorikoki komunitate ingeles hiztun batzuk, baita eslaviarrak (errusiar, ukrainar, poloniarrak) ere, bertan plantatu ziren, batez ere Rawdon inguruan; hala ere gaur egun eskualdea oso ehuneko handian frantses hiztuna da: 2006an %67,9k hizkuntza hori baino ez zekiten, %31,5k frantsesa eta ingelesa eta oso kopuru txikiak ziren ingelesa edota beste hizkuntzen bat baino ez zekitenak.\nJatorriko herriak.\nEuropar jatorriko gehiengo zabalaren erdian, eskualde honetan jatorriko herrien ordezkaritza gorde da; iparraldeko lur eremu handian \"zurien\" presentzia urriaz gain, Manawan izeneko atikamekw herriaren komunitatea dago.\nBanaketa administratiboa.\nEskualdeak 7 \"Eskualdeko konderriko udalerri\" (MRC) eta 59 udalerri ditu. MRCak eta beren hiriburuak:"}
{"id": "161278", "revid": "119347", "url": "https://eu.wikipedia.org/wiki?curid=161278", "title": "Laurentides (eskualde administratiboa)", "text": "Laurentides Quebeceko eskualde administratiboa da. 15 kodea erabiltzen da eskualde hau identifikatzeko. Hiri nagusia Saint-J\u00e9r\u00f4me da. Izena askoz ere zabalagoa den Laurentides mendilerrotik hartu zuen.\nGeografia.\nMontrealen itzalean bizi den eskualde hau aspalditik izan da Quebeceko hiri handienaren aisialdirako ihesbidea; hiriburuaren funtzioak betetzen dituen Saint-J\u00e9r\u00f4metik (65.255 biztanle 2009an) iparraldera zabaltzen diren natura guneetan kokatutako herriek XIX. mendetik Ipar Amerika osoan eskian aritzeko eta oporraldietarako fama hartu zuten: Morin-Heights, Mont-Tremblant, Sainte-Ad\u00e8le...\nLavaletik bereizten duen San Laurendi ibaiaren adarra den Rivi\u00e8re des Mille \u00celesen ertzeko \"eskualdeko konderriko udalerrietan\" (MRC), beraz Montrealetik hurbilago, biztanleria handia dago: Th\u00e9r\u00e8se-De Blainville (147.403 biztanle), Deux-Montagnes (86.081); pittin bat iparralderago Montreal-Mirabel nazioarteko aireportua dagoen Mirabel (34.000) MRC-udalerria dago. Zati hau Montrealgo metropoli komunitatearen barruan dago eta Lanaudi\u00e8reko zenbait udalerrirekin batera hiriaren \"Couronne Nord\" edo \"Rive-Nord de Montr\u00e9al\" (\"Montrealgo iparraldeko ibarra\") osatzen du.\nMontrealetik iparralderako ardatz nagusitik kanpo Argenteuil konderriko eskualde-udalerria dago, Outaouaiserako bidean.\nHistoria.\n1966an Quebeceko eskualde administratiboak eratu zirenean Montrealgoa askoz ere handiagoa zen. 1987an eskualde batzuk banatzeari ekin zitzaion, oreka lortu nahirik. Urte horretan sortu zen eskualdeetakoa Laurentides izan zen.\nDemografia.\nMontrealgo metropolian egoteak bere biztanleria handia izatea ekarri du; 2010ean Quebeceko eskualdeen artean laugarrena zen populazioari dagokionez eta gorantza ari da.\nHizkuntzak.\nHistorikoki komunitate ingeles hiztun batzuk eskualdean plantatu ziren baina gaur egun gehiengo zabala da frantsesa besterik ez dakitenak (%56,2) edota frantsesaz gain ingelesa ere dakitenak (%42, ehunekorik handienetakoa eta eskualdearen soslai kultural altuaren seinale) baina oso gutxi dira ingelesez edo hizkuntza alofonoren bat baino ez dakitenak.\nJatorriko herriak.\nGaur egun Laurentidesen jatorriko herri bati (kaniengehaga, kanienkehaka edo \"mohawk\", hain zuzen) aitortutako komunitatea dago: Kanesatake. 1990ean beren lurrak defendatzeagatik istilu larriak sortu ziren: kapitulu horri \"Okako krisialdia\" deitu zitzaion.\nBanaketa administratiboa.\nEskualdeak 8 \"Eskualdeko konderriko udalerri\" (MRC) eta 83 udalerri ditu. MRCak eta beren hiriburuak:"}
{"id": "161279", "revid": "119347", "url": "https://eu.wikipedia.org/wiki?curid=161279", "title": "Mont\u00e9r\u00e9gie", "text": "\ufeffMont\u00e9r\u00e9gie Quebeceko eskualde administratiboa da. 16 kodea erabiltzen da eskualde hau identifikatzeko eta Montrealen atzetik biztanleriari dagokionez bigarrena da eskualde administratiboen artean.\nSan Laurendi ibaiaren hegoaldean kokatzen da; zati handi bat Montrealgo metropoli komunitatearen barruan dago, hiriaren aurrean \"Couronne Sud\" edo \"Rive-Sud de Montr\u00e9al\" (\"Montrealgo hegoaldeko ibarra\") osatuz. Bere lurraldea Estatu Batuekiko mugaraino barreiatzen da. Lurraldea bai hiritarra, bai nekazaria da. Zerbitzuek eta turismoak ere bere merkatuaren zati garrantzitsua betetzen dute.\nGeografia.\nBere izena Monteregiar muinoak (\"collines mont\u00e9r\u00e9giennes\") mendilerrotik dator eta hau aldi berean Montrealgo \"mont Royal\" mendikotik.\nEskualde honek berezitasun administratiboa du beste guztiekiko, Nord-du-Qu\u00e9becekin batera: hiru azpieskualdetan banatuta dago eta bakoitzak Quebeceko eskualde administratiboei dagozkien egiturak ditu, hau da \"Conf\u00e9rence r\u00e9gionale des \u00e9lu(e)s\" (CR\u00c9) eskualdeko hautetsien konferentzia, hiriburuaren funtzioak betetzen dituzten udalerri-egoitzak eta beste. Nord-du-Qu\u00e9beceko kasuan azpibanaketak egoteko arrazoiak lur eremu erraldoia eta nazio aldetik anitza izatea (inuita, cree, europar jatorrikoak) badira ere, Mont\u00e9r\u00e9gien duen biztanleria handia dateke. Hauexek dira azpieskualdeak:\nHistoria.\nEskualde honetan euskaldunen presentziaren arrastorik bada; Sur\u00f4iteko hiri nagusiaren izena Salaberry-de-Valleyfield (bere izen laburtu herrikoia \"Valleyfield\" baino ez bada ere) euskal jatorriko -Michel Salaberri bere aitona Ziburun jaioa zen- Charles-Michel d'Irumberry de Salaberryren omenez ezarri zioten.\n1966an Quebeceko eskualde administratiboak eratu zirenean Montrealgoa askoz ere handiagoa zen. 1987an eskualde batzuk banatzeari ekin zitzaion, oreka lortu nahirik. Urte horretan sortu zen eskualdeetakoa Mont\u00e9r\u00e9gie izan zen.\nDemografia.\nBiztanle gehienak ibaiaren alboan bizi dira, Montrealetik hegoaldera. Quebeceko eskualde administratiboen artean bigarrena da biztanle kopuruari dagokionez, Capitale-Nationale beraren aurrean.\nHizkuntzak.\nHistorikoki zenbait komunitate ingeles hiztun eskualdean plantatu dira, dela Cantons-de l'Est historikoan dela Chateauguay ibaiaren inguruan. Hala ere, eskualdea gehiengo zabalaz frantses hiztuna da: 2006an %52,3k frantsesa zuten hizkuntza bakarra, %44,1ek frantsesa eta ingelesa (kultura mailaren seinale) baina oso gutxi ziren ingelesa edota hirugarren hizkuntzaren bat besterik ez zekitenak.\nJatorriko herriak.\nGaur egun Mont\u00e9r\u00e9gien jatorriko herri bati (kaniengehaga, kanienkehaka edo \"mohawk\", hain zuzen) aitortutako bi komunitate daude:\nBanaketa administratiboa.\nEskualdeak 14 konderriko eskualde-udalerri (MRC), bere baliokidea den aglomerazio bat eta 178 udalerri ditu. Hiru azpieskualdetan banatuta eta bakoitzaren hiriburua adierazita.\nLongueuileko aglomerazioa.\nMRCaren baliokidea den aglomerazioa da, 5 udalerrik osatua: Boucherville, Brossard, Longueuil, Saint-Bruno-de-Montarville eta Saint-Lambert.\nMont\u00e9r\u00e9gie-Est.\n9 MRC daude:\nVall\u00e9e-du-Haut-Saint-Laurent.\n5 MRC daude:"}
{"id": "161280", "revid": "20653", "url": "https://eu.wikipedia.org/wiki?curid=161280", "title": "Biztanleko", "text": ""}
{"id": "161281", "revid": "119347", "url": "https://eu.wikipedia.org/wiki?curid=161281", "title": "Centre-du-Qu\u00e9bec", "text": "\ufeffCentre-du-Qu\u00e9bec (\"Quebeceko erdialdea\") Quebeceko eskualde administratiboa da. 17 kodea erabiltzen da eskualde hau identifikatzeko eta hiri nagusia Drummondville da.\nGeografia.\nSan Laurendi ibaiaren hegoaldean kokatuta dago, Quebec Hiria eta Montrealen arteko erdibidean; hori dela eta hainbeste errepide eta autobide eskualdean zehar pasatzen dira. Aspalditik \"Bois-Francs\" izenez ezagutzen den eremua da eta Apalatxeetako lehen muinoak ere beren mugen barruan daude, hego-ekialdean. San Laurendira doazen ibaiadar inportante batzuek beren lurrak zeharkatzen dituzte: Saint-Fran\u00e7ois, Nicolet eta B\u00e9cancour ibaiak.\nL'Erable, Arthabaska eta Drummond MRCak Cantons-de-l'Est historikoen barnean sartu ohi dira baina administratiboki Estrietik kanpo daude.\nHistoria.\n1966an eskualde administratiboak osatu zirenetik 1987 arte \"Trois-Rivi\u00e8res\" izena zeraman eskualde handiagoaren barruan zegoen, hiri honetan zentratuta San Laurendiren bi ibarretako lurrak hartzen zituena. 1987ko abenduaren 22an izena aldatu eta \"Mauricie\u2013Bois-Francs\" izendapena ezarri zioten, ibaiaren alde bakoitza aipatuta geratzen zelarik.\n1997ko uztailaren 30ean, ordea, eskualde hori desagertu zen eta bere lurrek Mauricie eta Centre-du-Qu\u00e9bec osatu dituzte. Beraz, Quebeceko eskualde administratiborik gazteena da.\nDemografia.\nHizkuntzak.\nHistorikoki komunitate ingeles hiztun batzuk (leialistak edota eskoziar, irlandar...jatorrikoak) bertan plantatu ziren, batez ere Cantons-de l'Est historikoen barnean edo auzolurretan; hala ere gaur egun eskualdea oso ehuneko handian frantses hiztuna da: 2006an %79,3k hizkuntza hori baino ez zekiten, %20,3k frantsesa eta ingelesa eta kopuru anekdotikoak ziren ingelesa edota beste hizkuntzen bat baino ez zekitenak.\nJatorriko herriak.\nEuropar jatorriko gehiengo zabalaren erdian, eskualde honetan jatorriko herrien ordezkaritza gorde da: abenaki herriari aitortzen zaizkion bi komunitate daude,Odanak eta W\u00f4linak.\nBanaketa administratiboa.\nEskualdeak 5 \"Eskualdeko konderriko udalerri\" (MRC) eta 80 udalerri ditu. MRCak eta beren hiriburuak:"}
{"id": "161282", "revid": "646", "url": "https://eu.wikipedia.org/wiki?curid=161282", "title": "Gordailu (argipena)", "text": "Gordailu hitzak, gordetako gauzen multzoa edo horiek gordetzen diren lekua alegia, adiera zenbait ditu:"}
{"id": "161283", "revid": "17", "url": "https://eu.wikipedia.org/wiki?curid=161283", "title": "Gordailu", "text": ""}
{"id": "161284", "revid": "10891", "url": "https://eu.wikipedia.org/wiki?curid=161284", "title": "Laval", "text": "Laval leku batzuetako izena da; deitura ere bihurtua da."}
{"id": "161285", "revid": "11782", "url": "https://eu.wikipedia.org/wiki?curid=161285", "title": "Laval (Qu\u00e9bec)", "text": ""}
{"id": "161287", "revid": "105290", "url": "https://eu.wikipedia.org/wiki?curid=161287", "title": "Dibidendu", "text": "Dibidendua merkataritza-sozietate batek lortutako mozkinetatik bere bazkideei emandako sariak dira.\nEnpresa bat, erregimen kapitalistaren barruan, beti sortzen da errentagarria izateko eta etekinak lortzeko helburuarekin. Izatez, horixe da enpresaren izateko arrazoi nagusietako bat. Kontuan izanik akziodunak direla sozietatea sortzeko beren dirua arriskuan jartzen dutenak, enpresaren jardueran lortutako mozkinen parte bat erreserbetara destinatzen da eta beste bat jabe edo akziodunen artean banatzen da. Azken ordainsari hori da dibidendua.\nBaldin enpresa batek bere emaitzen kontua 1.000 euroko mozkinaren ixtea lortzen badu, hango administrazio kontseiluak planteatu behar du nola banatuko duen diru hori eta zer helburu emango dion. Inbertsio berriak egiteko, jabe edo akziodunei ordainsari moduan pagatzeko edota bi gauzetarako erabili ahalko du. Enpresa bateko kudeatzaileek, eskuarki, ez dituzte mozkin guztiak akziodunen artean banatzen. Parte bat enpresak beretzat gelditzen du, inbertsio edo proiektuetarako. Demagun, 1.000 euro horietatik enpresak 700 euro gelditzen dituela beretzat. Mozkinen parte horri erreserba esaten zaio, badaezpada ere gordetzen baita, garai txarrak badatoz ere. Gainera, galerekin ez dauden sozietate guztiek eduki behar dute legezko erreserba bat. Ondorioz, gainerako 300 euroak dibidenduetarako zuzenduko lituzke enpresak. Akziodun bakoitzak gehiago edo gutxiago kobratuko du, bere esku dituen akzio edo tituluen arabera. Eskuarki, mozkinak banatzen dituzten enpresek urtean behin edo bitan egin ohi dute hori."}
{"id": "161288", "revid": "105290", "url": "https://eu.wikipedia.org/wiki?curid=161288", "title": "Biderkatzaile (ekonomia)", "text": "Ekonomian, biderkatzailea aldagai makroekonomiko batean izandako aldaketak beste batean eragiten duen efektuari deritzo, bereziki eragindako efektuaren neurria hasierako aldaketarena baino handiagoa denean. Adibidez, administrazio publikoek 100 milioi euro gastatzean, herrialdeko Barne Produktu Gordina 150 milioi euro gehitzen denean, gastu publikoaren biderkatzailea 150/150=1.5 dela esaten da. Biderkatzaile mota anitz bereizten da ekonomian, aldagai eragingarria eta efektua zein diren."}
{"id": "161290", "revid": "26894", "url": "https://eu.wikipedia.org/wiki?curid=161290", "title": "Barne Produktu Gordina", "text": ""}
{"id": "161291", "revid": "119347", "url": "https://eu.wikipedia.org/wiki?curid=161291", "title": "Sandra Bl\u00e1zquez", "text": "Sandra Bl\u00e1zquez (Madril, 1987-), espainiar aktorea da, \"F\u00edsica o Qu\u00edmica\" telesailean Alma eta \"Cambio de clase\" telesailean Luna interpretatzeagatik ezaguna."}
{"id": "161292", "revid": "56334", "url": "https://eu.wikipedia.org/wiki?curid=161292", "title": "Konrad Lorenz", "text": "Konrad Zacharias Lorenz (Viena, Austria, 1903 azaroaren 7a -Altenberg, Austria, 1989ko otsailaren 27a) Etologiaren sortzailetariko bat izan zen, 1973ko Fisiologia eta Medikuntzako Nobel Saria jaso zuena. Ekarpen oso garrantzitsuak egin zituen animalien portaeraren ikerkuntzan, aditu gehienen ustez bera izan baitzen Etologiaren nondik-norakoak ezarri eta finkatu zituena.\nBiografia.\n1903ko azaroaren 7an jaio zen Vienan, garai hartako inperio austro-hungariarraren hiria, baina gaur egun Austriako hiriburua dena. Eboluzioaren teoriek erakarrita Zoologia ikasi nahi zuen, baina aitaren aginduz Medikuntza ikasteari ekin zion, New York-eko Columbia unibertsitatean. Ikasketak bukatuta, sorterrian Zoologia ere ikasi zuen, 1933an bere doktoretza lortuz.\n1939 eta 1941eko urteen artean K\u00f6nigsberg-eko unibertsitatearen irakasle izan zen, psikologia arloan. Unibertsitate horretako arduradunek ezaguera biologikoak zituen psikologia irakaslea nahi zuten. Bigarren Mundu Gerran nazien armadan mediku gisa aritu zen, Posen-go ospitaleko neurologia eta psikiatria sailean. Ekialdeko frontera bidalia, errusiarren esku erori zen, eta beraien ospital batzuetan lan egin behar izan zuen 1948. urtera arte.\nAustriara itzulita buru-belarri sartu zen animalien portaeraren ikerkuntzan. 1950 eta 1954 bitarteko urteetan Bulder-go Max Planck Institutua zuzendu zuen, eta 1955 eta 1973ko urteen artean Seewiesen-ekoa. Bi unibertsitate horietan portaeraren fisiologiaren eremuan jardun zuen. 1989ko otsailaren 27an Viena ondoko Altenberg hirian zendu zen. Hil aurretiko azken urteetan mugimendu ekologistara hurbildu zen, ingurumenaren patuaz kezkatua.\nEkarpen zientifikoa.\n1939an Nikolaas Tinbergen-ekin batera animali-portaeraren eskola etologikoa sortu zuen, ipar-amerikako psikologo esperimentalen taldearekin talka egingo zuena. Estatu batuarrek animaliak laborategian ikertzen zituzten bitartean, europarrek bere ingurune naturalean behatzen zituzten. Ahate eta antzara kumeen ikasketa prozesuak aztertzerakoan Lorenz ohartu zen etapa labur batean txitek gurasotzat hartzen dutela ikus edo entzumen estimulu egokiak bidaltzen dituen edozein izaki. Inpronta deitu zion kumeek duten ezagutze-etapa horri.\nAnimalien portaeraren atzean jokabide-eredu zehatzak zeudela frogatzen saiatu zen beti Lorenz. Jokabide-eredu horien oinarrian, funtsean, faktore genetikoak egonik. Eredu horiek animaliaren biziraupenarentzat funtsezkoak dira, bere ezaugarri fisiologikoak bezainbeste. Espezien eboluzioan, hortaz, zeregin oso garrantzitsua ere bete izan dute jokabidearekin lotuta dauden alderdiak.\nGizartearen antolamendua eta giza agresibitatea aztertu zuen, bere oinarri biologikoak azpimarratuz. Giza agresibitatearen osagai genetikoa bere lurraldearen defentsa egiten duten animalien portaerarekin alderatu zuen."}
{"id": "161293", "revid": "512", "url": "https://eu.wikipedia.org/wiki?curid=161293", "title": "\u00c1lex Batllori", "text": "\u00c1lex Batllori, (Sabadell, Bartzelona, 1991ko urriaren 21a ) aktore kataluniarra da. \"F\u00edsica o Qu\u00edmica\" telesailean lan egiteagatik ezaguna da, beste serie eta pelikulen artean."}
{"id": "161296", "revid": "8995648", "url": "https://eu.wikipedia.org/wiki?curid=161296", "title": "\u00c1lex Mart\u00ednez", "text": "\u00c1lex Mart\u00ednez (Mallorca, 1991ko irailaren 28a) espainiar aktorea da. \"F\u00edsica o Qu\u00edmica\" bezalako hainbat telesailetan taldeko pertsonaiak egiteagatik ezaguna da."}
{"id": "161297", "revid": "96586", "url": "https://eu.wikipedia.org/wiki?curid=161297", "title": "Luc\u00eda Ramos", "text": "Luc\u00eda Ramos (Fuenlabrada, Madril, 1991ko, urtarrilaren 21a - ) espainiar aktorea da."}
{"id": "161299", "revid": "512", "url": "https://eu.wikipedia.org/wiki?curid=161299", "title": "Nasser Saleh", "text": "Nasser Saleh Ibrihim (Maroko, 1992ko abenduaren 19a) Espainian lan egiten duen marokoar aktorea da, \"F\u00edsica o Qu\u00edmica\" eta \"La pecera de Eva\" telesailengatik famatu dena."}
{"id": "161300", "revid": "336", "url": "https://eu.wikipedia.org/wiki?curid=161300", "title": "Lorena Mateo", "text": "Lorena Mateo (Madril, 1989ko ekainaren 24a -) espainiar aktorea da, ezaguna \"F\u00edsica o Qu\u00edmica\", \"Cuesti\u00f3n de sexo\"n eta beste telesail batzuetan aritzeagatik."}
{"id": "161302", "revid": "17", "url": "https://eu.wikipedia.org/wiki?curid=161302", "title": "Sandra Blazquez", "text": ""}
{"id": "161303", "revid": "1545", "url": "https://eu.wikipedia.org/wiki?curid=161303", "title": "\u00c1lex Hern\u00e1ndez", "text": "Alejandro Parra Hern\u00e1ndez (Palma Mallorcakoa, 1989ko irailaren\u202f21a), \u00c1lex Hern\u00e1ndez izen artistikoz ezaguna, espainiar aktorea da. Ezaguna da HKM izeneko telesailean bere debuta egin zuelako, Mat\u00edas pertsonaia antzezten."}
{"id": "161304", "revid": "96586", "url": "https://eu.wikipedia.org/wiki?curid=161304", "title": "Ana Mil\u00e1n", "text": "Ana Bel\u00e9n Garc\u00eda Mil\u00e1n (Alacant, 1973ko azaroaren 3a-) espainiar aktore, modelo eta aurkezlea da."}
{"id": "161306", "revid": "512", "url": "https://eu.wikipedia.org/wiki?curid=161306", "title": "Marc Clotet", "text": "Marc Clotet (Bartzelona, 1980ko apirilaren 29a -) aktore katalana da. \"El comisario\" eta \"F\u00edsica o Qu\u00edmica\" bezalako telesailetan antzezteagatik ezaguna da."}
{"id": "161307", "revid": "6327", "url": "https://eu.wikipedia.org/wiki?curid=161307", "title": "2010-2011ko arabiar munduko matxinadak", "text": ""}
{"id": "161308", "revid": "15795", "url": "https://eu.wikipedia.org/wiki?curid=161308", "title": "2010-2011ko Tunisiako matxinada", "text": ""}
{"id": "161309", "revid": "1545", "url": "https://eu.wikipedia.org/wiki?curid=161309", "title": "Alex Mart\u00ednez", "text": ""}
{"id": "161310", "revid": "1545", "url": "https://eu.wikipedia.org/wiki?curid=161310", "title": "Adri\u00e1n Rodriguez", "text": ""}
{"id": "161312", "revid": "6327", "url": "https://eu.wikipedia.org/wiki?curid=161312", "title": "2010-2011ko Ekiarde Hurbileko eta Ipar Afrikako matxinadak", "text": ""}
{"id": "161313", "revid": "20653", "url": "https://eu.wikipedia.org/wiki?curid=161313", "title": "Estimatzaile", "text": ""}
{"id": "161314", "revid": "336", "url": "https://eu.wikipedia.org/wiki?curid=161314", "title": "Stars and Stripes Forever", "text": "Stars and Stripes Forever (\"Izarrak eta barrak betirako\") estatubatuar martxa militar abertzale ezagun bat da. 1897an John Philip Sousa konposatzaileak konposatu zuen."}
{"id": "161319", "revid": "1545", "url": "https://eu.wikipedia.org/wiki?curid=161319", "title": "Alex Hern\u00e1ndez", "text": ""}
{"id": "161320", "revid": "20653", "url": "https://eu.wikipedia.org/wiki?curid=161320", "title": "Shannon-en aniztasun adierazle", "text": ""}
{"id": "161321", "revid": "512", "url": "https://eu.wikipedia.org/wiki?curid=161321", "title": "Columbia, the Gem of the Ocean", "text": "Columbia, the Gem of the Ocean (euskaraz \"Columbia, Ozeanoko Bitxia\") estatubatuar martxa militar abertzale ezagun bat da. Denbora luzez \"Columbia, the Gem of the Ocean\", \"Hail, Columbia\" eta \"The Star-Spangled Banner\" abestiak Ameriketako Estatu Batuetako ereserki ez ofizialak izan ziren, azkenik 1931. urtean \"The Star-Spangled Banner\" ereserki ofiziala izendatu zuten arte."}
{"id": "161322", "revid": "20653", "url": "https://eu.wikipedia.org/wiki?curid=161322", "title": "Shannon-Wienerren adierazle", "text": ""}
{"id": "161324", "revid": "20653", "url": "https://eu.wikipedia.org/wiki?curid=161324", "title": "Simpson-en aniztasun adierazle", "text": ""}
{"id": "161326", "revid": "512", "url": "https://eu.wikipedia.org/wiki?curid=161326", "title": "Hail, Columbia", "text": "Hail, Columbia (euskaraz \"Agur, Columbia\") estatubatuar martxa militar abertzale ezagun bat da. Ereserki hau 1789. urtean Philip Phile musikariak konposatu zuen. Denbora luzez \"Columbia, the Gem of the Ocean\", \"Hail, Columbia\" eta \"The Star-Spangled Banner\" abestiak Ameriketako Estatu Batuetako ereserki ez ofizialak izan ziren, azkenik 1931. urtean \"The Star-Spangled Banner\" ereserki ofiziala izendatu zuten arte."}
{"id": "161327", "revid": "20653", "url": "https://eu.wikipedia.org/wiki?curid=161327", "title": "Spearmanen rho", "text": ""}
{"id": "161329", "revid": "1545", "url": "https://eu.wikipedia.org/wiki?curid=161329", "title": "Dixie (abestia)", "text": "Dixie, baita I Wish I Was in Dixie edota Dixie's Land izenez ezagutua () estatubatuar martxa militar eta abesti herrikoi bat da, 'Dixie' hitza Hegoaldeko Estatu Batuen sinonimoa da, berez Ameriketako Estatu Konfederatuen ereserki ez ofiziala izan zen."}
{"id": "161330", "revid": "20653", "url": "https://eu.wikipedia.org/wiki?curid=161330", "title": "Txebixeven ezberdintza", "text": ""}
{"id": "161331", "revid": "20653", "url": "https://eu.wikipedia.org/wiki?curid=161331", "title": "Bienaym\u00e9-Txebixeven desberdintza", "text": ""}
{"id": "161332", "revid": "512", "url": "https://eu.wikipedia.org/wiki?curid=161332", "title": "Yankee Doodle", "text": "Yankee Doodle estatubatuar martxa militar abertzale ezagun bat da.\nAbestiaren jatorria Ameriketako Estatu Batuen Independentzia Gerra garaian dago. Berez abesti hau britainiar soldaduek gaizki antolatutako estatubatuarrei \"yankeei\" ziria sartu edo barre egiteko sortutako abestia da. Uste denez, abestiaren doinua \"Lucy Locket\" abestian oinarritzen omen da. Beste bertsio baten arabera, \"Yankee Doodle\" abestiaren hitzak Britainiar Gudarosteko Richard Shuckburgh doktoreak idatzi omen zituen."}
{"id": "161333", "revid": "336", "url": "https://eu.wikipedia.org/wiki?curid=161333", "title": "Biafra", "text": "Biafra, ofizialki Biafrako Errepublika () Nigeriako hego-ekialdean zegoen estatu sezesionista izan zen. Biafran igbo herria bizi zen gehienbat eta 1967ko maiatzaren 30etik 1970eko urtarrilaren 15era iraun zuen. Igbo herriak inguruko beste herriekin arazo ekonomiko, etniko, kultural eta erlijiosoak zituenez independentzia aldarrikatu zuen. Errepublika berria izendatzeko, Biafrako golkoaren izena aukeratu zuten. Aldarrikapen horrek Nigeriako Gerra Zibila edo Nigeriar-Biafrar Gerra eragin zuen.\nGabonek, Haitik, Boli Kostak, Tanzaniak eta Zambiak baino ez zuten ofizialki herrialde berria aintzatetsi; hala ere, Israel, Frantzia, Portugal, Rhodesia, Hegoafrika eta Vatikanoren laguntza jaso zuen.\nChukwuemeka Odumegwu-Ojukwuk independentzia aldarrikatu zuenean, herrialdeak 76.400 km\u00b2-ko azalera eta 13 miloi biztanle zituen, erdiak igboak."}
{"id": "161337", "revid": "59723", "url": "https://eu.wikipedia.org/wiki?curid=161337", "title": "Subjektu (gramatika)", "text": "Sintaxian, subjektua aditzaren ekintza nork egiten duen edo noren inguruan gertatzen den adierazten duen elementua da. Subjektua ez da beti ageri, batzuetan elipsian dago eta aditzak erakusten du; adibidez, \u00abHortik dator\u00bb esaldian, subjektua ez da agertzen, baina aditzak (\"d-\" markarekin) erakusten du norbait (ezagutzen dugun edo ikusten dugun pertsona bat) edo zerbait (adibidez, hurbiltzen ari zaigun ibilgailua) datorrela.\nEuskaraz, subjektuak bi kasu izan ditzake: nominatiboa ('nor' den edo 'zer' gertatzen den) eta ergatiboa ('nork' egiten duen). Bigarrenean, ergatibo-marka dakar (\"-k\").\nSubjektua egitura ergatiboan.\nEuskara hizkuntza ergatiboa dela azpimarratzen dute gramatika guztiek. Eta horren froga gisa, ondoko adibideak bezalakoak erabiltzen dira:\nBi adibide horietan ageri da \"Jon\" izen sintagma: lehen perpausean objektu zuzena da, eta bigarrenean, subjektua. Harrigarria gertatzen da hori, morfologiaz aberatsa den euskara bezalako hizkuntza batean, postposizioak erabiltzen baititugu kasuak markatzeko. Baina adibide horietan, \"Jon\" izen sintagmak bi funtzio sintaktiko aski desberdin izanik ere (objektua eta subjektua) inolako markarik gabe ageri da. Areago, beste perpaus batzuetan, subjektua izanik, marka berezi bat hartzen du. Konparatu hurrengo adibide hauek:\nKasuak, ikusten denez, ez datoz bat funtzio sintaktikoekin. Fenomeno hori ez dator bat inguruko hizkuntzekin, ingelesez edo frantsesez, esaterako, kasuak eta funtzio sintaktikoak elkarrekin loturik baitaude. Eta azalpen hau eman izan da euskararen kontua azaltzeko orduan:\nBeraz, bi asimetria gertatzen dira hor:\nHorregatik esaten da euskara hizkuntza ergatiboa dela, asimetria horiek bidea irekitzen diotelako ergatibo kasuari, inguruko hizkuntzetan gertatzen ez dena."}
{"id": "161339", "revid": "105290", "url": "https://eu.wikipedia.org/wiki?curid=161339", "title": "Harmattan", "text": "Harmattan Mendebaldeko Afrikako haize bero eta lehorra da, hautsa eramaten duena. Ipar-ekialdetik hegoalderantz jotzen du, Saharako hegoaldetik Gineako golkoraino, azaroaren amaieratik martxoaren erdialdera arte. Jotzen duenean tenperatura 3\u00a0\u00b0C jaisten ahal da."}
{"id": "161340", "revid": "336", "url": "https://eu.wikipedia.org/wiki?curid=161340", "title": "Jenizaro", "text": "Jenizaroak (turkieraz: \"yeni\u00e7eri\", \u201cgudari berriak\u201d) Otomandar Inperioaren armadako oinezko soldaduak izan ziren XIV-XIX. mendeetan. Armadaren elitea osatzen zuten eta, betebehar askoren artean, sultanaren babes eta zaintzaren ardura zeukaten, bai eta jauregiko beste hainbat eremutako zaintza ere; horregatik sultanaren \"pretoriar guardiatzat\" ere jo ohi ziren. XIV. mende amaieran eratu zen jenizaroen gorputza, eta indar politiko handia izan zuen XVI. mendetik aurrera; 1826. urtean, Mahmud II.a sultanak desegin eta sarraskitu zituen.\nHistoria.\n1363 aldean eratu zen jenizaroen indar militarra, Murad I.a sultan zela. Hasiera batean musulmanak ez ziren gudariez osaturik zegoen, gehienbat gazte kristau eta gerra presoez. 1380tik aurrera, Balkanetako herrietan gatibu hartutako gazte kristauen artetik bereizi zituzten eta 1680. urtea arte ez zen Turkiako gazterik haien arteko onartu.\nJenizaroak lehenbiziko otomandar gudaroste iraunkorra bilakatu ziren, eta tribuetako gerlariz osatutako indar armatuak ordezkatu zituzten, hauen leialtasunean ezin baitzitekeen beti fida. Halaber, inongo gudari askek ez zukeen infanteriako gerlari izan nahiko, oso egiteko arriskutsua baitzen. Diziplina gogorra zuten, zelibatoa barne, eta aga edo buruzagi militar batek gidaturiko taldeetan banatzen ziren. XVI. mendearen bukaeran hasi ziren zelibatoaren eta beste neurri estu batzuen aurreko zorroztasun hura leuntzen.\nXIX. mendearen hasieran, Turkiako armada mendebaldekoen moldeetara egokitzeko sultanek abiarazitako neurrien aurka agertu ziren jenizaroak eta Mahmud II.a sultanaren kontra matxinatu ziren 1826an. Zapalkuntza guztiz bortitza izan zen, Mahmudek armada-taldea desegin eta matxinatu guztiei lepoa mozteko agindua eman zuen."}
{"id": "161341", "revid": "336", "url": "https://eu.wikipedia.org/wiki?curid=161341", "title": "Czech Airlines", "text": "Czech Airlines (txekieraz \"\u010cesk\u00e9 aerolinie\") Txekiar Errepublikako airelinea da, garai batean aintzinako Txekoslovakiakoa ere izan zelarik. Bere egoitza Pragako aireportuan du."}
{"id": "161342", "revid": "105290", "url": "https://eu.wikipedia.org/wiki?curid=161342", "title": "S\u00f3nar", "text": "S\u00f3nar Kataluniako Bartzelona hiriburuan urtero ospatu ohi den musika elektronikoa eta musika esperimentalari buruzko jaialdi bat da. Ekitaldi ezberdinak El Raval auzoko hainbat kokalekutan burutu ohi dira. Jaialdi honen jatorrizko sortzaileak Ricard Robles, Enric Palau eta Sergi Caballero izan ziren, gaur egun antolatzailea Advanced Music enpresa delarik."}
{"id": "161343", "revid": "105290", "url": "https://eu.wikipedia.org/wiki?curid=161343", "title": "Fideikomiso", "text": "Zuzenbidean, fideikomisoa ondasun edo bestelako jabetza bat pertsona fisiko edo juridiko baten esku jartzen den xedapena da, pertsona horrek, fiduziario izenekoak, ondasun horiek gorde eta kudea ditzan hirugarren pertsona onuradun baten alde. Fideikomisoa ohikoa da testamentuetan, pertsona adingabeei ondasunak esleitu eta horiek pertsona heldu baten bitartez uzten zaizkienean, adingabeak adin-nagusitasuna izan arte. Nazioarteko zuzenbidean ere erabili da, estaturik gabeko lurralde bat Nazio Batuek beste estatu bati administratzeko xedatu denean."}
{"id": "161344", "revid": "105290", "url": "https://eu.wikipedia.org/wiki?curid=161344", "title": "Likidazio (argipena)", "text": "Likidazio terminoak adiera zenbait ditu, oro har jarduera edo harreman ekonomiko baten amaiera edo ondasun bat salduz likido edo diru bihurtzearen ekintza adierazteaz gainera:"}
{"id": "161345", "revid": "17", "url": "https://eu.wikipedia.org/wiki?curid=161345", "title": "Likidazio", "text": ""}
{"id": "161348", "revid": "119347", "url": "https://eu.wikipedia.org/wiki?curid=161348", "title": "Landetako poni", "text": "Landetako ponia, (, ), edo \"Barthes ponia\" deitua ere, Landetako bertako zaldi arraza bat da, bere tamaina txikiagatik ponien sailkapenean sartzen dena.\nEgun bereziki Pabe inguruan hedatutako arraza da, baina zabalduagoa egon da Landetan zehar. Itxuragatik adituek esaten dute Landetako ponia arabiar zaldi txiki bat bezalakoa dela.\nJatorria eta historia.\nLandetako ponia oso arraza zaharra da, eta bere arbasoa estepako tarpana da. Poni hauen presentzia Akitanian aurrehistoriatik dator.\nZaldiei buruzko aurreneko aipamen literarioak Akitanian Kristoaren aurreko mendekoak dira. Haitean zaldi txikien gainean zaldun zebiltzan gerlari akitaniarrez mintzo da, antziretan barrena ihes egiten zutena.\nLandetako ponia pottokaren gertuko zaldi arraza da."}
{"id": "161350", "revid": "20653", "url": "https://eu.wikipedia.org/wiki?curid=161350", "title": "Denborapasa", "text": ""}
{"id": "161351", "revid": "20653", "url": "https://eu.wikipedia.org/wiki?curid=161351", "title": "Labirinto (denborapasa)", "text": ""}
{"id": "161363", "revid": "105290", "url": "https://eu.wikipedia.org/wiki?curid=161363", "title": "Alemaniako ertz geografikoak", "text": "Alemaniako ertz geografikoak (alemanez \"Zipfelbund\") Alemaniako muturreko lau ertz geografiakoak dira, hauek laur hiriez ordezkatuak daude: Alemaniako hiririk iparraldekoena Sylt uhartean dagoen List hiria da, mendebaldeena dagoen puntua Selfkant da, hegoaldeena dagoen udalerria Oberstdorf da, aldiz, ekialdeena dagoen udalerria G\u00f6rlitz delarik.\nBatzuetan G\u00f6rlitz hiria Alemaniako muturreko ertzeen sailkapenean sartzeko zalantza egon ohi da, bere ondoan dagoen Nei\u00dfeaue udalerria 2 kilometro ekialderago baitago.\n1999. urtean Wiesbaden hirian ospatutako Alemaniaren Batasun Egunaren parada probestuz, lau alemaniar muturreko ertzeak izendatu ziren. Honela muturreko ertzeetan kokatzen diren lau udalerriak finkatu ziren, hauen artean euren arteko ezagutza bultzatu asmoz elkarlana eta elkarren artean burututako ekintza ezberdinak ezarri zirelarik."}
{"id": "161364", "revid": "10891", "url": "https://eu.wikipedia.org/wiki?curid=161364", "title": "Aukera (argipena)", "text": "Aukera hitzak adiera zenbait ditu:"}
{"id": "161365", "revid": "17", "url": "https://eu.wikipedia.org/wiki?curid=161365", "title": "Aukera kostu", "text": ""}
{"id": "161366", "revid": "17", "url": "https://eu.wikipedia.org/wiki?curid=161366", "title": "Aukera", "text": ""}
{"id": "161367", "revid": "98220", "url": "https://eu.wikipedia.org/wiki?curid=161367", "title": "Madness", "text": "Madness ingeles pop/ska musika talde bat da. 1976an Londres hiriko Camden Town auzoan sortu zen. 2 Tone musikaetxean zegoela. 1970eko hamarkadaren amaieraldera The Specials, The Selecter eta Bad Manners taldeekin batera Erresuma Batuan ska musikaren berpiztearen ardura hartu zuten talde garrantzitsuenetako bat izan zen."}
{"id": "161368", "revid": "1545", "url": "https://eu.wikipedia.org/wiki?curid=161368", "title": "Al Jazeera", "text": "Al Jazeera (, ahoskatua; , arabiar penintsularen adierazpena) arabieraz igortzen den satelite bidezko telebista emisora bat da. 1996. urtean sortu zuen Qatarko Gobernuak. Arabiar munduko telebista igorle nagusia da.\nSarea.\nAl Jazeerak hainbat telebista kate espezializatu ditu, hona hemen 2010ekoak:"}
{"id": "161370", "revid": "448", "url": "https://eu.wikipedia.org/wiki?curid=161370", "title": "Caracaseko Gipuzkoar Konpainia", "text": ""}
{"id": "161371", "revid": "336", "url": "https://eu.wikipedia.org/wiki?curid=161371", "title": "Produktu-lerro", "text": "Marketinean, produktu-lerroa edo gama enpresa batek bezeroei eskaintzen dien produktu-sorta bat da, ezaugarri homogeneoak dituena baina bezeroari aukera ezberdinak eskaintzen dizkiona. Adibidez, olio berezi batez egindako kosmetiko-lerro batean, eskutarako kremak, makilaje-produktuak, eguzkitarako kremak eta abar eskaini daitezke. Produktu-lerroa kolore, prezio, tamaina eta ezaugarri tekniko berezietan oinarritzen da gehienetan. Enpresa batek produktu-lerro zenbait ere eskaini ditzake. Gama baten eraketak helburu zenbait ditu: gama murriztuz kostuen gutxitzea lor daiteke, eskala-ekonomiak erabiliz; fidelizazioa eta segmentazioa, gama zabala eskaintzen denean; produktuaren bizitza-ziklora egokitzea, produktuaren bizitza agortu aurretik aldaera berriak merkaturatuz, eta abar."}
{"id": "161373", "revid": "17", "url": "https://eu.wikipedia.org/wiki?curid=161373", "title": "Produktuaren bizitza ziklo", "text": ""}
{"id": "161380", "revid": "105290", "url": "https://eu.wikipedia.org/wiki?curid=161380", "title": "Landa-lan", "text": "Landa-lana edo eremu-lana \"in situ\" edo ikertzen diren elementuak (animaliak, gizakiak) jarduten duten lekuan bertan egiten den datu eta informazio bilketa eta horretarako prestakuntza barnehartzen dituen ikerketa bateko fasea da, datuak eta informazioa laborategietan modu esperimentalean edo bestelako informazio iturrietatik (idatzizkoak, esaterako) jasotzen diren ikerketetan ez bezala. Landa-lana biologian du jatorri, ikertzaileak animalia eta landareak euren ingurunean bertan behatu eta aztertzean. Hortik, beste jakintza-arlo batzuetara zabaldu da, hala nola antropologia, etnologia, soziologia eta marketinera, datuak gizakiak zuzenean behatuz edo beraiei inkesta edo elkarrizketa eginez jasotzen direneko ikerketa-fasea izendatzeko.\nLanda-lanaren faseak.\nLanda-lana laginaren definizio eta osaketa teorikoa eta datuak jasotzeko euskarriaren prestakuntzatik abiatzen da. Lagina behar bezala osatzeko zeregin hauek bete behar dira:"}
{"id": "161381", "revid": "17", "url": "https://eu.wikipedia.org/wiki?curid=161381", "title": "Eremu lan", "text": ""}
{"id": "161382", "revid": "17", "url": "https://eu.wikipedia.org/wiki?curid=161382", "title": "Eremu-lan", "text": ""}
{"id": "161383", "revid": "17", "url": "https://eu.wikipedia.org/wiki?curid=161383", "title": "Landa lan", "text": ""}
{"id": "161384", "revid": "105290", "url": "https://eu.wikipedia.org/wiki?curid=161384", "title": "El Raval", "text": "El Raval (iraganean Txinatar Auzoa izenaz ezaguna) Kataluniako Bartzelona hiriburuko Ciutat Vella barrutia osatzen duten lau auzoetako bat da. 2005. urtean 46.322 biztanle zituen.\nEl Raval auzoaren jatorria XIV. mendearen erdialdera Petri IV.a Aragoikoa erregeak etxebizitzaz betetzen hasi zen eremua babestu asmoz harresitutako gerriko berri bat eraikitzea agindu zueneko garaian kokatu behar da. Izatez, eremu hau itxitzeko asmo nagusia hiritarrak elikatzen zituen baratza eremu batetarako sarbidea izatean ere oinarritzen zen.\nItxitura berri honekin aurretik zirkulazio ardatz nagusien alboan eraikitako (Carme kalea, Hospital kalea, Tallers kalea eta Sant Pau kalea) erlijio eta aterpetxe izaerako hainbat eraikin berri ere barne hartzen ziren.\nXVI. mendetik aurrera, behin Kontrarreforma ezarri ondoren, auzoa bere luzeran La Rambla pasealekuan zehar hedatu eta erlijio ordenen gogoko kokaleku bilakatu zen. Honela bada, bertan komentu eta serorategi ugari eraiki ziren (Jesusen Konpainiarena Belengo elizaren inguruan, Trinitarioak, Karmelitak...), hauek XIX. mendearen erdialderarte iraun zutelarik, orduan, ein batean Espainiar desamortizazioren ondorioz desagertu, eta La Boqueria eta El Liceu antzokiaren hornigai edo ekipamenduak gordetzeko eremu edo kokaleku aske bilakatu ziren."}
{"id": "161386", "revid": "1659", "url": "https://eu.wikipedia.org/wiki?curid=161386", "title": "Mill Ends Park", "text": "Mill Ends Park (sarritan modu okerrean \"Mill's End Park\" deitua) Estatu Batuetako Oregon estatuko Portland hirian dagoen parke txiki bat da. 1948ko San Patrizio Egun batez eraikia izan zen, irlandar mitologiako usadiozko \"Leprechauns\" iratxoen bizileku izateko eraikia izan zen, bestalde, leku honetan barraskilo lasterketa lehiaketak ere antolatu ohi dira. \"Errekorren Guinness Liburua\"ren arabera, mundu osoko hiri parke nimi\u00f1oena da.\nBerez, parkeak 61 zentimetroko diametroa eta 0,292m\u00b2-ko azalera du. Parkea baldin bada, hiriko udalak hala esaten duelako da, nahiz eta benetan loraleku bat besterik ez izan.\nHistoria.\n1948. urtean Mill Ends Park izango zen lekua argi poste bat ezartzeko aurreikusita zegoen toki bat zen. Argi poste hau aurkeztu ez eta txoko hartan belar txarrak hazten hasi ziren, hortaz, \"Oregon Journal\" egunkariko Fagan artikulugileak zulo hartan loreak erein zituen. Fagan irlandar jatorriko zen eta \"Mills Ends\" izeneko zutabea idazten zuen aipatutako egunkarian (egur lantegietan gelditu ohi diren pieza erregularren hondakinei aipamen bat zena). Horietako zutabe batean, hain zuzen, loreak ezarri zituen zuloari \"Mills Ends Parkea\" izena ezarri zion, eta \"munduko parkerik txikiena\" deitzen hasi zitzaion. Zutabeetan zehar parkearen fikziozko historia aletu zuen, batean kontatuz Leprechaun bat harrapatu zuela behin bertan, beste batean erranez Leprechaun horrek herriko alkatea mehatxatu zuela, eta abar.\nFagan 1969an hil zen, eta orduan bukatu ziren egunkariko zutabeetan agertzen ziren parkeari buruzko istoriak. Hala ere, jendeak tokia zaintzen eta zuloan loreak ezartzen jarraitu zuen. 1976an jaso zuen ofizialki parke izaera udaletxearen eskutik.\n1971n Errekorren Guinnes Liburuak hiriko parke txikienaren titulua eman zion. "}
{"id": "161391", "revid": "9397969", "url": "https://eu.wikipedia.org/wiki?curid=161391", "title": "Britainiar Raj", "text": "Britainiar Raj (hindustaneraz: \"r\u0101j\" \u0930\u093e\u091c, , ; ) 1858 eta 1947 artean Britainiar Inperioak hegoaldeko Asian zuen kolonia eta agintepeko lurra izan zen. Garai haietan, eskualdeak India izena zuen eta barnean Erresuma Batuak zuzenean gobernaturiko probintziak eta menpeko printzerriak zeuzkan eta 1876tik aurrera, Indiar Inperioa hartu esan zitzaion, Nazioen Liga eta Nazio Batuen Erakundean parte hartu zuena.\n1858an, Ekialdeko Indietako Britainiar Konpainiak eskualdean zuen agintea Viktoria erreginari besterendu zion (1877an Indiako enperatriz aldarrikatu zuten). 1947ra arte iraun zuen, bitan zatitu zen arte, alegia: alde batetik, \"Indiako Batasuna\" (gero Indiako Errepublika dena) eta bestetik \"Pakistango Agindupeko lurra\" (gero Pakistango Islamiar Errepublika eta Bangladeshko Errepublika direnak). Ekialdeko Birmaniako probintzia 1937an kolonia independente eta 1948an estatu burujabe bilakatu zen."}
{"id": "161392", "revid": "1545", "url": "https://eu.wikipedia.org/wiki?curid=161392", "title": "Raj Britainiarra", "text": ""}
{"id": "161393", "revid": "1545", "url": "https://eu.wikipedia.org/wiki?curid=161393", "title": "Indiar Inperioa", "text": ""}
{"id": "161396", "revid": "1545", "url": "https://eu.wikipedia.org/wiki?curid=161396", "title": "Mogol Inperioa", "text": "Mogol Inperioa (; ; ) edo Mughal Inperioa Indiako azpikontinentea gobernatu zuen Turkiar inperioa izan zen. 1526an sortua, XVII. eta XVIII. mendeen zehar hegoaldeko Asiako gehiena inbaditu eta gobernatu zuen XIX. mendearen erdian amaitu arte\nMogol enperadoreek, timuridoen leinukoak zirenak, bere une gorenean ekialdean Bengalatik mendebaldean Balutxistanera eta iparraldean Kaxmirretik hegoaldean Kaveriko arrora zabaltzen zen eskualdea gobernatu zuten, 110 eta 150 milioi biztanle eta 3,2 milioi kilometro koadro zituena.\nInperioaren aro klasikoa 1556an Jalaluddin Mohammad Akbarren erreinaldian hasi eta 1707an Aurangzeb enperadorean heriotzan (Maratha Inperioak menderatua) amaitu zen nahiz eta leinuak beste 150 urte iraun. Azken enperadorea Bahadur Shah II.a, Delhin baino ez gobernatu zuena, Britainiar Rajak atxilotua eta erbesteratua izan zen zipaioen matxinadaren ondorioz.\nHistoria.\n\"Mogol Handia \" esapidea \"(o grao Mogor)\", portugaldarrek erabili zuten lehen aldiz dinastia honen jatorri mogola izendatzeko; baina Baburrek, dinastiaren sortzaileak, persiarren eragin handia zuen, bere memoriak turkiar hizkuntzaz idatzi bazituen ere; haren ondorengoek persieraz idatzi zuten. Enperadoreak berak \"sah \"edo \"padsah \"izendatzen zuen bere burua, eta ez mogol handia, titulu hori sartaldekoek bakarrik erabiltzen baitzuten.\n1526an Babur Afganistango erreinutik abiatu zen, eta berehala menderatu zituen Delhi eta Agra. Gero rajput leinuen elkarte bati aurre egin zien, bai eta garaitu ere, artilleriari esker. 1530ean hil zen Babur; haren seme Humayaun izan zen Baburren ondorengoa. Biharko enperadoreak Indiako iparraldetik egotzi bazuen ere, persiarren laguntzari esker eskuratu ahal izan zituen berriro galdutako lurrak.\nAkbarren erreinaldian (1556-1605), iritsi zuen gailurra mogolen inperioak: Akbarrek Indiako iparralde osoa azpiratu zuen, Gujaratetik Bengalaraino, erlijio tolerantzia ezarri zuen bere mendeko guztiak batzearren, eta administrazioa eraberritu zuen. Inperioa aginpide zentralaren mendeko probintzia, barruti eta azpi-barrutietan banatua geratu zen. Akbarrek Fatehpur Sikri hiria izendatu zuen inperioko hiriburu, baina utzi egin zuen ur hornidura arazoak zirela eta.\nAkbarren hurrenak, Jahangirrek (1605-1627), jesuitak onartu zituen misio lanetan, eta egoitza bereziak eman zizkion Sortaldeko Indietako Konpainia Ingelesari; oso gogorra izan zen ordea sikhen sekta berriarekin. Sah Jahan (1628-1658), Jahangirren semea eta laugarren mogol handia, Indiako eraikitzaile handiena izan zen. Haren erreinaldian eraiki ziren Gotorleku Gorria, Meskita Handia eta Taj Mahal.\nAurangzeben (1628-1707) erreinaldi luzean hasi zen inperio mogolaren gainbehera. Horren arrazoi nagusiak bi izan ziren: azken erregeek hindu erlijioaren kontra jokatu izana, eta elkarrengandik oso urruti zeuden herrialdeak aginpide zentral baten pean baturik edukitzeko zailtasuna, burujabe izan nahi zuten gobernarien esku zeudela gainera.\nArtea eta arkitektura.\nAkbar enperadore mogolak (1556-1605) Indiako inperioaren iparraldea atzera batzea lortu zuen. Errege tolerantea zen, eta erlijio guztietako artistez inguratu zen. Eklektizismo hori nabarmena da bere erreinaldian eginarazi zituzten eraikuntzetan. 1569 eta 1585 bitartean jauregi bat eraikiarazi zuen inperioko hiriburuaren ondoan, Fatepur Sikri-n. Jauregiko arkitekturan bi tradizioak nahasten dira : musulmana (arkuak, gangak eta patio zabalak), batetik, eta hindua (harri leuneko habeak, apaindurazko eskultura ugari eta sendotasuna), bestetik. Terraza asko egoteak eta parapetoek eta erlaitzek murruetan egiten duten itzalak horizontaltasun sentipena sortzen dute Fatepur Sikriko eraikuntzetan. Akbar-eko jauregiak Pertsiakoen antolaketa bera du, baina kanpoaldeko harri masa gorriak gotorleku itxura ematen dio.\nArte mogolaren monumentu aipagarriena Taj Mahal da. Hileta monumentu ikusgarria da. Shah Jahan enperadoreak (1627- 1658) eraikiarazi zuen Agra hiriaren kanpoaldean, bere emazte Murotaz Makalen gorpua gordetzeko, hamabosgarren semeaz erditzean hil baitzen. Arte mogolarena ez ezik Sortalde osoko monumentu aipagarrienetakoa da Taj Mahal. Eraikuntzaren fatxadak arku zorrotzeko leihoak ditu, eta erraboil baten itxurako kupula handi bat estalki gisa. Kupula handien albo banatan beste bi daude, txikiagoak. Multzo osoa inguratzen duen laukiaren kantoietan zilindro itxurako lau dorre mehe daude, kanpoaldera pixka bat makurtuak, lurrikararen batek eraitsiz gero, ez daitezen erori eraikuntza nagusiaren gainean. Eraikuntza marmol zuriz egina dago eta lore marrazkiez apaindua, simetria, ordena eta zorroztasun ikaragarriaz.\nEnperadore horrek berak Delhin ezarri zuen gero bere inperioaren hiriburua.\n1638an Delhi osatzen dute zortzi hirietako zazpigarrena eraikitzen hasi zen: Shahjahanabad. Hiriak hareharri gorrizko harresi bat du inguruan eta hiribide zabal bat alderik alde. Lekurik altuenean meskita handi bat eraikiarazi zuen eta geroago Gotorleku. Gorria, luxuzko jauregi bat hareharri gorrizko harresiez inguratua, enperadorearen bizileku eta altxor inperialaren gordeleku. Harresiez barne marmol zurizko pabiloiak zeuden gorteko zeremoniak ospatzeko. Jauregi hartan bizi izan ziren enperadore mogolak ingelesek Delhi hartu zuten arte (1858).\nMogolen garaiko pintura Persiako eta Indiako pinturaren sintesi bat da. Akbar enperadoreak pintore maisuak ekarrarazi zituen Pertsiatik haren lantegian egitandien eskuizkribuak irudiztatzen ziharduten pintore hinduen irakasle izan zitezen. Miniaturak kolore bizi-bizikoak ziren, eta gorteko eszenak irudikatzen zituzten, jauregietan edota paisaia idealizatuetan kokatuak. Beste eskolak ere sortu ziren, baina lantegietan inperialetan egiten zenaren eraginpean egon ziren denak."}
{"id": "161397", "revid": "1545", "url": "https://eu.wikipedia.org/wiki?curid=161397", "title": "Mogoldar inperioa", "text": ""}
{"id": "161398", "revid": "1545", "url": "https://eu.wikipedia.org/wiki?curid=161398", "title": "Mogoldar Inperioa", "text": ""}
{"id": "161399", "revid": "1545", "url": "https://eu.wikipedia.org/wiki?curid=161399", "title": "Mughal Inperioa", "text": ""}
{"id": "161402", "revid": "512", "url": "https://eu.wikipedia.org/wiki?curid=161402", "title": "Obradoiro enparantza", "text": "Obradoiro enparantza edota Obradoiro plaza (; ) Espainiako Galizia autonomia erkidegoko Santiago Compostelakoa hiriburuan dagoen enparantza bat da, hain zuzen ere, Santiago de Compostelako katedralaren aurrealdean kokatzen den enparantza da. Bertan, katedralaz gain, beste hainbat eraikin nabarmen ere topa daitezke: Raxoi jauregia, San Xerome ikastetxea edota Errege Katolikoen ostatua esate baterako.\nDone Jakue Bidea burutzen duten erromesen topagune nagusia da, batzuk euren erromesaldia hemen amaitzen dute, beste batzuk aldiz, Fisterrako lurmuturreraino ere joan ohi dira. Era berean, hiri honetako eta Galiziako hainbat mota ezberdinetako manifestaldi eta ekitaldien ohiko kokalekua ere izan ohi da."}
{"id": "161403", "revid": "96586", "url": "https://eu.wikipedia.org/wiki?curid=161403", "title": "Jesus Altuna", "text": "Jesus Altuna Etxabe (Berastegi, Gipuzkoa, 1932ko uztailaren 27a) arkeologoa, paleoantropologoa eta arkeozoologoa da. Filosofia eta Teologiako ikasketak egin zituen Gasteizko eta Donostiako apaizgaitegietan, eta Biologia Zientzietako lizentziako ikasketak Madrilgo Complutense Unibertsitatean (1960). Alemaniako ikerketa zentroetan, Paleoantropologiako eta Arkeozoologiako jakintza espezializatuak bereganatu zituen. Aranzadi Zientzia Elkarteko Historiaurreko Arkeologia Saileko lehendakari eta \"Munibe\" aldizkariaren zuzendari izan da.\nBizitza.\n1960 \u2013 1972 bitartean, antropologia indusketa askotan lagundu zuen da, gehienbat Jose Migel Barandiaranek zuzenduta Euskal Herrian, eta beste hainbat antropologok zuzenduta Euskal Herriaz kanpoko Kantauriko lurretan. UNESCOren enkarguz, 1963an Sudango Nubia eskualdean arkeologia indusketak egiten aritu zen, Asuango urtegiak urperatuko zituen altxorrak salbatzeko ahaleginean. 1973tik aurrera, hainbat arkeologia indusketetan zuzendari izan da, Euskal Herrian batik bat. Donostiako irakaskuntza ertaineko Usandizaga institutuko katedradun izan da. 1980tik 2002an erretiratu zen arte, Zientzia Esperimentalen Didaktikako katedradun izan zen, Euskal Herriko Unibertsitatean. Lanpostutik erretiratua, baina ordu arteko eginkizun berberetan lanean jarraitzen du. Eginkizun horietan lankide izan du bere emazte Koro Mariezkurrena.\nLana.\nArkeozoologiako lan batekin eskuratu zuen doktore titulua, 1971n, eta Arkeozoologian aitzindari izan da, Euskal Herrian ez ezik, Europa osoan ere. Altunak eta haren laguntzaileek prestaturiko osteologia bildumak Aranzadi Zientzia Elkarteko Arkeozoologia laborategia nahitaezko erreferentzia bihurtu du, Europan.\nUdako Euskal Unibetsitatean natur zientziei buruz aurkeztu zen lehenengo lana Jesus Altunarena izan zen, biologiaz, UEU sortu eta lehenengo urteko ikastaroetan 1974an bertan izan zen, geroago beste 10 lan gehiago aurkeztu zituen eta natur-zientzien lehenengo hiztegi bat argitaratu zuen 1976an Paulo Agirrebaltzategi, Martxel Aizpurua, Paulo Areso, Imanol Arluziaga, eta Xabier Iribarrekin.\nZientzia elkarte ugari dira Altuna kidetzat dutenak:\nSariak.\nJaso dituen sari ugarien artean, aipatzekoak dira hauek:\nIdazlanak.\nKoro Mariezkurrenak taxuturiko zerrendan oinarritu den honetan, ez dira aipatu Jesus Altunak ikasle zela egindako lanak \u2014argitaratu baziren ere\u2014, ez aldizkarietan argitaratu dituenak, ez hainbat erakunderentzat egin dituen txostenak \u2014nahiz eta horietako asko eta asko argitaratuak izan\u2014, eta ez Aranzadi Zientzia Elkartearen barruan bere zuzendaritzapean zen Historiaurrea Sailaren urteko oroitidazkiak ere.\nZerrendako lanak honela sailkatuta daude:\nZientzia argitalpen originalak (bistaratzeko, sakatu \u00abErakutsi\u00bb, hemen eskuinean)\nJendarteratzeko argitalpenak (bistaratzeko, sakatu \u00abErakutsi\u00bb, hemen eskuinean)\n! style=\"font-size:90%; text-align:left; font-weight:normal\" width=\"50%\" |"}
{"id": "161404", "revid": "448", "url": "https://eu.wikipedia.org/wiki?curid=161404", "title": "Aranzadi Zientzia Elkarte", "text": ""}
{"id": "161407", "revid": "336", "url": "https://eu.wikipedia.org/wiki?curid=161407", "title": "Quetzalcoatl", "text": "Quetzalcoatl (nahuatlez, \"Ketsalkoatl\", euskarazko ahoskera: \"Ketzalkoaltl\", \u00abLumadun Sugea\u00bb) Mesoamerikako aintzinako kulturetako jainkoa da, nagusiki azteka gizartekoa. Izena nahuatletik dator \"c\u00f3atl\" (\"suge\") eta \"quetzal\" (\"lumadun txoria\"), hau da, suge-txori lumaduna. Maiek Kukulkan deitzen zuten; kitxeek, berriz, Gukumatz. Batez ere Kukulkanen tenpluan gurtzen zen.\nAskotariko jainkoa da, Erdialdeko Amerikako ia kultura guztietan ageri dena. Teotihuacango kulturan artoaren eta emankortasunaren jainko gisa gurtzen zuten. Tulan, tolteken kulturaren antzinako hiriburuan, zibilizazioa ekarri zuen jainkotzat zeukaten. Orobat, Guatemala, El Salvador eta Nikaraguara jo zuten nahua herrien jainko nagusia zen. Mexikoko aztekek, berriz, munduaren sortzailetzat gurtzen zuten, eta jakinduriaren eta Artizarraren jainkotzat zeukaten. Horrela bada, Quetzalcoatl askotariko jainkoa izan zen, herri askok gurtua; hori dela eta, nahasmen handia sortu da hari buruz, elezahar asko baitaude mito zaharren inguruan. Adibidez, tolteken errege eta apaiz askok haren izena hartu zuten; aztekek, berriz, modu askotara irudikatu zuten, suge lumadun eta gizon zuri bizardun gisa, besteak beste. Hartan oinarriturik, espainiar fraideek jainkoaren mitoa konkistatzaileen mesederako aldatu zuten, eta Hern\u00e1n Cort\u00e9sek eta bere soldaduek Quetzalcoatl jainkoaren ondorengoak zirela zabaldu zuten indiarren artean.\nKultua.\nQuetzalcoatl, \u00abSuge lumaduna\u00bb gisa hartzen dena, giza izaeraren dualtasuna irudikatzen duen jainkoa: \u00abSugea\u00bb mugak dituen gorputz fisikoa da eta \u00ablumak\u00bb printzipio espiritualak dira. Jainko horren ematen zaion beste izen bat Nahualpiltzintli da, \u00abNahualen Printzea\u00bb. Quetzalcoatl erlijio toltekako apaiz gorenen titulua ere bada. Gutxienez pertsonaia historiko batekin identifikatu zuen, hau da: Ce \u00c1catl Topiltzin, Tulako erregea, \"Memorial Breve de Colhuacan\" eta \"Historia de los Mexicanos por sus Pinturas\"en arabera, K. o. 99 eta 1051 urteen artean bizi izan zena.\nQuetzalcoatl-en irakaskuntzak Huehuetlahtolli (\u00abantzinako hitzak\u00bb) izeneko dokumentu batzuetan jasota geratu ziren, ahozko tradizioz transmitituak eta Espainiako lehen kronikariek idatziz dokumentatuak. Horien itzulpen partzialak argitaratu dira.\nUnibertso osoak izaera duala edo polarra duela uste zutelako, toltekek uste zuten Izaki Gorenak baldintzaduala zuela. Alde batetik, mundua sortzen du eta, bestetik, mundua suntsitzen du. Quetzalcoatlen funtzio suntsitzaileak Tezcatlipoca izena jaso zuen, \u00abKea darion ispilu beltza\u00bb; haren etimologia honako hau da: \"tezcatl\", \u00abIspilua\u00bb; \"tliltic\", \u00abBeltza\u00bb; \"Poca\", \u00abKea\u00bb. Aita Motoliniaren berriemaileek honela deskribatu zuten jainkotasun hori: \u00abTezcatlipoca pentsamendu guztiak zekizkiena zen, edonon zegoena eta bihotzak ezagutzen zituena; horregatik deitzen zioten Moyocoya, hau da, ahalguztiduna edo gauza guztiak egin ditzakeena; eta aire gisa baizik ez zekiten margotzen\u00bb. (Garibay, A. M.: \"Teogon\u00eda e Historia de los Mexicanos\")\nHelburu didaktiko batekin, mitoak Quetzalc\u00f3atl eta Tezcatlipocaren arteko kontraesana areagotzen zuen. Hala ere, kodexetan eta beste testigantza grafiko batzuetan ezartzen da haien funtsezko identitatea, eta bi jainkoek ezaugarri berberak dituzte.\nQuetzalcoatl eta Tezcatlipoca Beltza.\nNahuatl kosmogoniaren arabera, Iztauhqui-tezcatlipoca (Quetzalcoatl) jainkoa Ometecuhtli eta Omec\u00edhuatl izeneko jainko nagusien lau semeetako bat da, unibertsoaren sorkuntzaren kontakizunaren pean, zeinetatik sorkuntzaren esentzia maskulinoa eta femeninoa irudikatzen baitute, eta, beraz, Quetzalcoatlek bizitza, argitasuna eta fedea dira. Denborarekin, beste mito batzuk integratu egin ziren gizateriaren jainko sortzaile izatetik Tula hiriko errege historiko izatera igarotzeko, edo bere anaia Huitzilopochtliren ondoan dagoen beste eguzki jainko bat bezala, mito honekin Eguzkiak zeruetan zehar egunsentitik ilunabarrera bere erregidore eta anaiek, Tlahuizpantecuhtlik eta Xiotlek, euren seme eta guzti, egiten duten lekualdaketa interpretatuz.\nAzteken kulturarako eta Erdialdeko Amerikako beste zibilizazio batzuetarako, jainkoa Tezcatlipocaren anaia zen. Toltekentzat ere arerioak ziren. Dena dela, biak jotzen ziren Izaki Gorentzat. Quetzal-coatl konbinazioak honako esanahi hauek ditu, denak ere Quetzalcoatl-ek teologia toltekan dituen funtzioei buruzkoak: \u00abLumadun sugea\u00bb, \u00abBalio bikoitzeko sugea\u00bb, \u00abAdinen hegaztia\u00bb, \u00abZikloen gema\u00bb, \u00abZilborra edo zentro preziatua\u00bb, \u00abUretako suge ernaltzailea\u00bb, \u00abSuge-bizarduna\u00bb, \u00abBekatua eta perfekzio\u00bb edo \u00abFemeninoa eta maskulinoa\u00bb. Quetzalcoatl ere garrantzitsua zen teotihuacanoen zibilizaziorako.\nEzaugarri eta sinbologia.\nHainbat etapa ditu, lehenik jainko olmeka, tolteka, pipila, maia eta gero, azteken jainkoen taldean.\nKulrura toltekak Teotihuacanen tradizio erlijiosoko jainko horren irudia hartu zuen; hor, K. o. II. mendeko suge lumadunari eskainitako piramide bat dagon. Hala ere, sustrai historiko zaharragoa du: orain dela gutxiko ikerketek erakusten dutenez, pertsonaia hori olmeka mitologiarekin eta lumadun sugeari buruz duen ikuspegiarekin lotzen da.\nOlmeken arteak eta ikonografiak argi eta garbi erakusten dute Suge Lumadunaren jainkoak Erdialdeko Amerikako kronologietan eta olmeka artean duen garrantzia. Juxtlahuacako bideetan olmeka estiloko suge lumadun baten irudia dago. Urrutitik ere, Managuako Asososcako aintziratik (Nikaragua) esaterako, Suge Lumadunaren labar-pintura adierazgarriak daude, Tularaino, gaur egun Mexikoko Hidalgo konderria dena.\nQuetzalcoatl izena nahuatl jatorriko bi hitzek osatzen dute: \"quetzal\", lumaje ederreko hegaztia, Erdialdeko Amerikako oihanean bizi dena, eta \"coatl\" (\"sugea\"). Badago beste bertsio zientifiko bat, jainko honek sustrai txitximekoak izan ditzakeena.\nBere eragin kulturalek Erdialdeko Amerikaren zati handi bat hartu zuten, maia eta misteka kulturak barne. Maiek Quetzalcoatli heldu zioten berriro, Kukulkan edo Gucumatz izenez ere ezagutua, nahiz eta, lehen esan bezala, kultura toltekaren bertsioa ezagunagoa den. Aztekek Mexikoko bailarara iritsi zirenean sartu zuten jainko hau.\nMexikarrek Quetzalcoatl Artizarra planetarekin lotzen zuten, Popocat\u00e9petl sumendiaren ondoan urtean zortzi hilabetez izar bat balitz bezala ikus daitekeena, eta beste hiru hilabetez desagertzen dena. Profeziak adierazten du astro hau eta bi solstizioak, Quetzalcoatl urtean bi aldiz ugalkortasuna eta uzta ekartzera etortzen dela esaten den lekuan, Quetzalcoatlen haragizko bigarren etorrera arte gertatuko direla. Jainko horren irudikapenetako bat gizon bizardun batena zen, eta, beraz, Espainia Berriaren konkistan (Erdialdeko Amerika) Hern\u00e1n Cort\u00e9s Quetzalc\u00f3atl-ekin identifikatu zuten zenbait herrik. Baieztapen hori Cortesek Karlos V.a Espainiako erregeari entregatzeko prestatu zituen lehenengo Erlazio Kartetatik sortu zen. Uste da gutun horiek legezko estrategia bat izan zirela, izan ere, lurren konkistak Espainiako legeen arabera baino ezin zituen onartu erregeak. Cort\u00e9sek ez zuen baimen hori, eta, beraz, premia-agindua zuen. Ondoren, bere jarrera defendatu zuen, esanez mexikarrak errenditu egin zirela lurren jabearekin nahastean, eta Cortesek jabetza hori erregeari eman zion, errugabetasuna argudiatuz. Kolonia garaian, konkistaren ilegaltasuna ahazten joan zen, eta mitoa, espainiarrek errefortzu ofiziala egin zutela.\nDuela gutxi, neotolteka jatorriko erlijioek beren tradizioetan eta hiri-kondairetan pertsonaia horren berpizkundeaz hitz egiten dute, eta ideia hori Quetzalcoatlen Kodexa izenekoan agertzen da.\nCe Acatl Topiltzin Quetzalcoatl.\nQuetzalc\u00f3atl pertsonaia tolteka mitikio baten izena ere bada, Ce Acatl Topiltzin Quetzalc\u00f3atl. Mixcoatl eta Chimalmaren semea, Tollan edo Toilango azken erregea izan zen, zenbait azterlanek Tularenarekin identifikatu duten hiria. Quetzalcoatl izena zeukan gurtzari zor zaio. Autore batzuek uste dute Tollan gaur egun Mexikoko Hidalgo konderrian dagoen Tula hiria dela. Kondairak dio jainkoek Tulako azken erregeari aurkeztu zizkioten tentazioengatik erori zela, eta gerra-estatuei lotuta daudela, ez erlijiosoei (Mexikoko estatuaren aurrekariei). Teotihuacan, jainkoen hiria, hiri hauen aurrekoa da.\nLeonhardteko Carmen Cook antropologoak laurogeiko hamarkadan sustatu zuen Maria Magdalena Amatlan herria edo Amatlan de Quetzalc\u00f3atl (Tepoztlan auzoetako bat) Ce \u00c1catl Quetzalc\u00f3atl printzearen sehaska izan zela. Jos\u00e9 L\u00f3pez Portillo Mexikoko presidenteak onartu egin zuen proposamena, eta Quetzalc\u00f3atl historikoa bertan jaio zelako ustea \"ofizializatu\" egin zen nolabait. Fernando Zamora mexikar eleberrigile eta ikertzaileak (UNAMeko Ikerketa Estetikoen Institutuaren laguntzarekin) honako tesi hau eztabaidatu du: \u00abQuetzalc\u00f3atl Amatlan-en jaio zen: identitatea eta nazioa Erdialdeko Amerikako herri batean\u00bb, Iberoamerikako Unibertsitateak argitaratua.\nAntropologoak hiru hilarritan oinarritu zuen bere baieztapena: hor, hurrenez hurren, suge lumadun eta Artizar planeta gisan irudikatzen zen. Cooken arabera, Venus zeruan zehar mugitzen den moduan oinarriturik, aurkitu zuen jainko sugearen aita errege tolteka Mixc\u00f3atl izan zela (Esne Bidean irudikatua) eta haren amak Chimalma izena zuela. Tokia inguratzen duten muinoetako bik hispaniar aurreko garaietatik daramatzate izen horiek, eta horrek Carmen Cook Quetzalcoatlen jaioterria Amatlan zegoela sinestera eraman zuen. Komunitate zientifikoaren aldetik onarpenik jaso ez badu ere, Morelosko estatuko jendeak, eta bereziki Amatlango herriak, egiazkotzat hartzen du.\nKultura maia.\nKondairaren arabera, Quetzalcoatl zonalde maiara (oraingo Mexikoko hegoekialdea) iritsi eta bertan jaun gerlari gorentzat aitortu zuten. Hark Maiapan Liga sortu zuen eta Chichen Itzako hiria konkistatu zuen. Bertan Kukulkan (\"k'u uk'um\", \u00abluma\u00bb y \"kaan\", \u00absuge\u00bb) izenaz ezagutu zuten eta haren izena daraman tenplua eraiki."}
{"id": "161409", "revid": "119347", "url": "https://eu.wikipedia.org/wiki?curid=161409", "title": "The Proclaimers", "text": "The Proclaimers 1983an Eskoziako Edinburgh hiriko Leith udalerri-barrutian sortutako musika talde bat da. Taldea Charlie Reid eta Craig Reid anai bikiek osatzen dute. Bere abestirik ezagunenak honako hauek dira: \"Letter from America\", \"I'm on My Way\" eta ziurrenik hiruetan ospetsuena den \"I'm Gonna Be (500 Miles)\".\nPolitikoki euren Eskoziar nazionalismoa eta Eskoziaren independentziaren aldeko jarrera aski ezaguna da, Eskoziako Alderdi Nazionalaren aldeko zenbait ekitaldi ere burutu izan dituztelarik."}
{"id": "161410", "revid": "56334", "url": "https://eu.wikipedia.org/wiki?curid=161410", "title": "Akazia", "text": "Akazia Fabaceae familiako, Mimosoideae azpifamiliako eta \"Acacia\" generoko zuhaixka eta zuhaitzen izen arrunta da. Hasiera batean, Afrika eta Australiako landare espezie multzo handi bat sailkatzen zen genero honen barruan.\nEztabaida 2000ko hamarkadaren hasieran piztu zen, generoa, aurkezten zen bezala, monofiletikoa ez zela eta genero bereizietan hainbat leinu dibergente jarri behar zirela argi geratu zenean. Ondorioz, Australiako 900 espezie baino gehiago hartzen zituen leinu batek ez zuen lotura esturik \"Acacia nilotica\" espezie-tipoa zuen Afrikako leinuarekin. Honek, australiar leinuaren izena aldatu behar zela esan nahi zuen (espezie kopururik ugarienarekin). Les Pedley botanikariak Racosperma taldea izendatu zuen, funtsik gabe onartua izan zena. Australiako botanikariek proposatu zuten hau aztoragarriagoa izango zela espezie-tipo ezberdin bat ezartzea baino (\"A. penninervis\"), eta espezie kopuru handi honek \"Acacia\" izaten jarraitzea ahalbidetu zuen; honen ondorioz, Afrikako bi leinuek \"Vachellia\" eta \"Senegalia\" izena hartu zuten, eta Mundu Berriko bi leinuek \"Acaciella\" eta \"Mariosousa\" izena hartu zuten. Hau ofizialki onartua izan zen, baina Afrikako eta beste toki batzuetako botanikari asko ez ziren ados egon beharrezkoa zela esatean.\nHainbat espezie sartu ditu gizakiak munduko leku askotan eta bi milioi hektarea landaketa komertzial ezarri dira. Talde heterogeneoa nabarmen aldatzen da habitatari dagokionez, estera formako azpizuhaitzetatik basoetako adaburuetako zuhaitzetaraino. Kontuan hartu Ipar Amerikako jatorria duen eta Euskal Herrian oso hedaturik dagoen sasiakazia beste genero batekoa dela: \"Robinia\""}
{"id": "161411", "revid": "12788", "url": "https://eu.wikipedia.org/wiki?curid=161411", "title": "Acacia", "text": ""}
{"id": "161414", "revid": "17", "url": "https://eu.wikipedia.org/wiki?curid=161414", "title": "Gama (marketina)", "text": ""}
{"id": "161416", "revid": "105290", "url": "https://eu.wikipedia.org/wiki?curid=161416", "title": "Produktu-aukera", "text": "Marketinean, produktu-aukera denda edo beste saltegi batek bezeroei eskaintzen dizkien produktu edo zerbitzuen multzoa da. Negozio-mota zein den, produktu-aukeraren ezaugarriak ezberdinak izaten dira: produktu-familia anitz eta familia bakoitzaren baitan produktu anitz eskaintzen direnean, aukera \"zabala\" eta \"sakona\" da, hipermerkatuetan gertatzen den bezala; elikagai-denda txikiek aukera zabala eta sakontasun txikikoa izaten dute, produktu familia bakoitzean erreferentzia gutxi izaten dutelako; azkenik, denda berezituek aukera estua eta sakona dute, produktu-sail bakarra eskaini baina horren baitan eskaintza zabala izaten dutelako (liburudendak, esaterako).\nProduktu-aukeran dauden erreferentzia edo produktu zehatz guztiak sail zenbaitetan banatu ohi dira establezimenduan, hala nola, departamendu, sekzio eta familia zenbaitetan, deagregazio-maila zein den, ezaugarri komunak dituzten produktuak bilduz. Produktu-aukeraren antolaketa eta kokapena aztertzen duen jakintza-arloak merchandising du izena."}
{"id": "161418", "revid": "17", "url": "https://eu.wikipedia.org/wiki?curid=161418", "title": "Produktu lerro", "text": ""}
{"id": "161419", "revid": "336", "url": "https://eu.wikipedia.org/wiki?curid=161419", "title": "Zauritutako gizona", "text": "Zauritutako gizona (frantsesez \"L'Homme bless\u00e9\") Gustave Courbetek 1844 eta 1854 bitartean margotutako auto-erretratua da. Parisko Orsay museoan dago egun oihal gaineko olio-pintura hau."}
{"id": "161420", "revid": "56334", "url": "https://eu.wikipedia.org/wiki?curid=161420", "title": "Gama (argipena)", "text": "Gama hitzak adiera hauek ditu:"}
{"id": "161434", "revid": "119347", "url": "https://eu.wikipedia.org/wiki?curid=161434", "title": "Banco Financiero y de Ahorros", "text": "Banco Financiero y de Ahorros S.A. 2011ko urtarrilaren 1ean martxan jarri zen banku espainiarra da. Caja Madrid, Bancaixa, Caja de Canarias, Caja de Avila, Caixa Laietana, Caja Segovia eta Caja Rioja aurrezki kutxen bat egitearen ondorioz sortu zen. Banketxeak erabilitako izen komertziala Bankia da.\n2010eko datuen arabera bankuak 339.020 milioi euroko aktiboak zituen, eta Espainiako bankurik handienen artean dago.\nBankua 2011n burtsara ateratzea espero da."}
{"id": "161435", "revid": "15795", "url": "https://eu.wikipedia.org/wiki?curid=161435", "title": "Dogondar", "text": ""}
{"id": "161437", "revid": "98220", "url": "https://eu.wikipedia.org/wiki?curid=161437", "title": "Pablo Villamar", "text": "Pablo Villamar D\u00edaz (Nar\u00f3n, 1961eko abenduaren 20a) politikari galiziarra da, Bloque Nacionalista Galego taldekoa eta A Coru\u00f1ako Aldundiko bize-presidente."}
{"id": "161445", "revid": "448", "url": "https://eu.wikipedia.org/wiki?curid=161445", "title": "Praile Haitz", "text": ""}
{"id": "161447", "revid": "512", "url": "https://eu.wikipedia.org/wiki?curid=161447", "title": "Kemi-Tornio (argipena)", "text": "Kemi-Tornio hauetako bat izan daiteke:"}
{"id": "161448", "revid": "512", "url": "https://eu.wikipedia.org/wiki?curid=161448", "title": "Kemi-Tornio", "text": "Kemi-Tornio (ipar samieraz, \"Giepma-Duortnus\"; suedieraz, \"Kemi-Torne\u00e5\") Finlandia iparraldeko Lappi eskualdearen itsasaldean dagoen azpieskualdea da.\nAdministrazioa.\nBanaketa.\nKemi-Tornio azpieskualdea bi hirik eta hiru udalerrik osatzen dute:\nLappiko Kontseilua.\nLappiko batzar nagusiko ordezkariak eskualdea osatzen duten 21 udalerrietako udalbatzek aukeratzen dituzte. Hala, biztanle kopuruaren arabera, udalerri bakoitzak hainbat batzarkide hautatzeko aukera du; kasu honetan, Kemik eta Torniok zazpina ordezkari izendatzen dituzte, Keminmaak hiru, eta Simok eta Tervolak, azkenik, bana.\nOndorengoa da Kemi-Tornioko udalerriek 2013-2016 aldirako Lappiko Kontseilura bidalitako ordezkaritza :"}
{"id": "161450", "revid": "2241", "url": "https://eu.wikipedia.org/wiki?curid=161450", "title": "Lerro (argipena)", "text": "Lerro hitzak bata bestearen segidan dauden elementu multzo bat adierazteaz gainera beste hainbat adiera ditu:"}
{"id": "161451", "revid": "17", "url": "https://eu.wikipedia.org/wiki?curid=161451", "title": "Lerro", "text": ""}
{"id": "161452", "revid": "20653", "url": "https://eu.wikipedia.org/wiki?curid=161452", "title": "Banachen pospolu kaxaren ebazkizuna", "text": ""}
{"id": "161454", "revid": "1491", "url": "https://eu.wikipedia.org/wiki?curid=161454", "title": "Herria eta hizkuntza", "text": "Herria eta hizkuntza Xalbador bertsolariaren bertso sorta bat da. Bere gaia euskara, euskaldunak eta Euskal Herriaren egoera da. Bertso hauen bertsiorik ezagun edo entzunena Mikel Laboak abestutakoa da.\nNi ez naiz Mikel Laboa komikian 99. orrialdean keinu bat egiten zaio abesti honi: \"Hago lasai haurra.\" \"Herria duk gorputza, hizkuntza bihotza\"."}
{"id": "161456", "revid": "336", "url": "https://eu.wikipedia.org/wiki?curid=161456", "title": "Funtzio inplizitu", "text": "Funtzio inplizitua \"y\" deitu ohi den aldagaia bakanduta ez dagoen funtzioari deritzo, \"F(x,y)=0\" moduan adieraz daitekeena, \"y=f(x)\" motako funtzio esplizituetan ez bezala. Funtzio inplizituetan, aldagai baten balioa beste aldagaiak hartzen duen balioaren mendean dago: beste aldagai horri balio zehatz bat emanez, kalkulatu nahi den aldagaiaren balioa ekuazio bat askatuz eskuratzen da.\nFuntzio inplizituak \"y\" aldagaia bakantzea zaila den egoeretan erabili ohi da. Bestalde, modu inplizituan aldagai baten deribatua besteekiko kalkulatzea errazagoa da kasu batzuetan. Funtzio inplizituak, ordea, funtzioaren existentziari buruzko arazoak planteatzen ditu, funtzio inplizitu batean \"x\" balio bakoitzari \"y\" balio zenbait baitagozkio batzuetan eta funtzio baten existentziarako baldintza bat (\"x\" bakoitzari \"y\" bakarra dagokio hausten da horrela.\nAdibide bat.\nformula_1 adierazpenak funtzio inplizitu bat da. Funtzioak ematen dituen puntuak aldagai bati balio zehatzak esleituz eta sortzen den ekuazio ebatziz, beste aldagairako, kalkulatzen dira: adibidez, \"y=2\" balioa esleituz, \"x-4=0\" ekuazioa eskuratzen da eta hortik \"x=4\". Funtzio esplizitu moduan adierazteko, \"y\" aldagaia bakandu soilik egin behar da:\nEmaitza hau, ordea, ez da funtzio bat zentzu hertsian, \"x\" balio bati bi \"y\" baitagozkio: formula_3.\nHala ere, formula_4 deribatuak eman daitezke, deribazio inplizituaren teknikak erabiliz."}
{"id": "161457", "revid": "3591", "url": "https://eu.wikipedia.org/wiki?curid=161457", "title": "Garrano zaldi", "text": "Garrano zaldia, (), (), Galizia eta Portugal arteko mugako mendietako bertako aspaldiko zaldi arraza bat da. Tamaina zein gainontzeko ezaugarriengatik garrano zaldia ponien sailkapen taldean sartzen da.\nGarranoak Piriniar eta kanbariar poni izeneko zaldi taldean sartzen dira. Bertan euskal pottoka eta nafar behoka, asturkoia, zaldi montxinoa, Ordunteko behorra, Landetako ponia, Merensgo zaldia eta Galiziar ponia kokatzen dira, egun desagertutako beste hainbat poni arrazekin batera.\nZaldi txiki hauek baserriko lan ezberdinetarako erabiltzen omen ziren.\nArrazaren historia.\nAntza garai batean zaldi mota honen banaketa eremuak Portugaleko iparralde ososa zein Galiziako hegoaldea hartzen zuen.\nBanaketa.\nArraza bereziki Galiziako Minho eta Portugaleko Tr\u00e1s-os-Montes Garaia eskualdetan hedatzen da. Esate baterako Baixa Limia-Serra do Xuresko Parke Naturalean, egoera erdi basatian. Baita Serra de Arga eta Serra da Cabreira aldean."}
{"id": "161458", "revid": "371", "url": "https://eu.wikipedia.org/wiki?curid=161458", "title": "Federaci\u00f3n de Organismos de Radio y Televisi\u00f3n Auton\u00f3micos", "text": ""}
{"id": "161460", "revid": "336", "url": "https://eu.wikipedia.org/wiki?curid=161460", "title": "Deribatu (finantza)", "text": "Finantzan, deribatua bi aldeen arteko transakzio finantzarioa da, gaur hitzartu eta zehazten diren terminoetan etorkizuneko data jakin batean burutuko dena. Beste definizio bati jarraiki, bi aldeen arteko kontratu bat da, azpiko aktibo izeneko ondasun baten geroko prezioan edo balioan oinarrituta (bertatik \"deribatuta\", alegia) egun balio bat duena. Hasiera batean deribatuak finantza-eragiketen arriskua kontrolatzeko erabili baziren ere, egun espekulazio tresna moduan erabiltzen dira maiz, azpiko aktiboa erreferentzia moduan soilik erabiliz. Finantza-produktu deribatuen artean \"forward\" kontratuak, etorkizunekoak eta opzioak daude besteak beste, baina oro har ondasun bat geroko data batean prezio zehatz batean saltzeko konpromezua hartzen den kontratuak dira: data horretan prezioa altuagoa bada, saltzeko konpromezua hartu duenak galera izango du, ondasun hori prezio altuan erosi eta hitzartutako prezio baxuagoan saldu beharko baitu; maiz transakzio fisikoa burutu ordez, saltzeko konpromezua hartu zuenak galera hori zuzenean ordainduko dio erosteko konpromezua hartu zuen eragileari eta horrela zorra kito egiten da; aitzitik, geroko prezioa hitzartutakoa baino baxuagoa bada, galera izango duena erosteko konpromezua hartu zuena izango da.\nAldi berean, deribatuek balio bat ere badute eta saldu eta erosi egin daitezke finantza merkatuetan."}
{"id": "161461", "revid": "15795", "url": "https://eu.wikipedia.org/wiki?curid=161461", "title": "Dogon", "text": ""}
{"id": "161463", "revid": "6327", "url": "https://eu.wikipedia.org/wiki?curid=161463", "title": "Pichichi Saria", "text": ""}
{"id": "161464", "revid": "1545", "url": "https://eu.wikipedia.org/wiki?curid=161464", "title": "Guillermo Gorostiza Paredes", "text": ""}
{"id": "161465", "revid": "1545", "url": "https://eu.wikipedia.org/wiki?curid=161465", "title": "Agust\u00edn Sauto Arana", "text": ""}
{"id": "161466", "revid": "6327", "url": "https://eu.wikipedia.org/wiki?curid=161466", "title": "V\u00edctor Unamuno Ibarzabal", "text": ""}
{"id": "161467", "revid": "6327", "url": "https://eu.wikipedia.org/wiki?curid=161467", "title": "Atl\u00e9tico Aviaci\u00f3n", "text": ""}
{"id": "161468", "revid": "1545", "url": "https://eu.wikipedia.org/wiki?curid=161468", "title": "Carlos Ruiz Herrero", "text": ""}
{"id": "161471", "revid": "201", "url": "https://eu.wikipedia.org/wiki?curid=161471", "title": "L'Homme bless\u00e9", "text": ""}
{"id": "161473", "revid": "336", "url": "https://eu.wikipedia.org/wiki?curid=161473", "title": "Portugaldar India", "text": "Portugaldar India (portugesez: \"\u00cdndia Portuguesa\" edo \"Estado da \u00cdndia\") Portugalek Indian zituen kolonien multzoa izan zen.\n1505ean, Vasco da Gamak Indiarako ibilbidea aurkitu eta sei urte geroago, erregeak lehendabiziko erregeorde, Francisco de Almeida, izendatu eta Kochi okupatu zuten. 1752 arte, \"Estado da \u00cdndia\"k Indiako ozeanoan Portugalek zituen kolonia guztiak batu zituen, hegoaldeko Afrikatik hego-ekialdeko Asiaraino. 1752an Mozambike eta 1844an Malabar (Macau, Solor eta Timor barnean zituena) kolonia independente bilakatu ziren.\n1947an Indiak independentzia lortu zuenerako, Portugalek mendebaldeko kostaldean oraindik enklabe batzuk mantendu zituen: Goa, Daman (\"Dam\u00e3o\"), Diu eta Dadra eta Nagar Haveli. Portugalek 1954an bi eta 1961ean beste hiru galdu zituen (nahiz eta 1975eko Krabelinen Iraultzara arte onartu ez)."}
{"id": "161474", "revid": "1519", "url": "https://eu.wikipedia.org/wiki?curid=161474", "title": "2011ko Egiptoko Iraultza", "text": "2011ko Egiptoko Iraultza edo Urtarrilaren 25eko Iraultza (; ) protesta mugimendu zabala izan zen, 2011ko urtarrilaren 25aren eta otsailaren 11ren artean Egipton gertatutakoa, Hosni Mubarak presidentearen dimisioa eragin zuena. Arabiar Udaberriko bigarren matxinada izan zen, Tunisiako Jasminen Iraultzaren ondorengoa.\nAurrekariak.\nHosni Mubarak 1981ean bihurtu zen Egiptoko presidente, Anuar as Sadat erahil zutenean. Hurrengo hiru hamarkadetan, indarraren erabilera bortitzarekin eutsi zion botereari. 2010eko hamarkadaren hasieran, datu makroekonomiko baikorrak aurkeztu bazituen ere, arazo ekonomiko kronikoak zeuden: inflazioa, langabezia, ustelkeria eta gizarte sektore zabaletan hedatutako pobrezia. Horrezaz gainera, gizartean gero eta pisu handiagoa zuten gazteen etsipena areagotzen ari zen, beren bizitza garatzeko aukerarik ez zutelako ikusten.\n2010eko abenduaren amaieran, Jasminen Iraultza hasi zen Tunisian. Protesta jendetsuak gertatu ziren, Interneteko sare sozialen bidez antolatuak. Langabezia, estatu-ustelkeria eta askatasun nahia izan ziren protesten kexa eta aldarrikapen. Protestak hain handiak izan ziren, ezen Ben Ali presidenteak astebeteren buruan egin zituela lehen erreformak. Baina ez zen aski izan, eta 2011ko urtarrilaren 14an Ben Alik Tunisia utzi behar izan zuen.\nIraultzaren bilakaera.\n2011ko urtarrilean, Tunisiako protestak beste arabiar herrialde batzuetara hedatu ziren. Hilaren 17an, Abdou Abdel-Moneim Jaafara, jatetxe bateko jabeak, bere buruaz beste egin zuen, bonzo eran, Egiptoko parlamentuaren aurrean. Biharamunean beste bi inmolazio gertatu ziren, lehenbizikoa Kairoko abokatu batena eta bigarrena Alexandriako 25 urteko langabe batena. Ordutik aurrerakoa herri mugimendua izan zen guztiz: ikasleek, sindikatuek, banakoek eta bestelako eragileek bultzatu zuten errebolta. Horretarako ezinbesteko tresna bihurtu zitzaien Internet; Facebook eta Twitter sare sozialetatik hedatu zituzten protestetarako deialdiak. Horren jakitun, Interneteko hainbat gune ixteko agindua eman zuen Egiptoko Gobernuak.\nUrtarrilaren 25an, manifestazioen debekuari aurre eginik, milaka lagun atera ziren kalera Kairon, Alexandrian, Suezen eta Ismailian, erreforma politiko, ekonomiko eta sozialak eskatzera. Polizia negar gasekin eta ur kanoiekin oldartu zitzaien manifestariei, eta horiek harriak jaurtikiz erantzun zuten. Ondorengo egunetan ere izan ziren liskarrak manifestarien eta polizien artean. Hainbat gobernuk dei egin zioten Mubaraki indarkeria utzi zezan. Protesta baketsuei polizia eta armadarekin ez erantzuteko eskatu zioten, besteak beste, Hillary Clinton AEBetako estatu idazkariak, William Hague Erresuma Batuko Kanpo arloko ministroak era Angela Merkel Alemaniako kantzillerrak.\nUrtarrilaren 28an, \"Apirilak 6\" izeneko oposizioko mugimenduak \"haserrearen eta askatasunaren ostirala\" deitu zuen, eta herrialde osoan manifestatzera deitu zituen egiptoarrak; Anaia Musulmanak taldeak ere bat egin zuen protestekin. Kairon, Tahrir plaza bihurtu zen istiluen erdigune. Egunean zehar poliziak inguratua izan zuen eremua baina, gero eta manifestari gehiago inguruetan biltzen ari zirela ikusirik, plaza protestarien eskuetan utzi zuen. Plaza hartzea zen manifestarien helburu nagusia, eta lortu zuten. Gobernuak etxeratze agindua ezarri bazuen ere, jendea kalean geratu zen. Mohammed el-Baradei, Bakearen Nobel sariduna, Vienatik Egiptora itzuli zen, protestetan parte hartzeko asmoz; alabaina, poliziak meskita batean atxiki zuen eguerdiko otoitza amaitu zenean, kanpora ateratzen utzi gabe.\nOndorengo egunetan, herritarrak baretzeko hainbat neurri iragarri zituen Mubarakek. Gobernu berria izendatu zuen, konstituzioko hainbat neurri aldatzea proposatu, eta pentsiodunei eta funtzionarioei soldatak igotzea erabaki. Ezein neurrik ez zuen, ordea, haren aurkako protestak isilaraztea lortu. Herritarrek hasierako eskaera berdinari eutsi baitzioten, behin eta berriz; bere dimisioa. Bestalde, herrialdea geldiarazi zuten lanuzte masiboak egin zituzten egun haietan. Hainbat urtez isilean egon ostean, langileak beren eskubideen alde borrokatzen hasi ziren, iraultza demokratikoak adoretuta. Soldatak igotzea eta duintasuna exijitzera atera ziren kalera. Kairoz gain, Egiptoko gainontzeko herri eta hirietara ere zabaldu ziren greba deialdiak.\nProtestak hasi zirenetik armadari begira egon ziren herritarrak, presidentearen defentsan ala manifestarien alde egingo ote zuen galdezka. Izan ere, hein handi batean, Mubaraken presidentetza armadaren esku zegoen. Protestak hasi eta hainbat egunen buruan, \"neutroak\" izango zirela esan zuten. Herritarrak ez erasotzea hitzeman zuten, geroago. Manifestariek beso zabalik jaso zituzten soldaduak, Poliziaren bortizkeriari amaiera emango ziotelakoan eta beren alde egingo zutelakoan. Hala ere, jarrera anbiguoa izan zuen armadak: diktadorearen aldekoak eta kontrakoak bananduta mantentzen saiatu ziren, baina ez zuten ez alde batera, ez bestera egin. Otsailaren 10ean, ordea, haien eskariak beteko zirela iragarri zien Hassan al Raueni armadaren buruak Tahrir plazan bildutakoei. Hosni Mubaraken agintaldiaren amaiera hurbil zegoela zirudien.\nOtsailaren 11n, hemezortzi eguneko protestaldiaren ondoren, Hosni Mubarakek dimisoa aurkeztu zuen; hala adierazi zuen Omaar Suleiman presidenteordeak. Boterea militarren eskuetan utzi zuen. Mohammed Hussein Tantawi Defentsa ministroak jarri zuten Armadaren Kontseilu Gorenaren behin-behineko buruan. Tahrir plazan bildurik dagoen jendetza pozez zoratzen jarri zen.\nNazioarteko erreakzioak.\nEgipton ez ezik, Hosni Mubarak presidentearen dimisoak oihartzun handia izan zuen nazioarte osoan, eta agintari askok hitz egin zuten horren inguruan:"}
{"id": "161475", "revid": "336", "url": "https://eu.wikipedia.org/wiki?curid=161475", "title": "Maratha Inperioa", "text": "Maratha Inperioa (maratheraz: \u092e\u0930\u093e\u0920\u093e \u0938\u093e\u092e\u094d\u0930\u093e\u091c\u094d\u092f \"Mar\u0101\u1e6dh\u0101 S\u0101mr\u0101jya\") edo Maratha Konfederazioa 1674 eta 1818 artean Indian izandako inperioa izan zen. Bere une gorenean hegoaldeko Asiako inperiorik nagusiena izan zen, 2,8 milioi km\u00b2 azalera izanik. Shivaji Bhosalek inperioa sortu eta bermatu zuen, Raigaden hiriburua eratu eta Mogolak borrokatu zuena. Mogolekin 27 urteko gerra izan zuen, 1681 eta 1707 artekoa, Indiako historian luzeena izan zena. Konfederazioak \"Shiva sutra\" eta \"Ganimi Kava\" gerrilla taktikei esker bera baino indartsuagoa zen etsai bat menderatzea lortu zuten."}
{"id": "161476", "revid": "1545", "url": "https://eu.wikipedia.org/wiki?curid=161476", "title": "Maratha inperioa", "text": ""}
{"id": "161478", "revid": "1545", "url": "https://eu.wikipedia.org/wiki?curid=161478", "title": "Maratha Konfederazioa", "text": ""}
{"id": "161479", "revid": "336", "url": "https://eu.wikipedia.org/wiki?curid=161479", "title": "2011ko Bahraingo protestaldia", "text": "2011ko Bahraingo iraultza Persiar golkoko Bahrain herrialdean gertaturiko herri matxinadak izan ziren. 2010-2011ko Ipar Afrika eta Ekialde Hurbileko matxinaden barnean hedatu ziren. Hasiera batean, xiitentzat berdintasuna eta askatasun politikoa eskatzeko protestaldiak izan ziren. eta geroago hedatu ziren Bahraingo Erregearen dimisioa eskatzeko. Otsailaren 17an hildakoak egon ziren manifestaldi batean Manaman. Protestaldiak Manamako Perlaren Enparantzan zentratu ziren eta bertan instalatu zuten kanpamentua."}
{"id": "161481", "revid": "1519", "url": "https://eu.wikipedia.org/wiki?curid=161481", "title": "Marathera", "text": "Marathera (\u092e\u0930\u093e\u0920\u0940 \"\") marathi herriak mendebaldeko eta erdialdeko Indian mintzatzen duen indoariar hizkuntza da. Maharashtra estatuan hizkuntza ofiziala da. Guztira 90 milioi hiztun ditu, Indian laugarrena eta munduan hamabortzgarrena izanik. Haren familia hizkuntzen artean, literatura antzinena du eta dialekto nagusiak marathera batua eta warhadi marathera dira. Badaude beste azpidialekto batzuk halaber: ahirani, dangi, samavedi, khandeshi eta chitpavani marathera. Marathera batuaren ezaugarri nagusia bokal sudurkaririk ez izatea da."}
{"id": "161482", "revid": "6327", "url": "https://eu.wikipedia.org/wiki?curid=161482", "title": "Marathierazko Wikipedia", "text": ""}
{"id": "161483", "revid": "105290", "url": "https://eu.wikipedia.org/wiki?curid=161483", "title": "Inpronta", "text": "Etologian inpronta (imprinting, ingelesez) hegaztiek eta ugaztunek jaio bezain laster duten ikasketa-prozesu bati deritzo, etapa labur bati dagokiona, lehenengo aldiz eta ezustekoan Konrad Lorenz-ek antzarengan ikusi zuena. Lorenz ohartu zen antzarakume batek, jaio eta segituan, bere amatzat hartzen zuela mugitzen zen eta soinuak emititzen zizkion lehenengo izakia (edo objektua). Ikerlari austriarrak ahate edo antzaren jatorrizko ama beste izaki batez trukatu zuen txitak jaiotzerakoan, eta txitak ordezko amari jarraitzen zitzaizkiola antzeman zuen.\nHegaztiengan, ikusitako eta entzundako lehenengo izaki horrek, amatzat hartzen denak, erakarpen oso handia izango du beti jaioberriarentzat. \"Inpronta\" edo eragin sakona utziko du betiko.\nK. Lorenz-ek agerian utzi zuen inprontak funtsezko zeregina betetzen duela kumeen eta gurasoen arteko lotura afektiboak ezartzeko orduan. Fenomeno horretan, bestalde, senak eta ikaskuntzak, biek ala biek, parte hartzen dute."}
{"id": "161484", "revid": "56334", "url": "https://eu.wikipedia.org/wiki?curid=161484", "title": "Augustin-Louis Cauchy", "text": "Augustin-Louis Cauchy (Paris, 1789ko abuztuaren 21a - Sceaux, 1857ko maiatzaren 23a) matematikari frantsesa.\nCauchy aitzindaria izan zen analisi matematikoaren eta permutazioen multzo-teoriaren arloetan. Baita serie infinituen konbergentzia, ekuazio diferentzialak, determinanteak, probabilitatea, eta fisika matematikoa ere ikertu zituen.\n1814an integral mugatuaren oroitidazkia argitaratu zuen, gero funtzio konplexuen teoriaren oinarria izan dena. Berari esker analisi matematikoak oinarri sendoak hartuko ditu.\nKalkulu infinitesimalaren oinarriaren sortzailea da. Cauchyk, D'Alemberten urratsei jarraituz, Funtzio, limite eta jarraitutasun kontzeptuak azaldu zituen ia gaur-gaurko eran, limitearen kontzeptua hartuz analisiaren abiapuntutzat bezala. Kontzeptu horiek kalkulu infinitesimala oinarritzeko balio izan zion.\nBiografia.\nCauchy goiz hasi zen hezten bere aita Louis Fran\u00e7ois Cauchyrekin (1760-1848). Honek zenbait postu publiko txiki bete zituen eta Joseph-Louis de Lagrange eta Pierre Simon Laplaceren laguna zen.\nParisko Eskola Politeknikoan ikasi zuen, eta han lortu zuen ingeniaritza zibileko titulua. Beti nabarmendu zen eskolan ikasle handi gisa. Osasun delikatua zuen. Ikerketa zientifiko intentsiboan eta hainbat lan garrantzitsuren argitalpenean hasi zen, segida azkarrean. Garai honetako ondorio nagusia, Gauss bezalako matematikari garaikide ospetsuek arrakastarik gabe denbora eskaini izan bazioten ere, Domiat-en zenbaki poligonalaren teoremaren frogapena izan zen. 1816an mekanikako irakasle izendatu zuten \u00c9cole Polytechnique-n. Frantziako Zientzien Akademiako kide izan zen Gaspard Mongeren ordez, eta arrazoi politikoengatik kanporatu zuten.\n1830ean, Karlos X.aren aurrean egindako zinari leial izaten jarraitu behar izan zuen, eta, beraz, kargu akademiko guztiak utzi eta erbestera joan behar izan zuen. Paristik, Turinera joan zen, eta han eskolak eman zituen unibertsitatean. Gero, Pragara joan zen, Karlos X.ak eskatuta, Chambordeko kondearen tutore gisa. 1838an itzuli zen Parisera, baina ezin izan zuen Sorbonan tokirik aurkitu 1848ra arte, Astronomiako irakasle izendatu zuten arte.\n1857ko maiatzaren 23an hil zen Sceauxen, bakarrik, familiak eta lagunek bakarrik utzita .Hil zorian zegoela, gauza batetaz damutzen zen, matematikari denbora gehiago eskaini ez izanaz: \u00abEz dut imajinatzen bizitza beteago bat matematikari eskainitako bizitza bat baino\u00bb, esan zuen hil baino aste batzuk lehenago.\nErlijio-politika eta sinismenak.\nAugustin-Louis Cauchy errealista sutsu baten etxean hazi zen. Aitak familiarekin Arcueilera ihes egin zuen Frantziako Iraultzan. Garai hartan bere bizitza itxuraz gogorra izan zen; Augustin-Louisen aitak, Louis Fran\u00e7oisek, garai hartan arrozarekin, ogiarekin eta galletekin soilik bizi izan zirela eraman zuen aditzera. Louis Fran\u00e7oisek bere amari Rouenen idatzitako datarik gabeko gutun bateko paragrafo batek honako hau dio:\n\"Inoiz ez genuen libra erdi (230 g) ogi baino gehiago izan \u2014 eta batzuetan ezta hori ere. Hori osatzeko, galleta gogorren eta arrozaren hornidura txiki bat esleitzen zaigu. Gainerakoan, nahiko ondo konpontzen gara, hori da garrantzitsuena eta gizakia gutxi moldatzen dela erakusten du. Esan behar dizut nire seme-alaben ahitarako badaukadala oraindik irin fin pixka bat, neure lurrean erein nuen gariz egina. Hiru anega nituen eta patata fekula libra batzuk ere baditut. Elurra bezain zuria da, eta oso ona ere bai, batez ere oso ume txikientzat. Nire lurrean ere landu zen.\"\nEdonola ere, aitaren errealismo sutsua heredatu zuen eta, beraz, Carlos X.a boteretik kendu ondoren ezein gobernuri zin egiteari uko egin zion.\nKatoliko sutsua eta Pauleko San Bizente Elkarteko kidea ere bazen. Jesusen Elkartearekin loturak zituen eta Akademian defendatzen zituen nahiz eta politikoki zentzugabea izan. Bere fedeagatik zuen ardurak eraman zezakeen Charles Hermite bere gaixoaldian zaintzera eta Hermite katoliko leial bihurtzera. Cauchy ere inspiratu zuen irlandarrak defendatzera Irlandako Gosete Handian.\nBere errealismoak eta erlijio-ardurak gatazkatsu bihurtu zuten, eta horrek zailtasunak eragin zituen bere lankideekin. Bere sinesmenengatik gaizki tratatu zutela sentitu zuen, baina bere aurkariek jendea nahita zirikatzen zuela sentitu zuten erlijio-arazoengatik errieta egitean edo jesuitak erreprimitu ondoren defendatzean. Niels Henrik Abelek \"katoliko intolerante\" deitu zion, eta \"erotuta\" zegoela gaineratu zuen, \"eta ez dagoela harekin egin daitekeen ezer\", baina, aldi berean, matematikari gisa goraipatu zuen. Cauchyren ikuspuntuak oso ezezagunak ziren matematikarien artean, eta Guglielmo Libri Carucci dalla Sommaja matematikako presidente izendatu zutenean bera, bera eta beste asko baino lehen, bere ikuspuntuak kausa zirela sentitu zuten. Libri liburuak lapurtzeaz akusatu zutenean, Joseph Liouvillek ordezkatu zuen Cauchyren ordez, eta horrek Liouville eta Cauchyren arteko haustura eragin zuen. Konnotazio politikoak zuen beste eztabaida bat Jean-Marie Constant Duhamel-i buruzkoa zen, baita talka inelastikoei buruzko erreklamazio bat ere. Geroago, Jean-Victor Ponceletek frogatu zuen Cauchy oker zegoela."}
{"id": "161485", "revid": "646", "url": "https://eu.wikipedia.org/wiki?curid=161485", "title": "Imprinting", "text": ""}
{"id": "161486", "revid": "98220", "url": "https://eu.wikipedia.org/wiki?curid=161486", "title": "Sheffield Football Club", "text": "Sheffield Football Club Ingalaterrako Sheffield hiriko futbol talde bat da. Bere ezizenak \"The Club\" edo \"The Ancients\" dira (\"Taldea\" edo \"Antzinakoak\"), nonbait ospetsua baldin bada, gaur egun oraindik martxan jarraitzen duen munduko futbol talderik zaharrena izateagatik baita: 1857ko urriaren 24an sortu baitzen. Bestalde, munduko futbol derbyrik aintzinakoena ere jokatu ohi du, hain zuzen ere, munduko bigarren futbol talderik zaharrena den Hallam Football Club taldearen aurka.\nBerez eta nahiz eta hiri berdinekoak izan, talde honek ez du askoz ere indartsuagoak diren Sheffield United F.C. eta Sheffield Wednesday F.C. taldeekin loturarik. Bere aintzinakotasuna alde batean utzirik, Sheffield hiriko jatorrizko talde honek bere kultur ondarea eta zaletu gutxi batzuen elkarlanari esker bizirautea lortu du."}
{"id": "161491", "revid": "12788", "url": "https://eu.wikipedia.org/wiki?curid=161491", "title": "Sultanerri", "text": ""}
{"id": "161492", "revid": "336", "url": "https://eu.wikipedia.org/wiki?curid=161492", "title": "Afganistango gerra (1979-1989)", "text": "Afganistango gerra (1979-1989), Afganistango sobietar gerra ere deitua, Sobietar Errepublika Sozialisten Batasunaren armada eta mujahidinen arteko gatazka armatua izan zen, hamar urtez Afganistan hondatu zuena. SESB eta Ameriketako Estatu Batuak nahasirik baitzeuden, Gerra Hotzaren azkenetako krisitzat hartzen da.\nAurrekariak.\nVII. mendetik aurrera, Afganistan herrialde islamikoa izan zen. Mohammed Zahir Shah-ren erregealdian (1933-1973), \"Afganistango Alderdi Demokratiko Popularra (AADP)\", komunista, sortu eta indartuz joan zen.\nAfganistan Mohammadzairen mendean.\nMohammadzai dinastiak (1838-1973) herrialdea berrantolatu zuen, nahiz eta errusiar eta ingelesen esku-hartzeak ez ziren denbora luzerako izan. Dost Mohammed Khanen erregealdian, Kaxmir, Multan eta Pex\u00e2war lurraldeak abandonatu egiten dira herrialdea militarki indartzeko eta Errusiako tsarraren tropetan babesteko. Horrek Ekialdeko Indietako Britainiar Konpainiaren esku-hartzea bultzatu zuen herrialdea erasotzeko eta bere erregea menderatzeko, Xuja Xah Durrani-k ordezkatu, 1847ko matxinada popularra bultzatu eta ingelesen porrota eragin zuena.\nHabibullah (1901-1919).\nAbdur Rahmanek bere agintea herrialdean ezarri zuenaren adierazpen argiena da 1901eko urrian hil ondorengoko oinordetza baketsua Habibullah semea tronura iritsi zenean. Abdur Rahmanek seme-alaba asko zituen arren, Habibullah prestatu zuen hura ordezteko, eta gainerako seme-alabei zaildu zien oinordetzan parte hartzea.\nAmanullah Khan (1919-1929).\nAmanullah Khan, Habibullah II.a, 1919an tronura igo eta ondorengo Hirugarren Britania Handia-Afganistan gerraren ostean, britainiarrek Afganistani erabateko independentzia onartu zioten. Amanullah erregeak, gero, Moskura idatzi zuen (ordurako boltxebikeen kontrolpean) adiskidetasun harreman iraunkorrak izateko. Vladimir Leninek erantzun zuen Afganistangoak britainiarren aurkako defentsagatik zorionduz, eta, 1921ean, Afganistanen eta Sobietar Batasunaren arteko adiskidetasun ituna sinatu zen. Sobietarrek Afganistanekin Erresuma Batuaren aurkako aliantza bat egiteko aukerak ikusi zituzten, hala nola hura erabiltzea Britainiarrek kontrolatutako Indian aurrerapen iraultzaile baterako oinarri gisa.[91][92]\nMohammad Nadir xha (1929-1933).\nAmanullah Khan Mohammad Nadir Kanek eta bere anaiek (Amanullahren lehengusu urrunek) maneiatu zuten. 1929ko urriaren 10ean, Amanullah Khan exekutatu egin zuten, bere 17 laguntzaileekin batera, eta, berehala, tribuen batzar batek xah aukeratu zuen Nadir Khan. Hark bere erregimenaren aurkako oposizioaren eta Habibollah II.aren aldekoen jazarpen odoltsua hasi zuen. 1931n, Konstituzio berria egin zen Amanollahk 1923an aldarrikatutakoan oinarritutakoa, baina buruzagi erlijioso eta tribal kontserbadoreak baretzera bideratua. Nadir Khan 1933ko azaroaren 8an hil zuten, eta haren 19 urteko semeak, Mohammed Zahir xha printzeak, haren lekua hartu zuen tronuan.\nZahir xha (1933-1973).\nZahir xha errege gazteak bere osaba Mohammed Haxem-i enkargatu zion gobernuaren eraketa, gizarte-errealitatearekin bat zetorren erreforma-politika berri baten sustatzailea: armadaren berrantolaketa, gizonezkoen lehen hezkuntzaren derrigortasuna, bigarren hezkuntzako ikastetxeak sortzea eta herrialde osoko higiene-neurriak \u2013 mediku turkiarren laguntzarekin, Medikuntza fakultate bat sortu zutenak.\n1973ko uztailean Daud Khan lehen ministro ohiak monarkiari amaiera eman zion eta bere burua Afganistango Errepublikako lehenbiziko presidente izendatu zuen. 1978ko apirilean, estatu kolpe baten bitartez, AADPeko idazkari nagusi Nur Muhammad Taraki Kontseilu Iraultzaileko presidente eta Afganistango lehen ministro bihurtu zen. Erregimen komunista honen erabakiek talka egin zuten populazioaren gehiengoaren ohiturekin. 1978ko udan gobernuaren aurkako errebolta bortitzak hasi ziren. Urrian Kunar bailarako nuristaniak altxatu ziren eta matxinada beste talde etniko batzuetara laster zabaldu zen. Urte bereko abenduan Tarakik Sobiet Batasuna bisitatu zuen eta bi gobernuek elkarlan ekonomikoa eta militarra hitzartu zuten.\nDaud (1973-1978).\n1973ko uztailean, Mohammed Daud Khanek Zahir xha erregea boteretik kendu zuen, Italian, tratamendu medikoa jasotzen zegoen bitartean, eta Errepublika aldarrikatu zuen, eta\neta bere burua Afganistango Errepublikako lehenbiziko presidente izendatu zuen.\nDaudek nekazaritza-erreforma, bizi-maila hobetzea eta beste erreforma aurrerakoi batzuk agindu zituen. Hasieran, Afganistango Alderdi Demokratiko Popularraren (PDPA, komunista) alde moderatura hurbildu zen, baina, ondoren, urrundu egin zen, eta bere alderdia sortu zuen 1974an, Iraultzaile Nazionala. Urte horretan, ekonomia eta ongizatea hobetzeko plan bati ekin zion, baina ez zuen arrakastarik izan. 1977an, Loja Jirgak (parlamentuko goiko ganbera) konstituzio berri bat onartu zuen alderdi bakarrarekin, Iraultzaile Nazionalarekin, eta horrek atsekabe handia sortu zuen. Hurrengo urtearen hasieran, erregimeneko agenteek Mir Akbar Kaibar buruzagi komunista hil zuten, eta Daudek PDPAko buruzagiak atxilotzeko agindu zuen.\n1978ko apirilean, estatu kolpe baten bitartez, AADPeko idazkari nagusia, Nur Muhammad Taraki, Kontseilu Iraultzaileko presidente eta Afganistango lehen ministro bihurtu zen. Erregimen komunista horren erabakiek talka egin zuten populazioaren gehiengoaren ohiturekin. 1978ko udan, gobernuaren aurkako errebolta bortitzak hasi ziren. Urrian, Kunar bailarako nuristaniak altxatu, eta matxinada laster zabaldu zen beste talde etniko batzuetara. Urte bereko abenduan Tarakik Sobiet Batasuna bisitatu zuen, eta bi gobernuek elkarlan ekonomikoa eta militarra hitzartu zuten.\nErrepublika sozialista (1978-1992).\nAfganistan sobietar orbitan.\nAfganistanen sobietarren aldeko erregimena ezartzean, Sobietar Batasuna peoi bat lortzen saiatu zen eskualdean eragiteko. Egia esan, Afganistanen bat-batean gobernu komunista bat agertzeak Asiako hegoaldean zegoen testuinguru politiko eta estrategikoa aldatu zuen.\nNur Mohammad Tarakiren gobernuaren hauskortasuna eta Hafizullah Aminen igoera.\nSobietar Batasunak, Afganistanen Iranen inbasioa gerta zitekeela eta, elkartasuna eta babesa adierazi zion Afganistani. Inbasio arriskuaz gain, erregimen berriak beste arazo bati egin behar izan zion aurre; izan ere, AEBko Gobernuak protesta-ohar gogor bat aurkeztu zion Sobietar Batasunari, Afganistanen Adolph Dubs AEBko enbaxadorea bahitu eta hil zutenean \u00abkontseilari sobietarrek jokatutako paperagatik\u00bb.\nSobietar inbasioa.\n1979ko irailean, Taraki, Habanan Lerrokatu Gabeko Mugimenduaren goi bileran zegoela, Hafizullah Am\u00edn lehen ministroak estatu kolpea jo zuen. Taraki irailaren 14an itzuli, eta eraila izan zen. Aminek errepresio odoltsua abiatu zuen, eta, atzerri politikan, Pakistan eta AEBren aldera lerratu zen.\n1979ko abenduaren 27an, Sergue\u00ef Sokolov buru zuten 50.000 sobietar soldaduk (2.000 tanke eta 200 hegazkinekin) Afganistan inbaditu zuten. Airez garraiatutako tropek Kabul okupatu zuten, eta operazio berezietako (Spetsnaz) talde batek Amin hil zuen. Kontseilu Iraultzaileak Babrak Karmal jarri zuen presidente.\n34 herrialde musulmanetako atzerri ministroek inbasioa gaitzetsi, eta \u00absobietar tropak berehala, urgentziaz eta baldintzarik gabe erretira zitezen\u00bb eskatu zuten. NBEren Batzar Nagusiak inbasioaren aurkako protesta egin zuen ebazpen baten bidez. AEBk eta bere aliatu batzuek (Alemaniako Errepublika Federala, Kanada, Argentina, Japonia...) boikot egin zieten Moskuko 1980ko Udako Olinpiar Jokoei.\nAfganiar erresistentzia.\nInbasioaren aurkako erresistentzia oso handia izan zen. Sobietar armadaren armamentuak ez zuen balio lurralde menditsu horietan afganiar mujahidinek erabiltzen zituzten gerrila-taktiken aurka. Inbasioak Umma osoa hunkitu zuen, eta herrialde askotako musulmanek (aljeriarrek, filipinarrek, saudiarabiarrek, palestinarrek, egiptoarrek eta baita magrebtar jatorriko europarrek ere) mujahidinekin bat egin zuten. Horiek AEB, Pakistan, Saudi Arabia, Erresuma Batua eta Txinako Herri Errepublikaren laguntza zuten, eta CIAk Cyclone operazioa antolatu zuen afganiar mujahidinak armaz hornitzeko.\nAfganiar erresistentzian talde asko zeuden, etnia, erlijio eta joera politiko desberdinetakoak. Eskema orokorra honelakoa izango litzateke:\n1984an, Abdullah Yusuf Azzam eta Osama bin Ladenek Maktab al-Khidamat taldea sortu zuten, dirua eta mujahidin atzerritarrak biltzeko helburuz. Sobietarren aurkako gerran, eragin txikia izan zuen, baina, geroago, Al-Kaidaren aitzindaria izan zen.\nGerraren bilakaera.\nLehenbiziko urteetan, sobietarrek hiriak eta komunikazio ardatz garrantzitsuenak kontrolatzen zituzten, baina herrialdearen zati handi bat mujahidinen eskuetan zegoen. Noizean behin, sobietar armadak erasoaldiak egiten zituen erresistentziaren mendean zeuden lurraldeetan. Panjshir bailara estrategikoa, esate baterako, bederatzi aldiz erasotu zuten 1980 eta 1985 artean, baino ezin izan zuten menderatu. Pakistango mugan ere, sobietar tropak etengabe jazarriak izaten ziren. Mendebalde eta hegoaldean egoera lasaiagoa bazen ere, Herat eta Kandahar hiriak beti egon ziren, neurri handi batean, erresistentziaren kontrolpean.\n1985eko martxoan, Mikhail Gorbatxov Sobietar Batasuneko agintaritzara heldu zen. Afganistango egoera ikusirik, urte bateko epean irtenbidea emateko exigitu zuen. Beraz tropa gehiago bidali zituzten, 108.000 izatera iritsiz, eta, hala, 1985a urterik odoltsuena izan zen. Hala ere, mujahidinek eutsi zieten, eta, Ameriketako Estatu Batuek armaturik, herrialdearen zati handiena kontrolatzea lortu zuten.\n1986an Mohammad Najibullah-ek Babrak Karmal ordeztu zuen Afganistango Errepublika Demokratikoaren agintaritzan. Sobietarren Mil Mi-24 helikopteroek eta ehiza-bonbardariek erresistentziaren gotorlekuak eraso zituzten. Afganiarrak, ordea, FIM-92 Stinger lurretik airerako misil amerikarrez hornitzen hasiak ziren, eta aireko nagusitasuna berdindu zen.\n1988ko otsailean, Massoudekin hitzartutako su-etena baliatuz, Mikhail Gorbatxovek tropak erretiratzea erabaki zuen. 1989ko otsailaren 15ean, \"Genevako hitzarmena\" betez, sobietarrak Afganistandik irten ziren. Berehala, mujahidinen eta gobernuaren armadaren arteko gerra zibila piztu zen. Hala ere, Najibullah-en erregimenak 1992 arte iraun zuen agintean.\n1980ko Moskuko Olinpiar Jokoak.\nCyrus Vance AEBko Estatu idazkariak iragarri zuenez, Estatu Batuek otsailaren 15a arte itxaron zuten Olinpiar Jokoei boikota egiteko.\n1980ko otsailaren hasieran, Estatu Batuek ofizialki eskatu zuten Moskuko Olinpiar Jokoei boikota egitea sobietarrek Afganistanen egin berri zuten inbasioaren aurrean. Hala ere, Nazioarteko Olinpiar Komiteak Mosku izango zela 1980ko Olinpiar Jokoen egoitza berrestu zuen.\nTxinako Herri Errepublikak bat egin zuen Sobietar Batasuneko hiriburuan Olinpiadak boikotatuko zituzten herrialdeekin. Boikot olinpikoaren adierazpen horiek gorabehera, gero eta isolamendu handiagoa zegoen nazioartean Estatu Batuek proposatutako aukera horren inguruan.\nMosku 80 Joko Olinpikoak egiten ari ziren bitartean, Afganistango goi funtzionarioak hil zituzten. Sobietarrek Afganistan inbaditu izanaren aurka Mendebaldeak egindako protestak logikoak zirela pentsa zitekeen, baina Nicolae Ceau\u0219escu Errumaniako presidentearen iritziak harridura sortu zuen, tropa sobietarrak Afganistandik erretiratzea eskatu baitzuen."}
{"id": "161493", "revid": "512", "url": "https://eu.wikipedia.org/wiki?curid=161493", "title": "Kataluniako Liburutegia", "text": "Kataluniako Liburutegia (katalanez \"Biblioteca de Catalunya\") Kataluniako Bartzelona hiriburuko El Raval auzoan dagoen liburutegi bat da. Institut d'Estudis Catalans erakundeak 1907an sortu zuen. 1914ean, Kataluniako Mankomunitatearen garaian, Kataluniako Generalitatearen Jauregian irekia izan zen.\n1931an Bartzelona Santa Creu ospitalera lekualdatu zen, hau Bartzelonako Udalaren jabegoko multzo bat da. Gaur egun, liburutegiak guztira 8.820 m\u00b2-ko azalera du eta gutxi gorabehera 3 milioi liburu ditu. Egoitza nagusiaz gain, beste eraikin edo ordezkaritza batzuk ere baditu, bai Bartzelonan bertan, zein L'Hospitalet de Llobregat udalerrian ere.\nBeharbada liburutegi honetan gordetzen diren idazlanen artean ospetsuena \"Organyako homiliak\" dira, katalanez idatzitako testu zaharrenak direlarik."}
{"id": "161495", "revid": "56334", "url": "https://eu.wikipedia.org/wiki?curid=161495", "title": "Maribel Verd\u00fa", "text": "Mar\u00eda Isabel \"Maribel\" Verd\u00fa Roll\u00e1n (1970eko urriaren 2a, Madril) espainiar aktorea da, zineman, antzerkian eta telebistan aritutakoa."}
{"id": "161496", "revid": "96586", "url": "https://eu.wikipedia.org/wiki?curid=161496", "title": "Aitana S\u00e1nchez-Gij\u00f3n", "text": "Aitana S\u00e1nchez-Gij\u00f3n (1968ko azaroaren 5a, Erroma) espainiar eta italiar nazionalitateak dituen aktore bat da. Pablo Carbonell aktorearen lehegusua ere bada."}
{"id": "161497", "revid": "56334", "url": "https://eu.wikipedia.org/wiki?curid=161497", "title": "Emma Su\u00e1rez", "text": "Emma Su\u00e1rez Bodel\u00f3n (1964ko ekainaren 25a, Madril) espainiar antzerki eta zinemako aktore bat da.\n1996an aktore onenaren Goya Saria eskuratu zuen, \"El perro del hortelano\" pelikularekin. Bestela, Julio Medemen lehenengo hiru pelikuletan parte hartu zuen (1992-95)."}
{"id": "161498", "revid": "94035", "url": "https://eu.wikipedia.org/wiki?curid=161498", "title": "Hipoteka", "text": "Hipoteka obligazio bat etxebizitza, lursail edo beste ondasun higiezin baten bitartez bermatzen den kontratu bat da. Hipotekaren obligazioa gehienetan mailegu edo bestelako zor baten itzulketa da. Obligazioa betetzen ez bada, hartzekodunak bermeko ondasuna bereganatuz gauzatu dezake bere eskubidea. Ohikoa da pertsona batek etxebizitza bat erosteko, behar den dirua banku bati eskatu eta berme moduan erosten den etxebizitza bera erostea. Hipotekak XXI. mende hasierako Depresio Handiaren jatorrian daude, bankuek gehiegizko maileguak eman zituztenean gehiegiz baloraturik zeuden etxebizitzak erosteko.\nEuropan Euribor izeneko sistema erabili ohi da hipotekak kalkulatzeko, horren gaineko kopuru bat ezarriz interes tasa gisa. Kasu horretan interes-tasa aldakorra dela esango da. Interes-tasa ez bada aldatzen Euriborrarekin eta beti mantentzen bada finko, interes-tasa finko deitzen zaio."}
{"id": "161502", "revid": "6327", "url": "https://eu.wikipedia.org/wiki?curid=161502", "title": "Pony", "text": ""}
{"id": "161503", "revid": "6950", "url": "https://eu.wikipedia.org/wiki?curid=161503", "title": "Trivium", "text": "Trivium (latinezko \"tri\", hirukoitza; eta \"via\", bidea), Erdi Aroan irakasten ziren oinarrizko hiru irakasgaien multzoa da, gramatika, logika eta erretorika hain zuzen. \"Trivium\" izenekoaren ondoren, \"quadrivium\" hezkuntzari ekiten zitzaion, gaztearen heziketa betetzeko."}
{"id": "161505", "revid": "6327", "url": "https://eu.wikipedia.org/wiki?curid=161505", "title": "Gaddafi", "text": ""}
{"id": "161506", "revid": "96586", "url": "https://eu.wikipedia.org/wiki?curid=161506", "title": "Eguberriak", "text": "Eguberriak edo Gabonak Eguberri aurreko egunetatik Errege egunera bitarteko egunak eta egun horietan ospatzen diren jaiak dira, hala nola Gabon eguna, Eguberri-eguna, Gabonzahar, Urteberri-eguna eta Errege-eguna. XX. mendearen bigarren erdiaz geroztik, kontsumismoak oparien ohitura hori bultzatu eta muturreraino eraman du, Eguberria kontsumismoaren jai nagusi bihurtzeraino: munduko gizarte kontsumistenetako erdi eta goi mailetako jendeek, urte sasoi horretan, diru kopuru handiak xahutzen dituzte opariak erosten eta oturuntzak prestatzen.\nJatorriak.\nNeguko solstizioaren garrantzia ospatzen.\nBaliteke solstizioak urteko zikloan barne garai berezienak izatea, baita Neolito garaian ere. Antzinako garaietan kontrolatutako gertakari astronomikoek, hala nola animalien estaltzea, uztak landatzea eta neguko uztaren artean izakinak neurtzeak, mitologia eta tradizio kultural desberdinak nola sortu diren erakusten dute. Neolito amaierako eta Brontze Aroko eraikin batzuen diseinuak idei hau onesten dute, hala nola Stonehenge (Britainia Handian) eta Newgrange (Irlanda) aztarnategietan ikusi daiteken arabera adibidez.\nBi monumentuen ardatz nagusiak neguko solstizioaren eguzkia (Newgrange) eta neguko solstizioaren ilunabarra (Stonehenge) seinalatzen dituen ikusmolde batean lerrokatuta daudela dirudi. Stonehengeri dagokionez esanguratsua da \"Trilithon Handia\" monumentuaren erdialdetik kanpora altxatu izana, hau da, aurpegi laua ona neguko egunsentirantz biratuta zegoela.\nNeguko solstizioa oso garrantzitsua izan zitekeen neguan komunitateek gauza asko galtzen bahit zituzten eta azken bederatzi hilabeteetan zetorrenari prestatu behar zutelako. Gosetea neguan ohikoa zen urtarrila eta apirila bitartean, \"goseteen hilabeteak\" bezala ere ezagunak ziren. Klima epeletan, neguko jaialdia azken ospakizun jaia zen, negua hasi baino lehen. Animalia gehienak hiltzen zituzten neguan elikatu beharrik ez izateko, beraz, ia urteko sasoi bakarra zegoen erabilgarri zegoen haragi freskoa hornitzeko. Urteko uztako ardo eta garagardo gehienak azkenean hartzitu eta edateko prest zeuden une horretan.\nKristautasunaren ospakizuna.\nGabonak, gazteleraz \"Navidad\", (latinez: nativitas, 'jaiotza') Kristautasuneko jai garrantzitsuenetako bat da, Aste Santua eta Mendekosteekin batera. Jesukristoren Belenen jaiotza gogoratzen duen ospakizun hau abenduaren 25ean Eliza Katolikoan, Eliza Anglikanoan, zenbait komunitate protestantetan eta Eliza Ortodoxo gehienetan ospatzen da. Horren ordez, urtarrilaren 7an ospatzen da beste eliza ortodoxo batzuetan, hala nola Errusiako eliza ortodoxoan edo Jerusalemgo eliza ortodoxoan, eta ez zuten onartu juliotar egutegiak egindako erreforma gregorianoa bezala ezagutzen den egutegira igarotzeko, hau da, Aita Santuaren erreformatzailetik eratorritako izena. Gregorio XIII. Abenduaren 25a mundu osoko milioika pertsonek eta kristau ez diren jende ugarik ospatzen duten herrialde askotan jai eguna da\nIngeles hiztunek \"Christmas\" terminoa erabiltzen dute, hau da, \"Kristoren meza\". Zenbait hizkuntza germanikotan, esate baterako, alemanez, \"Weihnachten\" deitzen zaio jaialdiari, hau da, \"bedeinkazio gaua\". Gabonetako jaiak proposatzen dira, izenak dioen bezala, Nazareteko Jesusen natibitatea (hau da, jaiotza) ospatzeko.\nEguberriek Gabonak deitzen zaion garaia hasten dute, Jaunaren Bataioaren solemnitatearekin amaitzen dena. Ohizko danez, Eguberriekin hasi eta Jaunaren Epifaniarekin amaitzen den aldia Aste Santua ere deitzen zaio.\nSaturnaliak, Saturno jaiak.\nSaturnalia Saturno jainkoaren omenezko antzinako erromatar festa izan zen, Juliotar egutegiko abenduaren 17an hasi eta abenduaren 23ra arte zabaltzen ziran ospakizunak ziren. Saturnalia Kroniako lehen greziar oporraldiaren baliokide erromatarra zen, Hekatombaion ganbarako hilabetean ospatzen zen uda amaieran. Erromatar batzuentzat garrantzi teologikoa izan zuen, antzinako Urrezko Aroaren zaharberritze gisa ikusi baitzuten, mundua Saturnok zuzentzen zuenean. Porfirio filosofo neoplatonistak Saturnaliarekin lotutako askatasuna \"arimak hilezkortasunean askatzea\" sinbolizatzen zuela zioen. Saturnaliak eragina izan dezake neguko erdialdean Europako mendebaldeko geroagoko ospakizunekin lotutako ohitura batzuetan, batez ere Gabonekin, Inuzente Santuen Jaiekin eta Epifaniari lotutako tradizioekin. Bereziki, mendebaldeko Europako Gabonetako ohiturak \"misrule of Lord\" (jaunaren arau okerra) aukeratzeko ohiturak Saturnalia ospakizunetan izan dezake sustraitzat.\nErromatarrek oporrak sakrifizioekin ospatzen ziren Saturnoko tenpluan, Erromatar Foroan eta oturuntza publiko batekin, ondoren opari partikularrak ematen ziren, etengabeko parrandak eta erromatar arau sozialak iraultzen zituen inauteri giroa ospatzen zuten: jokoa baimenduta zegoen eta maisuek ematen zuten esklaboentzako mahai zerbitzua, askatasun garaitzat jotzen baitzen esklabo zein askatuentzat. Ohitura arrunta \"Saturnaliako erregea\" hautatzea zen, behin hautatuta jendeari aginduak ematen zizkion, jarraitu beharrekoak eta alaitasunaz arduratzen zirenak. Trukatutako opariak normalean gag opariak edo sigillaria izenarekin ezagutzen diren argizariz edo zeramikaz egindako irudi txikiak ziren. Katulo poetak \"egunik onenak\" deitu zion ospakizun honi.\nEguberriak, ikusitakoak ikusita, Saturno jai hauetan izango lukete bere jatorria.\nSan Nikolas Txikiren ospakizuna \"Saturnaliako erregea\"ren hautaketarekin antzekotasuna nabarmena da, jatorri erromatarra kristautua ez bada izan.\nEguzki garaiezinaren ospakizuna.\nSol Invictus (\"Garaitu gabeko Eguzkia\" edo \"konkistatu gabea\") Erromatar Inperio amaieran hasitako eguzki jainko baten gurtza erlijiosoa zen. Konkistatu gabeko Eguzkiaren jaiotzaren Jaialdiak (\"Dies Natalis Solis Invicti)\" iluntasuna garaitu zuen eguzki berria jaio zela eta neguko solstizioaren amaieratik (abenduak 21) egunak luzatuko zirela adierazi zuen. Ospakizun hau abenduaren 22tik 25era izan zen.\n274. urtean Aureliano enperadoreak Sol Invictus-en gurtza ofizial egin zuen, beste erromatar tradizioekin batera. Historialariak ez datoz bat gertaera honen jatorrian: Eguzkiaren antzinako gurtzaren berreskurapena izan zen (Sol Indiges ) bere gurtza bertan behera utzita zegoen eta nahiko garrantzi gutxi zuen, Siriako Emesa hiriko El\u00e1gabalo jainkotasunaren hasiera berri bat goraipatu zen urte batzuk lehenago edo Mitraismoaren erabat berria.\nJainko hau Aurelianoren atzetik joan ziren enperadoreek oso mesedegarria izan zen, eta Konstantino I.a iritsi arte sortutako txanponetan agertu zen. Ondoren, Juliano Apostatuak Helios jainkotasun bakarra zela deklaratuko zuen, eta gainerako jainkotasunak honen adierazpen soil gisa geratuko ziren jainkoa bakarrik. Enperadore honen garaian eguzkiaren erlijioa inperioaren barruko erlijio ofiziala bihurtu zen.\nEguberriko Gabonak Euskal Herrian.\nKristautasunaren egutegiaren seinale.\nBeste kulturetan bezala neguko ekinozioen ospakizunak dira. Gaur egun kristautuak agertzen badira ere bere baitan aitzinako sinesmenen aztarnak aurkitu ditzakegu.\nBerez Eguberria abenduak 25 Jesusen natibitatea ospatzen duen eguna da baina baita ere \"Eguberriak\" Gabonetik (bezperako gauatik Eguberri arte dirauen denbora tartea) Erregeen eguna arte irauten duen epeari deitzeko erabiltzen da, Berez Eguberriak ere Gabonak bezala ezagutzen dira.\nOspakizunak baino egun batzuk lehenago (Abenduak 21ean) Santo Tomas eguna ospatzen da, gaur egun Eguberritik kanpo dirudien harren erlazio duela pentsa genezake Euskal nekazari gizartearentzat daukan garrantzia eta ondorengo ospakizunen gertutasunagatik.\nAitzineko egutegiaren arrastoak.\nDirudienez Euskaldunak iraganean urtearen hasiera Eguberrian kokatzen zuten, XI. mendean Alemania eta Milanen berdina gertatzen zen, Erroma eta Italiako beste hiri batzuetan ere, XII. eta XIV. mendeen artean. Aragonen kristau urtearen hasiera Eguberritik aurrera kontatzen zan 1350. urtean. Valentzian, 1358an, Gaztielan, 1383an, Portugalen, 1422an, eta Katalunian 1180tik aurrera Tarragonako kontzilioaren ondoren.\nGabon.\nGabon, euskaraz edozein urteko gauetan agurtzeko erabiltzen den formula, beste izen batzuekin ere ezagutzen da:\nAbenduak 24ko Gabon-egunako afaria urteko garrantzitsuena da, hala onesten du kopla zaharretan abesti bat izana:\nOlentzero eguberriaruntz.\nGau honetako ezaugarri nagusia Olentzero da, behintzat azken hamarkadetan. Bere oroimenaren berreskurapena, guztiz galdua ez bazegoen ere, herri sentimenak Bizarzurin bilakaera oztopatzeko beharrezkoa zela aldarrikatu zuen. Olentzero, gainontzeko interpretazioak alde batera utziz, urtezaharraren pertsonifikazio izan zitekeen, Jaitzeko Ujankoren antzera, baina hala bazan denboraren bidean ahaztuta galdu da.\nEuskal Kristautasunak pertsonaia garrantzitsutzat izan zuela dakigu, honela bakarrik ulertu daiteke bere Jesusen jaiotzaren mezulari papera.\nBitxitasuna badu pertsonaia ere, herri batzuetan gurgarria bada bestetan beldurgarria eta gutxitan lotsagarria ageri da abesti eta ohituren arabera.\nGabon-egunean zehar oleska dabiltza jende askok. Gazteek atez ate, dendaz denda, helduek lehiaketetan Gabon kantak kantatzen sari bat lortzeko itxaropenean. Iraganean gehienek Olentzero beraiekin zeramaten kristoren etorreran seinale, gaur ordea, Olentzero ETBn Bilbon ikusi dezakegu Mari Domingi alboan duela.\nBere panpina egiten duten herri askotan su emateko ohitura zuten Oilarraren meza ondoren, bai etxeko tximinian edo eta herriko enparantzan, hori ere nabarmena izan daiteke beste gau honetan erretzen den enborrarekin parekatuta egon daitekeelako.\nOilarraren meza, ogia eta ura.\nGauerdia baino lehenago (edo gauerdian bertan, herrien arabera) egiten dan Oilarraren mezara zerbait berria zeramaten jantzita Baztan, Garazi, Barcus eta Larraunen, deabruari begi bat kentzeko intentzioarekin. Barandiaranek Oiartzuneko Donibane gaueko sorginari begia ateratzeko konjuruarekin parekatzen du.\nLarraunen meza ondoren \"Sorginaparie\", sorginen afaria, egiten zuten. Sutondoan su on bat egiten dute, eta mahaiko maindirearen gainean ogi bat uzten dute eta han uzten dute \"aingeruak dantza ditezela gure zukaldian\" esanez.\nBizkaiko herri askotan eta Gipuzkoa eta Arabako batzuetan etxeko aitak ogi zati bat mozten du afaltzen hasi baino lehen eta maindirearen azpian gordetzen dute. Hor egon beharko du urteko azkeneko afaria arte. Ondoren armairuan gordetzen dute. Ogi hau ez da galtzen, jatekotan errabiaraz babestu edo sendatu dezake, itsas aztoratura botatzen bada baretu egiten du, uholdeari botata mugatzen du eta zerura botata ekaitzen txingorra uxatzen du.\nGabon-gauako urek osasungarriak baino boteredunak eta zortedunak ziren herri askoren usteetan, honegatik jasotzen zituzten gauerdia pasa bezain laster. \nGabonetako enborra.\nGau honetan egiten den suari ere Gabon deitzen zaio, gaua eta erretzen dan enborrari bezala, iparraldeko indoeuropar \"N\u00f6el\"-n antzekotasuna agerian utziz. Enbor honek ere beste izen batzuk jasotzen ditu jasotzen den herrialdearen arabera:\nElduainen egiten zuten sua handia izan behar zuen Olentzero tximiniatik jetzi ez zezan, hangoen usteetan igitaia eskuan duela bertakoak hil zezaken eta.\nBedian gabon enborra etxea bedeinkatzen duela sinesten zuten, Ibarrurin enborraren errautsak basapiztiak uxatzen zituela sinesten zuten eta Liginagan artaldeetan emeak jaiotzeko ahalmena zuela. Amorebieta gaua osoan pizturik mantentzen zuten hala ez egitekotan urtean zehar etxeko norbait hilko zelakoan. Eskirotzen etxeko abere guztiak enborraren gainetik pasa harazten dituzte honela urtean zehar istripu batean hiltzeko aukeraz babesteko.\nUrtezahar, Gabonzar.\n12 mahats 12 kanpai hots.\nEspainiako urtezaharreko ohitura afaldu ondoren telebista aurrean jarri eta Madrilgo Eguzkiaren ateko gauerdiko kanpaien hotsekin batera mahatsak jatea da etxe gehienetan. Kanpai hots bakoitzagatik mahatsa bat jaten da eta hamabi kanpai hotsen ostean hamabi mahatsak janak badaude urte zoriontsua izango dutelakoaren ustean.\nOspakizuna Espainia osoan bezala egiten bada ere Euskal Herriko herri batzuetan egiten ziren tradiziozko errituak mantentzen dira gaur egun arte.\nUraren erritoak.\nNafarroan jasoak daude urtezaharreko uraren inguruko ohitura gehienak. Esanahia galduta dagoen harren herri batzuetako ohiturak oraindik bizirik dihardute.\nArruazun, adibidez, herriko gazteek gauerdiko kanpaien hotsak bukatu bezain laster gertuko iturri batera doaz korrika ura hartu eta bizilagunei eskaintzeko zera esaten duten bitartean:\nBaztanen eta Santestebanen abesten dutena desberdina bada ere errito kutsua mantentzen du:\nUrtezaharreko egunean, gabonetan bezala, umeak eskale bihurtzen ziran atez ate oleska. Berako umeek kaletik korrika zihoazten eskakizunen artean hau abesten:\nUrteberri.\nUrtezaharreko kanpaien hotsen ondoren urteberria hasten da. Urte hitzak ere esanahi korapilatsua du euskarologoentzat, urarekin erlazioa nabarmena izan harren.\nErrenteriako agure batek bere semeari errietan \"noiz urtuko zaren?\" galdetu zion. Zer esan nahi zuen galdetuta gazteleraz \"bere semea ura bezala noiz bideratuko zen\" galdetu ziola erantzun zuen. Berez hori da \"urtea\" hitzaren esanahia. Euskaldunek eguberri bezperan abestutako zenbait gabon kanten bitartez izotzak urtu, eguberria bideratu eta, honi esker, urte berri baten sorrera eragiten dute.\n\"Urtats\" hitzak ere lehen aipatutako esanahia onesten du, \"urtearen hatsak\" fruituak izaten bahit dira.\nErrege eguna.\nErrege eguna, Epifania edo Teofania ere deitzen dana, Euskal Herriko Eguberriko ospakizunen artean Olentzeroren bilakaera gertatu zen arte opariak jasotzeko eguna zen.\nBezperako Errege kabalgata.\nBezperan egiten zituzten Errege Magoen desfilea gaur egun egiten dira baina \"jaiotza biziak\" geroz eta gutxiago ikus daitezke, oraindik egiten badira. Jaiotza bizi hauetan Natibitatearen pertsonaiak, Jesus jaioberria eta guzti, herriko jendeak ordezkatzen zituen.\nBaserritar askok herrira hurbiltzen ziren kaputzaia burua estalita abesti hau kantatzen:\nBaba erregea.\nAitzinako ohitura bat kartak botatzea izaten zen. Urre erregea ateratzen zitzaionari etxeko errege edo erregina izendatzen zuten urte osorako. Joko honetan bi leku prestatzen zituzten Jesucristo eta Ama Birjinantzako beraiek zorte joko honetan jolas zezaten ere. Behin aukera eginda zegoela goxoki batzuk jan ondoren lehiotara irteten ziren zintzarriak joka \"Biba errege, biba erregina\" oihukatuz.\nBehe Nafarroako Donazaharren adibidez hautaketa beste modu batean egiten zen, bizkotxo baten barruan baba bat ezkutatzen zuten eta aurkitzen zuena, gizonezkoa izatekotan, errege hautatzen zuten, aurkitzen zuena emakume bat bazen bera erregina zenez berak izendatu zezakeen nahi zuen erregea. Ohitura hau diotenez ekialdetik letorke, greziarrek eta latindarrak ere ospatu zutela pentsa daiteke Frantzian topatu ditzakegun aztarnen arabera.\nBaba erregearen ohitura Nafarroan oraindik erregeak zeudenekoa da. XV. menderaino Epifaniako ohitura hau Olite, Lizarra, Tudela eta Iru\u00f1ean (ohizko Nafarroako erresumaren erregeen bizitokiak) ospatzen zen.1920. urtean ohitura galdu hau Iru\u00f1eko \"Circulo Carlista \"n berreskuratu zuten arte.\nOspakizunak.\nOturuntzak.\nEguberrietako ospakizunik zabalduenetakoak dira oturuntzak. Familiak eta adiskideak mahai inguruan biltzen dira. Euskal Herrian, bereziki ospatzen dira Gaboneko afaria, Eguberriko bazkaria, Gabonzaharreko afaria eta Errege eguneko bazkaria.\nApaingarriak.\nApaindura bereziek tradizio luzea dute historian zehar, eta Gabonetako hiru kolore nagusiak berdea (zuhaitzena), zuria (elurrarena) eta gorria (bihotzena eta Santa Clausena) dira. Gabonetako zuhaitza, hasteko, Alemanian erabiltzen hasi zen dirudienez, XVIII. mendean. Ordutik, oso ohitura zabalduta dago munduan zehar izeia ipintzea (Douglas izeia ohikoena da), hala kalean nola etxean, hainbat apaingarrirekin, bolak, argiak eta abar. Internet erabiltzaile amorratuentzat sortu dira izei itxurako USBak eta baita elur-panpina itxurakoak ere.\nBestela, kaleetako argi bereziak, jaiotzaren irudiak (Jesus, Maria, Jose, astoa, idia, aingeruak, artzainak, ardiak, Ekialdeko Aztiak eta abar), ezkilak, kandelak eta galtzerdiak apaingarri tipikoen artean ditugu.\nMusika.\nLehendabiziko Gabonetako ereserkiak Antzinako Erromaren garaian sortu zituzten, IV. mendearen inguruan. VIII. eta IX. mendeetan mota horretako musika sartu zen Ipar Europako monasterioetan, eta XII. mendean Paris aldeko monje batek herri-abestietaranzko trantsizioa egin zuen, gaur egungo Gabon-kantak direnak. \"Adeste Fidelis\" ezaguna, adibidez, XVIII. mendean konposatutakoa bada ere, Erdi Aroko hitzek osatzen dute. Protestantismoaren barruan, bestela, Martin Luther Gabon-kanten bultzatzailea izan zen, Aro Modernorako bidean.\nAustrian eta XIX. mendeko hasieran \"Stille Nacht, heilige Nacht\" (\"Silent night\", \"Noche de paz\" edo \"Gau erdian\") abesti guztiz famatua konposatu zuten, eta urte batzuk geroago \"Jingle Bells\" sortu zuten AEBetan. Bestela, \"Hator hator\" euskal abesti ezaguna Jesus Guridik ondu zuen.\nAzkenik, azpimarratzekoa da Vienan (Austria) hiriko Orkestra Filarmonikoak urtero urtarrilaren 1ean urteberri-egunean egiten duen kontzertua, mundu osorako zuzenean ematen dutena. 1939an lehen aldiz egin zuten.\nOpariak.\nOso ohitura zaharra da munduan zehar umeei Gabonetan opariak ematekoa, bai eta helduen artean ere. Horretarako, klasikoa da misterio giroa sortzea oparien ekarlearen inguruan, eta horren adibide nagusia da mundu mailan hedatu den Bizarzuriren irudia, anglosaxoi herrialdeetan \"Santa Claus\" izenarekin berrasmatua eta Frantzian \"Aita Noel\" izenarekin jarraitua.\nEspainian eta Amerikako herrialde batzuetan Errege Magoak pertsonaia garrantzitsuenak dira zeregin horretan, eta Euskal Herrian azken hamarkadotan indarra hartu du Olentzerok."}
{"id": "161508", "revid": "42829", "url": "https://eu.wikipedia.org/wiki?curid=161508", "title": "Kadafi (argipena)", "text": "Kadafi arabiar abizena pertsonaia hauek dute:"}
{"id": "161509", "revid": "96586", "url": "https://eu.wikipedia.org/wiki?curid=161509", "title": "Pedro Reyes", "text": "Pedro Reyes (Tanger, Marokoren iparraldea, 1961eko maiatzaren 8a - Valentzia, 2015eko martxoaren 25a) espainiar umorista, idazle nahiz telebista eta zinemako aktorea izan zen. Bere familia jatorriz Huelva hirikoa zen eta han igaro zuen haurtzaroa.\nHamabi urte zituenetik idatzi zuen, eta jarduera hori antzezpenarekin batera burutu ohi zuen. 18 urte zituela \"Centuria\" antzerki taldea sortu eta handik gutxira Pablo Carbonell aktorearekin batera \"Pedro y Pablo\" antzezpen bikotea sortu zuen. Bakarrean ere antzeztu zuen, eta gehienbat bere umore absurduagatik zen ezaguna."}
{"id": "161512", "revid": "1491", "url": "https://eu.wikipedia.org/wiki?curid=161512", "title": "Pablo Carbonell", "text": "Pablo Carbonell (1962ko uztailaren 28a, C\u00e1diz, Andaluzia) espainiar abeslari, umorista, nahiz antzerki, telebista eta zinemako aktore bat da.\n1980ko hamarkadaren hasieran Madrilen Pedro Reyes aktorearekin batera umore bikote bat sortu zuten. RTVEko\"La Bola de Cristal\" saioan ere parte hartu zuen. 1985an \"Los toreros muertos\" musika taldea osatu zuen, bestalde, El Gran Wyoming umorista eta aktorearekin batera hainbat telebista saioetan ere parte hartu izan ohi du: \"La noche se mueve\", \"El peor programa de la semana\", edota \"Caiga Quien Caiga\" saio ezagunean ere bai."}
{"id": "161513", "revid": "512", "url": "https://eu.wikipedia.org/wiki?curid=161513", "title": "El Gran Wyoming", "text": "El Gran Wyoming, jaiotzez, Jos\u00e9 Miguel Monz\u00f3n Navarro (1955eko maiatzaren 15a, Madril) espainiar sendagile, aktore, zuzendari, idazle, musikari eta telebistako aurkezlea da. \"Gran Wyoming\", \"Wyoming\" edo \"Guayo\" ere deitu izan zaio. Sari ugari jaso du, besteak beste, Ondas Saria 2009an, Urrezko TPa 2006an, Urrezko Mikrofonoa 2008an edo ATV Sariak hainbat urtetan.\nBiografia.\nJos\u00e9 Miguel Monz\u00f3n Navarro Madrilen jaio zen 1955eko maiatzaren 15ean, aragoiar jatorriko farmazeutiko familia batean. Medikuntzan lizentziatu zen eta Buitrago del Lozoyan egon zen lanean; baita Madrilgo Jim\u00e9nez D\u00edaz Fundazioan ere. Hala ere, medikuntza alboratu eta ikuskizunaren munduan murgildu zen.\nHasiera batean, Paracelso bandako kide izan zen eta gero ikuskizun komiko-musikalak egin zituen, beti \u00c1ngel Mu\u00f1oz Alonso, Maestro Reverendo piano-jotzailearekin batera.\nTelebista programa ugari aurkeztu du, Jos\u00e9 Mar\u00eda Fraguasen \"Silencio se juega\" (1981), \"La noche se mueve\" (1992) edo Fernando Truebak zuzenduriko \"El peor programa de la semana\" (1993). TVEk Quim Monz\u00f3 idazle kataluniarrari elkarrizketa egin behar zion egun berean eten zion azken programa hau. Elkarrizketa egin gabe geratu bazen ere, askoren ustez, programa zuzenean zen eta errege familiaren aurkako txiste eta irainak egingo ote zituzten beldur izan zirelako eman zen haustura.\n1996an, Wyoming telebistara itzuli zen, oraingoan, Telecincoren eskutik, \"Caiga quien caiga\" programa argentinarraren bertsio espainiarra egiteko xedean. 7 denboraldien zehar, katearen programa arrakastatsuenetako bat izan zen, eta 30 bat sari eskuratu zituen, Ondas edo Urrezko TPa tarteko. Politikoenganako satira zorrotza egin zuen orokorrean eta Jos\u00e9 Mar\u00eda Aznarren gobernuarena bereziki. Telecincok errentagarritasun ekonomiko eskasaren aitzakia jarri bazuen ere, Wyomingen ustez, hau izan zen programa galtzeko benetako arrazoia.\nJoera progresistakoa, El Gran Wyoming Alderdi Popularraren aurkako manifestaldiak sustatzen aritu zen honen bigarren legegintzaldian.\n2004an, programa berria estreinatu zuen Televisi\u00f3n Espa\u00f1olan, \"La azotea de Wyoming\", baina ez zuen arrakastarik izan. Ordu aldaketa ezberdinak probatu zituzten, baina ez zuen ikuslegoa ugaritzerik lortu eta TVEk erretiratu egin zuen.\n2007ko maiatzean, bere lehen lan dokumentala aurkeztu zuen La Sextan, \"El Severo me duele\", Leganesko Severo Ochoa ospitalean egon zitezkeen irregulartasunak salatuz.\n2006az geroztik, P\u00fablico egunkarian zutabegile izateaz gain, \"El intermedio\" programa aurkezten du eguneroko bizitza publikoari berehalako komentario satirikoak egiten dizkiolarik.\nIka-mikak.\n2009ko urtarrilean, Xavier Horcajok Intereconom\u00edako \"M\u00e1s se perdi\u00f3 en Cuba\" programan, El intermedio programaren beste aurkezlea den Beatriz Monta\u00f1ez iraindu zuen, kazetaritza baino gehiago \"munduko lanbide zaharrenetako lana\" burutzen zuela esanez. Honi erantzunez, El intermedioko ekipoak Wyoming grabatu zuen balizko bekadun bati errieta eginez, programaren entsegua moztu zuela-eta, eta e-mailez bidali zuen Intereconom\u00edara. Erabat sinetsita, argitaratu egin zuten bonbo handia emanez. Emisio honen kopia bat YouTuben zabaldu zen eta 250.000 aldiz ikusia izan zen asteburu horretan, Wyomingen aurkako kritika ugari piztuz. Otsailaren 2ra arte ez zuen Wyomingek muntaia izan zela aitortu eta Intereconom\u00edaren zuzentasun eza salatzeko egin zutela adierazi zuten, egia zen ala ez konprobatu gabe argitaratzen zuelako.\n2009ko abenduan, El Gran Wyomingek Hermann Tertsch kazetariaren demanda bat jaso zuen, El intermedion banatutako bideo-muntaia bat zela-eta. Handik egun gutxira, kazetari horrek erasoa jasan zuen Madrileko taberna batean. Prentsa kontserbadoreko hainbat esparrutan eta zenbait politikarik, Esperanza Aguirre tarteko, Wyomingekin erlazionatu zuten erasoaldia. Azkenean, argitu zen eta, urtarrilean, egilea atxilotu zuten, aurkezlearekin zerikusiak baztertu zituztelarik.\nTelebista.\nGidoilari lanean.\n\"La mujer de tu vida 2: La mujer duende\" (1992)."}
{"id": "161514", "revid": "105290", "url": "https://eu.wikipedia.org/wiki?curid=161514", "title": "Femme Fatale (Britney Spears)", "text": "Femme Fatale Britney Spearsek 2011. diskoa kaleratu egingo da. Disko honen lehenengo singlea Hold It Against Me izan zen."}
{"id": "161518", "revid": "336", "url": "https://eu.wikipedia.org/wiki?curid=161518", "title": "Petrobrasaurus", "text": "Petrobrasaurus Patagoniako iparraldean aurkitutako dinosauro fosil baten izena da. Sauropodoa petrolio zulaketa baten kariaz agertu zen, 2004an, eta izena zulaketa egiten ari zen enpresarenari zor zaio, Brasilgo \"Petrobras\", hain zuzen ere.\nSauropodoa, titanosaurus taldekoa da, Goi Kretazeoan Hego Amerikan nagusi zen dinosauro taldea. 20 metro inguruko luzera zuen, hortz fin eta zorrotz eta, horrelako landarejale batenak izateko, txikiak, hala ere. Hortzak, bizkarrezur zatiak, aldaka eta beste azaldu ziren; ikusgarriena bi femurrak izan ziren, osorik eta elkarren ondoan agertutakoak. Haietako bakoitzaren luzera 1,60 metro da, eta pisua 300en bat kilogramo. Indusketa lanak 2066tik aitzina egin zituzten, Aragoiko Aragosaurus izeneko ikerketa taldearen eta Comahueko (Argentina) Unibertsitatearen artean."}
{"id": "161520", "revid": "512", "url": "https://eu.wikipedia.org/wiki?curid=161520", "title": "Leize (argipena)", "text": "Leize hitzak esanahi zenbait ditu:"}
{"id": "161523", "revid": "105290", "url": "https://eu.wikipedia.org/wiki?curid=161523", "title": "The Irish Times", "text": "The Irish Times Irlandako Dublin hiriburuan egunero argitaratu ohi den egunkari bat da. Irish Independent egunkariaren lehiakide zuzena da. 1859ko martxoaren 30an sortu zen. Gaur egungo zuzendaria edo argitaratzaile nagusia Geraldine Kennedy da, honek 2002an aurretik postu hortan zegoen Conor Brady ordezkatu zuen. Egunero-egunero kaleratzen da, igandeak izan ezik, 2009. urtean eguneko 106.926 ale inguru saldu ohi zituen.\nBere jatorria irlandar nazionalismo protestantean dago, baina azken bi hamarkadetan eta jabe berriak izanik, unionismoaren bozeramailea bilakatu da. Halere, gaur egun ez da egunkari unionistatzat jotzen, aldiz bai liberala."}
{"id": "161524", "revid": "20653", "url": "https://eu.wikipedia.org/wiki?curid=161524", "title": "Cauchy", "text": ""}
{"id": "161525", "revid": "105290", "url": "https://eu.wikipedia.org/wiki?curid=161525", "title": "Irish Independent", "text": "The Irish Independent Irlandako Dublin hiriburuan argitaratu ohi den egunkari bat da. Irlandako egunkaririk salduena da, egunero 580.00 ale inguru saldu ohi dituelarik. The Irish Times egunkariaren lehiakide zuzena ere bada.Egunero-egunero argitaratzen da, igandetan izan ezik. 1905an sortu zen.\nFoinse.\n2009ko azaroaren 18tik aurrera asteazkenero irlanderaz idatzitako \"Foinse\" doaineko gehigarriarekin batera kaleratu ohi da."}
{"id": "161527", "revid": "336", "url": "https://eu.wikipedia.org/wiki?curid=161527", "title": "Ahmad Shah Massoud", "text": "Ahmad Shah Massoud \u2014Masoud komandantea eta ezizenez \"Panjshirgo Lehoia\" ere deitua\u2014 (persieraz: \u0627\u062d\u0645\u062f \u0634\u0627\u0647 \u0645\u0633\u0639\u0648\u062f Ahmad \u0160\u0101h Mas'\u016bd) (Bazarak, Panjshir probintzia, Afganistan 1953ko irailaren 2a - Takhar probintzia, Afganistan, 2001eko irailaren 9a) afganistango mujahidinen buruzagia eta lider politikoa izan zen. \nBizitza.\nSobietarren aurkako gerran garrantzi handiko papera jokatu zuen. Sobietar armada egotzi eta gero, 1990eko hamarkadan, defentsa ministroa izan zen Burhanuddin Rabbaniren gobernuan. Talibanak boterera iritsi zirelarik, haien aurkako oposizio armatua zuzendu zuen, Iparraldeko Aliantzaren buru bilakaturik.\n2001eko irailaren 9an, asesinatua izan zen Takhar probintzian atentatu suizida batean. Atentatugileek, Dahmane Abd El-Sattar eta Bouraoui El-Ouaer tunisiarrek, Belgikako pasaportedun kazetaritzat aurkeztu zuen beren burua eta harengana hurbiltzea lortu zuten. Komandantearekin aurrez aurre egon zirelarik, euren arropetan edo kamera batean ezkutatuta zeuzkaten lehergailuak zartarazi zituzten, eta eztanda horrek bete-betean harrapatu zuen Massoud. Itzultzailea eta bi ekintzaileak ere hil egin ziren leherketaren ondorioz. Hilketa hura 2001eko irailaren 11ko atentatuak baino bi egun lehenago gertatu zen."}
{"id": "161530", "revid": "880", "url": "https://eu.wikipedia.org/wiki?curid=161530", "title": "Pedro Burillo Lopez", "text": ""}
{"id": "161531", "revid": "119347", "url": "https://eu.wikipedia.org/wiki?curid=161531", "title": "Bernard Bolzano", "text": "Bernard Placidus Johann Nepomuk Bolzano (Praga, Bohemia (gaurko Txekiar Errepublika), 1781eko urriaren 5a \u2013 Praga, 1848ko abenduaren 18a), Bernard Bolzanoz ezaguna, matematikari, logikari, filosofo eta teologo bohemiarra izan zen. Alemanez idatzi zuen eta ekarpen garrantzitsuak egin zituen matematikari eta ezagutzaren teoriari.\nBiografia.\nFilosofo, logikari eta matematikari txekiarra, Pragan jaioa. Apaiztu ondoren, filosofia eta erlijioa irakatsi zituen unibertsitatean, baina 1820an, arrazionalista izatea leporatuta, unibertsitatetik bota zuten, eta bere lanak argitaratzea debekatu zioten.\nBolzanoren jatorrizko lan asko berragertu egin ziren XIX. mendean. Lan horietako bat 1817an argitaratutako txosten hau da: \"Teoremaren frogapen analitiko hutsa: edozein bi balioren artean kontrako zeinua duten bi emaitza lortzen baditugu, ekuazioarena den erro erreal bat, gutxienez, aurkituko dugu\"."}
{"id": "161532", "revid": "20653", "url": "https://eu.wikipedia.org/wiki?curid=161532", "title": "Gnoseologia", "text": ""}
{"id": "161533", "revid": "20653", "url": "https://eu.wikipedia.org/wiki?curid=161533", "title": "Ezagutzaren teoria", "text": ""}
{"id": "161534", "revid": "1545", "url": "https://eu.wikipedia.org/wiki?curid=161534", "title": "Petrobrasauro", "text": ""}
{"id": "161546", "revid": "105290", "url": "https://eu.wikipedia.org/wiki?curid=161546", "title": "Ozolloaurrekoa", "text": "Ozolloaurrekoa Ozollo auzoan dagoen baserri bat da, ziur aski baserririk garrantzitsuena, baina ez auzo bereko Koba Errota baino gehiago.\nBertan, landetxe bat dago eta beste lau zatitan dago banatuta."}
{"id": "161548", "revid": "512", "url": "https://eu.wikipedia.org/wiki?curid=161548", "title": "Txinako Gerra Zibila", "text": "Txinako Gerra Zibila Txinako Errepublika gobernatzen zuen Kuomintang nazionalistaren eta Alderdi Komunistaren arteko gerra zibila izan zen. Gerrak bitan zatitu zuen herrialdea: Txinako Errepublika (egun Taiwan) eta Txinako Herri Errepublika (Txina kontinentalean).\nGerra 1927ko apirilean hasi zen, Iparraldeko espedizioaren ondoren. Bigarren Txina-Japonia Gerran etenaldia izan zuen, alderdi biek indarrak batu baitzituzten japoniarren kontra. 1945ean Japonia behin betiko menderatu zutenean, berriro alderdi bien arteko borrokak hasi ziren. Lau urte pasa ondoren, 1950ean borroka \"de facto\" amaitu zen; hala ere, inoiz ez dute sinatu armistizio edo bake itunik.\nLaburpena.\nBigarren Mundu Gerraren amaierak Txinaren ameskaitz handienetako bat aienatu zuen, Japoniaren espantsionismoa, alegia. Baina bigarren arazo handiena, hots, nazionalisten eta komunisten arteko gatazka, berpiztu egin zen. Komunistak irten ziren garaile borrokaldi odoltsu baten ondoren.\nTxinako komunismoak nahastura moduko bat egin zuen nazionalismoaren eta gizarte iraultzaren artean \u2013oso nahastura erakargarria herritar gehienentzat\u2013, eta hiru bitarteko hauek medio erdietsi zuen garaipena: kontzientziazio kanpaina iraunkorra eta arrakastatsua, nekazariei \u2013biztanleriaren %85\u2013 zuzendua; koherentzia praktikoa \u2013japoniarren aurka borrokatu zuten, eta mendean hartu zituzten lekuetan lurra banatu zuten\u2013; gudaroste indartsu eta disziplinatu baten laguntasuna.\nGerra zibila eta komunisten garaipena.\n1927an, Txiang Kai-Txek jeneralak komunisten aurkako jazarpena abiatu zuenean, matxinadara deitu zuten komunistek Kantonen. Gudarosteak oso gogor zapaldu zuen matxinada ahalegina, eta matxinatuen artean bizirik irten ziren buruzagiek \u2013Mao Zedong, besteak beste\u2013 mendira jo zuten. Mendian Gudaroste Gorria eratu zuten, sobietarren eredura, eta abian jarri zuten, nekazarien laguntzarekin, Txiangen errejimenaren aurkako erresistentzia. Alderdi Komunistak gero eta jarraitzaile gehiago bildu zuen: batetik, Txiangen antikomunismo itsuarengatik \u2013eta hori zela eta, nekazariei jazarriz egin zituen sarraskiengatik\u2013, eta, bestetik, gobernuak agindu zuen nekazaritza erreforma gerotik gerora uzteak nekazarien artean eragin zuen nahigabeagatik.\n1931ko abenduan Maok errepublika sobietarra sortu zuen Txinako hegoaldean, Kiangsi (Jiangxi) probintzian; Txiangen gudarosteak ezarritako setioak, ordea, herrialdeko iparraldera ihes egitera behartu zuen. Martxa Luzea deitu zen ibilaldi hartan abiaturiko 120.000 lagunetarik gehienak bidean hil ziren. Mao buru zutela, gudaroste gorriaren hondarrak Shenxin finkatu ziren eta jabetza pribaturik gabeko estatu bat sortu zuten bertan. 1937an japoniarrak Txinan sartzearekin, Maoren eta Txiangen arteko borrokak eten egin ziren, etsai komunari elkarrekin aurre egin ahal izateko. Bigarren Mundu gerra amaitzean, ordea, bi aldeen arteko gerra zibila lehertu zen. Horrenbestez, japoniarren zortzi urteko okupazioak eta haien aurkako gerrak ekarritako txikizioaz gain, lau urteko (1945-1949) guda zibilak eragindako odolustea pairatu behar izan zuten txinatarrek. Azkenean komunistek irabazi zuten gerra.\nOsteen kopuruari dagokionez Txiang gailen ageri bazen ere \u20132\u20195 milioi gudari, Maoren 300.000ren aurka\u2013, nekazarien etsaigoak indargabetu zuen nagusitasun hura.\n1949rako komunistek beren esku zuten herrialdearen kontrola; urtarrilean Pekin errendarazi zuten, maiatzean Xangain sartu ziren \u2013aurreko urtetik setiatua\u2013, eta urrian Kantonez jabetu ziren. Kuomintangeko nazionalistek, Formosara eta inguruko uharteetara erretiraturik, Estatu Batuen babespeko gobernua ezarri zuten bertan.\n1949ko urriaren 1ean Txinako Herri Errepublika aldarrikatu zen era ofizialez."}
{"id": "161549", "revid": "105290", "url": "https://eu.wikipedia.org/wiki?curid=161549", "title": "Ali G Indahouse", "text": "Ali G Indahouse (euskaraz \"Ali G Etxen\") 2002ko Mark Mylod ingeles zinema zuzendariaren komedia filma bat da. Sacha Baron Cohen umoristak sortu eta Erresuma Batuan arrakasta itzela izan zuen Ali G fikziozko pertsonaiaren \"Da Ali G Show\" ikuskizunean oinarritua dago. Bertan, Sacha Baron Cohen, Michael Gambon, Charles Dance, Kellie Bright eta Martin Freeman aktoreek antzeztu zuten.\nFilma honi Sacha Baron Cohenek antzeztutako beste umorezko bi filmak jarraitu zioten: \"\" (2006) eta \"Br\u00fcno\" (2009).\nErresuma Batuko hirietako auzunetan nahiko ohikoa den etorkinen semeen estereotipo edo hiri tribu jakin baten karikatura egin zen. Bitxikeri gisa, Ali G 1988ko Renault Superbost GT Turbo auto tuneatuaren jabea da.\nArgumentua.\n2000ko hamarkadaren hasiera, Erresuma Batua. West Staines hiriko John Nike Aisialdi Zentroa arazo ekonomikoen ondorioz diru faltan dago. A Ali Gri (Sacha Baron Cohen) ordurarte zuzentzen egon den boy scouten elkarte altenatiboa kezkatzen du, aisialdi zentro horren barnean baitago. Zentroa nola edo hala salbatuko duela erabaki eta jendearen harreta bereganatzeko asmoz bere burua Stainesko geltokira kateatuko du. Honela hedabideetan agertu eta Erresuma Batuko lehen ministroaren (Michael Gambon) harreta ere bereganatzea lortuko du, politikari handigura honek Stainesko hauteskundeak irabazteko asmoz gazte intelektual baten irudiak lagunduko duela uste baitu, gazte manipulagarri eta tentel hori Ali G dela iruditua dago. Politikariak Alik zentrua salbatzeko modurik onena Gobernurako hauteskundeak irabazten laguntzea dela sinistaraziko dio, eta honela... Ali Gek hitza hartuko dio... eta ekintzetara igaroko da."}
{"id": "161551", "revid": "119347", "url": "https://eu.wikipedia.org/wiki?curid=161551", "title": "Camden Town", "text": "Camden Town Erresuma Batuko Londres hirian dagoen Camden udalerriko auzo bat da. Horretaz gain, bertan kokatzen den izen berdineko metro geltokia ere bada.\nAuzo honetan Londres osoko kale merkatu edo azoka bitxi eta herrikoienetako bat kokatzen da, Camden Market. Asteburero mundu osoko txoko ezberdinetatik etorritako turista kopuru andana jaso ohi du, eta bizimodu alternatibo daraman jendearen gune garrantzitsua ere bada. Bestalde, auzo hau Punk mugimenduaren sorlekua izateagatik ere ezaguna bada.\nHistoria.\nCharles Pratt Camdengo I. Earlak ematen dio izena herriari. Aurretik Kentish Town herriaren lurrak ziren baina XVIII mendean Charles Pratt abokatu eta politikari erradikalak eskuratu zuen eta 1791 urtean jauregi bat eraiki zuen. 1816an Regent's Canal ubidea eraiki zen.\nXX mendean auzo eskasa izatearen sona zuen baina 1973an Camden Market sortu zen eta honek turismoa erakarri zuen."}
{"id": "161553", "revid": "23317", "url": "https://eu.wikipedia.org/wiki?curid=161553", "title": "FC K\u00f8benhavn", "text": "FC K\u00f8benhavn talde berria da, 1992. urtean sortu baitzen Kopenhageko talde historiko biren batasunetik, alde batetik Danimarkako klubik zaharrena zen \"Kj\u00f8benhavns Boldklub\" (16 liga garaipen zituen) eta bestetik \"Boldklubben 1903\" (zazpi liga garaipen zituen).\nHistoria.\nAurreko taldeak.\n\"Kj\u00f8benhavns Boldklub\" Europa kontinentaleko talde zaharrena da, 1876an eratu baitzen. Hasiera batean kriket eta futbol taldea zen baina tenis, badminton, igeriketan eta petankan ere aritzen zen. XX mendean zehar Danimarkako talde arrakastatsuena izan zen 15 liga irabazi baitzituen, azkena 1980an. Bereziki onak izan ziren 1910ko hamarkada (4 liga irabaziz) eta Bigarren Mundu Gerraren ondorengo urteak (beste lau liga). Bere jantzia zuria zen.\n\"Boldklubben 1903\" izenak dioen bezala 1903an sortu zen. XX mendean 7 liga eta bi kopa eskuratu zituen. UEFA Kopan final laurdenetara iritsi zen 1992an. Honek kamiseta zuri beltza zeukan eta prakak ere beltzak ziren.\nElkarketa.\n1992ko uztailaren 1ean taklde biek bat egin zuten eta Boldklubben 1903-ren lizentzia erabili zuten Daniar Superligan aritzeko. Bere debutean liga irabazi zuen eta 1994. urtean bigarren gelditu zen ligan eta kopan, baina 90. hamarkadaren bukaeran Odense BK eta Br\u00f8ndby IF nagusitu zitzaizkion. Hurrengo hamarkadan 5 liga eta 2 koparen jabe egin zen. Azken urteetan herrialdeko talde indartsuenetakoa izan da.\nUEFAko Txapeldunen Ligan ere parte hartu du ligaxkan 2006-07 eta 2010-11 urteetan."}
{"id": "161563", "revid": "336", "url": "https://eu.wikipedia.org/wiki?curid=161563", "title": "Boxerren matxinada", "text": "Boxerren matxinada (\u7fa9\u548c\u5718\u4e4b\u4e82 edo \u7fa9\u548c\u5718\u532a\u4e82), Txinan Yihetuan matxinada (txinera tradizionalaz: \u7fa9\u548c\u5718\u8d77\u7fa9, txinera sinplifikatuaz: \u4e49\u548c\u56e2\u8d77\u4e49, pinyinez: \"Y\u00ech\u00e9tu\u00e1n Q\u01d0y\u00ec\", \u2018ukabil tenteak\u2019 edo hitzez hitz \u2018ukabil bidezko eta harmoniatsuak\u2019) izenaz ezaguna, Txinan XIX. mendearen amaieran atzerritarren eragin komertzial, politiko, erlijioso eta teknologikoaren aurkako matxinada izan zen, 1899ko azaroaren 2 eta 1901eko irailaren 7 artean iraun zuena. 1900eko abuzturako, 230 atzerritar, milaka txinatar kristau eta matxinatu asko (50.000 eta 100.000 artean) hilda zeuden. Gerra Zortzi Nazioen Aliantzak Beijing konkistatu zuenean bukatu zen."}
{"id": "161565", "revid": "336", "url": "https://eu.wikipedia.org/wiki?curid=161565", "title": "Daniar superliga", "text": "Daniar superliga Danimarkako futbol txapelketa nagusia da. 1991. urtean sortu zen aurrez zegoen \"Danimarkako Lehen maila\" ordezkatuz, honek Bigarren Mundu Gerra aurretik zeuden Danimarkako hainbat txapelketa ordezkatu zituen bezala. Aurreko ligako hamar talde onenek osatu zuten Superliga berria. Gaur egun 12 taldek hartzen dute parte. Azken bi taldeak Lehen mailara jeisten dira eta talde onenak UEFAko Txapeldunen ligan parte hartzen du.\nPalmaresa.\nHistorian izan diren txapelketa guztiak kontutan hartuta hau da palmaresa:\nHasierako Txapelketak (1912-1945).\n1912-13 denboraldian txapelketa nazionalak jokatzen hasi zirenetik 1945 arte egon ziren txapelketak.\nDanimarkako Lehen maila (1945-1990).\n1945 eta 1990 artean Danimarkako Futbol Txapelketa nagusia izan zen. Superliga Daniarra sortzearekin batera Bigarren maila izatera pasa zen.\nDaniar superliga.\n1991. urtean sorturiko Liga. 1995 urterarte Udazkeneko eta Udaberriko sasoietan banatzen zen. Udazkenekoan 10 taldek hartzen zuten parte eta azkenengo biek maila galtzen zuten. Ondoren udaberriko sasoian berriz zerotik hasten ziren zortzi taldeak. 1995-96an Europako gainontzeko ligen antzeko sistema erabiltzea erabaki zen."}
{"id": "161566", "revid": "201", "url": "https://eu.wikipedia.org/wiki?curid=161566", "title": "Goi Kretazeo", "text": ""}
{"id": "161567", "revid": "201", "url": "https://eu.wikipedia.org/wiki?curid=161567", "title": "Ozolloerrota", "text": ""}
{"id": "161570", "revid": "512", "url": "https://eu.wikipedia.org/wiki?curid=161570", "title": "Poitouko astoa", "text": "Poitouko astoa, Okzitaneraz \"ase de Poitou\", frantsesez \"baudet du Poitou\", Frantziako eta Okzitaniako bertako asto arraza bat da. Bere jatorrizko eskualdeak Peitau Charantas zein Landetako ipar aldea dira.\nEzaugarriak.\nAsto hauen ezaugarrien artean beraien ilaia luzea eta soin gurutzeraino altuera handia daude, 150 cm. inguru.\nArrazaren egoera.\nEquus Survival Trust elkartearen arabera, arraza oso egoera larrian dago."}
{"id": "161573", "revid": "201", "url": "https://eu.wikipedia.org/wiki?curid=161573", "title": "Lantzeko inauteriak", "text": ""}
{"id": "161574", "revid": "3591", "url": "https://eu.wikipedia.org/wiki?curid=161574", "title": "Baudet du Poitou", "text": ""}
{"id": "161579", "revid": "201", "url": "https://eu.wikipedia.org/wiki?curid=161579", "title": "Alexander Alekhine", "text": ""}
{"id": "161580", "revid": "6327", "url": "https://eu.wikipedia.org/wiki?curid=161580", "title": "Aleksander Alekhine", "text": ""}
{"id": "161581", "revid": "201", "url": "https://eu.wikipedia.org/wiki?curid=161581", "title": "Aleksander Alekhin", "text": ""}
{"id": "161583", "revid": "6327", "url": "https://eu.wikipedia.org/wiki?curid=161583", "title": "Muammar Abu Minyar al-Gaddafi", "text": ""}
{"id": "161585", "revid": "12788", "url": "https://eu.wikipedia.org/wiki?curid=161585", "title": "Massoud komandantea", "text": ""}
{"id": "161586", "revid": "15440", "url": "https://eu.wikipedia.org/wiki?curid=161586", "title": "Bartzelonako Errege Ontziola", "text": "Bartzelonako Errege Ontziola (katalanez Drassanes Reials de Barcelona) Kataluniako Bartzelona hiriburuko El Raval auzoan dagoen arkitektura multzo bat da. XIII. mendean Petri III.a Aragoikoaren erregealdian zehar eraikitzen hasi zen."}
{"id": "161587", "revid": "512", "url": "https://eu.wikipedia.org/wiki?curid=161587", "title": "Bartzelonako Espainiar Herria", "text": "Bartzelonako Espainiar Herria (katalanez Poble Espanyol de Barcelona) Kataluniako Bartzelona hiriburuko Montju\u00efc mendian dagoen aire libreko museo bat da. 1929. urtean Nazioarteko Erakustaldia ospatzearekin batera ireki zen. Ideiaren bultzatzailea Josep Puig i Cadafalch kataluniar arkitektoa izan zen, bertan Espainiako eskualde guztietako herri eta arkitekturaren ezaugarri nabarmenenak irudikatu nahi izan ziren. Espainiar Herria Francesc Folguera eta Ramon Revent\u00f3s arkitektoek eraiki zuten, eta bertan Xavier Nogu\u00e9s (arte kritikaria) eta Miquel Utrillo (margolaria) artistek lan egin zuten."}
{"id": "161588", "revid": "119347", "url": "https://eu.wikipedia.org/wiki?curid=161588", "title": "Ana Torrent", "text": "Ana Torrent Bertr\u00e1n de Lis (1966ko uztailaren 12a, Madril) espainiar aktore bat da. Zinemagintzan Victor Erize zuzendarian \"El esp\u00edritu de la colmena\" filmean zazpi urte zituela antzezten hasi zen. Alejandro Amen\u00e1bar zuzendariaren \"Tesis\" filmean buruturiko antzezlanarengatik emakumezko aktore onenaren Goya Sarietarako izendatua izan zen."}
{"id": "161590", "revid": "119347", "url": "https://eu.wikipedia.org/wiki?curid=161590", "title": "Panjshir probintzia", "text": "Panjshir edo Panjsher (persieraz: \u067e\u0646\u062c\u0634\u06cc\u0631, hitzez hitz \"bost lehoiak\") Afganistango 34 probintzietako bat da, herrialdearen ekialdean dagoena. Barnean Panjshir bailara du eta 2004ko apirilean bereizi zen Parwan probintziatik. 3.610\u00a0km\u00b2-ko azalera du eta 2009an 139.100 biztanle zituen Hiriburua Bazarak da.\nBiztanle gehienak Tajik etniakoak dira, baino badira Hazarak, Paxtunak, Nuristaniak eta Pashaiak ere.\nPanjshir bailara, Salangeko tunelarekin batera, Afganistango iparraldera iristeko bide garrantzitsuena da. Afganistango gerran sobietarrek erasoaldi ugari egin zuten baino Ahmad Shah Massoud buru zuten mujahidinek beti aurre egin zieten."}
{"id": "161595", "revid": "119347", "url": "https://eu.wikipedia.org/wiki?curid=161595", "title": "Parwan probintzia", "text": "Parw\u0101n edo Parv\u0101n (Persieraz/Paxtueraz: \u067e\u0631\u0648\u0627\u0646), Afganistango 34 probintzietako bat da, herrialdearen ipar-ekialdean dagoena. 5974\u00a0km\u00b2-ko azalera du eta 2009an 600.000 biztanle zituen. Hiriburua Charikar da."}
{"id": "161596", "revid": "12788", "url": "https://eu.wikipedia.org/wiki?curid=161596", "title": "Parvan probintzia", "text": ""}
{"id": "161597", "revid": "201", "url": "https://eu.wikipedia.org/wiki?curid=161597", "title": "Superliga daniarra", "text": ""}
{"id": "161598", "revid": "11782", "url": "https://eu.wikipedia.org/wiki?curid=161598", "title": "Laudioko Institutua", "text": ""}
{"id": "161599", "revid": "1519", "url": "https://eu.wikipedia.org/wiki?curid=161599", "title": "Titulu (argipena)", "text": "Titulu terminoak adiera zenbait ditu:\neta bestalde,"}
{"id": "161600", "revid": "17", "url": "https://eu.wikipedia.org/wiki?curid=161600", "title": "Titulu", "text": ""}
{"id": "161602", "revid": "58701", "url": "https://eu.wikipedia.org/wiki?curid=161602", "title": "Amalienborg jauregia", "text": "Amalienborg jauregia (danieraz \"Amalienborg Slot\") Kopenhagen dagoen palazioa da eta bertan bizi da Danimarkako erregina Margarita II.a.\nFrederik III-k bere emazte Sophie Amaliarentzako eraiki zuen XVII mendean baina 1689an Kristian V.aren 44. urtebetetzea ospatzeko opera saioa antolatu zuten eta tarimak sua hartu zuen. Suak jauregia erabat suntsitu zuen eta ikusleen arteko 180 pertsona hil ziren.\nGaur egungo jauregia 1760. urtekoa da. Plaza oktogonal baten inguruan rococo estiloko lau eraikin simetriko planifikatu zituen Nicolai Eigtved arkitekto daniarrak. Lau eraikinak \"Moltke\" jauregia (kristian VII.rena), \"Levetzau\" jauregia (Kristian VIII.rena), \"Brockdorff\" jauregia (Frederik VIII.rena) eta \"Schack\" jauregia (Kristian IX.rena). Lehenengo biak bisita daitezke, laugarrenean erregina bizi da.\nPlazaren erdian Frederik V.aren estatua dago.\nInguruko eraikinak.\nInguruan hainbat eraikin aipagarri daude, hala nola Frederiks Kirche eta Kopenhageko Opera etxea.\nFrederiken eliza (Marmolezko eliza)\nJauregien konplexuari itsatsirik \"Fredriks Kirche\" Frederiken eliza borobila dago, \"Marmolezko eliza\" ezizenaz (danieraz \"Marmorkirken\") ezagutzen dena. Oldenburg dinastiaren 300 urteurrena omentzeko diseinatu zen 1740 urtean, baina Nicolai Eigtveden heriotzak (1754.ean) eta marmolezkoa izanik hain garestia izateak 150 urtetan zehar bukatu ezinik egotea ekarri zuen. Gaur egun dakusagun eliza 1894ean inauguratu zen Ferdinand Meldahl arkitektuaren diseinuaz. Eskandinaviako kupularik handiena du 12 zutabek eusten dutelarik.\nKopenhageko Opera Etxea\nAmalienborg jauregiaren parean dago, kanalaren beste aldean. Munduko opera etxe modernoenetako bat da. 2000 eta 2004 urteen artean eraiki eta 2005. urtean ireki zituen bere ateak. Pl\u00e1cido Domingo tenoreak Wagnerrek \"Die Walk\u00fcre\" obra kantatu zuen Opera Etxearen 2006an."}
{"id": "161605", "revid": "14895", "url": "https://eu.wikipedia.org/wiki?curid=161605", "title": "Quebeceko lehen ministro", "text": "Quebeceko lehen ministroa Ipar Amerikako Quebeceko gobernuburua da. Bere titulu ofizial osoa \"Lehen ministro eta Kontseilu betearazlearen presidentea\" (fr.: \"Premier ministre et pr\u00e9sident du Conseil ex\u00e9cutif\") da. Estatu mailan Kanadako probintzia izanik ere, Quebec nazio ezaugarriak dituen herrialdea da: \"Capitale-Nationale\", \"Assembl\u00e9e nationale du Qu\u00e9bec\"...eta horretan ados daude alderdi nagusi guztiak, soberanistak ala federalistak izan.\nGaur egun, Fran\u00e7ois Legault da Quebeceko Lehen Ministro, \"Coalition Avenir Qu\u00e9bec\" alderdikoa, 2018ko urriaren 18tik.\nAukeraketa.\nTeorian Quebeceko lotinant-gobernadoreak aukeratzen du baina praktikan Quebeceko Biltzar Nazionalerako hauteskundeetan diputatu gehien lortzen duen alderdiko buruak hartzen du kargua.\nLehen ministroa ia beti Biltzar Nazionalean diputatua den bat izaten da. Salbuespena irabazten duen alderdiko buruak bere hautesbarrutian aukeratzen ez dutenean gertatzen da; horixe da 1985ean Robert Bourassa liberalarekin suertatu zena, bere barrutian aukeratua izan ez eta geroago beste batean hauteskunde partzialetan hautatu baitzuten.\nIngelesez \"\"premier\" terminoa erabiltzen da, Kanadako beste probintzietako gobernuburuak izendatzeko erabiltzen den termino bera, baina frantsesez, \"premier ministre\"\" terminoa erabiltzen da."}
{"id": "161611", "revid": "46380", "url": "https://eu.wikipedia.org/wiki?curid=161611", "title": "Arthur Cayley", "text": "Arthur Cayley (Richmond, Erresuma Batua, 1821ko abuztuaren 16a - Cambridge, 1895eko urtarrilaren 26a) matematikari Britainiarra. Erresuma Batuko matematika hutsaren eskola berriaren sortzailetariko bat izan zen.\nMatematikagatik zuen lehentasunez gain, eleberrien irakurle amorratua ere bazen, pintatzea gogoko zuen, botanikaren eta orokorrean izadiaren zale amorratua zen, eta mendigoizalea.\nArthur Cayleyk talde kontzeptua asmatu zuen, eta determinanteen teoria ere formulatu zuen. Horrez gain, matrize kontzeptua azaltzea eta horren oinarrizko propietateak zehaztea lortu zuen.\n1859an Royal Domina jaso zuen eta 1882an Copley Domina.\nHistoriaren hirugarren matematikaririk emankorrena da, Eulerrek eta Cauchyk baino ez gainditua, matematikaren arlo askotan ekarpenak egin zituen. Cayleyk \"Collecterd Mathematica Papers of Cayley\" bilduma idatzi zuen, zeinek 966 artikulu hamahiru liburuki handitan dituena."}
{"id": "161617", "revid": "1545", "url": "https://eu.wikipedia.org/wiki?curid=161617", "title": "Christiansborg jauregia", "text": "Christiansborg jauregia () Kopenhageko Slotsholmen irlan (gazteluaren irla) dagoen jauregia da. Danimarkako gobernuaren egoitza da eta bertan daude halaber \"Folketing\" (parlamentua) eta Epaitegi Gorena.\nHistoria.\n1167. urtean Roskildeko Absalon apezpikuak gaztelua eraiki zuen tokian dago Christiansborg jauregia. Absalonen gazteluak piraten eta Hansako Ligako hirien erasoak jasan zituen eta erabat suntsitua izan zen 1369. urtean. 1417an Erik VII.a apezpikuaren botereari aurre egin eta gaztelu berria eraiki zuten, Kopenhageko gaztelua, hiria errege familiaren eskutan gelditu zelarik. Gazteluak hainbat hedapen eta berreraikitze izan zuen hurrengo urteetan.\nLehen jauregia.\nXVIII. menderako gaztelua egoera eskasean zegoen eta 1733 eta 1745 artean Kristian VI.a erregeak aurreko gaztelua bota eta bere izeneko jauregia eraiki zuen, Christiansborg Slot (Christiansborg jauregia) izena ezarriz. Hala ere 1794. urtean sute batek erabat suntsitu zuen. Errege familia orduan Amalienborg jauregira joan zen bizitzera, hasieran denboraldi baterako baina azkenean bertan izan dute beren egoitza gaur egunera arte.\nBigarren jauregia.\n1803. urtean bigarren Christiansborg jauregia eraikitzen hasi ziren Christian Frederik Hansen arkitektoaren gidaritzapean. 1828. urtean bukatu zutenean Frederik VII.ak bertan ez bizitzeko asmoa azaldu zuenez hantxe kokatu zen \"Folketing\" parlamentua. Baina jauregi honek ere sute bat izan zuen 1884. urtean eta eraikinaren zati gutxi batzuk baino ez ziren salbatu, tartean kapera.\nHirugarren jauregia.\nThorvald J\u00f8rgensen arkitektoak diseinatu zuen, horretarako lehiaketa irabazi ondoren, eta hau da gaur egunera iritsi den jauregia. 1907 eta 1928 artean eraiki zuten neo-barroko estiloan."}
{"id": "161618", "revid": "1545", "url": "https://eu.wikipedia.org/wiki?curid=161618", "title": "Slotsholmen", "text": "Slotsholmen Kopenhagen dagoen uharte txikia da, baina bertan sortu zen hiria. Hiriko Indre By ('barneko hiria', alde zaharra) barrutian kokaturik dago.\nHainbat eraikin daude bertan:\nBeste eraikin batzuk:"}
{"id": "161620", "revid": "58701", "url": "https://eu.wikipedia.org/wiki?curid=161620", "title": "Itchan Kala", "text": "Itchan Kala (uzbekeraz \"Ichan Qa'la\", persieraz \u0627\u06cc\u0686\u0627\u0646 \u0642\u0644\u0639\u0647) Khiva hiriko auzo zahar harresitua da, Iranerako bidean basamortua igaro baino lehen zegoen oasi batean kokatua. 1990ean Gizateriaren Ondare sailkatu zuen Unescok.\nHiri zaharrak 50 monumentu eta 250 antzinako etxe baino gehiago ditu, batez ere XVIII. eta XIX. mendeetakoak. Nahiz eta antzinako monumentu gutxi izan, Erdialdeko Asiako arkitektura multzo koherentea osatzen du. Djuma meskita, adibidez, X. mendea ezarri zen baina 1788-1789 urteetan guztiz berreraiki. Hala ere, areto hipostiloak 112 koloma ditu, antzinako eraikinetatik berreskuratuak.\nItchan Kala auzoko monumentu esanguratsuena gotorlekuaren adreiluzko harresi almenadunak dira. 600 metro luze eta 400 metro zabaleko laukizuzena, sartzeko lau ate ditu alde bakoitzean. Nahiz eta X. mendekoak direla uste izan, egungo 10 metro garaiko harresiak batez ere XVII. mendean eraiki ziren, eta geroago konpondu."}
{"id": "161621", "revid": "448", "url": "https://eu.wikipedia.org/wiki?curid=161621", "title": "Xiva (argipena)", "text": "Xiva leku hauen izena da:"}
{"id": "161624", "revid": "1519", "url": "https://eu.wikipedia.org/wiki?curid=161624", "title": "Estraperlo", "text": "Estraperloa erabiltzen da Espainiako Gerra Zibilaren ondoren espainiar estatuak kontrolatzen zituen produktuen legez kanpoko merkatua izendatzeko, bereziki lehengai eta nekazaritza produktuak. Hitzaren jatorria Espainiako Bigarren Errepublikan oihartzun handia izan zuen estraperloaren eskandaluan dago. Merkatu beltz horretan jarduten zutenei estraperlista deitzen zitzaien."}
{"id": "161625", "revid": "512", "url": "https://eu.wikipedia.org/wiki?curid=161625", "title": "Enda Kenny", "text": "Enda Kenny, irlanderaz \"\u00c9anna \u00d3 Cionaoith\", (Castlebar, Mayoko konderria, 1951ko apirilaren 24a) irlandar politikaria bat da, gaur egun Fine Gael alderdiko burua. 2002. urtean Fine Gael alderdiko zuzendaritzan sartu zen, urte hartan alderdi politiko honek hauteskunde kanpainian sekulako porrota jasan eta orduko Michael Noonan buruaren dimisioa eragin zuenean. 2011ko hauteskundeetako garaipenaren ondorioz, Irlandako lehen ministro (\"Taoiseach\") hautatu zuten.\nIbilbidea.\n1975an 24 urte zituela Irlandako Legebiltzarrean eserleku bat bereganatu zuen, ondoren 1994 eta 1997 bitartean Turismo eta Merkataritza Ministroa izan zen, honako hau Fine Gael alderdia Irlandako Errepublikako gobernuan egon zen azken aldia izan zen.\n2011ko Fine Gael alderdiko hautagaia izanez Irlandako Errepublikako Hauteskundeak irabazi zituen, 2011ko martxoaren 9an Taoiseach edo Irlandako Errepublikako gobernaburua bilakatu zelarik."}
{"id": "161626", "revid": "105290", "url": "https://eu.wikipedia.org/wiki?curid=161626", "title": "Kutxabank dorrea", "text": "Kutxabank dorrea edo BBK dorrea Bilboko Zorrotzaurre garapen gune berrian eraikitzea aurreikusten zen bulego etxe orratza izango zen. Eraikina Zaha Hadid arkitektoak diseinatu zuen 2011n eta 104 metro eta 22 solairu izango zituen. 2016an, dorrea egiteko proiektua bertan behera geratu zen.\nEzaugarriak.\n2007ko irailaren 23an BBKk akordioa sinatu zuen Eusko Jaurlaritza eta Bilboko udalarekin, bi erakundeek elkarlanean sustaturiko Zorrotzaurre gune berrian aurrezki kutxaren egoitza nagusi berria eraikitzeko. Egoitza berriaren eraikuntzak 80 milioi euroko aurrekontua izango zuen, zati bat orubea erosteko eta 56 milioi inguru eraikina altxatzeko.\nEtxe orratza Zorrotzaurre hegoaldean altxatuko zen, Euskalduna zubiaren eta Bilbao World Trade Center egitasmoaren ondoan.\nAtzerapena.\n2011ko otsailaren hasieran BBKk dorrea eraikitzeko egitasmoa atzeratuko zuela esan zuen, finantza sektoreak bizi zuen egoera ezengokorrak eraginda eta batez ere Kordobako Cajasur aurrezki-kutxaren erosketak BBKri eragindako galerengatik.\nBertan behera.\n2016ko urrian Kutxabankek Zorrotzaurren behar zituen lurrak erosi eta gutxira, eraikina egingo ez zuela esan zuten Kutxabankeko arduradunek."}
{"id": "161627", "revid": "119347", "url": "https://eu.wikipedia.org/wiki?curid=161627", "title": "Loco Locass", "text": "Loco Locass 1995ean sortutako Quebeceko rap-hip hop talderik garrantzitsuenetakoa da. Frantses hizkuntzaren defentsan eta Quebeceko burujabetzaren alde irmoki agertzen duten konpromisoagatik ezagunak dira. Quebec Hiriko eta Montrealgo lagun batzuek sortu zuten eta gaur egun azken hiri honetan kokatuta daude.\nSorrera eta kideak.\nEgungo taldekideek aurretik beste talde batzuetan ezagutu zuten elkar; Biz (S\u00e9bastien Fr\u00e9chette) eta Batlamek (S\u00e9bastien Ricard) Koubra\u00fcss izeneko \"rap esperimental\" taldea sortu zuten; geroago Les Locos Loquaces izena hartu zuen. 1999an berriro izen aldaketa egon zen, lehen \"Locos Locass\" eta azkenik Loco Locass deituz; hirugarren kide nagusia izango den Chafiik (Mathieu Farhoud-Dionne) taldean sartu zen.\nHirukote nagusiaz gain Jeanse, Djip, Lester G, V\u00f6V eta Tchi Tchi Novo Solmol ezizenak daramatzaten partaideak ere ditu.\nJarrera politikoa.\nSoberanistak.\nBeti agertu dira Quebec independentea izatearen alde; \"ROC Rap\" eta \"R\u00e9sistance\" bezalako kantek argi uzten dute taldeak Quebec Kanadarengandik banatzearen alde duen jarrera. 2004an oihartzun handia lortu zuen \"Lib\u00e9rez-nous des lib\u00e9raux\" (\"Libera gaitzazue liberalengandik\") singlea atera zuten, Jean Charest eta Paul Martinen gobernu liberalen (Quebecen eta Kanadan hurrenez hurren) defenditutako politiken kontra eta Les Zapartistes talde komikoarekin elkarlanean.\nDonibane egunean ospatzen den Quebeceko festa nazionalean esku hartu ohi dute.\nArlo sozialak.\n2005eko neguan Loco Locass Quebeceko ikasle mugimenduak gobernuaren dirulaguntzen mozketen kontra deitu zuen grebaren alde atera zen.\n2010eko otsailaren 25ean Chafiik taldekidea herri palestinarraren alde zabaldutako Israelen kontrako boikot kanpaina sinatu zuten Montrealgo 500 artisten artean agertu zen.\nQuebeceko jatorriko herrien eskubideen aldeko jarrera ere erakutsi dute; quebectar herria eta herri autoktonoen arteko elkarlana eta denek duten autodeterminazio eskubideak uztartzea defendatu dute. Horretaz ari da \"La Paix des Braves\" kanta, Samian anishinaabeg (algonkin) jatorriko rap musikariarekin egin zutena.\nQuebeceko kirol nazionala den izotz hockeya ere izan dute gogoan \"Le but\" kantan Montrealgo Canadiens taldeari dedikatua.\nSariak.\nBere hitzen kalitateagatik nabarmendu dira eta rap-hip hop munduan musika aldetik ere preziatuak dira; hori dela eta zenbait sari lortu dute:"}
{"id": "161630", "revid": "15795", "url": "https://eu.wikipedia.org/wiki?curid=161630", "title": "BBK Dorrea", "text": ""}
{"id": "161631", "revid": "512", "url": "https://eu.wikipedia.org/wiki?curid=161631", "title": "Ugasko dorreak", "text": "Ugasko dorreak Bilboko Deustu auzoko eraikin multzoa da. Elkarri lotutako hiru etxebizitza dorre dira. 1970eko hamarkadan eraiki zirenean, eraikinen azpian Hiper Plaza izeneko merkataritza gune bat zegoen, baina zabaldu eta urte gutxira ateak itxi zituen eta gaur egun bertan, Bizkaiko Foru Aldundiaren bulegoak eta bestelako enpresa eta dendak daude.\nEsteban Argarate eta Juli\u00e1n Larrea arkitektoek diseinatu zituzten."}
{"id": "161632", "revid": "6327", "url": "https://eu.wikipedia.org/wiki?curid=161632", "title": "MS Pride of Bilbao", "text": ""}
{"id": "161633", "revid": "6327", "url": "https://eu.wikipedia.org/wiki?curid=161633", "title": "MS Bilbao", "text": ""}
{"id": "161635", "revid": "512", "url": "https://eu.wikipedia.org/wiki?curid=161635", "title": "Tivoli Lorategiak", "text": "Tivoli Lorategiak (danieraz izen osoa \"K\u00f8benhavns Tivoli\") Kopenhage hiriaren barruan dagoen jolas-parkea da. Munduko atrakzio parke zaharrena da Kopenhage ondoan dagoen Klampenborg-eko Dyrehavsbakken jolas-parkearen ondoren.\nHistoria.\nHasiera batean Tivoli &amp; Vauxhall izena eman zitzaion Parisko Tivoli lorategiak eta Londongo Vauxhall parkea gogora araziz. Georg Carstensen izan zen fundatzailea eta famatua da Kristian VIII-ari parkea egiteko baimena eskatzerakoan erabili zuen esaldia: \"jendea ondo pasatzen ari denean ez du politika kontutan pentsatzen\". Erregeak mendebaldeko atetik gertu zegoen lur sail bat utzi zion errentan, 61.000 m\u00b2 hain zuzen ere.\n1843. urtean ireki zituen ateak. Hasiera hasieratik gauza exotikoak izan zituen parkeak, hala nola, Ekialde Urruneko eraikinak, zaldiko-maldikoak, musika emanaldiak, eta baita lorategi bitxiak, jatetxe eta kafetegiak eta baita mendi errusiar primitibo bat ere. Gauez argiek giro berezia jartzen zioten gainera parkeari."}
{"id": "161636", "revid": "119347", "url": "https://eu.wikipedia.org/wiki?curid=161636", "title": "Frederiksberg", "text": "Frederiksberg Kopenhageko metropoliaren barnean dagoen udalerria da. 100.814 biztanleko (2012) populazioarekin Danimarkako bosgarren hiria da eta Danimarkako Hiriburu Eskualdeko bigarrena.\nHistoria.\nBere hasierako izena \"Tuleh\u00f8j\" izan zen (danieraz muinoa esan nahi du) eta Brontze Arotik populatua izan da.\n1651. urtean Frederik III.a erregeak \"Ny Amager\" izenarekin herri izaera eman zion, baina 1703. urtean Frederik IV.ak bere gaztelua bertan eraiki zuen, gaur egungo izena emanez. Herria sortuz joan zen jauregiaren inguruan eta hasieran nekazal eremua bazen ere poliki artisau eta merkatal herri bihurtu zen. Ostatu eta jatetxeak zabaldu ziren, Kopenhagetar aberatsek udan hiria utzi ingurune lasaia bilatzen baitzuten. Gainera erregeen ondoan egoteko aukera ere ematen zien.\n1852an Kopenhageko udalak harresiak bota eta hiriaren mugetatik kanpora etxeak eraikitzeko baimena eman zuen. Orduan populazioak azkar egin zuen gora, 1850ean 3.000 biztanle inguru izatetik 1900an 80.000 izatera pasa zen. Biztanleriarik handiena 1920an izan zuen 120.000-ko muga gainditzean.\nGarai hartan Kopenhageren mendebaldean kokatzen bazen ere, gaur egun hiriburuak erabat inguratu du eta Danimarkako udalerri dentsoena bihurtu da."}
{"id": "161638", "revid": "82059", "url": "https://eu.wikipedia.org/wiki?curid=161638", "title": "Akademisk BK", "text": "Akademisk Boldklub Kopenhagen 1889. urtean unibertsitateko ikasleek sortu zuten futbol kluba da.\n1913. urtean Liga sortu zenetik 9 aldiz irabazi du, bai eta Kopa bat ere. 45 denboralditan jokatu du Danimarkako ligarik gorenean baina 70. hamarkadan profesionalizazioa sartu zenean taldeak asko sufritu zuen eta orain Lehen mailan ari da jokatzen, hau da, Danimarkako bigarren ligan."}
{"id": "161641", "revid": "1545", "url": "https://eu.wikipedia.org/wiki?curid=161641", "title": "Keminmaako eliza", "text": "Keminmaako eliza berria Finlandiako eliza luterano berezienetakoa eta ikusgarrienetakoa da. Keminmaa udalerriaren hirigunean dago, Kemijoki ibaitik pare bat kilometrotara .\n1827. urtean eraiki zen eta Helsinkiko katedrala diseinatu zuen Carl Ludvig Engel arkitekto alemaniarrak egin zuen proiektua."}
{"id": "161642", "revid": "12654", "url": "https://eu.wikipedia.org/wiki?curid=161642", "title": "Keminmaako eliza zaharra", "text": ""}
{"id": "161645", "revid": "336", "url": "https://eu.wikipedia.org/wiki?curid=161645", "title": "Hesperiidae", "text": "Hesperiidae lepidopteroen ordenako tximeleta-familia da. Guztira 7 edo 8 azpifamilia, 550 genero inguru eta 3500 espezie ditu. Mundu osoan bizi arren, Erdialdeko Amerikan eta Hego Amerikan dibertsitate handiago du."}
{"id": "161646", "revid": "1545", "url": "https://eu.wikipedia.org/wiki?curid=161646", "title": "Lepidoptero", "text": ""}
{"id": "161648", "revid": "119347", "url": "https://eu.wikipedia.org/wiki?curid=161648", "title": "Lycaenidae", "text": "Lycaenidae lepidopteroen ordenako tximeleta-familia da. Tximeleta-familien artean, bigarren handiena da, 6000 espezie inguru dituena.\nAzpifamiliak.\nHona hemen azpifamiliak"}
{"id": "161650", "revid": "96586", "url": "https://eu.wikipedia.org/wiki?curid=161650", "title": "Samian", "text": "Samian, jaiotza izenez Samuel Tremblay (Amos, Abitibi-T\u00e9miscamingue, 1983 -) Quebeceko hip hop-rap kantaria da. Frantsesez eta algonkineraz abesten duen lehen rap kantaria da.\nBiografia.\nSamian (\"Samuel\" algonkineraz) Amosen (Abitibi-T\u00e9miscamingue) jaio eta eskualde bereko Pikogan komunitate autoktonoan eta Quebeceko beste leku batzuetan hazi da. Aita quebectar frantses-hiztuna du eta ama anishinabeg edo algonkin jatorriko herrikoa.\n2004an Wapikoni zinema proiektuan esku hartzeagatik atera zen agertoki publikora; horren ostean Loco Locass rap taldearekin elkarlanean hasi zen. Urte honetatik aurrera algonkinera berreskuratzeari ekin zion amamaren laguntzaz. 2005ean Kanadako filmaren bulegoarekin, Kanadako indiarren eta Iparraldeko aferetarako ministerioarekin eta APTN \"Aboriginal People's Television Network\" telebistarekin zenbait egitasmotan parte hartu zuen.\nErreferentzia publikoan irabazi duen heinean jatorriko herrietako gazteei zuzendutako aitzin-neurri kanpainetarako testuak idazten ibili da, dela eskola porrotaren, HIESaren edota ludopatiaren kontra. Gazte autoktonoen artean oso popularra da, are gehiago \"Festival Voix d'Am\u00e9riques\" jaialdian izandako arrakastaren ostean.\n2006an \"Festival des peuples autochtones unis\" \"Herri autoktono batuen jaialdian\" (Paue, Okzitania) \"Courage\" kantarekin bideoklip onenaren saria irabazi zuen. Jaialdi honetan Kashtin musika talde innuaren kidea den Florent Vollanten aurretik aritu zen. Urte berean Anodajay (Abitibi-T\u00e9miscamingueko lehen rap kantari ezaguna) ezagutu zuen eta berarekin ere elkarlanean aritu da. \"La Paix des Braves\" kanta idatzi zuen, non jatorriko herrien eta Quebecen autodeterminazio eskubideak uztartzearen alde hitz egiten den; bere lehen single arrakastatsua izan zen. Kanta Loco Locassekin abestu zuen zenbait kontzertu handitan, hala 2008ko Quebeceko festa nazionalean nola Montrealgo Place des Artsen \"Loco Locass Symphonique\" ikuskizunaren harira.\nDagoeneko Europa frantses hiztunean, Finlandian, Txinan edota Vancouverko 2010eko Neguko Olinpiar Jokoetan ere aritu da.\nKonprometitua.\n2007an Paul Pich\u00e9 eta Rao\u00fbl Duguayrekin batera \"Forum Social Qu\u00e9b\u00e9cois\" (\"Foro sozial quebectarra\", FSQ) eztabaidaguneko eleduna izatea onartu zuen eta Mashteuiashen (C\u00f4te-Nord) antolatutako \"Forum Socio-\u00e9conomique des Premi\u00e8res Nations\" (\"Jatorriko herrietako foro sozioekonomikoa\") izenekoan Florent Vollantekin parte hartu zuen.\n2010eko otsailaren 25ean Samian herri palestinarraren alde zabaldutako Israelen kontrako boikot kanpaina sinatu zuten 500 artisten artean agertu zen."}
{"id": "161651", "revid": "105290", "url": "https://eu.wikipedia.org/wiki?curid=161651", "title": "Nymphalidae", "text": "Nymphalidae lepidopteroen ordenako tximeleta-familia da. Familiak 600 genero eta 5.700 espezie ditu.\nAurreko zangoak erdi indargabetuak edo egoten laguntzen ez dizkietenak dituzte, eta emeek luzeagoak arrak baino. Antenen muturra antena bera baino lodiagoa dute. Hegoak marroi ilunak edo beltzaranak dituzte gehienak, orban zuri edo horidunak. Europan bizi diren tximeleta-familietan ugariena da. Ezagunenak \"Clossiana euphrosyne\" eta \"Vanessa atalanta\"dira."}
{"id": "161653", "revid": "11782", "url": "https://eu.wikipedia.org/wiki?curid=161653", "title": "Samuel Tremblay", "text": ""}
{"id": "161655", "revid": "336", "url": "https://eu.wikipedia.org/wiki?curid=161655", "title": "Papilionidae", "text": "Papilionidae lepidopteroen ordenako tximeleta-familia da. Familiak 26 genero eta 605 espezie ditu."}
{"id": "161656", "revid": "336", "url": "https://eu.wikipedia.org/wiki?curid=161656", "title": "Pieridae", "text": "Pieridae lepidopteroen ordenako tximeleta-familia da. Familiak 76 genero eta 1.100 espezie ditu.\nSailkapena.\nPieridae lau azpifamiliatan banatzen da:"}
{"id": "161658", "revid": "119347", "url": "https://eu.wikipedia.org/wiki?curid=161658", "title": "Riodinidae", "text": "Riodinidae lepidopteroen ordenako tximeleta-familia da. Familiak 1.000 espezie inguru ditu, horietatik bat baino ez Euskal Herrian bizi dena.\nSailkapena.\nRiodinidaek bi azpifamilia ditu:"}
{"id": "161660", "revid": "96586", "url": "https://eu.wikipedia.org/wiki?curid=161660", "title": "Cristina Alc\u00e1zar", "text": "Ana Cristina Garc\u00eda Alc\u00e1zar (Elx, 1978ko irailaren 17a - ) espainiar aktorea da."}
{"id": "161661", "revid": "336", "url": "https://eu.wikipedia.org/wiki?curid=161661", "title": "J. C. Jacobsen", "text": "Jacob Christian Jacobsen (Kopenhage, Danimarka, 1811ko irailaren 2a - Erroma, Italia, 1887ko apirilaren 30a), J.C. Jacobsen bezala ezagutua, enpresagizon eta filantropo daniarra izan zen.\nEzagupen akademiko eta zientifikorik izan ez arren, garagardoaren ekoizpena enpresa familiar txikietan egitetik metodo zientifikoez eta industrializazioa erabiliz egitera pasa behar zela konturatu zen eta 1844. urtean Carlsberg garagardo lantegia abiarazi zuen. Izena bere seme Carl-en omenez jarri zion, danieraz \"Carlen muinoa\" esan nahi baitu. Kalitate handiko garagardoaren bila jarraitu zuen eta 1875. urtean Carlsberg enpresako laborategia fundatu zuen.\nCarlsber garagardoari esker aberastu egin zen eta Danimarkaren bizitza politikoan parte hartu zuen, hasieran Danimarkako Alderdi Liberalari lagunduz eta azkenik diputatu kontserbadore gisa 1854 eta 1871 artean.\nKopenhage hiriko mezenas ere bihurtu zen. Frederiksborg gaztelua suak erre zuenean berak finantziatu zuen 1859 urtean hasi zen berreraikuntza. 1876. urtean Carlsberg Fundazioa sortu zuen eta beronen bidez Historia Naturaleko museoa sortu zuen Frederiksberg jauregian. Fundazio honek ordea familia arazoak sortu zizkion eta Carl Jacobsen semearekin izandako ezinikusiaren eraginez Ny Carlsberg (Carlsberg berria) sortu behar izan zuen. 1886. urtean adiskidetu ziren aita eta semea.\nJ.C.Jacobsenek osatu zuen artelanen bildumarekin semeak Ny Carlsberg Glyptotek sortu zuen eta gaur egun Kopenhageko museo garrantzitsuena da."}
{"id": "161662", "revid": "96586", "url": "https://eu.wikipedia.org/wiki?curid=161662", "title": "Olivia Molina", "text": "Olivia Tirmanche Molina (Eivissa, 1980ko irailaren 25a - ) espainiar aktorea da."}
{"id": "161663", "revid": "23317", "url": "https://eu.wikipedia.org/wiki?curid=161663", "title": "Hamearis lucina", "text": "Hamearis lucina \"Riodinidae\" familiako tximeleta da, Europa osoan bizi dena.\nDeskribapena.\nTximeleta txikia da, arrak 29-31 mm arteko hegal zabalera du eta emea zerbait handiagoa da, 31-34 mm. Xake taula baten itxurako hegalak ditu, hegal marroi.ubelak eta orban laranja ugari, batez ere hegalen kanpoaldera. Azpialdea argiagoa da eta atzeko hegaletan gelaxka zuri nabarmenak agertzen dira.\nBizi zikloa.\nTximeletak arrautzak multzo txikitan jartzen ditu elikagai izango duten landareen hostoen azpian. Handik jaiotzen diren beldarrak ia gardenak dira eta ile luzeak dituzte. Hostoen peziolotan gordetzen dira egunez eta gauez ateratzen dira elikatzera. Denborak aurrera egin ahala berde kolorea hartzen dute. \nPupa aldiak bederatzi hilabete irauten ditu eta hilkortasun tasa handia izaten dute, karraskariek eta bareek jaten dituztelako. Tximeleta helduak maiatza eta ekaina artean ikusten dira hegan.\nHabitata.\nBi eremutan aurkitzen da, karezko lurzorua duten zelaietan eta antzinako basoetako argiunetan."}
{"id": "161664", "revid": "336", "url": "https://eu.wikipedia.org/wiki?curid=161664", "title": "Sergio Mur", "text": "Sergio Mur (Madril, 1977ko, maiatzaren 23a- ) espainiar aktorea da. \"F\u00edsica o Qu\u00edmica\", \"El pacto\" eta \"Los protegidos\" bezalako telesailetan aritzeagatik ezaguna da."}
{"id": "161665", "revid": "119347", "url": "https://eu.wikipedia.org/wiki?curid=161665", "title": "Carlsberg", "text": "Carlsberg (danieraz ahoskatua) Danimarkako garagardo lantegi garrantzitsuena da eta munduko konpainia handienetakoa.\nKopenhageko lantegian garagardo industriaren inguruko museo txiki bat dauka eta bisitaldiaren bukaeran bertan ekoizturiko garagardo desberdinen dastaketa egin daiteke.\nHistoria.\nKopenhagetik gertu dagoen Valby muinoan sortu zuen 1847. urtean J.C. Jacobsen enpresagizonak. Izena semearen omenez jarri zion, Carlen muinoa esan nahi baitu danieraz. 1875. urtean Carlsberg Laborategia sortu zuen halaber, kalitate oneneko garagardoa metodo zientifikoak erabiliz lortzeko asmotan. \"Saccharomyces cerevisiae\"ren andui propioa lortu zuen \"Saccharomyces carlsbergensis\" izena eman ziolarik. Carl Jacobsen semearekin izandako istiluen ondorioz Kopenhageko lantegiari izena aldatu zion Ny Carlsberg (Carlsberg berria) deituz.\nCarlsberg konpainia.\n1970. urtean Kopenhageko beste garagardotegi bat hartu zuen, Tuborg, eta 1992. urtean Tetley ingelesa. Gaur egun Carlsberg Taldea munduko laugarren garagardo konpainia handiena da tamainan. 45.000 langile ditu eta munduko 50 herrialdetan saltzen da.\nCarlsberg lantegian ekoizten diren markak:\nCarlsberg Taldeak hartzen dituen markak:"}
{"id": "161666", "revid": "1491", "url": "https://eu.wikipedia.org/wiki?curid=161666", "title": "Mandeuli", "text": "Mandeulia (\"Hippobosca equina\") \"Hippoboscidae\" familiako eulia da, Europa osoan eta Asia eta Afrikako zenbait eskualdetan bizi dena. Zaldien ektoparasitoak dira.\nEuliaren antzeko intsektua hau batez ere zaldi eta abelgorriei eransten zaie eta haiei odola xurgatuz elikatzen da."}
{"id": "161667", "revid": "1545", "url": "https://eu.wikipedia.org/wiki?curid=161667", "title": "Hippobosca equina", "text": ""}
{"id": "161669", "revid": "119347", "url": "https://eu.wikipedia.org/wiki?curid=161669", "title": "Kashtin", "text": "Kashtin 1984an Mani-Utenam innu komunitatean (C\u00f4te-Nord, Quebec) Claude McKenzie eta Florence Vollantek sortutako folk rock taldea da. Quebeceko eta Ipar Amerikako jatorriko herrietako kideek osatutako musika talderik arrakastatsu eta ezagunenetakoa izan da.\nIzena.\n\"Kashtin\" hitzak \"tornado\" esan nahi du innu-aimun edo innueraz; izenak, bestalde, paronimoa edo hitz jokoa egiten du ingelesezko \"cashed in\" (\"cash\"=diru) esapidearekin. Taldeak hala erantzun nahi izan zien diruzaletasunak jota hasiak zebiltzala zioten lagunei.\nBiografia.\nBikotea lehen Quebecen hasi ziren ezagunak izaten; 1988an telebista kate baterako innu herriari buruzko dokumental batean agertu ziren. Montrealera eraman zuten estreinakoz grabatzera eta taldearen izena daraman diskoa egin zuten 1989an. Beren innu-aimun hizkuntzan kantatu bazuten ere, Quebec, Groenlandia eta Kanada arrakastatsua izan zen eta platinozko disko bikoitza irabazi zuten. \"E Uassiuian\" eta \"Tshinanu\" singleak azpimarratzekoak dira.\n1990ean Europan zehar kontzertuak egin zituzten eta Frantzian momentuko 10 \"izarren\" artean sartzea lortu zuten. 1991n \"Innu\" beren bigarren albuma atera zuten eta \"Ishkuess\" singlearekin Kanada mailako arrakasta lortu zuen; taldearen kantarik ezagunena da.\n1994an atera zuten \"Akua Tuta\" beren hirugarren albumerako Columbia Records diskoetxearekin sinatu zuten. Robbie Robertson musika egile eta gitarra jotzaileak izen bereko kanta berak grabatutako \"Music for The Native Americans\" diskoan sartu zuen.\n\"Akua Tuta\" diskoaren ostean McKenzie eta Vollant taldekideek bakoitzak bere kabuz bakarlari lanak egiteari ekin zioten eta harrezkero ez dute Kashtin izenpean diskorik atera, nahiz eta lantzean behin elkarrekin jotzeko biltzen diren. Samian hip hop abeslariarekin ere kolaboratu dute 2010ean innuen \"Tshinanu\" kantari egin zion bertsioaren harira.\nKashtinen abestiak \"Dance Me Outside\" filmaren zein \"Northern Exposure\" eta \"Due South\" telebista programetako soinu bandetan agertzen dira."}
{"id": "161671", "revid": "23317", "url": "https://eu.wikipedia.org/wiki?curid=161671", "title": "Errauli", "text": "Erraulia (\"Lytta vesicatoria\") \"Meloidae\" familiako koleopteroa da, Europa osoan eta Erdialdeko Asian bizi dena. Jaten bada, afrodisiakoa da eta baita pozoitsua ere. \nDeskribapena.\n15-20 mm inguru luzera du eta 5-8 mm inguruko zabalera. Kolorez berde iluna bada ere distira metaliko bizia du, horrela adierazten die harrapariei pozoitsua dela. \nHabitata.\nEkosistema bero eta azpitropikalak atsegin ditu. Europa hegoaldean oso zabaldurik dago esate baterako. Amerikan familia bereko 250 espezie inguru aurkitu dira.\nMakalaren eta, batez ere, lizarraren hosto gainetan ibiltzen da, olibondo eta intsusatan ere bai.\nBizi zikloa.\nEmeak lurrean jartzen ditu arrautzak, erle espezie bakarti baten habiaren inguruan. Handik ateratzen diren beldarrak berehala igotzen dira landare batek loreetara eta erlea datorrenean haren gorputzari itsasten zaizkio. Erleak habiara eramaten ditu eta erlearen beraren beldarrak jaten hasten dira. Heldu bihurtzen direnean erleen habiatik atera eta elikatuko diren landareetara doaz hegan.\nArrak soilik dira sustantzia pozoitsua ekoizteko gai. Espermatoforoa emeari pasatzerakoan soilik eskuratzen dute emeek sustantzia. \nErabilera.\nIntsektu honetatik kantaridina (C10 H12 O4) izeneko tindagaia lortzen da. Sustantziak izen hori du intsektuaren gaztelerazko izen herrikoia \"cant\u00e1rida medicinal\" baita. Azaleko eritasunak sendatzeko eta ilea luzarazteko erabiltzen da medikuntzan. XX. mendetik erabili izan dute mediku espainiarrek eta ingelesez \"Spanish fly\" izena ematen zaio intsektuari.\nAfrika iparraldeko ras el hanout espezia nahasketan ere erabili izan da."}
{"id": "161672", "revid": "1545", "url": "https://eu.wikipedia.org/wiki?curid=161672", "title": "Lytta vesicatoria", "text": ""}
{"id": "161673", "revid": "688", "url": "https://eu.wikipedia.org/wiki?curid=161673", "title": "Ozpin-euli", "text": "Drosophila melanogaster euli-espezie bat da, Diptera ordenakoa eta Drosophilidae familiakoa. Oro har, ozpin-euli edota fruta-euli esaten zaio; izan ere, hartzidura fasean dauden fruituez elikatzen da. Charles W. Woodworth entomologo amerikarrak euli-espezie hau organismo eredu moduan erabiltzeko proposatu zuenetik, \"D. melanogaster\" oso erabilia izan da zenbait arlotan genetikari buruzko ikerketak egiteko, besteak beste, biologian, fisiologian, mikroorganismoen patogenesian eta biziaren historiaren garapenean. Halaber, hainbat izan dira \"D. melanogaster\" euliarekin egindako ikerketei esker Nobel saria irabazi duten ikerlariak.\n\"Drosophila\" oso erabilia da ikerkuntzan, espezieak dituen ezaugarriak direla eta. Hasteko, euliak laborategian hazteko errazak dira eta haien ugalketa-zikloa oso azkarra izaten da. Bigarrenik, espezie honetako euliek lau kromosoma pare dituzte bakarrik . Hirugarrenik, bizi-ziklo laburra dute, 15-21 egunekoa hain zuzen ere. Laugarrenik, zenbait gizakiren gaixotasunak eragiten dituzten geneen % 61 bat datoz ozpin-eulien genomarekin, eta eulien proteina-sekuentzien % 50ek analogoak dituzte ugaztunetan . Azkenik, haien habitata oso zabala da; izan ere, kontinente guztietan aurki daitezke, baita uharteetan ere .\nTephritidae familiako euliei ere esaten zaie fruta-euli. Hori dela eta, denominazioa nahasgarria izan daiteke, batez ere, Mediterraneo aldean, Australian eta Hego Afrikan, non Mediterraneoko fruta-eulia, \"Ceratitis capitata\", plaga ekonomikoa den.\nBizi-zikloa eta ugalketa.\n\"D.melanogasterren\" bizi-zikloak 21 egun irauten du, arrautzatik irteten denetik hiltzen den arte.\n\"D.melanogasterren\" garapen prozesua tenperaturaren menpekoa da. Garapen prozesuak arrautzatik hasi eta heldu bihurtu arte irauten du. Garapen-denbora laburrena 7 egunekoa izaten da, eta 28\u00a0\u00b0C-tan lortzen da. Garapen prozesua luzatu egiten da tenperatura igo ahala: 19 egunekoa da 18\u00a0\u00b0C-tan, eta 50 egun baino gehiagokoa tenperatura 12\u00a0\u00b0C-koa denean. Tenperatura optimoa 25\u00a0\u00b0C-koa da, euliak 8,5 egunetan garatzea eragiten duena. Emeek gutxi gorabehera 0,5 mm-ko 400 arrautza inguru erruten dituzte usteldutako frutan edo perretxikoetan. Baldintza optimoetan (25\u00a0\u00b0C) 12-15 ordu iragandakoan eklosionatzen dute arrautzek, eta horietatik irteten diren larbek, 4 egun pasatu ondoren, pupa bihurtu eta metamorfosia jasaten dute. Metamorfosiaren ostean, heldu bilakatzen dira. Larba direlarik, bitan aldatzen dute azala (exubiazioa), arrautzatik irten eta 24 eta 48 ordura. Garapen-fase horretan, fruta usteltzen duten mikroorganismoez eta frutak berak dauzkan azukreez elikatzen dira.\nUgalketa.\nOzpin-euli arrek emeak gorteatu behar dituzte, ugaldu baino lehen. Gorteatze prozesu horrek bost fase ditu, zeinetan arrak emea erakartzen saiatzen den hegoen bibrazioen eta bestelako taktiken bitartez, emeak onartzen duen arte. Emeek arrak errefusa ditzakete horiei ostikoak emanez edo alde eginez. Euli emeak arra onartzen badu, kopulazioak 15-20 minutu irauten du. Emeek bikote batekin baino gehiagorekin kopulatu ohi dute. Beraz, eme bakarrak errunaldi bakarrean ar baten baino gehiagoren arrautzak ipintzen ditu. Hori gertatzen da \"D.melanogaster\" emeek kopulatzen dituzten arren esperma gordetzen dutelako euren gorputzaren barruan. Ar desberdinen espermek lehiatu egiten dute emearen obuluak ernaltzeko. Zientzialariek uste dute kopulatzen azkena izan den arrak arrautzen % 80ren aita izango dela lehia horren ondorioz. Ernalketa gertatu ostean, emearen umetokiko neurona sentsorialek arren esperman dagoen proteina bati, sexu-peptidoari, erantzuten diote. Proteina horrek emeak ernalketa gertatu osteko 10 egunetan kopulatzea ekiditen du. Neurona sentsorialak sexu-peptidoaren aurrean kitzikatzen dira eta eulietan hipotalamoaren homologoa den garunaren gunera bidaltzen dute seinalea. Ondoren, hipotalamoak desira eta jokaera sexuala kontrolatzen ditu. Prozesu horren bide metabolikoa ondo deskribatuta dago.\n\"D. melanogaster\" bizitzaren luzera aztertzen duten ikerketetan erabiltzen da, mutatutakoan eulien bizitza luzatzen duten geneak identifikatzeko adibidez.\nEmeak.\nEmeak azaleratu eta 8-12 ordu igaro ostean arrentzako harkor bihurtzen dira eta, gainera, arren hautapenean eta horiekiko portaeran eragiten duten neurona talde espezifikoak aurkitu dira. Emeek badituzte nerbio abdominaleko neurona jakin batzuk zeinek gorputzeko mugimenduak pausaraz ditzaketen kopulatzeko. Neurona horien aktibazioak emeak bere mugimenduak gelditu eta arraren norabidean orientatzea eragiten du, estalketa baimentzeko helburuarekin. Neurona talde espezifiko hori aktibo ez badago, aldiz, emeak bere mugimenduarekin jarraitzen du eta ez da kopulaziorik gertatzen. Arren feromonak bezalako seinale kimikoek neuronen talde horien aktibazioa susta dezakete. Horrez gain, emeek arren hautapena kopiatzen dute; hau da, birjinak direnean, beste emeak ar mota jakinekin kopulatzen ikusten badituzte, mota horretako arrekin kopulatzeko joera izaten dute. Portaera hori ingurumen-aldaketekiko sentikorra da: emeek gutxiago kopulatzen dute eguraldia txarra denean.\nArrak.\n\"D. melanogaster\" espezieko arrek haien esperientzia sexuala erabiltzen dute etorkizuneko portaera sexuala aldatzeko. Aldaketa horiek, besteak beste, harkortasun-denbora motzagoak eta espezifikoagoak izatea eragiten dutela dirudi. \"D. simulans\" espezieko euliekin gertatzen den moduan, \"D. melanogaster\" espezieko ar \"inozoek\" nahiko denbora behar dute harkorrak izateko, eta hasieran, oraindik sexualki aktiboak ez diren emeak gorteatzen saiatzen dira, baita beste ar batzuk ere. \"D. melanogaster\" espezieko arrek ez dute lehentasunik erakusten \"D. melanogaster\" espezieko emeekiko, beste espezie batzuetako emeekiko edo beste euli arrekiko. Hala ere, \"D. simulans\" edo beste euli-espezie batzuekiko gorteatzea eraginkorra ez dela ikusita, \"D. melanogaster\" espezieko arrek euren portaera moldatzen ikasi dute, ugalketa-helbururik ez duten prozesuetan gehiegizko energia ez galtzeko.\nHorrez gain, esperientzia sexual zabala duten euliek azkarrago ugaltzeko gaitasuna dute; izan ere, denbora gutxiago ematen dute emea gorteatzen eta, beraz, estaltze-sortasun baxuagoak izango dituzte. Horren ondorioz, esperientzia duten arrek etekin handiagoa lortzen dute estalketan ar sineskorrek baino. Horrek abantaila ebolutiboak eskaintzen dizkie, oso garrantzitsuak direnak hautespen naturalaren aldetik ikusita.\nItxura fisikoa eta sexuaren determinazioa.\nItxura fisikoa.\nFruta-euli basatiak hori-marroixkak dira, begi gorriak dituzte eta zeharkako eraztun beltza ere sabelean. Dimorfismo sexuala erakusten dute: emeek 2,5 mm-ko luzera dute eta, arrak, aldiz, apur bat txikiagoak dira, eta atzeko alde beltzagoa dute. Arrak erraz bereizten dira emeetatik begi-bistaz, koloreen ezberdintasuna dela eta. Alde batetik, sabelean gune beltz bereizgarria dute, jaioberrietan gutxiago nabaritzen dena. Bestetik, arrek sexu-orrazia dute, hau da, zurda beltzen ilara lehenengo hankaren tartsoan. Gainera, emeari lotzeko duten gunea ile zorrotzez inguratuta dago. Argazki ugari aurki daitezke FlyBase orrialdean.\nSexuaren determinazioa.\n\"Drosophila\" euliek X eta Y kromosomak eta autosomak dituzte. Gizakietan ez bezala, Y kromosomak ez du ar-ezaugarririk eragiten, baina hazia sortzeko ahalmena duten geneak kodetzen ditu. Sexua, ordea, X kromosomen eta autosomen arteko proportzioak determinatzen du. Bestetik, zelula bakoitzak arra edo emea izatea \"erabaki\" dezake, organismoaren beste zelulak \"kontuan hartu\" gabe. Jokaera horrek ohikoa den ginandromorfismoa eragiten du, alegia, bi sexuen ezaugarri fisikoak adieraztea.\nHiru gene nagusik parte hartzen dute \"Drosophilaren\" sexu-determinazioan. Horiek dira: \"sex-lethal, sisterless\", eta \"deadpan\". Gene horien kantitateak eragin handia du euli baten sexuan, hiru geneek elkar inhibitzen baitute. Hiru geneetatik zeintzuk adierazten diren eta zein kantitatetan adierazten diren, horren arabera erabakiko da euliaren amaierako sexua.\nErabilpen historikoa analisi genetikorako eredu gisa.\n\"D. melanogaster\" espezieko euliak analisi genetikorako hautatu ziren lehen organismoak dira eta, beraz, organismo eukariotoen artean, genetikoki hobekien ezagutzen den eta gehien erabiltzen den eredua. Organismo guztiek antzeko sistema genetikoak erabiltzen dituzte eta, ondorioz, transkripzioa eta erreplikazioa bezalako prozesuak ozpin-eulietan ulertzeak ahalbidetzen du gainerako eukariotoetan ere antzeko prozesuak ulertzea, gizakiarenak ere bai. Fruitu-eulia lehenengo aldiz erabili zen herentzia aztertzeko ikerkuntzetan 1910.urtean Columbia Unibertsitatean, Thomas Hunt Morganen esku.\nEsan bezala, \"D.melanogaster\" espezieko euliak oso erabiliak izan dira ikerkuntza biologikoan, zenbait arrazoi direla eta:\nMarkatzaile genetikoak.\nMarkatzaile genetikoak oso erabiliak dira \"Drosophila melanogaster\" espezieko eulietan eta, horrela, fenotipo gehienak erraz identifikatu daitezke mikroskopio baten laguntzarekin. Jarraian, markatzaile genetiko batzuk zerrendatu dira: aleloaren ikurra eta erasandako genearen izena zehaztu dira, baita fenotipo desberdinen azalpenak ere. Alelo errezesiboak letra xehez ageri dira eta alelo dominanteak, aldiz, letra larriz.\nGenoma.\n\"D. melanogaster\" euli-espezieak lau kromosoma pare ditu: X/Y parea eta hiru autosoma pare, hain zuzen ere. Laugarren kromosoma oso txikia da, eta askotan ez da kontuan hartzen. Hala ere, begien gabezia eragiten duen geneak kromosoma horretan kokaturik dago. \"D. melanogaster\" espeziearen genoma 139.5 milioi base parek osatzen dute, eta 15682 gene ditu. Genomaren % 60 baino gehiago, geneen adierazpena kontrolatzen duen proteina kodetzen ez duen DNA funtzionala dela dirudi. Sexuaren determinazioa \"D. melanogaser\" eulian X kromosomen eta autosomen arteko proportzioaren araberakoa da, gizakietan ez bezala. Nahiz eta Y kromosoma guztiz heterokromatikoa izan, gutxienez 16 gene ditu eta horietako askok arrekin erlazionaturiko funtzioak dituzte .\nGizakiekiko antzekotasuna.\n2000. urtean fruta-euliaren genomaren eta giza genomaren alderaketa gauzatu zen \"National Human Genome Research Istitute\"k egindako ikerketa batean. Egindako estimazioaren arabera, geneen % 60 bat datoz giza genomarekin . Zenbait gizakiren gaixotasunak eragiten dituzten geneen % 75 ozpin-eulien genoman ageri dira, eta eulien proteina-sekuentzien % 50ek analogoak dituzte ugaztunetan . \"D. melanogaster\" eredu genetiko modura erabiltzen da zenbait gaixotasun aztertzeko, besteak beste, Parkinson gaixotasuna eta Alzheimer gaixotasuna . Euli-espezie hau estres oxidatiboan, zahartze prozesuan, diabetes gaixotasunean eta minbizian eragiten dituzten mekanismoak aztertzeko erabiltzen da .\nGarapena.\n\"D.melanogasterren\" garapen prozesuak lau fase ditu: arrautza, larba, pupa eta euli heldua. \n\"D.melanogaster\" ikerketa genetikoetan oso erabilia izan den organismo modeloa da. Haren garapen prozesua sakon ikertu da, abantaila asko eskaintzen baititu beste animalia eredu batzuekin alderatuta: tamaina txikia, garapen-denbora laburra eta arrautza kopuru handia errunaldi bakoitzean.\nOogenesia.\nOozitoa ernaldu ostean, sortu berri den enbrioiak hainbat DNA-bikoizketa jasaten ditu, eta 13 nukleo-zatiketa. Prozesu horren ondoren, 5000 eta 6000 nukleo artean egoten dira zelula bakarrean, zitoplasma partekatzen. Nukleo horiek zitoplasmaren gune desberdinetara migratzen dute, gehienek enbrioiaren azalera, eta beste batzuek enbrioiaren erdialdera. Azken horiek bitelo-zakua osatzen dute. Nukleo-zatiketak oso azkar gertatzen dira, kontrol handirik gabe, eta, beraz, akatsak egon daitezke DNAn. Akasdun nukleoek enbrioiaren erdialdera migratzen dute, bitelo-zakuko zelula bihurtzeko, gune hori ez baita euliaren gorputzaren parte izango. Hasierako garapen-faseetan aldaketa asko gertatzen dira enbrioian, eta ezagunak diren gene askok parte hartzen dute horietan. Gene-sare hau hobekien deskribatuta dagoen gene-sareetako bat da.\nGastrulazioan eta hasierako garapen-faseetan zehar enbrioiak mugimendu morfogenetiko ugari jasaten ditu: mesodermoaren eta endodermoaren hainbat inbaginazio, gorputz-atalen segmentazioa, etab. Arrautzatik irten ostean, larba fasean sartzen da. Fase horretan disko imaginalak sortzen hasten dira larban. Disko horiek zelula epitelialen multzoak dira, pupa fasean euliaren kanpoko egitura bilakatuko direnak. Zelula multzoak disko moduan antolatzen dira, hortik datorkie izena.\nLarba fasea amaitzean, metamorfosia gertatzen da. Prozesu horretan zehar, larba pupa bihurtzen da. Larba osatzen zuten ehunak birxurgatu egiten dira, eta disko imaginalek mugimendu morfogenetiko asko jasaten dituzte, euli helduen egiturak sortu arte, adibidez: burua, hegoak, toraxa eta sexu-organoak."}
{"id": "161674", "revid": "1545", "url": "https://eu.wikipedia.org/wiki?curid=161674", "title": "Drosophila melanogaster", "text": ""}
{"id": "161676", "revid": "219", "url": "https://eu.wikipedia.org/wiki?curid=161676", "title": "Hovedstaden", "text": "Hovedstaden (danieraz \"Region Hovedstaden\") izenarekin ezagutzen da 2007an onarturiko banaketa administratiboaren ondorioz Danimarkako eskualderik populatuena. Eskualdearen hiriburua Hiller\u00f8d bada ere Kopenhage da hiri handiena.Guztira 2.561 km\u00b2-ko azalera du eta 1.729.952 biztanle (2012).\nSeelandia irlaren ipar ekialdea eta Itsaso Baltikoan dagoen Bornholm irla txikia hartzen ditu bere baitan. Seelandiari dagokionez aurretiko Kopenhage eta Frederiksberg udalerriak eta konderriak batu ditu bere baitan.\nGeografia.\nIparraldean Kattegat itsasartea eta hego eta mendebaldean Seelandia eskualdea mugakide ditu. Ekialdean, \u00d8resund itsasarteak banatzen du Eskaniatik \n(Suedia)."}
{"id": "161680", "revid": "336", "url": "https://eu.wikipedia.org/wiki?curid=161680", "title": "Haragi-euli", "text": "Haragi-eulia (\"Calliphora vomitoria\") \"Calliphoridae\" familiako eulia da"}
{"id": "161681", "revid": "1545", "url": "https://eu.wikipedia.org/wiki?curid=161681", "title": "Calliphora vomitoria", "text": ""}
{"id": "161683", "revid": "219", "url": "https://eu.wikipedia.org/wiki?curid=161683", "title": "Seelandia eskualdea", "text": "Seelandia eskualdea (danieraz \"Region Sj\u00e6lland\") 2007. urtean erabakitako banaketa administratiboaren ondoren sorturiko Danimarkako bost eskualdeetako bat da, Seelandia irlaren hiru laurdena hartzen duena gutxi gorabehera, eta baita hegoaldeko M\u00f8n, Falster eta Lolland irlak ere. Hiriburua Sor\u00f8 da eta hiririk handiena berriz Roskilde.\nGuztira 7.273 km\u00b2-ko azalera du eta 816.670 biztanle (2012).\nGeografia.\nIparraldean Hovedstaden eskualdea eta Kattegat itsasartea, hegoaldean Mecklenburg-Aurrepomerania (Alemania), ekialdean itsaso Baltikoa eta mendebaldean Hegoaldeko Danimarka mugakide ditu.\nUdalerriak.\nSeelandia eskualdeak 17 udalerri ditu."}
{"id": "161684", "revid": "23317", "url": "https://eu.wikipedia.org/wiki?curid=161684", "title": "Belardi-kilker", "text": "Belardi-kilkerra (\"Gryllus campestris\") \"Gryllidae\" familiako ortopteroa da, Europa osoan bizi dena."}
{"id": "161685", "revid": "1545", "url": "https://eu.wikipedia.org/wiki?curid=161685", "title": "Gryllus campestris", "text": ""}
{"id": "161686", "revid": "1545", "url": "https://eu.wikipedia.org/wiki?curid=161686", "title": "Gryllidae", "text": ""}
{"id": "161687", "revid": "23317", "url": "https://eu.wikipedia.org/wiki?curid=161687", "title": "Etxe-kilker", "text": "Etxe-kilkerra edo labatxirria (\"Acheta domesticus\") \"Gryllidae\" familiako ortopteroa da. Hego-mendebaldeko Asian jatorria duen kilker hau mundu osora zabaldu dute. Etxeko animalia da eta baita etxeko animalien elikagaia ere."}
{"id": "161688", "revid": "1545", "url": "https://eu.wikipedia.org/wiki?curid=161688", "title": "Acheta domesticus", "text": ""}
{"id": "161691", "revid": "23317", "url": "https://eu.wikipedia.org/wiki?curid=161691", "title": "Luhartz", "text": "Luhartza (\"Gryllotalpa gryllotalpa\") \"Gryllotalpidae\" familiako ortopteroa da, ia mundu osoan bizi dena. \"Gryllotalpa\" izen zientifikoa latinezko \"gryllus\" (kilker) eta \"talpa\" (sator) hitzen lotunea da, lur azpian bizi delako. Euskaraz: \"lur\" + \"artz\". Ez da \"luhar\" hitzarekin nahastu behar, azken hau lur-zizarea izendatzeko erabiltzen den hitza baita.\nAipatu bezala, lurpean bizi dira intsektu hauek. Zuloak eta gelak industen dituzte horretarako garatuak dituzten aurreko anka parearekin. Bertan erruten dituzte arrautzak emeek. Arrek emeak erakarri eta beste arren kontra borrokatzeko erabiltzen dituzte anka berezi horiek. Helduek hegoak dituzte baina gutxitan erabiltzen dituzte.\nEmeak arrak baino handiagoak dira, eta 40-46 mm luze dira. Arrek 35 eta 41 mm arteko luzera dute.\nJatorriz Eurasia eta Afrika iparraldea da haren habitat naturala, baina azken urteetan Amerikar kontinentean ere agertu da, nahigabean gizakiak sarturik.\nOldarkorrak izan daitezkeen arren, ez dira meatxua gizakiarentzat. Hala ere, orojaleak izaki nekazaritzari nolabaiteko kalteak eragin diezazkiokete."}
{"id": "161692", "revid": "1545", "url": "https://eu.wikipedia.org/wiki?curid=161692", "title": "Gryllotalpa gryllotalpa", "text": ""}
{"id": "161693", "revid": "336", "url": "https://eu.wikipedia.org/wiki?curid=161693", "title": "Matxinsalto", "text": "Matxinsaltoa Orthoptera ordenako \"Caelifera\" azpiordenaren intsektuak dira. Kolore berde edo arrekoak dira gehienetan eta arrek soinua egiteko organoak izaten dituzte. Herbiboroak dira eta batzuetan kalte ekonomiko handiak eragiten dituzten izurriak sortzen dituzte.\nOso arrunta da Euskal Herriko zelaietan.\nSailkapena.\nAzpiordenak honako familiak ditu:\n\u00a0 Tridactyloidea superfamilia\n\u00a0 Tetrigoidea superfamilia\n\u00a0 Eumastacoidea superfamilia\n\u00a0 Tanaeoceroidea superfamilia\n\u00a0 Trigonopterygoidea superfamilia\n\u00a0 Pneumoroidea superfamilia\n\u00a0 Pyrgomorphoidea superfamilia\n\u00a0 Acridoidea superfamilia\n\u00a0Beste familiak"}
{"id": "161694", "revid": "1545", "url": "https://eu.wikipedia.org/wiki?curid=161694", "title": "Caelifera", "text": ""}
{"id": "161695", "revid": "8009002", "url": "https://eu.wikipedia.org/wiki?curid=161695", "title": "Oti", "text": "Otia Acrididae familiako zenbait espezieren izen arrunta da. Intsektu hegalari eta jauzkaria da, kolore arrekoa, landetan kalte handiak egiten dituena. Matxinsalto arrunten antzekoak dira eta batzuetan landaretza guztia suntsitzen duten izurrite handiak sortzen dituzte. Acrididae familiako kide guztiak ez dira otiak."}
{"id": "161697", "revid": "23317", "url": "https://eu.wikipedia.org/wiki?curid=161697", "title": "Oti migratzaile", "text": "Oti migratzailea (\"Locusta migratoria\") Acrididae familiako ortopteroa da, Europa, Afrika, Asia eta Australian bizi dena. Bere generoko kide bakarra da, hau da, monotipikoa.\nAzpiespezieak.\nOti honek azpiespezie asko ditu. Adituen artean azpiespezieen zenbakia eztabaidatua da oso, beraz, hona hemen nagusiak:"}
{"id": "161698", "revid": "1545", "url": "https://eu.wikipedia.org/wiki?curid=161698", "title": "Locusta migratoria", "text": ""}
{"id": "161699", "revid": "63518", "url": "https://eu.wikipedia.org/wiki?curid=161699", "title": "Oti berde", "text": "Oti berdea (\"Tettigonia viridissima\") Tettigoniidae familiako ortopteroa da, Europatik Mongoliaraino bizi dena. Nekazaritza intentsiboaren eraginez, pixkanaka-pixkanaka desagertzen ari da."}
{"id": "161700", "revid": "1545", "url": "https://eu.wikipedia.org/wiki?curid=161700", "title": "Tettigonia viridissima", "text": ""}
{"id": "161703", "revid": "201", "url": "https://eu.wikipedia.org/wiki?curid=161703", "title": "Cristina Alcazar", "text": ""}
{"id": "161712", "revid": "4380", "url": "https://eu.wikipedia.org/wiki?curid=161712", "title": "Ugasko Dorreak", "text": ""}
{"id": "161713", "revid": "4380", "url": "https://eu.wikipedia.org/wiki?curid=161713", "title": "Plaza dorreak", "text": ""}
{"id": "161714", "revid": "4380", "url": "https://eu.wikipedia.org/wiki?curid=161714", "title": "Hiper Plaza", "text": ""}
{"id": "161715", "revid": "119347", "url": "https://eu.wikipedia.org/wiki?curid=161715", "title": "Albia dorrea", "text": "Albia dorrea edota Albia eraikina Bizkaiko Bilbo hiriburuan dagoen bulego eraikin multzo bat da.\nKokalekua.\nUribitarte auzoko izen berdineko kalean, eta Husa Jardines Albia hotelaren alboan.\nHistoria.\n1970ean eraiki zuten. Berez bi eraikinek osatzen dute, garaienak 70 metro eta 19 solairu dauzka, eta txikiagoa denak 13 solairu. Historikoki Uribitarteko portutik gertu egoteagatik, itsas nabigazioarekin zerikusia zuten enpresen hainbat egoitza egon dira eraikinean. Gaur egun Bilbao Bizkaia Ur Patzuergoaren eta Euskal Trenbide Sarearen bulegoak ere biltzen ditu.\nJos\u00e9 Sans Gironella eta Juan Carlos Smith arkitektoek diseinatu zuten.\nEraikinak bi sarrera dauzka, bata Uribitartetik eta bestea San Bizente kaletik.\nEraikuntza.\nProiektua 1964an aurkeztu zuten arkitektoek eta eraikuntza bi urte beranduago hasi zen, baina zimendatze lanak burutu eta gutxira eraikuntza bertan behera geratu zen eta egitasmoaren sustatzaileek egiturak amaitzeko enpresa berria bilatu behar izan zuten.\n2012an dorre garaienaren azken bi solairuetan Euskal Trenbide Sarearen bulegoak egokitzeko hasitako lanek, fatxada zatien erorketa eragin zuen eta ordutik eraikinak berrizteko egitasmoa prestatzen ari dira."}
{"id": "161716", "revid": "4380", "url": "https://eu.wikipedia.org/wiki?curid=161716", "title": "Albia Dorrea", "text": ""}
{"id": "161717", "revid": "6327", "url": "https://eu.wikipedia.org/wiki?curid=161717", "title": "Abelgorri", "text": ""}
{"id": "161718", "revid": "137486", "url": "https://eu.wikipedia.org/wiki?curid=161718", "title": "Garellano dorreak", "text": "Garellano dorreak Bilboko izen bereko Garellano gunean eraikitzen ari den etxebizitza multzoa da.\nEzaugarriak.\nEremuak 58.675 metro karratuko azalera du, zeinetan %15a eremu berde eta libreek hartzen duten. Orotara bederatzi bloke dira, 6 (4 blokek), 24, 27, 30, 33 eta 36 solairuko eraikinak. Azken blokea, Anboto Dorrea deitua, Euskal Herriko bigarren dorre garaiena izango da lana amaitzerakoan, bizileku dorre garaiena izanik.\nArkitektura lehiaketa.\nOrubean zer eraikiko zen erabakitzeko Bilbao Ria 2000 eta Bilboko udalak arkitektura lehiaketa antolatu zuten. Bertan ondoko arkitektoek hartu zuten parte:\nLehiaketaren irabazlea 2009ko ekainean jakinarazi zen, eta Richard Rogersek zuzendutako Rogers Stirk Harbour + Partners arkitekto estudioa izan zen.\nEraikinak.\nGuztira bost dorre altxatuko dira:\nEraikuntza.\nBabes ofizialeko hiru etxeorratzen eraikuntza 2012ko urriaren 11n hasi zen. Guztira babes ofizialeko 318 etxebizitza eta beste 289 etxebizitza tasatu eraikiko dira lehen fasean, \"Dorre Barriak\" izeneko kooperatibaren bitartez.\n2013ko urtarrilean bi hilabeteko zulaketa lanen ondoren lehen eraikuntza garabia altxatu zuten."}
{"id": "161719", "revid": "105290", "url": "https://eu.wikipedia.org/wiki?curid=161719", "title": "Behi suhar", "text": "Behi suharra zelatu edo etxekotu gabeko eta bi eta lau urteren arteko behia da, zezenketarako joko ezberdinetan erabiltzen dena. Euskal Herrian esate baterako, sokamuturrean, entzierroetan, eusko-landetar zezenketan zein errekortari zezen-jokoetan erabiltzen dira behi suharrak. Betizuen kasuan zaharragoak diren behiak ere erabiltzen dira tamainaz beste behi arrazak baino txikikoak direlako.\nEuskal Herriko bertako behi arrazak, betizu, nafar kasta, montxina eta Landetako behiak erabilieneak izan dira behi suharrak bezala, baina baita piriniar behi gazteak ere.\nAskotan behi suharrek adarrak puntarik gabe edo babestuta askatzen dira plazetan hain arriskutsuak ez suertatzeko.\nEuskal Herriko herri askotan jaiak zirenean oraindik gutxi arte, soka-muturrean aritzeko, bertako mendietako behi suharrak erabiltzen zituzten. Jaietan, herriko gazteak mendira igotzen ziren jokorako betizu edo montxinen bila.\nEtimologia.\nEuskal Herrian behi suharrez hitz egiten da, baina askotan edozein arrazako behiak izanda, zezen-jokoetan jartzen diren abereak \"betizuak\" deitzen dituzte, eta izen horrekin agertzen dira jai-egitarauetan."}
{"id": "161720", "revid": "23317", "url": "https://eu.wikipedia.org/wiki?curid=161720", "title": "Patata-zomorro", "text": "Patata-zomorroa edo patata-kokoa (\"Leptinotarsa decemlineata\") Chrysomelidae familiako koleopteroa da. Coloradon (Ipar Amerikan) jatorria duen intsektu hau mundu osora hedatu da eta patataren izurri nagusienetariko bat da. \nDeskribapena.\n10-12 mm luzea da, burua beltz gorrixka, bularraldea laranja kolorekoa eta orban beltzekoa eta elitroak (hegal gogorrak) kolorez horiak dira eta marra beltzak ditu, elitro bakoitzeko bost marra beltz.\nBizi zikloa.\nZiklo holometaboloa du, hau da, metamorfosian zehar lau fase bereziten dira. Emeak 800 arrautza inguru jartzen ditu. Arrautzak horixka-laranjak dira, 1'5mm-ko diametroa dutenak. 30 arrautzatako multzoak jartzen ditu hostoen azpialdean. 4-15 egunetara beldar gorrixka jaiotzen da puntu marroizko bi lerrok zeharkatzen dute aurretik atzera. 8 mm-ko luzera hartzera iristen da eta denborak aurrera egin ahala kolorea argitu egiten zaio.\nLur barnen sartzen da pupa sortzeko eta ondoren intsektu heldua sortzen da. Baldintza egokiak dituen urteetan hiru belaunaldi edo gehiago izan ditzake.\nElikadura.\nPatataren hostoa, lorea nahiz zurtoina janez elikatzen dira intsektua eta bere harrak, eta kalte handiak egiten dituzte patata sailetan.\nHistoria eta elikadura.\n1824an aurkitu zuen Thomas Sayk Mendi Harritsuetan. Patatarekin zuen harremana 1859an ikusi zen Omahako patata sailetan egindako kalteetan. 1871ean Charles Valentine Riley entomologo estatubatuarrak europarrak ohartarazi zituen patata-zomorroak eragin ditzakeen kalteen inguruan. 1875ean Europa mendebaldeko hainbat herrialdek neurriakj hartu bazituzten ere 1877an Liverpoolen aurkitu zuten. Bigarren Mundu Gerran sovietarrek Alemania hartu zutenean patata sailen erdiak patata-zomorro izurria zutela ikusi zuten. Ekialdeko Alemaniako gobernuak estatubatuarrak salatu zituen hegazkinetatik jaurti zituztelakoan. Gaur egun Siberian zehar Ozeano Bareraino iritsi da."}
{"id": "161721", "revid": "1545", "url": "https://eu.wikipedia.org/wiki?curid=161721", "title": "Patata-koko", "text": ""}
{"id": "161722", "revid": "1545", "url": "https://eu.wikipedia.org/wiki?curid=161722", "title": "Leptinotarsa decemlineata", "text": ""}
{"id": "161724", "revid": "1545", "url": "https://eu.wikipedia.org/wiki?curid=161724", "title": "Kakalardo pilotagile", "text": ""}
{"id": "161725", "revid": "1545", "url": "https://eu.wikipedia.org/wiki?curid=161725", "title": "Melolontha melolontha", "text": ""}
{"id": "161726", "revid": "105290", "url": "https://eu.wikipedia.org/wiki?curid=161726", "title": "Enkarterri Group", "text": "Enkarterri Group Enkarterrietako enpresak osatutako erakundea da. Guztira, 40 kide baino gehiago ditu.\nElkartea 2011ko otsailaren 25an sortu zuten."}
{"id": "161727", "revid": "58701", "url": "https://eu.wikipedia.org/wiki?curid=161727", "title": "Aitzorrotzeko Gurutze Santuaren ermita", "text": "Aitzorrotzeko Gurutze Santuaren ermita edo Santi Kurutze ermita Eskoriatzako Aitzorrotz mendiaren tontorrean dagoen baseliza da.\nHistoria.\nNoiz eraikia izan zen ez da ezagutzen, baina XVI. mendearen amaiera aldera jada existitzen zela ezagutzen da, Aitzorrotzeko gaztelua jada suntsitua zegoenean. Lehenago Aitzorrotzeko gazteluaren dorre nagusiak hartzen zuen toki berean dago. Bertako jaia maiatzeko lehen igandean izaten da, eta bertan Gurutze Santuaren erlikia bat gordetzen da, baita agiri bat ere. Bere ondoan, Aitzorrotzeko gazteluari buruzko indusketa arkeologikoak egin izan dira, azkenak 2009ko urrian eta 2010eko maiatzean, Naia Senper arkeologoa eta I\u00f1aki Sagredo historialariaren gidaritzapean. Badago ohitura ermitara iritsitakoan bertako kanpaia jotzeko. Tontorrera, eta, beraz, ermitara iristeko, banakako lerroan joatera behartzen duen pasabide estu bat baino ez dago.\nKondaira.\nKondaira zahar batek dio Aitzorrotzen bertan lurreratu zela Noeren ontzia eta horregatik itsasontzi baten maketa dago baselizaren barruan sabaitik zintzilik. Kondaira hau irudikatzen dute era berean Eskoriatza eta Aretxabaletako armarriek."}
{"id": "161729", "revid": "63274", "url": "https://eu.wikipedia.org/wiki?curid=161729", "title": "Aitzorrotzeko gaztelua", "text": "Aitzorrotzeko gaztelua edo Atxorrotxeko gaztelua (mendebaleko euskaraz) gaur egungo Eskoriatza herriko Aitzorrotz mendian existitu zen gaztelua izan zen. Nafarroako Erresumak egungo Gipuzkoako lurraldean izan zuen tenentzietako bat izan zen, Getaria eta Donostiako gazteluekin batera, eta Gipuzkoa Gaztelara pasa aurretik Nafarroako erresumaren tenentzia bezala denbora gehien iraun zuena, 1181ean sortu baitzuen Antso VI.a Nafarroakoa erregeak. Donostia eta Getariako tenentziak sortuak izan aurretik, Gipuzkoa osoa Aitzorrotzeko tenentziaren agindupean zegoen.. XIV. mendea eta XV. mendearen artean abandonatua izan zen, eta, jada XVI. mendean suntsitua geratu zen, mende horren amaiera aldera, gazteluaren dorre nagusiak hartzen zuen tokia gaur egun Aitzorrotz mendiaren tontorrean dagoen Gurutze Santuaren ermitak hartu zuelarik.\nGarrantzia.\nGaur egun ermita dagoen tokian, XII. mende amaiera inguru arte gaztelu bat egon zen. Bertatik igarotzen zen Nafarroako Erresumaren defentsa lerroetako bat. Arlabango pasabideari gaina hartuta, Goi Erdi Aroko gaztelu garrantzitsuenetako bat dago, inguruan oraindik lekukotasun nabariak gordetzen dituena.\nAzken aurkikuntzen arabera, gaztelua garrantzi handiko gotorlekua eta erdigunea izan zen, Gaztela eta Arabako Lautadatik Deba ibaiaren bokale eta itsasorainoko eskualdeko burua. Hura zen, hain zuzen, Gaztelako lurretatik itsasora heltzeko bide garrantzitsuenetako bat. 1184ko agirietan, eskualde horri izena ematen dio, eta Nafarroako tenente edo erregeorde bat zuen haren buruan.\nEgitura.\nTokia arretaz aztertuz gero, gazteluaren hondakinen nondik norakoak antzeman daitezke: oinplano trapezoidaleko esparru nagusia, 500 bat metro karratukoa, eta hari hegoaldetik erantsita eta beheragoko maila batean, bigarren esparru bat, 250 metro karratukoa.\nIraun duten gotortze-egiturak, harkaitzaren gerria ixten dutenak, harkaitzaren hegoaldean eta mendebaldean daude nagusiki; iparraldetik eta ekialdetik, ordea, ez da itxituraren beharrik, lurraren malda handiak berak sarbide oro ekiditen baitu. Hormak harlangaitzezkoak dira, kareharri txikiz eginak, ia arbastatu gabe eta argamasa ugari erabiliz. Hormen lodiera 1,5 eta 2 metro artekoa da, eta garaiera ez da metro eta erdira iristen. Itxitura egiteko eraikitze molde hau ohikoa da honelako gotorlekuetan (harkaitz-gazteluak) eta kokalekuaren berezko arroka baliatzen dute gotorlekuaren zatitzat hartzeko. Horma-zatiak altxatzen dira, kanpo-itxituraren funtzioa betetzen duen arrokaren berezko moldearekin tartekatuta, edo, bestela, arroka bera beheratu egiten da, hura zizelkatuz, dena delako erabilerari begira (uharka, egongelak...).\nSarbiderako atea hegoaldean dago, pasabide estu eta malda handiko batean. Gaur egun mailak daude bertan, eta itxitura metaliko bat du abereak pasa ez daitezen. Bertatik bigarren esparrura sartzen da, eta itxitura edo pasabide bikoitz bat dago dorre nagusia zegoen tokira heltzeko. Ustez, oraingo ermita dagoen tokian egongo zen dorrea XVI. mendean.\nArkeologia.\nZenbait indusketa arkeologiko egin dira Aitzorrotzeko gazteluari buruz. Horietatik lehena 1960ko hamarkadan egin zen Ignacio Barandiaranen gidaritzapean. Azkenak, berriz, 2009ko urrian eta 2010eko maiatzean egin ziren, Naia Senper arkeologoa eta I\u00f1aki Sagredo historialariaren gidaritzapean.\nAzken indusketen emaitzak.\nEmaitza ugari lortu dira azken bi kanpainetan. Emaitza horiek 2010eko abenduak 16an ezagutzera eman ziren Eskoriatzako Ibarraundi museoan. Jarraian zerrendatzen direnak dira horietako batzuk:\nGazteluaren defentsak.\nGazteluaren harresiak tontor guztia hartzen zuen, horren aztarnak harkaitz nagusiaren iparraldeko zatian ikus daitezkeelarik. Gainera, beste zenbait gazteluk bezala, banakako lerroan joatera behartzen zuen eta norbere burua babesterik ez uzteko bezain estua zen pasabide bat zuen, oraindik ere mantentzen dena. Gazteluaren dorre nagusiak gaur egungo ermitaren tokia hartzen zuen, eta harresiaren gainerako zatietan dorre txikiago batzuk zeuden, horietako bat banakako lerroan joatera behartzen zuen pasabidetik nahiko gertu."}
{"id": "161730", "revid": "6950", "url": "https://eu.wikipedia.org/wiki?curid=161730", "title": "Urizar", "text": "Urizar Zaraiako mendilerroa eta Arlabango mendilerroaren artean dagoen bidegurutze bat da. Lau edo bost gezik adierazten duten handik hartzen diren norantza ezberdinak. Bidegurutze horretatik hurbilen dagoen mendia Aitzorrotz da, Zaraia mendilerrokoa, Arlabango mendilerroko Urdingain eta Makatzgain mendiekin batera. Zaraia mendilerroko beste mendi askotara iristeko abiapuntua ere bada, baita Elgea mendilerrokoetara, Alabitara eta Deguria edo Degurixara ere. Gainera, Leintz Gatzagan dagoen Dorletako santutegira iristeko ere abiapuntua da.\nLeintz haraneko mendebaldeko euskalkian, \"Uxar\" ere esaten diote Urizarri."}
{"id": "161731", "revid": "336", "url": "https://eu.wikipedia.org/wiki?curid=161731", "title": "Liztor", "text": "Liztorra erlea edo inurria ez den Hymenoptera ordenako eta Apocrita azpiordenako intsektu batzuen izen arrunta da. Izurriteak sortzen dituzten ia espezie guztiek liztor parasito berezia dute, biokontrol naturalean oso inportanteak izanik.\nOro har erlearen antza dute, baina haiek baino lirainagoak dira. Gehienetan beltzak izaten dira, batzuetan marra horiz apainduta egoten direlarik. Batzuk sozialak dira eta zelulosazko abaraskak egiten dituzte. Beste batzuk berriz, bakartiak dira. Zenbait espezietako emeak ziztada mingarriak egiteko gai dira."}
{"id": "161732", "revid": "536", "url": "https://eu.wikipedia.org/wiki?curid=161732", "title": "Landa-liztor", "text": "Landa-liztorra (\"Polistes gallicus\") Vespidae familiako liztorra da. Europan bizi den intsektu hau \"polistes dominula\" generokidearekin nahastu dute."}
{"id": "161733", "revid": "1545", "url": "https://eu.wikipedia.org/wiki?curid=161733", "title": "Polistes gallicus", "text": ""}
{"id": "161734", "revid": "336", "url": "https://eu.wikipedia.org/wiki?curid=161734", "title": "Polistes dominula", "text": "Polistes dominula Vespidae familiako liztorra da. Hegoaldeko Europan eta iparraldeko Afrikan bizi den intsektu hau landa-liztor generokidearekin nahastu dute. Listor soziala da, zelulosa egiten duena."}
{"id": "161735", "revid": "336", "url": "https://eu.wikipedia.org/wiki?curid=161735", "title": "Liztor arrunt", "text": "Liztor arrunta (\"Vespula vulgaris\") Vespidae familiako liztorra da. Ipar Hemisferioan jatorria duen liztor hau Australia eta Zeelanda Berrira eraman dute."}
{"id": "161736", "revid": "1545", "url": "https://eu.wikipedia.org/wiki?curid=161736", "title": "Vespula vulgaris", "text": ""}
{"id": "161737", "revid": "512", "url": "https://eu.wikipedia.org/wiki?curid=161737", "title": "Albita", "text": "Albita, feldespato plagioklasen taldeko tektosilikato bat da, NaAlSi3O8 formuladuna. Arroka igneo (pegmatita) zein metamorfikoetan topa genezake beste mineral hauekin batera, besteak beste: kuartzoa, feldespato potasikoak, anfibola, granatea, biotita...\nIzena latinezko \"albus\" (\"zuria\") hitzetik datorkio, eta haren koloreari egiten dio erreferentzia.\nIdentifikazioa.\nIrizpide hauek erabiltzen dira albita ezagutzeko, bai esku-laginetan zein mikroskopio bidez:\nMineralogia optikoan.\nMikroskopio bidez dituen ezaugarri bereizgarriak:"}
{"id": "161738", "revid": "56334", "url": "https://eu.wikipedia.org/wiki?curid=161738", "title": "Erle arrunt", "text": "Europako erle arrunta (\"Apis mellifera\") edo melifera erlea, Apidae familiako himenoptero apokritoa da. Munduan banaketa zabalena duen erle-espeziea da. Jatorriz Europa, Afrika eta Asiako zati batekoa zen. Amerikan eta Ozeanian sartu zen geroago. 1758an, Carlos Linneok sailkatu zuen. Hortik aurrera, taxonomo askok aldaera geografiko edo subespezieak deskribatu zituzten, eta, gaur egun, hogeita hamar arraza baino gehiago dituzte. Gaur egun, herrialde batzuetako erleen populazioa atzerapen nabarmenean dago, arrazoiak argi eta garbi jakin gabe. Atzerapen hori hainbat eratako faktoreen ondorioa izan liteke.\nKomunitate bizimodua.\nErlezain batek erlauntzak modu kolektiboan aipatzen dituenean, kolektibitatearen kontzeptu intuitibo batetik egiten du. Bestalde, erlategi baten osagaiez hitz egiten duenean, erleen biologiaren ezagutzaz logikoki hitz egiten du. Izan ere, gizarte-naturaren barruan, norbanakoak ez du baliorik erleen kolektibitatean. Horregatik esaten da erlauntza superorganismo bat dela. Superorganismo horrek sinergiaz jokatzen du, sistema baten osagaien arteko elkarrekintzek eragiten duen efektuaz, osotasuna banakako parteen batura baino gehiago izatea eragiten duena. Farrar-ek matematikoki frogatutako multzo-sinergia horri Farrar-en araua esaten zaio.\nKastak.\nKolonian hiru banako edo kasta mota dituzten intsektu sozialak dira erle eusozialak: erregina, langileak eta erlamandoak. Kasta bakoitzak bere funtzio berezia du eta, kolonian lan mota desberdina egiten dute. Erregina eta langileak emeak dira eta erlamandoak, ordea, arrak.\nErregina da erlamandoek ernaldu ahal duten eme bakarra; ernaldutako arrautzak jartzen ditu eta arrautza horietatik langile-erleak sortuko dira. Aldiz, ernaldugabeko arrautzetatik erlamandoak sortzen dira, partenogenesi izeneko mekanismo baten bidez. Kasta bakoitzak bere garapen-denbora edo zikloa du, espezie bakoitzarentzat berea da eta hainbat gelaxkatan hazten da. \"Apis mellifera-\"ren kasuan, hamasei egunekoa da erle erreginarentzat, hogeita bat egunekoa langileentzat eta hogeita hiru egunekoa erlamandoentzat. Erregina bihurtzeko, larba bat jelearekin elikatu eta gelaxka berezi batean sartu behar da. Langileen larbek ere erregina-jelea lehen faseetan jaten dute, baina gero beste dieta bat ematen zaie. Langile batek erregina-jelea jaten badu, arrautzak jartzeko aukera izan dezake, baina ez erlamandoarekin estaltzekoa, eta, beraz, haren arrautzak ernaldugabeak izango dira (hau da, erlamandoak bakarrik sortuko dira). Erregina gabe geratu diren erlauntzetan gerta daiteke fenomeno hori.\nBizi zikloa.\nErregina.\nErle erregina, baldintza klimatikoen arabera, udaberrian hasten ohi da arrautzak jartzen. Kanpotik jasotzen duen informazioak baldintzatzen du jarduera hau (adibidez: nektar-fluxuak, polen bilketak, egunaren iraupenak, tenperaturak, eta abarrek). Erregina da eme mankor bakarra, eta gainerako erleak jaioko diren arrautzak uzten ditu. Erle erreginak ez du erlauntza uzten, ernalketa hegaldietan edo kolonia berri bat sortzeko izan ezik. Erreginak, langileek gelaxka hexagonalez egiten dituzten argizarizko abarasketan uzten ditu arrautzak. Hirugarren egunaren ondoren, arrautza larba txikia bihurtzen da, eta erleek (erle langile gazteek) elikatzen dute. Astebete ondoren, gutxi gorabehera, larba bere gelaxkan zigilatzen dute abere ume-hazleek, eta pupa-estadioa hasten da. Gelaxken itxiturari ebakuntza esaten zaio. Beste aste baten buruan, erle heldua agertzen da.\nLangileak.\nErle langileak eme ez emankorrak dira. Panalak egiteko erabiltzen den argizaria jariatzen dute, eta erlauntza garbitu eta mantentzeaz, larbak hazteaz, abaraska zaintzeaz eta nektarra eta polena biltzeaz arduratzen dira.\nAculeata-ko kide guztietan bezala, obipositorea ezten baten ordez aldatu dute. Ezten horrek sabeleko guruinek jariatzen duten pozoia injektatzen du. Etsai bati sar diezaiokete defendatzeko, baina eztena sartu eta gutxira hiltzen dira eztenak amu itxura duelako, eta horrek eragotzi egiten die ateratzea. Guruina berari lotuta dago, eta eztena kentzen saiatzean, atera egiten da.\nErlamandoak.\nErlamandoak koloniako erle arrak dira. Erlamandoak sortuko dituzten arrautzak ez dira aurretik ernaldu; beraz, espeziearen hornidura genetikoaren erdia dute. Erlamandoek ez dute nektarrik eta polenik biltzen. Erlamandoen helburu nagusia da erregina berria ernaltzea. Hegan egiten ari direnean gertatzen da ernalketa erreginarekin. Kopula amaitu ondoren, erlamandoa hil egiten da. Erreginak hainbat erlamandorekin (15 baino gehiagorekin) egiten du kopulazioa ernalketa hegaldietan.\nElikadura.\nErleek loreetatik lortutako nektarra eta polena jaten dute. Nektarra elikagai energetikoa da, eta bizirauteko behar diren proteinak, koipeak eta mineralak ematen ditu. Bai beharginak, eta bai erle erregina ere, erregina-jelez elikatzen dira (langile-erleen buruko guruin hipofaringeoek jariatuta) larba-aldiko lehen hiru egunetan. Gero, langileen dieta aldatu egiten da, eta polen eta nektar edo ezti diluitua jaten dute. Erleak izateko hautatutako larbek, berriz, erregina-jelea hartzen jarraitzen dute. Horren ondorioz, larba pupa azkarrago bihurtzen da, eta, gainera, haren tamaina handitu eta sexualki garatzen da. Erreginak hazten dituztenen iritziz, larba estadioan elikadura ona izatea funtsezkoa da hazitako erreginen kalitaterako. Beste faktore garrantzitsu batzuk genetika ona izatea eta behar adina apareamendu egitea dira. Larba eta pupa estadioetan, zenbait parasitok pupa edo larbari eraso egin diezaiokete eta horiek suntsitu edo mutatu.\nKomunikazioa erleetan.\nErleek komunikazio-sistema propioa dute. Komunikazio-sistema horri erlearen dantza deritzo. Urte askotan zehar, ikertzaileak intsektu horien hizkuntza deszifratzen saiatu ziren. Espezie bakoitzak hizkuntzaren berezko egokitzapenak ditu. Hala ere, beraien artean antzekoak dira. 1973an, Karl von Frischek Fisiologia edo Medikuntzako Nobel saria jaso zuen argitu zuenean, dantzaren bidez eta mugimendu bibrakorren bidez, erleek jaki-iturriaren eguzkiarekiko distantzia eta orientazioa adierazten zutela (saria Konrad Lorenzi eta Nikolaas Tinbergeni ere eman zitzaien, portaera sozialen ikerketengatik)."}
{"id": "161739", "revid": "1545", "url": "https://eu.wikipedia.org/wiki?curid=161739", "title": "Apis mellifera", "text": ""}
{"id": "161740", "revid": "119347", "url": "https://eu.wikipedia.org/wiki?curid=161740", "title": "Euskal Herriko erle beltza", "text": "Euskal Herriko erle beltza Euskal Herriko bertako erle mota da.\nAzken urtetan, arrazoi ezberdinak direla medio, erle mota honek atzerakada handia jasan du Euskal Herrian.\nErle beltza da Euskal Herrian berez eta belaunaldi askotan zehar finkatu den erlea. Adituen sailkapenak jarraituz, \"M leinuko erlea\" dugu erle beltza, eta bere azpiespezien izen zientifikoak (Apis mellifera mellifera eta Apis mellifera iberica) dira. Euskal Herrian erle azpiespezie hauen bertako ekotipo bereziak aurkitu dira, baina gutxi ikerturik daude.\nErle hauek bereziki Europako mendebaldean barrena hedatu dira; Iberiar penintsulako hegoaldetik Suediako hegoalderaino, eta Britainia Handitik Poloniako iparralde zein Errusiako ekialderaino.\nErle beltzak nahiko erle erasokorra izateko ospea dauka."}
{"id": "161741", "revid": "96586", "url": "https://eu.wikipedia.org/wiki?curid=161741", "title": "Vladimir Golenistxov", "text": "Vlad\u00edmir Semionovitx Golenistxov \u2014\u2014 (San Petersburgo, Errusiar Inperioa, 1856ko urtarrilaren 29a - Niza, Frantzia, 1947ko abuztuaren 5a) egiptologo handia izan zen, egiptologiaren aitzindarietako bat.\nGolenistxov Errusiako aitoren sendi zahar batean zuen jatorria eta San Petersburgoko unibertsitatean ikasi zuen. 1884-85ean, indusketak antolatu eta finantzatu zituen Wadi Hammamaten (Egipto), eta gero, 1888-89an Tell el-Maskhutan ikertu zuen. Hurrengo bi hamarkadetan hirurogei aldiz baino gehiagotan Egiptora bidaiatu zuen eta 6.000 egiptoar zaharki baino gehiagoko bilduma handia pilatu zuen, garrantzi handikoak diren zenbait dokumentu barne hartuta: Moskuko matematika papiroa, Unamonen historia eta Faiyumgo zenbait erretratu. Hermitageren hainbat papiro ere argitaratu zituen, esaterako Nefertiren profezia, Hermitage museoan zainduta dagoena.\nBere bilduma Puxkin museori saldu zion 1909an. 1917ko errusiar iraultzaren ondoren, ez zen Errusiara itzuli, Nizan eta Kairon kokatuz. Egipton, Kairoko unibertsitateko Egiptologia katedra ezarri eta egon zen 1924tik 1929ra. Kairoko Egiptoar Museoak ere kontratu zuen, non papiro hieratikoak katalogatu zituen.\nNizan hil zen, 90 urte zituela. bere dokumentuetako batzuk Oxfordeko \"Griffith Instituten\" daude."}
{"id": "161742", "revid": "42829", "url": "https://eu.wikipedia.org/wiki?curid=161742", "title": "Txitxiburduntzi", "text": ""}
{"id": "161743", "revid": "12788", "url": "https://eu.wikipedia.org/wiki?curid=161743", "title": "Burruntzi (intsektua)", "text": ""}
{"id": "161744", "revid": "1545", "url": "https://eu.wikipedia.org/wiki?curid=161744", "title": "Anisoptera", "text": ""}
{"id": "161747", "revid": "1491", "url": "https://eu.wikipedia.org/wiki?curid=161747", "title": "Txitxar", "text": "Txitxarra Cicadidae familiako intsektu-hemipteroa da.\nDenbora gehiena ninfa-egoeran igarotzen dute eta sustraietatik lortzen duten izerdiaz elikatzen dira. Helduak zuhaitzetan bizi dira eta arrek ongi garatuta dauden organo estridulanteak dituzte."}
{"id": "161749", "revid": "512", "url": "https://eu.wikipedia.org/wiki?curid=161749", "title": "Eskekotasun", "text": "Eskekotasuna norberarentzat limosna eske, dirua edo beste gauza bat, ibiltzen diren pertsonek bizibidez edo aldi baterako eta gehienetan kalean edo etxez etxe egiten duten jarduera da. Jarduera hori egiten duten pertsonei eskeko edo eskale deitzen zaie. Gehienetan miseriazko egoerak bultzatzen ditu pertsonak limosna eskatzera, baina beste batzuetan haur eta emakumeen esplotazioa dakarren jarduera izan daiteke. Bestalde, hiri eta herri askotan debekaturik izaten da kalean eskean biltzea, bereziki haurren kasuan eta eskea mehatxupean edo hertsapenez egiten denean."}
{"id": "161750", "revid": "17", "url": "https://eu.wikipedia.org/wiki?curid=161750", "title": "Eskeko", "text": ""}
{"id": "161751", "revid": "1545", "url": "https://eu.wikipedia.org/wiki?curid=161751", "title": "Cicadidae", "text": ""}
{"id": "161752", "revid": "58701", "url": "https://eu.wikipedia.org/wiki?curid=161752", "title": "Cimicidae", "text": "Cimicidae odol beroko animalien odolaz elikatzen diren intsektu parasitoen familia da, Heteroptera azpiordenaren barnean dagoena. Euskaraz zimitz, tximitx edo zumitz deitzen zaie.\nAurreko hegoek aurrealde larrukara eta atzealde minzkara dute eta atzeko pare mintzairea estaltzen dute. Aho-aparatua ziztatzeko eta zurgatzeko egokituta dago. Urtarrak edo lehortarrak dira eta batzuk gaixotasunen sortzaile edo transmisore dira.\nGeneroak.\n\"Afrociminae\" azpifamilia\n\"Cimicinae\" azpifamilia\n\"Cacodminae\" azpifamilia\n\"Haematosiphoninae\" azpifamilia\n\"Latrocimicinae\" azpifamilia\n\"Primicimicinae\" azpifamilia"}
{"id": "161753", "revid": "1519", "url": "https://eu.wikipedia.org/wiki?curid=161753", "title": "Tximitx", "text": ""}
{"id": "161754", "revid": "1519", "url": "https://eu.wikipedia.org/wiki?curid=161754", "title": "Zumitz", "text": ""}
{"id": "161756", "revid": "336", "url": "https://eu.wikipedia.org/wiki?curid=161756", "title": "Puntu kritiko", "text": "Puntu kritiko terminoak adiera zenbait ditu:"}
{"id": "161757", "revid": "1545", "url": "https://eu.wikipedia.org/wiki?curid=161757", "title": "Inurri beltz", "text": "Inurri beltza (\"Lasius niger\") Formicidae familiako intsektu-espeziea da."}
{"id": "161758", "revid": "1545", "url": "https://eu.wikipedia.org/wiki?curid=161758", "title": "Lasius niger", "text": ""}
{"id": "161759", "revid": "1545", "url": "https://eu.wikipedia.org/wiki?curid=161759", "title": "Inurri gorri", "text": "Inurri gorria (\"Formica rufa\") inurrien familiako intsektu-espeziea da."}
{"id": "161760", "revid": "1545", "url": "https://eu.wikipedia.org/wiki?curid=161760", "title": "Formica rufa", "text": ""}
{"id": "161761", "revid": "1545", "url": "https://eu.wikipedia.org/wiki?curid=161761", "title": "Formicidae", "text": ""}
{"id": "161766", "revid": "1545", "url": "https://eu.wikipedia.org/wiki?curid=161766", "title": "Arrateko Andre Mariaren santutegia", "text": "Arrateko Andre Mariaren santutegia Eibarko santutegia da, Arrate auzunean dagoena, 556 metroko garaieran.\nArratek gailurrean gurutze bat dauka eta bertatik gertu santutegia dago; Ama Birjina hau Eibarko zaindari izendatu zuten 1928an. Santutegiaren inguruan aisialdirako gune zabala dago, jatetxe, taberna eta hotelarekin. Arrate Irratia herri emisorak bertatik emititzen du. Parke guztia pagoz inguratuta dago.\nSantutegiaren lehen aipamenak 1498koak dira. Gaur egungo eliza XVII. mendekoa da. Barruan egurrezko bobeda berezia du, burdinsare barroko bat eta Andre Mariaren irudi gotikoa ditu. Ignacio Zuloagaren zenbait margolan ere baditu.\nArrateko Andre Mariarenganako debozioa inguru guztian zabaldurik dago, baina Eibarren da indartsuena. Bertako jaia irailaren 8an ospatzen da (Andre Mariaren jaiotza). Egun horretan eta maiatzaren 15ean (San Isidro eguna, baserritarren zaindaria) elizkizunez gain herri kirolen erakustaldiak egin ohi dira.\nAndre Mariari ereserki hau abesten zaio:"}
{"id": "161784", "revid": "1545", "url": "https://eu.wikipedia.org/wiki?curid=161784", "title": "Hamid Karzai", "text": "Hamid Karzai (, \"\u1e24\u0101mid Karzay\"; Karz, Kandahar probintzia, Afganistan, 1957ko abenduaren 24a) paxtun etniako afganiar politikaria da, 2001eko abenduaren 7tik 2014ko irailaren 29ra arte Afganistango presidentea izandakoa.\nBizitza.\nHamid Karzai Karzen jaio zen, Kandahar probintzian, 1957ko abenduaren 24an. Haren aita, Abdul Ahad Karzai, Afganistango iparraldeko Popolzai leinuko burua zen, eta Mohammed Zahir Shah erregearen aldeko politikaria. Kabulgo Habibia bigarren hezkuntzako eskolan lortu zuen gradua, eta maisutza ikasketak egin zituen Indian. 1980ko hamarkadan, Errusiaren aurkako gerraren garaian, mujahidinentzako dirua biltzen ibili zen.\n1986an, talibanek boterea eskuratu zutenean, Karzai haien alde zegoen; gero, ordea, ez zituen sostengatu, atzerritarrek kontrolatutako taldea zelakoan. 1992an, Atzerri ministrordea izan zen Burhanuddin Rabbaniren gobernuan. 1999an, bere aita hil zenean, ustez talibanen esku, haien aurka borrokatzen hasi zen. 2001eko abenduan, estatubatuar inbasioaren ondoren, Afganistango etorkizuna eztabaidatzeko Bonnen bildutako ordezkariek behin-behineko gobernuko lehen ministro aukeratu zuten. \n2002ko ekainean, Kabulen egin zen Loya Jirga edo Asanblea Handiaren bilerak trantsizio gobernuko buru hautatu zuen bi urteko agintaldirako; Zahir Shah errege ohiaren babesa ere jaso zuen. 2004ko azaroan, Afganistango Islamiar Errepublikako presidente izendatu zuten, hauteskundeetan garaipena lortu ondoren; bera ez beste hautagai guztiek, ordea, \"iruzurra\" salatu zuten. 2009ko bozetan, bigarren itzulirik egin gabe aukeratu zuten presidente, beste hautagaiak, Abdula Abdulak, lehiatik erretiratzea erabaki baitzuen. \n2013ko ekainean, AEBek talibanekin elkarrizketak hasiko zituztela iragarri ondoren, Karzaik uko egin dio parte hartzeari, Afganistango Gobernuak prozesua zuzendu ezean. 2014an, halabeharrez utzi behar izan zuen presidentetza, hirugarren agintaldi bat galarazten baitzuen Konstituzioak; Ashraf Ghani izan zuen ondorengo."}
{"id": "161788", "revid": "119347", "url": "https://eu.wikipedia.org/wiki?curid=161788", "title": "Bilboko Merkataritza Ganbera", "text": "Bilboko Merkataritza Ganbera (\"Camara de Comercio de Bilbao\" gaztelaniaz) 1886an sortutako zuzenbide publikoko eta kudeaketa pribatuko erakundea da. Halaber, Bizkaiko ekonomiaren eta enpresen eskura dagoen organismoa da. Bere egoitza Indautxu auzoko Errekalde zumarkalearen 50. zenbakian du, hain zuzen ren, Errekalde zumarkalea eta Poza Lizentziatua kalea gurutzatzen diren gunean.\nMerkataritza ganberaren xede nagusia enpresei laguntzea da, hainbat zerbitzu erabilgarri eskaintzen baitie Bizkaiko enpresei, batik bat, aholkularitza eta prestakuntza arloan.\nHelburuak.\nMerkataritza Ganbera Administrazio Publikoentzako aholku eta kolaborazio erakundea da, enpresen interes orokorrak defendatzea ardatz duela. Legeak aginduta, enpresa guztiak beronen erroldara atxiki behar dira.\nGastuaren kontrola kanpo ikuskaritzarengatik bermatua dago eta Eusko Jaurlaritzako Industria, Merkataritza eta Turismo Sailak (Tutoretza duen erakundea, hain zuzen) gainbegiratzen ditu kontabilitate eta aurrekontu operazio guztiak."}
{"id": "161789", "revid": "125690", "url": "https://eu.wikipedia.org/wiki?curid=161789", "title": "Txeke", "text": "Txekea dokumentu bat da, eskudirua erabili gabe ordainketak egiteko balio duena. Libratzailea deituriko pertsona batek Entitate Bankario bati agindua ematen dio diru kopuru konkretu bat beste pertsona edo enpresa bati ordaintzeko.\nErabilera eta zehaztapenak.\nTxekea erabili ahal izateko, lehendabizi zehaztasun batzuk bete behar dira. Txekea sinaturik egon behar du (bere libratzaileak sinatuz), eta gainera, erlazionaturiko Entitate Bankarioan fondo nahikoak dituela ziurtatu beharko da.\nLegeak dioenez, ezaugarri hauek betetzea nahikoa izango litzateke txekea edonork erabilii ahal izateko. Hala ere, ez da ordainketa-sistema ohikoena, eta komertzio askotan ez dituzte onartzen.\nKomeni da adieraztea dokumentu honen erabilera eman daitekeela beti ere, libratzaileak entitateari txekea bera anulatzea eskatu ez badio. Kontrako kasuan, Bankuak kobratzera eraman duenari txekea ez dio onartuko, legala izaten jarraitzen badu ere.\nTxekearen elementuak.\nIgortzailea/Libratzailea.\nTxekea emititzen eta sinatzen duen pertsona fisiko edo juridikoa izango da.\nIgorpendua (Entitate Bankarioa).\nTxekearen totala ordaintzen duen enititatea da.\nEdukitzaile legitimoa edo Onuraduna.\nTxekearen zenbatekoa kobratzeko eskubidea duen pertsona fisiko edo juridikoa izango da.\nHistoria eta jatorria.\nXVIII. mendean sortzen da lehenengo txekea Ingalaterran, Bankuen praktikei esker. Hala ere, XIX. mendearen hasieran txekearen legalizazioa ematen hasi zen, konkretuki 1852. urtean hasi ziren lehenbiziko legediak idazten.\nHonen atzetik, Frantzian 1865. urtean, txekearen inguruko legeak sortzen hasten dira ere. Eta hortik aurrera, beste munduko tokietan berdina egiten hasi ziren.\nTxekearen sorrera gehien bat diru fisikoa poltxikoan ez eramateko sortu zen ideia da, beti Banku batekin lotura izan duenez, bere jatorria Bankuen jatorriarekin loturik gelditzen da.\nTxeke motak.\nTxeke bankario mota asko daude gaur egun, hala ere, aipagarrienak bi dira.\nTxeke nominatiboa.\nTxekean bertan onuraduna zein den idazten da, bere izen eta abizenekin. Kasu hauetan Bankura joaterakoan ezinezkoa izango du edozeinek txeke hori kobratzea.\nEramailearen txekea.\nGehien erabiltzen dena da, dokumentu ofizial eta legal honen entrega soilarekin kobratu dezake edonork. Hau da, txekean bertan ez da izen-abizen espezifikorik zehazten.\nEragozpenak eta fraudea.\nTxeke bat ofizialki \"txekea\" deitura idatzita eramaten ez baldin badu, ez da berez txeke bat izango. Hau oso kontuan edukitzekoa da, hitz soil hori izateak edo ez efektu desberdinak sortu ditzakeelako.\nKontuan izateko beste gai bat libratzailearen Kontu korronteko likidezia egoera nolakoa den jakitea izango da, zenbat eta lehenago kobratu txekea, orduan eta hobe arazoak ekiditeko.\nEramailearen txekeen kasuan, onuradunaren izena ez duenez, txekea bere esku duen edonork kobratzea errazten du eta fraude egoerak sor daitezke. Hau da, txekea galdu eta norbaitek eskuratzen duen kasuan, diru kopuru hori kobratzeko soilik bankura joatea du, benetako onuraduna izango balitz bezala."}
{"id": "161791", "revid": "371", "url": "https://eu.wikipedia.org/wiki?curid=161791", "title": "Beti Jai frontoia", "text": ""}
{"id": "161792", "revid": "371", "url": "https://eu.wikipedia.org/wiki?curid=161792", "title": "Beti Jai", "text": ""}
{"id": "161793", "revid": "371", "url": "https://eu.wikipedia.org/wiki?curid=161793", "title": "Beti-Jai", "text": ""}
{"id": "161794", "revid": "371", "url": "https://eu.wikipedia.org/wiki?curid=161794", "title": "Beti-Jai pilotalekua", "text": ""}
{"id": "161795", "revid": "3829", "url": "https://eu.wikipedia.org/wiki?curid=161795", "title": "Erle beltz", "text": ""}
{"id": "161798", "revid": "15795", "url": "https://eu.wikipedia.org/wiki?curid=161798", "title": "Elkar argitaletxea", "text": ""}
{"id": "161802", "revid": "336", "url": "https://eu.wikipedia.org/wiki?curid=161802", "title": "Sometent", "text": "Sometenta edo somantena (katalanez: \"Sometent\", \"so emetent\"etik eratorria, \"soinua sortzen\"; gaztelaniaz, katalanetik eratorria: \"somat\u00e9n\") izaera parapolizialeko erakunde katalan bat zen. Armadatik bananduriko autobabes militarrerako erakundea zen, batez ere gerra garaietarako sortua. 1978an Espainiako Senatuak deuseztu zuen, baina erakunde legala da Andorran.\nHistoria.\nSometentaren aurrekariak \"Sagramental\" izeneko Erdi Aroko autobabesterako taldeetan aurki daitezke, \"Princeps namque\" izeneko Kataluniako usadioetan aipatzen direnak. Hala ere, Sometenta Jakue I.aren erregealdian instituzionalizatu zen, XIII. mendean.\n1714an Karlos artxidukearen jarraitzaileek Espainiako Ondorengotzaren Gerra galdu ostean, Felipe V.ak Nueva Plantako dekretuak aldarrikatu zituen, horren ondorioz Gerran zehar Josep Moraguesek gidaturiko Sometenta deseginez. Hala ere, 1794an berriz ere antolatu zen Rosell\u00f3ko Gerran (1793-1795) jarduteko. Iberiar Penintsulako Gerran (1808-1814) berriz ere antolatu zen Sometenta Roses, Bartzelona eta Tarragonan, frantsesen aurka egiteko.\n1855ean lur-jabe handiek berriz eratu zuten \"Sometent Armat de la Muntanya de Catalunya\" izenarekin eta \"Pau, pau i sempre pau\" (\"Bakea, bakea eta beti bakea\") leloarekin. Lehen Errepublikarekin berriz ere deuseztu zuten, baina handik gutxira berriz antolatu zuten, Hirugarren Gerra Karlistan karlisten aurka egiteko. Handik aurrera, hainbatetan agintarien eta ultra-eskuineko taldeekin elkarlanean jardun zuten, esaterako hainbat grebaren aurka ekinez. 1931n, Bigarren Errepublikarekin, berriz ere deuseztu zuten, indar kontserbadoreekin lotura estua baitzuen, baina 1936an berriro ere eratu zuten; 1939an, Gerra Zibilaren amaierarekin, desegin zen.\n1945ean Francoren erregimenak berriz ere antolatu zuen \"Somat\u00e9n Armado\" izenarekin, orduan Kataluniara mugatu beharrean Espainiako Estatu osora zabalduz, nagusiki gerrilla antifrankista edo makiaren aurka borrokatzeko.\n1978an Espainiako Senatuak Sometenta deuseztu eta armak jasotzeko agindu zuen."}
{"id": "161803", "revid": "880", "url": "https://eu.wikipedia.org/wiki?curid=161803", "title": "Somaten", "text": ""}
{"id": "161804", "revid": "15795", "url": "https://eu.wikipedia.org/wiki?curid=161804", "title": "Rosell\u00f3ko Gerra", "text": ""}
{"id": "161806", "revid": "336", "url": "https://eu.wikipedia.org/wiki?curid=161806", "title": "Thaumoctopus mimicus", "text": "Olagarro imitatzailea (\"Thaumoctopus mimicus\") uretako beste izaki batzuen antza hartzeko gaitasuna duen olagarro espezie bat da. 60 cm luze izateraino hazten da. 1998an aurkitu zuten espeziea ofizialki, Sulawesiko itsasbazterrean."}
{"id": "161807", "revid": "105290", "url": "https://eu.wikipedia.org/wiki?curid=161807", "title": "Bikku Bitti", "text": "Bikku Bitti (\u0642\u0645\u0629 \u0628\u062a\u0629 arabieraz, 2.267 m) Libiako mendirik altuena da. Tibesti mendilerroan dago, Txadekiko mugatik oso hurbil.\nIzena.\nIngelesez \"Bette Peak\" izena ere eman izan zaio; horren arabera \"Bikku\" izen generikoa da, italierazko -Libia kontrolatu zuen potentzia europarra Italia izan zen- \"picco\" hitzetik arabierara egokitua hizkuntza mailegu gisa. \"B\u012bkk\u016b B\u012btt\u012b\" transkripzioa ere topa daiteke.\nKokapena.\nBikku Bitti estatuaren hego-ekialdean dago, Murzuqeko barrutian. Txadekiko mugatik oso hurbil, Tibesti mendilerroan dago; Libiako mendirik garaiena bada ere, inolaz ere ez da mendilerroko altuena, Txad aldean mendi ugari 3000 metrotik gorakoak direlako, haien artean gorena den Emi Koussi sumendia.\nJakingarriak.\nMendira hurbiltzea ez da bat ere erraza; Saharako basamortuaren erdian eta populazio guneetatik oso urrun egoteari egoera politikoa gehitu behar zaio: Libia eta Txaden arteko muga eztabaidatua izan da. Estatu horiek botere kolonialek -Italia eta Frantziak hurrenez hurren- e zuten mugen gaineko akordioa erabat itxi eta Aouzouko Zerrenda delako lur zatia Txaden barruan baina Libiak aldarrikatua izan da. Gatazka honen goreneko puntua bi estatu afrikarrek 1970 eta 1980ko hamarkadan piztu zuten gatazka belikoa izan zen.\nBi estatuetan barreiatuta, eskualdeko biztanle bakarrak gutxiengo batekoak dira, tubu herrikoak hain zuzen. Herri honen tebu hizkuntzan \"Tibesti\" mendikatearen izenak \"harrizko mendiak\" esan nahi du."}
{"id": "161808", "revid": "11782", "url": "https://eu.wikipedia.org/wiki?curid=161808", "title": "B\u012bkk\u016b B\u012btt\u012b", "text": ""}
{"id": "161809", "revid": "11782", "url": "https://eu.wikipedia.org/wiki?curid=161809", "title": "Picco Bette", "text": ""}
{"id": "161810", "revid": "11782", "url": "https://eu.wikipedia.org/wiki?curid=161810", "title": "Bette Peak", "text": ""}
{"id": "161812", "revid": "11782", "url": "https://eu.wikipedia.org/wiki?curid=161812", "title": "Pic Bette", "text": ""}
{"id": "161814", "revid": "17", "url": "https://eu.wikipedia.org/wiki?curid=161814", "title": "Kristianismo", "text": ""}
{"id": "161816", "revid": "336", "url": "https://eu.wikipedia.org/wiki?curid=161816", "title": "EBITDA", "text": "EBITDA, ingelesezko \"Earnings Before Interest, Taxes, Depretiation and Amortization\" esamoldetik, euskaraz \"Irabaziak interes, zerga, balio-galera eta amortizazioen aurretik\" enpresa bateko jarduerak ekitaldi ekonomiko jakin batean diru-sarrerak sortzeko duen ahalmena adierazten duen adierazle bat da. Bere helburua enpresaren jarduera ekonomikoaren errentagarritasuna neurtzea da, bere finantza-egitura edo egindako inbertsioak kontuan hartu gabe. Horregatik, amortizazioak eta balio-galerak ez dira kentzen EBITDA kalkulatzerakoan.\nEBITDA adierazlearen beste helburua, akziodun eta hartzekodunentzat zenbat diru geratzen den neurtzea da, eta hortik interesak ez kentzearena. Dena den, kritika anitz jaso dituen adierazlea da, interes-tasak kontuan hartzen ez dituelako eta interes-tasa altuen kasuan enpresaren bideragarritasun-eza ezkutatu egin dezakeelako. Ildo horretatik, aipatu behar da EBITDA zor asko dituzten enpresek erabili izan dutela, diru sarrerak sortu baina zorrak ordaintzeko ahalmena ez zutenean.\nKalkulua.\nEbitda konpainiaren azken ustiapen-emaitzatik kalkulatzen da, interesengatik edo zergengatiko gastuak sartu gabe, ezta amortizazioagatik edo amortizatzeak eragindako balioaren jaitsierak ere, enpresaren emaitza hutsa zein den erakusteko. Beraz, adierazle horretatik kanpo utzi beharko lirateke finantza (interesak), zergak (zergak), kanpokoak (amortizazioak) eta inbertsioak berreskuratzeko (amortizazioak) elementuak. Ebitdaren xedea da enpresak negozioaren oinarrian irabazten edo galtzen duenaren benetako argazkia lortzea.\nJarduera nagusiaren esentziarekin zerikusirik ez duten elementuak egotea (lursailak saltzearen ondorioz irabaziak edo galerak, jarduera horretan aritzen ez den enpresa batean) ere aipatu behar den ebitdatik kendu beharko litzateke, izan ere, ebitda konpainiaren bidez (beste enpresa batekin edo enpresa bereko aldien artean) konpainiaren oinarrizko negozioaren errendimendua aztertzeko da.\nErabilera.\nEBITDA negozioaren errentagarritasunaren adierazle gisa erabil daiteke, enpresaren galeren eta irabazien kontutik lortzen baita. Finantza- eta zerga-gaiak eta dirua irtetea suposatzen ez duten kontabilitate-gastuak banatuz gero, enpresaren emaitzak denboran zehar edo enpresen arteko emaitzak alderatzeko erabil liteke, epe hori zatitzearen ondorioz lortutako ratioaren bidez. egindako inbertsioa edo denbora tarte bateko salmenten artean. Ratio hori zenbat eta handiagoa izan, orduan eta enpresa eraginkorragoak adieraziko dira.\nEmaitza neurri honen erabilgarritasuna da finantza eta zerga gaiak, baita amortizazioak eta amortizazioak ere banatuta, emaitza neurtu daitekeela zenbait enpresatan gerta litezkeen inguruabarrak kontuan hartu gabe eta arrazoi desberdinengatik: esaterako, bereziki aldeko finantzaketa, zerga tratamendu espezifikoa edo amortizazioaren zenbatekoa.\nAzpimarratu beharrekoa da ebitdak ez duela jardueraren kutxako fluxua islatzen, ez baitu kapital aktiboaren aldaketarik edo aktibo finkoetako inbertsiorik jasotzen. Ebitda fluxu gisa kontsideratzea, okerra izateaz gain, zati bat besterik ez denez, arriskutsua izan daiteke, izan ere, diru-fluxu oso gisa hartzen denean erabaki okerrak sor ditzake, ez baitu benetako balio potentziala ordezkatzen. enpresa zehatz batena.\nAldaerak.\nEBITD.\nInteres, zerga eta amortizazioen aurreko irabaziak (EBITD edo EBDIT), batzuetan amortizazio, interes eta zergen aurretik irabaziak deitzen direnak (PBDIT), kontabilitate-metrika da.\nZenbait pertsonak baliagarria da negozio baterako balio hori jakitea. Bestalde, negozio batzuek balio hori azpimarratu dezakete publizitatean edo inbertitzaileei egindako txostenetan, GAAP edo beste irabazien edo errenta balio estandarraren ordez.\nFinantzetan, EBITD batzuetan kapitalaren aurrekontuen kalkuluetan erabiltzen da abiapuntu gisa, aldagaiak aldatzeak (hala nola, zerga tasak, inflazioaren hobariak edo amortizazio metodoen aldaketak) ondorioak erraz aldatzeko txantiloiak sortzeko. egungo balioa edo barne errentagarritasun-tasa balioa eta, beraz, inbertsio edo proiektu potentzial baten bideragarritasuna.\nEBITA.\nInteresak, zergak eta amortizazioaren aurreko irabaziak (EBITA) enpresaren interesak, zergak eta amortizazio gastuak kendu aurretik lortutako irabaziak dira. Eraginkortasun eta errentagarritasun neurri gisa asko erabiltzen den finantza adierazlea da.\nEBITA marjina Kalkulatu aurretik Irabaziak Zerga Kobratu aurretik (PBT / EBT) kalkulatzen da, Sarrera Bateratuko Emaitza Kontuan agertzen den moduan, eta interes garbiak eta amortizazioak gehituz. Askotan, amortizazio gastuak zero dira eta, beraz, EBIT = EBITA.\nEBITA inbertsiogileek aipatu dute metrika baliagarri gisa EBITDA multiploen ordezko edo horrekin batera erabiltzeko, korporazioek materialean oinarritutako amortizazio mailak hazten jarraitzen baitute.\nEBITDAR.\nInteresen, zergen, amortizazioen eta berregituratze edo alokairu kostuen aurretik lortutako irabaziak (EBITDAR) ez dira GAAP metrika bat, konpainiaren finantza errendimendua ebaluatzeko erabil daitekeena.\nEBITDAR erabilgarria izan daiteke industria bereko bi enpresa aktiboen egitura desberdinekin alderatzerakoan. Adibidez, kontuan hartu zaharren egoitzako bi enpresa: enpresa batek zaharren egoitzak alokatzen ditu eta besteak bere etxeak ditu eta, beraz, ez du alokairurik ordaintzen, baina, horren ordez, amortizazioaren neurri bereko ordena ez duten kapital gastuak egin behar ditu.\nEBITDAR aztertuz, konpainien eragiketen eraginkortasuna alderatu daiteke, haien aktiboen egitura kontuan hartu gabe. EBITDAR hotel konpainietan ere erabili ohi da. EBITDARrekin lotuta dago \"EBITDAL\", \"errentaren kostuak\" ordez \"errentamendu kostuak\" jarriz.\nZenbait enpresek EBITDAR bat erabiltzen dute, non \"R\" -k \"berregituraketa kostuak\" adierazten dituen. Berregituraketa kostuen aurretik irabazien azterketa hori lagungarria bada ere, metrika horri \"EBITDA doitua\" edo \"AEBITDA\" deitu behar zaio."}
{"id": "161819", "revid": "58701", "url": "https://eu.wikipedia.org/wiki?curid=161819", "title": "Erdialdeko Jutlandia", "text": "Erdialdeko Jutlandia (danieraz \"Midtjylland\") 2007tik aurrera Danimarkan sorturiko bost eskualdetako bat da. Jutlandia penintsularen erdialdean dauden 19 udalerrik osatzen dute eta hiriburua Viborg den arren hiririk handiena \u00c5rhus da.\nEskualdea laua da eta bere 13.053 km\u00b2-ekin Danimarkako eskualde handiena da. 1.271.223 biztanle ditu (2012).\nGeografia.\nIparraldean Nordjylland, hegoaldean Syddanmark, ekialdean Kattegat itsasartea eta mendebaldean Ipar itsasoa mugakide ditu.\nUdalerriak.\n19 udalerri ditu:"}
{"id": "161820", "revid": "219", "url": "https://eu.wikipedia.org/wiki?curid=161820", "title": "Ipar Jutlandia", "text": "Ipar Jutlandia (danieraz \"Nordjylland\"), 2007tik aurrera Danimarkan sorturiko bost eskualdetako bat da.\nJutlandia penintsularen iparraldea hartzen du, bai eta Limfjordek banatzen duen Vendsyssel-Thy uhartea ere, eta 7.933 km\u00b2 ditu azaleran. Hiriburua, eta aldi berean hiri handiena Aalborg da, zeinak eskualde osoaren biztanleriaren erdia baitauka. Ipar Jutlandiak 580.273 biztanle ditu (2012).\nGeografia.\nIparraldean eta mendebaldean Skagerrak itsasartea, hegoaldean Midtjylland, ekialdean Kattegat itsasartea mugakide ditu.\nUdalerriak.\nEskualdeak 11 udalerri ditu."}
{"id": "161821", "revid": "512", "url": "https://eu.wikipedia.org/wiki?curid=161821", "title": "83. Oscar Sariak", "text": "83. Oscar Sarien ekitaldia 2011ko otsailaren 27an Hollywoodeko Kodak Antzokian egin zuten 2010. urtean zinemagintzan egindako lanik onenak saritzeko. Aurkezleak Anne Hathaway eta James Franco izan ziren eta Estatu Batuetan ABC telebistak eman zuen.\nIzendapen eta Sariak.\nGaraileak letra lodian agertzen dira."}
{"id": "161823", "revid": "219", "url": "https://eu.wikipedia.org/wiki?curid=161823", "title": "Hegoaldeko Danimarka", "text": "Hegoaldeko Danimarka (danieraz \"Syddanmark\") 2007tik aurrera Danimarkan sorturiko bost eskualdetako bat da. Eskualdeak 12.191 km\u00b2-ko azalera du eta 1.201.547 biztanle (2012). Hiri handiena Odense bada ere, eskualdeko hiriburua Vejle da.\nJutlandia penintsularen hegoaldeaz gain ekialdeko Fionia, Langeland, \u00c6r\u00f8 eta Als uharteak hartzen ditu.\nGeografia.\nIparraldean Midtjylland, hegoaldean Schleswig-Holstein (Alemania), ekialdean Sj\u00e6lland eta mendebaldean Ipar itsasoa mugakide ditu.\nUdalerriak.\n2007 aurretik zeuden 78 udalerri konbinatuz 22 udalerri berri osatu dira."}
{"id": "161826", "revid": "512", "url": "https://eu.wikipedia.org/wiki?curid=161826", "title": "The King's Speech", "text": "The King's Speech (euskaraz: \"Erregearen hitzaldia\") 2010ean egindako britainiar-australiar film historikoa da. Istorioa David Seidlerrek idatzi zuen. Filmak 2011an Film onenaren Oscar saria irabazi zuen.\nSinopsia.\nJurgi V.a (Michael Gambon) bere aitaren heriotza eta Eduardo VIII.aren (Guy Pearce) abdikazioaren ondoren, Jurgi VI.a Erresuma Batukoa (Colin Firth), totelka hitz egiten duena, errege bilakatu zen.\nHerrialdea ia gerran zegoen eta lider bat behar zuen. Elisabet (Helena Bonham Carter) bere emaztearen aholkua jarraituz, erregea Lionel Logue (Geoffrey Rush) logopedarekin harremanetan jarri zen. Horrela, pixkanaka-pixkanaka erregeak ahotsa eta agintaritza lortuko zuen."}
{"id": "161827", "revid": "46380", "url": "https://eu.wikipedia.org/wiki?curid=161827", "title": "Colin Firth", "text": "Colin Andrew Firth (Grayshott, 1960ko irailaren 10a - ) Ingalaterrako aktorea da.\n2011an \"The King's Speech\" filmarekin Aktore Onenaren Oscar Saria irabazi zuen."}
{"id": "161828", "revid": "119347", "url": "https://eu.wikipedia.org/wiki?curid=161828", "title": "Eau Claire (Wisconsin)", "text": "Eau Claire Ameriketako Estatu Batuetako Wisconsin estatuko hiri bat da. Wisconsingo ipar-mendebaldeko udalerri jendetsuena da; izan ere, 61.704 biztanle zituen 2000ko zentsuan, eta 66.278 biztanle zituela kalkulatu zen 2009an eginiko zenbatespenean. Izen bereko konderriko hiriburua da."}
{"id": "161829", "revid": "46380", "url": "https://eu.wikipedia.org/wiki?curid=161829", "title": "Camille Jordan", "text": "Marie Ennemond Camille Jordan (Lyon, 1838ko urtarrilaren 5a - Paris, 1922ko urtarrilaren 22a) Frantziako matematikaririk bikainenetakotzat jotzen zuten; izan ere, aurkikuntza handiak egin zituen geometria eta analisi arloetan. Jordanek Eskola Politeknikoan ikasi zuen (1855eko promozioa). Meatze ingeniaria izan zen. 1876an, Coll\u00e8ge de France ikastetxeko irakasle sartu zen Joseph Liouvilleren ordez.\nZientzia aldizkarietan artikulu ugari argitaratzeaz gain, \"Ordezkapenen eta ekuazio aljebraikoen tratatua\" idatzi zuen. Halaber, Gaussen metodoa zabaldu zuen, n ezezaguneko n ekuazioko sistema linealak ebazteko.\nBere izena hainbat funtsezko emaitzei lotuta dago:\n25593 Camillejordan asteroidea eta Camille Jordanen institutua bere omenez izendatuta daude."}
{"id": "161830", "revid": "6327", "url": "https://eu.wikipedia.org/wiki?curid=161830", "title": "Olagarro mimoa", "text": ""}
{"id": "161831", "revid": "6327", "url": "https://eu.wikipedia.org/wiki?curid=161831", "title": "Gune Historikoen Izendegi Nazionala", "text": ""}
{"id": "161836", "revid": "1340", "url": "https://eu.wikipedia.org/wiki?curid=161836", "title": "Eau Claire, Wisconsin", "text": ""}
{"id": "161837", "revid": "69477", "url": "https://eu.wikipedia.org/wiki?curid=161837", "title": "Euskal Herriko aireportuak bidaiarien arabera", "text": ""}
{"id": "161838", "revid": "6327", "url": "https://eu.wikipedia.org/wiki?curid=161838", "title": "Olagarro imitatzailea", "text": ""}
{"id": "161839", "revid": "12277", "url": "https://eu.wikipedia.org/wiki?curid=161839", "title": "Jose Antonio Rubalcaba", "text": ""}
{"id": "161840", "revid": "201", "url": "https://eu.wikipedia.org/wiki?curid=161840", "title": "Donemiliagako Monasterioa", "text": ""}
{"id": "161841", "revid": "201", "url": "https://eu.wikipedia.org/wiki?curid=161841", "title": "Alfontso X.a Jakituna", "text": ""}
{"id": "161854", "revid": "512", "url": "https://eu.wikipedia.org/wiki?curid=161854", "title": "Unitate didaktiko", "text": "Hezkuntzan, unitate didaktikoa (UD), edo batzuen ustez sinonimotzat jo daitekeen ikas sekuentzia ikasgai edo eduki jakin eta zehatz baten inguruan (adibidez, meteorologia edo energia ez berriztagarriak) hezkuntza-ikasketa prozesua antolatzeko modu bat da, edukia ikaslearen mailara, eskura dauden baliabideetara eta lortu beharreko helburuetara egokitzen duena. Normalean denboralizazioari buruzko aurretik egiten diren estimazioak eta plangintzak ere gehitu ohi dira.\nUnitate didaktikoa problema edo erronka baten inguruan ere eraiki daiteke, arazo-egoera batetik, adibidez, \"egin dezagun letxugari ura kentzeko zentrifugagailu bat\", edo \"antola dezagun Xra bisita-bidaia\", edo \"idatz dezagun antzezlan bat\", edo \"egin dezagun arbola orrien erakusketa bat\"...\nCurriculumak barne hartzen dituen ezagutzak eta gaitasunak hainbat ikasgaitan bereizten dituzte unitate didaktikoek eta horrela, hezkuntzaren antolaketan denbora-planifikazioa eta beharrezko ebaluazioa bideratu.\nAtalak.\nUnitate didaktikoan, zehaztu daitezke zeintzuk izango diren helburu nagusiak, zeintzuk izango diren landuko diren edukiak, eta gehien garatuko diren gaitasun edo konpetentziak...\nZehaztu daiteke, gehiago edu gutxiago, ze metodo eta ze teknika erabiliko diren ikasleek konpetentzia horiek ahalik eta gehien garatzeko, ze estrategiak erabiliko diren. Zehaztu daiteke non egingo diren egin beharrekoak eta denbora-plan bat. Azkenik, zehaztu daiteke nola ebaluatuko eta nola kalifikatuko den. Ze ebaluazio irizpide, ze ebaluazio adierazle, ze ebaluazio tresna, erabiliko diren, eta noiz, eta nola.\nHelburuak.\nUnitate didaktiko bat diseinatzerakoan zehaztu daitezke zeintzuk izango diren helburu nagusiak eta zeintzuk zeharka landuko diren helburuak.\nZehaztu daitezke denbora muga jakin batean lortu nahi diren helburuak, eta zehaztu daitezke denbora tarte laburragoan tarteko helburuak.\nHelburuak: inposatuak ala negoziatuak?\nErakunde batean, izan hezkuntzakoa, izan enpresa estilokoa, helburuak goitik behera ezarri daitezke. Goikoek helburuak sortu eta zehaztu, eta behekoek helburu horiek lortzen saiatu. (Eta helburuak lortuz gero goikoek zoriondu, eta bestela, kontuak eskatu; eta behekoek helburuak lortuz gero saria eskatu, edo bestela, aitzakiak asmatu).\nBada beste aukera bat, goikoak saia daitezke helburuak behekoekin adosten. Helburuak lortzeko egon daitezkeen zailtasunak, bakoitzak bere ikuspegitik ikusten ditu. Batzuen asmoak gehiegi edo gutxiegi iruditu ahal zaizkie batzuei eta besteei.\nErakundeko edonork helburuak bere egitea nahi bada, konfiantzazko lan-giroa lortu behar da. Komunikazioa erraztuko duen testuinguru mesedegarri bat lortu behar da. Goikoek behekoei lan egiteko eskatu behar diete, baina helburuak erronka bezala aurkeztea komeni, eta behekoek helburuen diseinuan parte hartzea komeni. Goikoek eta behekoek helburuen diseinuan parte hartuz gero, negoziazioak egongo dira. Betiere zaindu behar da negoziazio horietan erabiltzen den doinua, goikoek inposatu baino, iradoki egin behar dute, eta lortu behar dute behekoek konpromiso batzuk hartzea. Azken batean, behekoek egin behar dituzten ekintzak planifikatzen ari dira. Planifikazioan denbora mugatu batzuk ezarri behar dira. Zer egingo den eta zein epetan egingo den negoziatu, adostu egin behar. Goikoek konpromiso minimo batzuk lortu behar behekoengandik, kontuak gehiegi behartu gabe eta nasaikeriatan erori gabe.\nEgindakoak egin eta gero, azken ekoizpenen eta prozesuen ebaluazioa egin behar da. Lorpenen eta egindako akatsen komunikazioa ezin da ahaztu. Erakundeko pertsona guztiengana heldu behar da komunikazioa, inor isolatuta utzi gabe. Guztiek ulertu behar dituzte helburuak, ahal bada lortzeko moduko helburuak direla pentsatu beharko dute guztiek, eta erakundeko pertsona guztiak sentitu beharko lirateke helburuen diseinuaren nolabait protagonistak. Eta etengabe hobetzeko, etengabe ebaluatu behar da. Epe jakin batzuetan helburuen lorpen maila neurtu eta helburu berriak ezarri beharko.\nLanduko diren konpetentziak.\nUnitate didaktiko bat diseinatzerakoan zehaztu daitezke zein konpetentziak landuko diren. Konpetentzia guztiak landu daitezke unitate didaktiko bakar batean, baina beti landuko diren konpetentzia batzuk beste batzuk baino sakonago.\nEdukiak.\nIkasleek eduki batzuk jakin beharko dituzten beren konpetentziak garatzeko, eta ez badakizkite ikasi beharko. Eta ikasiz gero, jakintza hori erabili beharko proiektua aurrera eramateko.\nLanduko diren testu/diskurtso motak.\nAhozko eta idatzizko testu mota batzuk agertuko dira unitate didaktikoan. Unitate didaktiko asko diseinatzerakoan testu eta diskurtso aniztasuna bilatu beharko.\nProiektua aurrera eramateko, ikasleek ahozko zein idatzizko testuak erabili beharko dituzte, eta horiek askotarikoak izan behar dute unitate didaktiko asko batera diseinatuz gero.\nTestuetan, ahozko diskurtsoetan zein idatzizko testuetan, ikasleen komunikazio beharrizanak aintzat hartu beharko dira.\nJarduerak.\nUnitate didaktiko bat diseinatzerakoan,\nDenboralizazioa.\nUnitate didaktiko bat diseinatzerakoan jarduera bakoitzak zenbat denbora beharko duen kalkulatu beharko. Daukagun denborari, neurria hartu beharko.\nIkasleek ekoizpenak burutzeko epea zein duten aldez aurretik ezagutu beharko, eta tarteko denbora-kontrol batzuk ere diseinatzea komeni.\nEbaluazioa eta kalifikazioa.\nEzinbestekoa da, edozein unitate didaktiko diseinatzerakoan, ebaluazio prozesu bat ere diseinatzea. Kalifikatzea ere askotan, ezinbestekoa izaten da, hezkuntza sistema askok horrela eskatzen dutelako.\nOso komenigarria da ikasleek aldez aurretik jakitea zeintzuk izango diren ebaluazio irizpideak eta ebaluazio adierazleak. Ikasleek halaber, jakin beharko dute eginbeharrekoak egiteko zenbat denbora izango duten, ataza bakoitza amaitzeko epea zein ote den.\nProzedurak ebaluatu behar dira, ez azken ekoizpenak bakarrik.\nGaitasun edo konpetentzia guztiak ebaluatu behar dira, arlokoak eta zeharkakoak, ez edukien ezagutza bakarrik.\nGaur egun, positiboki baloratu ohi da ikasleak ebaluazio tresnak diseinatzerakoan parte hartzea, eta unitate didaktikoko zenbait arlo diseinatzerakoan ere parte hartzea.\nEgitura orokorra.\nGoiko irudiko unitate didaktikoaren egitura orokorrean, abiapuntu bezala, arazo-egoera bat proposatzen da, eta amaieran ikasleei ekoizpen jakin bat, taldeka, sortzeko eskatuko zaie. (Kartel bat, bideo bat, aurkezpen digital bat irudi eta audio eta guzti...).\nUnitate didaktikoaren ardatza proiektu bat modu kooperatiboan aurrera ateratzea da.\nArazo-egoera ikasleentzat erakargarri eta esanguratsu den testuinguru batean txertatuta egon beharko.\nAmaierako ekoizpena nolakoa izan behar duen, hasieratik jakin beharko dute ikasle guztiek."}
{"id": "161856", "revid": "96586", "url": "https://eu.wikipedia.org/wiki?curid=161856", "title": "Giuseppe Tomasi di Lampedusa", "text": "Giuseppe Tomasi di Lampedusa (Palermo, 1896ko abenduaren 23a \u2013 Erroma, 1957ko uztailaren 23a), idazle italiar bat izan zen, Gattopardo eleberriaren egilea.\nUmetan Palermoko bere etxe handian ikasi zuen, maistra batekin. 1911tik aurrera, 14 urtetik 19 urtera bitartean, Giza Zientziak ikasi zituen Erroman, eta 1915ean, Zuzenbide Fakultatean eman zuen izena, baina ez zituen ikasketak bukatu. Izan ere, urte hartan bertan, gerran parte hartu behar izan zuen, eta Caporettoko batailan austriarrek preso egin eta Hungarian espetxeratu zuten. Nolanahi ere, ihes egitea lortu zuen eta oinez itzuli zen Italiara. Teniente kargua zuela armada utzi ostean, Sizilia itzuli zen. Urte haietan, hainbat bidaia egiteaz gainera, atzerriko literatura ikasteari ekin zion. 1925ean, bere lehengusu Lucio Piccolorekin Genovara joan zen sei hilabeterako, eta bertan, kolaborazio batzuk egin zituen \u201cLe opere e i giorni\u201d literatura aldizkariarentzat.\n1932ko abuztuaren 24an, Rigan, Alexandra Wolff Stomersee psikoanalistarekin ezkondu zen -Alexandraren ama, 1920an, Giuseppe Tomasiren osaba batekin ezkondu zen-. Ezkondu ondoren, Palermora joan ziren bizitzera, baina handik gutxira emaztea Letoniara itzuli zen, amaginarrebarekin ez baitzen oso ondo konpontzen. 1934an, aita hil zenean, Giuseppek haren titulua oinordetu zuen. 1940an, hasieran gerran parte hartzera behartu bazuten ere, berehala lizentziatu zuten, oinordetutako nekazal enpresako buru izateagatik.\nGerra bitartean, amarekin Capo d\u2019Orlandon hartu zuen babesa, eta geroaago emaztea ere joan zen hara, gerraren arriskuetatik ihesi. 1946an, ama hiltzean, Palermora itzuli zen. 1953an, gazte intelektual batzuekin elkartzen hasi zen. Haietako bi Francesco Orlando eta Gioacchino Lanza Tomasi ziren. Azken honekin zeukan harremana hain izan zen estua, ezen adoptatu egin baitzuen urte batzuk geroago.\nGiuseppe eta bere lehengusu Lucio Piccolo maiz elkartzen ziren, eta 1954an, San Pellegrino Termeko literatura bilkura batera joan ziren, lehengusua, poeta izanik, gonbidatuta baitzegoen. Han Eugenio Montale eta Maria Bellonci ezagutu zituen Giuseppek. Bidaia hartatik itzultzean ekin omen zion \"Gattopardo\" idazteari. Handik bi urtera, 1956an, bukatuta zuen eleberria. Argitaletxeei aurkeztu zienean, ez zioten aintzat hartu eta horrek atsekabez bete zuen Giuseppe.\n1957an, biriketako minbizia diagnostikatu zioten, eta urte hartako uztailaren 23an hil egin zen, bere lana argitaratuta ikusi gabe. Haren eleberria 1958an Feltrinelli argitaletxeak argitaratu zuen azkenik, Elena Crocek Giorgio Bassaniri bidali eta gero; era hartara, Einaudi argitaletxeko Elio Vittorinik lehenago izan zuen hanka sartze larria konpondu zen, ez baitzen ohartu italiar literaturaren maisulan bat irakurri zuenik. 1959an, eleberriak Strega saria jaso zuen.\nBitxia bada ere, Giuseppe Tomasi di Lampedusa etxetik urrun hil zen, \"Gattopardo\"ko protagonista bezalaxe, Erroman, 1957ko uztailaren 23an. Bere hilotza uztailaren 28an lurperatu zuten Palermoko kaputxinoen hilerriko familiaren hilobian."}
{"id": "161861", "revid": "119347", "url": "https://eu.wikipedia.org/wiki?curid=161861", "title": "Jose Mar\u00eda Chapa", "text": "Jose Mar\u00eda Chapa Gal\u00edndez (1915 \u2014 1992) arkitekto bilbotarra, eta Manuel Ignacio Gal\u00edndez arkitektoaren iloba. 1943an bere osabaren arkitekto estudioan lanean hasi zen eta elkarrekin Bilboko hainbat eraikin diseinatu zituzten."}
{"id": "161862", "revid": "4380", "url": "https://eu.wikipedia.org/wiki?curid=161862", "title": "Inmobiliaria Metropolitana Vasco Central", "text": ""}
{"id": "161863", "revid": "512", "url": "https://eu.wikipedia.org/wiki?curid=161863", "title": "Eguzki dorrea (Arrasate)", "text": "Eguzki dorrea Gipuzkoako Arrasate herrian dagoen etxebizitza eraikina da. 21 solairu eta 72 metroko garaiera dauka eta Euskal Herriko etxebizitza eraikinik garaienen artean dago. 1971. urtean eraiki zen."}
{"id": "161865", "revid": "119347", "url": "https://eu.wikipedia.org/wiki?curid=161865", "title": "Derby Museum and Art Gallery", "text": "Derby Museum and Art Gallery Derbyko arte ederren museoa da, 1879az geroztik gaur egungo egoitza bera duena. Royal Crown Derby portzelana konpainiaren lanak eta Joseph Wrighten pinturak ditu, besteak beste."}
{"id": "161870", "revid": "1491", "url": "https://eu.wikipedia.org/wiki?curid=161870", "title": "Xabier Pe\u00f1alver", "text": "Xabier Pe\u00f1alver Iribarren (Donostia, 1952ko abenduaren 22a) arkeologoa da, eta Aranzadi Zientzia Elkartean lan egiten du, Historiaurreko Arkeologia sailean. Hiru lizentziatako ikasketak egin zituen Zaragozako Unibertsitatean: Filosofia eta Letretakoak, Historiakoak eta Arkeologiakoak. Arkeologian doktorea da Euskal Herriko Unibertsitatean, eta 1980az geroztik Gipuzkoako historiaurreko hainbat aztarnategitako indusketak zuzendu ditu, hala nola Praileaitz haitzulokoak (Deba), Langagorri (Astigarraga-Errenteria) eta Mulisko Gaina (Hernani-Urnieta) aldean dauden monumentu megalitikoetakoak, eta Intxur (Albiztur-Tolosa) eta Basagain (Anoeta) herrixketakoak. Dibulgazioan ere lan handia egina du, hainbat liburu publikatu ditu Euskal Herriko historiaurreaz eta hitzaldi ugari ekaini ditu.\nXabier Pe\u00f1alver gogor mintzatu zen Eusko Jaurlaritza Praileaitzen egiten ari zen kudeaketa dela eta. Pe\u00f1alverrek zioenez, kultura ondarea babesteari lehentasuna eman beharrean, Sasiolako harrobia ustiatzen duen Amenabar Taldeko Zeleta enpresaren interesen alde egin zuen Jaurlaritzak. Horretan guztian Pe\u00f1alverrekin bat datoz Aranzadi Zientzia Elkartea, Mutriku Natur Taldea, Praileaitzen Lagunak eta Praileaitz SOS elkartea; era berean, harrobia hondatzen ari den mendi magala osorik babestearen alde agertu dira Arkeologiako eta Historiako mundu osoko beste 360 aditu, Pe\u00f1alverrekin batera."}
{"id": "161875", "revid": "119347", "url": "https://eu.wikipedia.org/wiki?curid=161875", "title": "Geobanda", "text": "Geobanda edo geotira matematikaren didaktikarako material maneiagarria da, geometria ikasteko baliagarria. Egur edo plastikozko bandak edo zotzak dira, zuloak dituztenak tarte erregularretan eta kolore ezberdinetakoak. Banda hauek zuloetatik egur edo plastikozko torlojuak sartuz lotu daitezke; horrela, era guztietako irudi geometrikoak osa daitezke bi dimentsioetan, hala nola triangeluak, paralelogramoak eta alde anitzeko poligono erregular eta irregularrak. Bandak lotu ondoren, biratu egin daitezke, banden arteko angelua aldatuz horrela. Geobandetan oinarrituriko jarduera didaktikoetan perimetroa eta azalera kontzeptuak ere landu daitezke.\nKanpo estekak.\n Geotiras, \"Universidad Interamericana de Puerto Rico\"."}
{"id": "161891", "revid": "17", "url": "https://eu.wikipedia.org/wiki?curid=161891", "title": "Geotira", "text": ""}
{"id": "161892", "revid": "448", "url": "https://eu.wikipedia.org/wiki?curid=161892", "title": "Testuliburu", "text": ""}
{"id": "161895", "revid": "90204", "url": "https://eu.wikipedia.org/wiki?curid=161895", "title": "Zolt\u00e1n P\u00e1l Dienes", "text": "Zolt\u00e1n P\u00e1l Dienes (Budapest, - ) hungariar matematikaria izan zen, ezaguna matematikaren didaktikan egindako ekarpenengatik. Matematikan doktoregoa lortu eta Erresuma Batuko zenbait ikastetxetan irakatsi ondoren, matematikaren irakaskuntzarako zenbait ikerketa-zentrotan egin zuen lana 1960 urteaz geroztik eta UNESCO eta beste nazioarteko erakunde batzuentzat ere egin du lana. Jardun horretan, bloke logikoak erabiltzen aitzindaria izan zen. Matematikaren irakaskuntzan jokoa eta jolasa erabiltzearen aldekoa da, haurrak matematika modu egokian ikas dezan. Horrela, matematikaren ikasketan sei aldi bereizi zituen, haurrak matematikaren maila abstraktu eta sinbolikoa bereganatu arte. Olerkari gisa ere ezaguna da. Bost seme-alabaren aita da."}
{"id": "161896", "revid": "23317", "url": "https://eu.wikipedia.org/wiki?curid=161896", "title": "Iraurgi SB", "text": "Iraurgi Saski Baloi Taldea Azpeitiko saskibaloi taldea da. 1975ean sortu zen eta 2017an LEB Oro mailara igotzea lortu du.\nHistoria.\n\"Iraurgi\" izena Azpeitia eta Azkoitia kokaturik dauden Iraurgi bailaragatik ezarri zitzaion 1975 urtean sortu zenean. 2005 artean Gipyuzkoako txapelketetan aritu zen baina urte horretan EBA Ligara igotzea lortu zuen. 2009an bere multzoko txapelduna izan zen arren ez zuen LEB Ligara igotzerik lortu, bai ordea hurrengo urtean, liga erregularrean bigarrena izan bazen ere.\nLehenengo denboraldian jeistea tokatzen zitzaion baina beste talde batzuek izandako arazei esker mantendu egin zuten. Ordutik aurrera arazo gabe ibili zen LEB Plata ligan. 2016an bigarren egin zuen eta 2017an txapeldun izan ondoren LEB Oro ligara igo zen baina urte bakarrerako.\n2019an LEB Plata Kopa irabazi zuen Azpeitian bertan Gironari 74-69 irabazita.\nEmakumezkoen taldea.\nIraurgi Saski Baloiaren emakumezkoen taldea ere maila bikainean ari da. Espainiako Emakumezkoen Saskibaloi Ligan aritu izan da."}
{"id": "161898", "revid": "23317", "url": "https://eu.wikipedia.org/wiki?curid=161898", "title": "Santurtzi Saskibaloi Kluba", "text": "Santurtzi Saskibaloi Kluba Santurtziko saskibaloi taldea da. 1987an sortua, egun LEB Plata mailan dabil."}
{"id": "161901", "revid": "96586", "url": "https://eu.wikipedia.org/wiki?curid=161901", "title": "Rafaela Ybarra", "text": "Rafaela Ybarra Aranbarri (Bilbo, Bizkaia, 1843ko urtarrilaren 16a - 1900eko otsailaren 23a) ongile katoliko aberatsa izan zen, Eliza katolikoak dohatsu izendatua. Jose Vilallonga Gipul\u00f3 senarrarekin Santu Aingeru Zaindarien Erakundea sortu zuen.\nBiografia.\nRafaela Ybarra familia burges eta katoliko baten altzoan jaio zen. Bere izen osoa Rafaela Maria de la Luz Estefan\u00eda Ybarra eta Aranbarri zen eta jaio osteko hurrengo egunean izan zen bataiatua Bilboko Alde Zaharreko Santiago Basilikan. Aita bilbotarra zuen, Gabriel Maria Ybarra eta Guti\u00e9rrez de Caviadez, eta ama Maria Rosario Ar\u00e1mbarri Mancebo, Kuban jaiotako azkoitiar baten alaba zen. Bikoteak izandako 6 seme-alabetan, zaharrena izan zen Rafaela.\n1861ko irailaren 14an, Bilbon, Jos\u00e9 de Vilallonga y Gipul\u00f3rekin ezkondu zen, Figuereseko kataluniar enpresaburua eta 5 seme-alaben guraso izango ziren. Haren biloba, bestetik, Rafael Medina Vilallonga, Victoria Eugenia Fern\u00e1ndez de C\u00f3rdoba y Fern\u00e1ndez de Henestrosa, Medinacelliko Dukesarekin ezkonduko zen.\n1869an, Bilboko itsasadarraren ibaiertzean, une hartan hiriaren kanpo alde lasaia zen parajean, bi jauregi biki altxatu zituzten Rafaelaren gurasoek eta berak, Jose senarrarekin batera, La Cava izenetik ezagunak izango zirenak. Urte horretako udazkenean sartu ziren bizi izatera, familia bakoitzak etxeetako bat hartuz. Eskumakoa, kupula batekin amaitzen dena izan zen Rafaelarena eta etxe-museo bihurtuta dago.\nGoi mailako emakumeen moduan, Rafaelak ere txiroei eskupekoak ematera joaten zen. Garai hartan emakume horiek, hori egiteko eta eskuak ez zikintzeko, zetazko eskularru luzeak erabiltzen zituzten. Rafaelak hori ez zela bide egokiena ikusi zuen eta jarreraz aldatu zuen: arropa arrunta erabiliz, bere kezkak haurrengan eta emakume gazteengan zentratu zituen. Zentzu horretan, errekurtsorik gabeko neskentzat eta emakume gazteentzat etxebizitzak antolatzea bultzatu zuen. Euskal Herriko industrializazioaren urteak ziren eta, testuinguru horretan, formakuntzarako tailerrak sortzeari ekin zion; horrela, pertsona haiei lan baten aukera eman nahi zien. Halaber, Bilbon emakumeak zaintzeko erakundeak sortu zituen.\n1889an Resurreccion Maria Azkue hizkuntzalari eta musikagilea bere etxeko kapilaua izendatu zuten eta ardura horretan mantendu zen 1904. urtean Tours-era abiatu zen arte, osatzen ari zen hiztegi hirueledunerako materialak jasotzeko. Hark La Cava etxe horretan ezagutu zuen Rafaelaren iloba Julio Urkixo Ibarra, Rosario ahizparen semea, gerora idazlea eta euskalaria izango zena eta Azkuerekin hainbat ikerketa-lan partekatuko zituena. \n1894ko abenduaren 8an, beste hiru lagunekin batera, Bilboko etxebizitza txiki batean, gazte haiei laguntzeko haien ama eta hezitzaile gisa jokatzea erabaki zuten. Gerora Aingeru Zaindariak (\u00c1ngeles Custodios) erakundea izango zenaren lehenengo pausua izan zen.\n1897ko abuztuaren 2an Bilboko Zabalbiden Aingeru Zaindarien lehen ikastetxearen hasierako harria jarri zen. Behin-betiko inaugurazioa 1899ko martxoaren 24an egin zen. Hori izan zen Aingeru Zaindari Santuen Kongregazioaren lehen etxea eta gero eraiki ziren guztien eredua izan zen.\nRafaela 1900eko otsailaren 23an hil zen, haren lanen fruituak ikusi gabe. Bere heriotza-agiriak jasotzen duen bezala, Jose Vilallongaren alarguna zela, Botika Zahar kaleko La Cava jauregian zendu zen, goizaldeko 3etan, gibeleko karzinoma baten ondorioz eta Mallonako kanposantuan lurperatu zuten.\nJoan Paulo II.ak 1984an dohatsu bihurtu zuen, eta egun aldaera goratzeko prozesuan da. 1861an ezkondua, 1894ko abenduaren 8an erakundea eta 1897ko abuztuaren 2an eskola bat eratu zituen Zabalbiden. \nAingeru Zaindariak.\nInstituzioak 2011an 35 etxe zituen, Espainian eta Amerikan. Instituzio horien artean hauek azpimarra daitezke:\nDohatsutzea.\nRafaela Ybarra de Vilallongaren dohatsutzea edo beatifikazioa 1984ko irailaren 30ean egin zen, Erroman Joan Paulo II. Aita Santuaren bedeinkazioarekin.\nOrdutik Rafaela Ybarra Dohatsuaren jai liturgikoa otsailaren 23an ospatzen da, bere heriotza egunarekin bat eginez."}
{"id": "161906", "revid": "336", "url": "https://eu.wikipedia.org/wiki?curid=161906", "title": "Santu", "text": "Santua (etimologia: latinezko ') erlijio zenbaitetan jainkoekiko harreman bereziak dituela eta nabarmendutako pertsona da. Gehienetan, Erromatar Eliza Katolikoak izendatutako santuak aipatzeko erabiltzen da hitza; hau da, Eliza horrek, kanonizazioaren bidez, kristau-bertuteen bikaintasuna edo adorea ezagutu eta deklaratu dien fededun hildakoak aipatzeko. Emakumezko santuari santa deitzen zaio.\nSantuaren izena aipatzean, gizonezkoa bada \"done\" \u2014eta haren aldaera \"jaun done\"\u2014 edo \"san\" hitzak ezarri ohi zaio aurretik (hala nola \"Done Mikel, San Martin\"); emakumezkoa bada, \"dona\" edo \"santa\" (hala nola \"Dona Maria, Santa Klara\").\nSantuari, antzinako grezieraz \"hagios\" deritzo; hebreeraz, \"q\u00e2dosh\" (\u00abJainkoak hautatua\u00bb)."}
{"id": "161908", "revid": "119347", "url": "https://eu.wikipedia.org/wiki?curid=161908", "title": "1 Formularen historia", "text": "1 Formularen historia edo F1en aurrekariak XIX. mende bukaerako auto lasterketetan eta XX. mendeko Gran Prix izeneko lehiaketetan bilatu daitezke. Gaur egun 1 Formulako lasterketa bakoitzari Gran Prix deitzen zaio eta Gran Prix guztiak bateratzen duenari 1 Formulako Munduko Txapelketa deritzo.\nAurrekariak.\nLehenengo auto lasterketa 1887an izan zen, eta Paristik Versallesera bitarteko bidea egin behar izan zuten. 1885. urtean, beste lasterketa bat izan zen, eta Paristik Burdeosera eta Burdeosetik Parisera buelta egin behar izan zuten. Hala ere, esan ohi da lehenengo auto-lasterketa Estatu Batuetan egin zela, 1878. urtean. Handik aurrera, Europan lasterketa asko egiten hasi ziren. Europako lasterketak errepide-lasterketak ziren; Estatu Batuetan, berriz, hasiak ziren zirkuitu itxietako lasterketak egiten. 1909. urtean, Indianapolisko zirkuitua eraiki zuten eta 1914an, gutxi gorabehera, lehen lasterketa-autoak diseinatu zituzten fabrikak sortu ziren.\nF1 lehiaketen sorrera.\nDena dela, Formula 1 Bigarren Mundu Gerraren ondoren sortu zen. Hasieran lau Grand Prix lasterketa zeuden. Arauak Bigarren Mundu Gerra baino lehen ezarri ziren, baina 1947. urtean AIACRa zena birbildu egin zen eta Nazioarteko Automobilismo Federazioaren () izena hartu zuen (FIA siglaz ezagutua). Puntuazio sistema bat ezarri zen eta Munduko Lehiaketa sortu zen. Lehenengo lasterketa ofiziala 1950. urteko maiatzaren 13an izan zen Silverstonen, Ingalaterran. Irabazlea Giuseppe Farina izan zen eta baita ere urte horretako Munduko Lehiaketakoa. 1950-1960ko hamarkadan, auto-fabrikatzaileak ziren taldeak irabazi zuten (Ferrari, Mercedes-Benz, Maserati eta Alfa Romeo). 1970eko hamarkadatik aurrera, Bernie Ecclestonek 1 Formularen eskubide komertzialak berrantolatu zituen eta honela kirol hau milaka milioiko negozioa bihurtu zuen.\nKanpo estekak.\n[[Kategoria:1 Formula]]"}
{"id": "161909", "revid": "1545", "url": "https://eu.wikipedia.org/wiki?curid=161909", "title": "Saindu", "text": ""}
{"id": "161910", "revid": "1545", "url": "https://eu.wikipedia.org/wiki?curid=161910", "title": "Done", "text": ""}
{"id": "161911", "revid": "105290", "url": "https://eu.wikipedia.org/wiki?curid=161911", "title": "Dohatsu", "text": "Dohatsu edo beato Eliza Katolikoak hildako fededun bati aitortzen dion titulua da, sainduarena baino maila apalagokoa. Dohatsuari betiko zoriona eta gurtua izateko eskubidea, baina ez derrigorra, aitortzen zaizkio, izan ere, beato hitza, hitzez hitz, \"zoriontsua\" (latinez \"beatus\") esan nahi du.\nTitulua kanonizazio prozeduraren hirugarren atala da: lehendabizikoa \"Jainkoaren Mirabe\", bigarrena \"Beneragarri\", hirugarrena \"Dohatsu\" eta laugarrena \"Santu\" izanik. Dohatsua izateko prozedura dohatsu aitortze edo beatifikazio du izena."}
{"id": "161912", "revid": "1545", "url": "https://eu.wikipedia.org/wiki?curid=161912", "title": "Beato", "text": ""}
{"id": "161913", "revid": "105290", "url": "https://eu.wikipedia.org/wiki?curid=161913", "title": "Boldklubben af 1893", "text": "Boldklubben af 1893 Kopenhagen 1893. urtean sorturiko futbol kluba da.\n1913. urtean Liga sortu zenetik 9 aldiz irabazi du, bai eta Kopa bat ere. 35 denboralditan jokatu du Danimarkako ligarik gorenean baina orain Bigarren mailan ari da jokatzen (Danimarkako 3. kategoria), ekialdeko multzoan."}
{"id": "161914", "revid": "6409", "url": "https://eu.wikipedia.org/wiki?curid=161914", "title": "Dan Brown", "text": "Dan Brown (Exeter, New Hampshire, 1964ko ekainaren 22a) estatubatuar idazlea da, 2003an \"The Da Vinci Code\" eleberria idazteagatik famatua. Bere eleberrietan askotan kriptografia, ikurrak, kodigoak eta azpijokoak lantzen ditu. Guztira 40 hizkuntzetara baino gehiago itzuliak izan dira eta 2009rako 80 milioi ale salduak zituen. Horietatik bi, \"The Da Vinci Code\" eta \"Angels &amp; Demons\", film bilakatu dituzte."}
{"id": "161915", "revid": "6327", "url": "https://eu.wikipedia.org/wiki?curid=161915", "title": "Pashto", "text": ""}
{"id": "161916", "revid": "23317", "url": "https://eu.wikipedia.org/wiki?curid=161916", "title": "Br\u00f8ndby IF", "text": "Br\u00f8ndby IF (\"Br\u00f8ndbyernes Idr\u00e6tsforening\"), Br\u00f8ndbyn (Kopenhageko metropolian) eraturiko futbol taldea da. Bere ibilbidean 10 liga eta 7 kopa irabazi ditu. 1991. urtean UEFA Kopako finalerdietara iritsi zen.\nHistoria.\n1964. urtean fundatu zen taldea. Hasieran talde amateurra izan zen eta 1977an Danimarkako 2. mailan hasi zuen ibilbide profesionala. 1982an Michael Laudrup bertan hasi zen jokatzen eta berehala Juventus FC-k fitxatu zuen, ordura arteko Danimarkako fitxajerik garestiena izan zen gainera. Diru sarrera honen ondoren berehala iritsi zen Br\u00f8ndbyren \"urrezko aroa\", izan ere 1991 artean 5 liga eskuratu baitzituen.\n1992. urtean FC K\u00f8benhavn sortu zenetik, bien artean egon da Danimarkako futbolaren ribalitate handiena. Hasieraa batean diru arazoen erruz taldeak gaizki pasatu zuen eta 1996 arte ezin izan zuen liga berria lortu. Orduan hiru liga erreskadan irabazi zituen. 2003an Michael Laudrup fitxatu zuen entrenatzaile lanetarako eta liga bakarra eta bi kopa lortu zituen bere gidaritzapean. Lortu duen azkenengo titulua 2008ko Kopa izan da.\n2016-17 denboraldian maila ona erakutsi zuen eta bigarren egin zuen Ligan zein Kopan. 2017-18an berriz ere bigarrena izan zen ligan eta Kopa eskuratu zuen hamar urteren ondoren. 2020-21 denboraldian Liga berri bat irabazi zuen 16 urteren ondoren."}
{"id": "161917", "revid": "96586", "url": "https://eu.wikipedia.org/wiki?curid=161917", "title": "Boris Pasternak", "text": "Boris Leonidovitx Pasternak (; Mosku, 1890eko otsailaren 10agreg./urtarrilaren 29ajul. \u2013 Peredelkino, 1960ko maiatzaren 30a) Literaturako Nobel Saria lortu zuen errusiar poeta, eleberrigile eta itzultzailea izan zen. Goethe eta Shakespeare errusierara itzuli zituen. Errusian, non poeta moduan nabarmendua den, \"\u0421\u0435\u0441\u0442\u0440\u0430 \u043c\u043e\u044f \u0436\u0438\u0437\u043d\u044c\" edo \"Bizitza, nere arreba\" idazteagatik ezaguna da. Mendebaldean, berriz, \"Zhivago doktorea\" bere eleberriagatik."}
{"id": "161918", "revid": "1545", "url": "https://eu.wikipedia.org/wiki?curid=161918", "title": "Boris Leonidovitx Pasternak", "text": ""}
{"id": "161919", "revid": "119347", "url": "https://eu.wikipedia.org/wiki?curid=161919", "title": "Br\u00f8ndby", "text": "Br\u00f8ndby Kopenhageko metropolian kokaturiko udalerria da, 2007. urtetik aurrera Danimarkako Hiriburu Eskualdean sarturik dagoena. Seelandia uhartearen ekialdeko kostadean dago eta bere 21 km\u00b2-tan 34.513 biztanle bizi dira. \"Br\u00f8ndby\" izenak danieraz \"herri ona\" esan nahi du.\nHiru auzok osatzen dute udalerria; \"Br\u00f8ndbyvester\" (mendebaldean), \"Br\u00f8ndby\u00f8ster\" (ekialdean) eta \"Br\u00f8ndby Strand\" (hegoaldean). Ez du ezer aipagarririk bere futbol taldea salbu. Br\u00f8ndby IF gaur egun Danimarkako futbol talde onena da FC K\u00f8benhavnekin batera."}
{"id": "161924", "revid": "28807", "url": "https://eu.wikipedia.org/wiki?curid=161924", "title": "Petrarka", "text": ""}
{"id": "161925", "revid": "336", "url": "https://eu.wikipedia.org/wiki?curid=161925", "title": "Michael Laudrup", "text": "Michael Laudrup (Frederiksberg, 1964ko ekainaren 15a - ), Danimarkak izan duen futbol jokalari loriatsuena izan da. Bere kirolari bizitzaren gailurra Juventus FCrekin hasi zen Italian eta ondoren Espainiako Ligan jarraitu zuen Futbol Club Barcelona eta Real Madrilekin jokatzean. Honetaz gain Danimarkako futbol selekzio nazionalarekin 1992. urteko Eurokopa eta 1995. urteko FIFA Konfederazio Kopa irabazi zituen.\nIbilbidea.\nKopenhage inguruko klubetan jokatzen hasi zen, hasieran Kj\u00f8benhavns BK taldean eta ondoren Br\u00f8ndby IFn. Br\u00f8ndbyn urteko jokalari onena aukeratu zutenean Juventusek fitxatu eta Italiara joan zen. Hasiera batean Lazion utzita egon bazen ere, Europa osoan famatu egingo zuten zenbakiak lortu zituen Juventusekin, hala nola 102 partidu jokatu eta 16 gol sartu. Denbora horretan Italiako liga bat (1985-86) eta Kopa Interkontinentala (1986) irabazi zituen.\nEspainiako Ligara salto egin zuen orduan, bertan zebiltzan bi klub handienetan (Futbol Club Barcelona eta Real Madrilen) jokatuz. UEFAko Txapeldunen Liga bat (Bar\u00e7a), Espainiako bost liga (Bar\u00e7arekin 4 eta Real Madrilekin 1) eta Kopa bat (Bar\u00e7a) irabazi zituen.\nBere azken taldeak Vissel Kobe japoniarra eta Amsterdamgo Ajax izan ziren, azken honekin Herbehereetako liga bat irabazi zuelarik.\nEntrenatzaile ibilbidea.\nBr\u00f8ndby IFn hasi zuen bere entrenatzaile ibilbidea (2002-2006), ondoren Getafen (2007-2008), Moskuko Spartak (2008-09) eta RCD Mallorca (2009- ) entrenatu dituelarik besteak beste. Gaur egun Premier Leagueko Swansea City talde galestarra entrenatzen ari da.\nPalmaresa.\nNazioarteko txapelketak:\nHerrialdeetako ligak:\nDanimarkako selekzioan:"}
{"id": "161926", "revid": "336", "url": "https://eu.wikipedia.org/wiki?curid=161926", "title": "Lili Marleen", "text": "Lili Marleen Norbert Schultze alemaniar konposatzaileak 1937an musikatutako abesti bat da. Hitzak aurretik sortuak dira, olerkitzat argitaratu baitzen Lehen Mundu Gerraren garaian, 1915ean, Hans Leip alemaniar gudariak idatzita. Abestia 1938an estreinatu zen, eta Bigarren Mundu Gerran sekulako ospea eta arrakasta lortu zuen. Hizkuntza ugaritara itzulia izan da; herrialde batzuetan martxa militar, kirol abesti edota kuarteleko abesti arrunt ere bilakatu da.\nHitzak.\nAlemanezko jatorrizko hitzak hauek dira:\nEuskarazko itzulpena honako hau da:"}
{"id": "161927", "revid": "6327", "url": "https://eu.wikipedia.org/wiki?curid=161927", "title": "Petrarca", "text": ""}
{"id": "161928", "revid": "512", "url": "https://eu.wikipedia.org/wiki?curid=161928", "title": "Gaiety Theatre", "text": "Gaiety Theatre Irlandako Errepublikako Dublin hiriburuan dagoen antzoki bat da, hain zuzen ere, South King Street kalean kokatzen da, Grafton Street eta St Stephen's Green parketik hurbil dago."}
{"id": "161930", "revid": "105290", "url": "https://eu.wikipedia.org/wiki?curid=161930", "title": "Morlansdarren etxea", "text": "Morlansdarren etxea edo Morlans jauregia (aragoieraz \"Casa d'os Morlans\", gaztelaniaz \"Casa de los Morlanes\") Espainiako Aragoi autonomia erkidegoko Zaragoza hiriburuan dagoen etxe edo eraikin bat da, hain zuzen ere, hiri honetako San Karlos enparantzan kokatzen da. XVI. mendean eraiki zen, bere eraikitzailea eta jabea zein izan ziren ezezaguna delarik. Aditu batzuen arabera, etxe hau Morlans familiaren jabetza izango litzateke, hauek garai bateko hiri honetako legegizon eta artistez osatutako familia entzutetsu bat litzateke. 2002. urtean Kultura ondasun izendatu zuten."}
{"id": "161931", "revid": "201", "url": "https://eu.wikipedia.org/wiki?curid=161931", "title": "Azkoiti", "text": ""}
{"id": "161933", "revid": "95298", "url": "https://eu.wikipedia.org/wiki?curid=161933", "title": "Hazara", "text": "Hazara () Afganistango erdialdean (Hazarajat eskualdean batez ere), Pakistango ipar-mendebaldean eta Irango ekialdean bizi den talde etnikoa da. Persieraz mintzatzen dira eta gehienak musulman xiitak dira. Afganistango etniarik ugarienetan hirugarrena da (populazioaren %9 gutxi gorabehera). Bizi diren eskualdeko hiri nagusia Bamiyan da."}
{"id": "161934", "revid": "12788", "url": "https://eu.wikipedia.org/wiki?curid=161934", "title": "Balh", "text": ""}
{"id": "161935", "revid": "201", "url": "https://eu.wikipedia.org/wiki?curid=161935", "title": "Abiotiko", "text": ""}
{"id": "161936", "revid": "512", "url": "https://eu.wikipedia.org/wiki?curid=161936", "title": "Orogenia", "text": "Orogenia (antzinako grezierazko \u1f44\u03c1\u03bf\u03c2, \"\u00f3ros\", \u201cmendi\u201d + \u03b3\u03ad\u03bd\u03b5\u03c3\u03b9\u03c2, \"g\u00e9nesis\", \u201csorrera/jatorria\u201d) mendien sorrera aztertzen duen Geografiaren adarra da. Baita ere mendien sorrera edo osatzea bera adierazten du, litosfera munduko zati kontinentalaren eremu zabalago edo txikiagoren deformazio konpresiboak sortutakoa da. Engrosazio kortikal bat sortzen da, eta materialek hainbat deformazio tektoniko konpresibo jasaten dituzte, tolestura, failazioa eta mantu luzperiak barne.\nEgungo interpretazioa.\nOrogenesiaren interpretazioa Geologiaren arazo teoriko handiena izan da hasieratik. Lurrean dauden erliebeak, erosio prozesuaren jarraitasuna arren, azaltzean datza.\nPlaken tektonikaren teoriaren onarpen eta garapena, 1960ko hamarkadatik aurrera, arazo honen ulermenerako marku teoriko bat eman ahal izan zuen. Artean egondako teoriak \"geosinklinal/orogenoen teoriak izeneko multzoan kokatzen dira. Izen honek mendikate handiak geosinklinalak izeneko kontinenteekiko marginalak diren kuenka handietan pilatutako material sedimentarion gainean altzatzen direla dioen eta ezeztatuta ez dagoen ideaiari egiten dio erreferentzia. Mendi altuenetako arroka erapenen izaera sedimentario baina deformatuan ikusten da, batez ere. Teoria tektoniko horietan falta zena geosinklinal bat orogeno bihurtzeko behar diren konpresio indar izugarrien jatorriarentzako azalpen on bat zen.\nPlaken tektonikaren teoriak altzamendia azaltzen du plaka litosferikoen konbergentziatik deribatzen den efektu baten modura. Konbergentzia litosfera ozeanikoa apurtze denean hasten da, normalean margen kontinentalaren alboan, geosinklinal baten kanpoko aldean. Litosfera ozeanikoa mantu ozeanikoaren azpian duen subdukzioan datza, eta normalean konbergentzia bukatzean bi fragmentu kontinentalen kolisioa suposatzen duen fase batekin amaitzen da. Subdukzioa gertatzen den bitartean, orogenesiak fenomeno bolkanikoetan aberatsak diren mendikateak sortzen ditu; Andeen kasua da hori. Ailegatzen denean, ailegatzen bada, kolisio fasera, sortzen diren orogenoak oso zabalak eta malkartsuak dira, aktibitate bolkaniko gutxirekin; mota horren adibide dira Himalaia eta Alpeak.\nOraindik ere orogenoen egungo estruktura determinatzeko parte hartzen duen prozesu natural bakoitzaren (indar tektonikoak, litosferaren deformazioa, sedimentuen erosio eta garraioa, klima, magmatismoa, eta abar) pisuaren inguruko eztabaida badago. 90. hamarkadaren amaieratik, adibidez, orogenoaren hazketa eta bere deformazioa erosioaren banaketa superfizialari sensiblea delaren ideia garatu egin da, baina oraindik ez da inor efektu honen garrantziaren inguruan ados jarri.\nOrogenesi eta orogeno motak.\nOrogenesia beti plaken ertz konbergenteetan sortzen da, hau da, desplazamendu konbergenteak dituzten plaka litosferikoen limiteen ondoen dauden zonaldeetan.\nOrogenesi termikoa edo ortotektonikoa. Plaka bat beste baten azpitik subduzitzen duenean gertatzen da. Orogenesi termikoa deitzen da, Benioff planoan plakek duten frikzioaren ondorio bezala martxan jartzen diren fenomeno magmatikoen, bolkanikoak barne, garrantziarengatik- \"Ortotektonikoa\" izenondoak desplazamendu bertikalen gailentzeari egiten dio erreferentzia, eta horizontalak horien subsidiarioak dira. Subduzitzen den litosfera beti ozeaniko motakoa da, eta garraiotu eta deformatzen ditu geosinlinak batean akumulatutako materialak, litosfera ozeanikoarekin batera neurri batean subduzitzen dutenak, eta gainera izaera fluidoa mantentzera laguntzen duten ura, karbonatoak eta beste materialak mantuan inyektatzen dituzte. Plaken arteko limitean normaleak fosa ozeaniko bat aurkitzen da. Beste plakan litosfera hasieran ozeanikoa izan daiteke, edo zuzenean kontinentala, eta horren arabera aldatzen dira orogeno termikoen ezagutu behar ditugun bi orogenoak:\nOrogenesi mekanikoa edo paratektonikoa. Bi plaka tektonikoen mugimendu konbergenteak zati kontinental bat beste baten kontra bultzatzen duenean gertatzen da. Indar eta mugimendu nagusiak horizontalak dira (paratektonikoak) eta jatorri tektoniko (mekaniko) batekin, prozesu espezifikoki bolkanikoen, edo orokorrago, magmatikoen, parte hartze oso txiki batekin. Mekanismo horrekin sortzen direnei kolisio orogenoak deitzen zaie. Kolisioa gerta ahal izateko subdukzioak bi plaka kontinentalen arteko kuenka xurgatzea beharrezkoa da: horren ondorioz, orogenesi termiko fase bat beti egoten da kolisio kontinentala gertatu aurretik. Mota mekanikoko orogenesiak planetako erliebe garrantzitsuena sortu du, hau da, Himalaia eta Tibeteko goi-ordokia, orain India osatzen duen plakaren eurasiar kontinentearekin izan zuen talkaren ondorioz altxatu direnak, Ekialdeko Afrikatik banandu ondoren. Prozesuan Tetis itsasoa desagertu zen, eta bere arrastoak Mediterraneoa eta Itsaso Beltza itsasoak eta Kaspiar itsasoa, Aral itsasoa eta Lop Nor lakuak dira.\nEboluzio geologikoaren fase honetan orogenesia bi lerro handietan, edo gerriko orogenikoetan, konzentratzen da. Hauek Karibea eta Hego-ekialdeko Asia lotzen dituzte.\nGerriko orogenetiko peripazifikoa.\nOzeano Barearen inguruan zabaltzen da eta orogeno termikoez egina dago, irla arkuen azpiko edo margen kontinentalaren azpiko litosfera ozeanikoaren subdukzioari lotuta. Ameriketatik zehar doa Aleutianetako arkutik, eta bere muga kontinentaleko erliebe gazteak azaltzen ditu, hau da Mendi Harritsuak eta Andeak. Kontinental aldean bare arro zeharkatzen du Zelanda Berritik iparraldera, Mikronesiako uharteetatik, Ginea Berria, Filipinak eta Japoniako iparralderantz, Kuril irlak eta Kamtxatka penintsula, nondik Komandantearen irletatik zehar (arku berdinaren parte direnak) Aleutiarrekin lotzen duten. Ekialdeko Ozeano Barearen pare bat puntuentan arkua destolestatzen da, Fiji eta Tonga ondoan eta Marianen inguruan.\nBere izaera adierazten duen orogenesi motarekin erlazioan, gerriko peripazifikoak bi ezaugarri karakteristiko ditu. Lehenik eta behin, aktibitate bolkanikoan aberatsa da, sumendi garrantzitsuenetariko asko inguruan izanda. Honekin batera azal daiteke Ozeano Bareko Suzko Eraztuna espresioa.\nOndoren, bere mugak fosa ozeanikoekin zabalki adierazita agertzen dira, garrantzitsuenak, Marianak, Japoniakoak edo Perukoak bezala, hemen lokalizatuak egonda. Gerrikoak Ozeano Bareak sufritzen ari duen zabalera erredukzio sistematikoa islatzen du, zeinen fondoa subdukzio prozesuen bidez bere muga guztietan, antartikoan ezik, irentsia izaten ari den.\nGerriko orogenetiko mesogeikoa.\nKontinente meridional eta septentrionalen artean zabaltzen da, zeinen konbergentziak subdukzio fenomenoak eragiten dituena, Mediterraneoan edo Indonesia baxuan ikusten den bezala, eta kolisio kontinentalekoa. Erliebeak horren parte kontsideratu dezakegu, arku irlen formarekin, Antillena, Panamako istmoa bezala, Hego Amerika eta Ipar Amerika arteko konbergentziak eraginda. Atlantikoko ekialdean gerrikoa Atlasekin hasten da, Betikar mendikateekin jarraitzen du, Alpeetan, Karpatoetan, eta Mediterraneoko irla bolkanikoetan (Sizilia, Kreta edo Egeoko irlak) marra paralelo eta konplexuekin agertzen da. Ekialderagorantz, Kaukasoa, irandar mendi eta lautadak, eta oraindik ekialderagorantz, Asiako erdialdeko mendiak (Hindu Kush bezala). Gondwanaren (penintsula indostanikoaren), Eurasiako nukleoarekin izan zuen txoke batetik Hindu Kush, Tian Shan (Tarim depresioaren iparraldean) eta Lurreko erliebe garrantzitsuena (Himalaiak eta Tibeteko goi-ordokiak osatua) datoz. Karibean, Mediterraneoan edo Insulindian orogenesi termika edo marginalaren ezaugarri diren fenomenoak agertzen dira, adibidez Puerto Ricoko eta Sondako sumendi eta fosak; baina gerriko honetan nabariena kolisio kontinentalaren ondorioz dauden altxamenduak dira, ia sumendirik gabeko mendikateekin (konparazio batera, Atlas, Alpeak, Kaukasoa eta Himalaia). Hemen, hala ere, lurrikara bortitzenak gauzatzen dira.\nOrogenesia Lurraren historian.\nOrogenesiaren intentsitatea ez da denboran zehar homogeneoa mantendu. Gainera, prozesu orogenetikoez afektatutako lurrazal kontinentalaren zatiak ezberdinak izan dira Lurraren historiaren momentu bakoitzean.\nLehenik eta behin tektonika globalaren prozesu karakteristikoak eboluzio planetarioaren momentu konkretu batean hasi zirela suposatu behar da, eta ez direla intentsitatean guztiz uniforme mantendu (eta puntu batera arte, bere mekanika) Era berean badakigu planetak barne energia galtzen duen einean (espezioan duen bero moduko disipazioaren ondorioz), orogenesia egiteko behar diren indarrak ahultzen doazela. Prozesu bolkanikoek barnearen desgasifikazioa sortzen dute, ura eta beste gas batzuk galtzen dituena, eta ondorioz bere propietate mekanikoek eboluzionatzen dute gogortasun handiago batera arte; epe luzean prozesu geotektoniko handiak, hedakuntza ozeanikoa eta orogenesia bezala, gelditu beharko dira.\nOrogeniak edo periodo orogenetikoak erliebearen konstrukzioaren garaietara deitzen zaie. Tradizionalki ezagutuak duela gutxikoak dira, Fanerozoikoan sortuak:\nIngurumenaren gaineko efektuak.\nLurraren historia klimatikoa eta geologiko berriak orogenesiarengatik influentziatuak izan dira, masa kontinentalen berrantolaketa bezala. Erliebe handien altzaketak zirkulazio atmosferikoa aldatzen du, haizeen erregimena eta hezetasunaren banaketa. Gainera altxamendua azkartzen den faseetan meteorizazio eta higadura bortitzagoak gertatzen dira, atmosferako CO2a murriztuz. Karbonatazioaren gehikuntzagatik gertatzen da, silikatoko higidurak kanpoaldera bultzatzen duen airearen osagai horregatik; emaitza CO2aren bahiketa bat da, bere atmosferako kontzentrazioa murrizten duena eta klima globalaren hozketa dakarrena."}
{"id": "161937", "revid": "6950", "url": "https://eu.wikipedia.org/wiki?curid=161937", "title": "Eguzki-energia termiko", "text": "Eguzki-energia termikoa beroa lortzeko eguzkiaren energiaz baliatzean datza. Uhin elektromagnetikoek materialei beroa transferitzen diete. Energia mota hau agortezina eta guztiz berriztagarria da, hau da, naturan ez du eraginik.\nBerokuntzako eta ur bero sanitario instalazioak.\nUr bero sanitario(UBS) instalazio bi mota daude, zirkuitu irekia edo zirkuitu itxia. Erabiliena zirkuitu itxia da. Bere funtzionamendua hurrengoa da. Eguzkiaren uhinak panelean jotzen dute eta hauek panelaren barrutik doazen hodiak berotzen dituzte. Hodi hauek anti-izoztaile bat garraiatzen dute trukatzaile batera heldu arte. Trukatzailean anti-izoztailea garraiatzen duten hodiek beroa transmititzen diete ura garraiatzen duten hodiei. Ura termo batera eramaten da geroago erabilia izan ahal izateko.\nZirkuitu irekian bakarrik zirkuitu bat dago. Paneletatik pasatzen den ura kontsumitzen den ura da. Sistema hau merkeago izan arren, arazoak ekar ditzake. Giroko tenperatura zero azpikoa baldin bada ura izoztu daiteke. Gainera uraren gatzak hodiak hondatu ditzake.\nBerogailuak.\nEguzki-energia termikoa gaur egungo ohiko berogailuentzako euskarria izan daiteke. Sostengua %20 eta %50 bitarteko demanda izan daiteke.\nTresneriak.\nEguzki-energia termikoaren instalazioak lehen eta bigarren eguzki-zirkuituek, bero-trukagailuek, biltegiek, ponpek, hedapen-ontziek, hodiekk eta kontrol panelek osatzen dituzte.\nEguzki kolektorea.\nEguzki kolektoreak eguzki erradiazioa harrapatu eta beroa bihurtzen duten elementuak dira. Eguzki kolektore moduan ezagutzen direnak kolektore lauak, xurgatzaileak eta hodi huts biltzaileak dira. Kolektorearen goiko aldean beira dago. Beirak eguzkiaren erradiazioa barrurantz sartzen usten dio. Barruan, xurgagailua dago, pigmentu beltz batez inguraturik. Honek ahal duen erradiazio gehien xurgatzen du.\nEguzki-kolektoreak honako elementu hauek osatzen dute:\nEguzki-panel termikoa.\nElementu honen barruan hodiak aurkitzen dira eta hodi hauek s konstante baten forma dute. Hodiaren hasieran ur hotza sartzen da eta beste aldetik bero irteten da.\nLehenengo zirkuitua.\nLehenengo zirkuitua, zirkuitu itxia da. Zirkuituak biltegiraino eramaten du likidoa, honek beroa garraiatuz. Behin biltegian ura edo likido berezi beroa husterakoan, hoztu egiten da berriro plaketara joateko. Prozesua behin eta berriro errepikatzen da.\nTrukatzailea.\nTrukatzailean erabiltzen dugun ura berotzen da. Hemen, alde batean lehenengo zirkuitua dago. Suge forma du, horrela beroa hobeto aprobetxatuz.\nBiltegia.\nBiltegian berotutako ura gordetzen da. Honek ur hotzarentzat sarrera bat dauka eta ur beroarentzat irteera bat.\nBigarren zirkuitua.\nKontsumorako zirkuitu irekia da. Zirkuitu hau biltegitik irteten da. Biltegitik irtendako ura beroegi egon daitekeenez batzuetan ur hotzarekin nahasten da.\nPonpa.\nPonparen funtzioa likidoa hodietatik mugiaraztea da. Elementu hau gabe, ezingo litzateke beroa garraiatu eta beti leku berean geratuko litzateke.\nEspantsio-ontzia.\nUra beroago dagoenean presio gehiago duenez, elementu hau behar da presio hori berdintzeko. Bestela, hodiak apurtu edo nolabaiteko arazoak egongo lirateke.\nHodiak.\nInstalazio guztian erabilitako hodiak isolatzaile batez inguraturik daude. Galerak ahal den txikienak izateko.\nKontrol panela.\nElementu honen bitartez prozesu guztiak kontrolatzen dira. Gainera, tenperatura erregulatu daiteke.\nAmortizazioa.\nInbertsio handi bat dakarren arren, bost sei urtetan amortizatua dago. Hala ere, gaur egun, diru laguntzak daude horrelako inbertsioak egiteko.\nMaterialak.\nMaterial ugari erabil daitezke energia termikoaz baliatzeko. Naturako material gehienak inertzia termikoa daukate. Hala ere, gaur egun, materialak aztertu eta hoberenak aukeratzen dira eguzkiaren energiaz baliatzeko.\nTipologia.\nTenperatura baxuko biltzailea.\nEguzki plaka beroa lortzeko prozesuaren elementu adierazgarriena da. Elementu honen aplikazio nagusia etxeko edo igerilekuko ura bero|berotzea da. Hala ere, beste aplikazio batzuk izan ditzake.\nElementu hauetaz osaturik dago:\nBiltzaileen tamainak desberdinak izaten dira. Normalean, 1.8 eta 2.1 m\u00b2 tarteko tamaina izaten du. Biltzailea 150 eta 200 litro tarteko biltegi termiko batera konektaturik egoten da.\nInstalazioak egiterakoan kalkulu asko hartu behar dira kontuan.\nTenperatura ertaineko eguzki-teknologia.\nEguzki izpiak azalera txikiago batean biltzen badira, eguzki-panel arruntetan baino tenperatura handiagoak lortzen dira. Hau lortzeko gailu optikoak erabiltzen dira. Tenperatura ertaineko teknologiak 100 eta 300\u00baC bitarteko tenperaturak lortu eta bildu ditzake. Teknologia honek kolektore zilindriko parabolikoak erabiltzen dira. Ispilu islatzaileak erabiliz izpiak hodietan biltzen dira.\nTenperatura handiko eguzki-teknologia.\nTeknogia honen bidez 300\u00baC -tik gorako tenperaturak lortzen dira. Tenperatura hau 2000\u00baC -takoa izan daiteke. 500\u00baC -tako tenperaturak baino altuagoak lortzen badira heliuostatoak erabiltzen dira, Sistema honek dorre batean biltzen dute erradiazioa. Dorre hartan lurruna sortzen da. Lortutako lurrunarekin turbina bat mugiarazten da elektrizitatea sortuz."}
{"id": "161938", "revid": "56334", "url": "https://eu.wikipedia.org/wiki?curid=161938", "title": "Erliebe (geografia)", "text": "Erliebea lur azalak edo litosferak gainaldean dituen forma ezberdinen multzoa da, lur lehorretan zein itsas sakonean. Geomorfologia da erliebea ikertzen duena. Geomorfologia, Geografia fisikoaren eta Lur Zientzien adar edo zientzia nagusietako bat da.\nMagnitudearen arabera.\nForma handiak (makroformak).\nTalde honen barnean hiru erliebe mota nagusiak sartu genitzake (bai bere garrantzia zein bere handitasuna kontuan harturik): Mendigune zaharrenak eta ezkutuak, arroak edo ordoki sedimentarioak eta eraketa berriko mendikateak.\nMendigune zaharrak eta ezkutuak.\nExistitzen diren erliebearen formarik zaharrenak osatzen dituzte, formakuntzari erreparatuz, eta haien gainean oso akzio luzea eta bortitza sortu dituzte indar erosiboek. Normalean, lurrazalaren erliebe zaharragoen gaztetze hori altxamenduen bidez gertatzen da, barne indarrek Litosferaren plaken aurka egiten dituzten altxamenduengatik , alegia.\nArroak eta ordoki sedimentarioak.\nEremu ez oso malkartsu eta nahiko baxuak dira, normalean ez dituzte 200 metroko garaiera gainditzen. Latinoamerikan sedimentario motatakoak nagusitu egiten dira, hau da sedimentuen arrastaketaren ondorioz beteriko ordokiak.\nEraketa berriko mendikateak.\nAltxamendu berriagoko mendilerroak dira, normalean aro tertziarioan altxaturikoak, hau da, erliebearen makroformak dira eta normalean Pazifikotik hurbil daude Andeak eta Himalaia bezala. Erliebearen zatirik handienak osatzen dituzte higidurak denbora tarte geologiko txikia izan baitu eregiteko.\nEboluzioa.\nErliebearen eboluzioak bi eragile nagusi ditu: barneko prozesu geologikoak eta kanpoko prozesu geologikoak. Barneko prozesu geologikoak: planetaren barne dinamikaren ondorioa dira. Dinamika hau, aktibitate bolkanikoaren, sismikoaren eta tektonikoaren ondorioz azaldu egiten dira. Kanpoko prozesu geologikoak: Prozesu hau, lurrazalak atmosferarekin, hidrosferarekin eta biosferarekin duen elkarreraginagatik agertzen da (haizea, ura, izaki bizidunak...)."}
{"id": "161942", "revid": "448", "url": "https://eu.wikipedia.org/wiki?curid=161942", "title": "Harkaitzeko Kupula", "text": ""}
{"id": "161944", "revid": "6327", "url": "https://eu.wikipedia.org/wiki?curid=161944", "title": "Poni arrazak", "text": ""}
{"id": "161945", "revid": "448", "url": "https://eu.wikipedia.org/wiki?curid=161945", "title": "Arrokaren kupula", "text": ""}
{"id": "161948", "revid": "448", "url": "https://eu.wikipedia.org/wiki?curid=161948", "title": "Jerusalemeko Tenplua", "text": ""}
{"id": "161950", "revid": "448", "url": "https://eu.wikipedia.org/wiki?curid=161950", "title": "Arteagako gaztelua", "text": ""}
{"id": "161953", "revid": "448", "url": "https://eu.wikipedia.org/wiki?curid=161953", "title": "San Inazio Basilika", "text": ""}
{"id": "161954", "revid": "448", "url": "https://eu.wikipedia.org/wiki?curid=161954", "title": "San Inazio eliza (Iru\u00f1ea)", "text": ""}
{"id": "161955", "revid": "3591", "url": "https://eu.wikipedia.org/wiki?curid=161955", "title": "Achetta zaldi", "text": "Achetta zaldia, edo \"Sardiniako ponia\", ( Sardinieraz \"Acheta, Akk\u00e8tta edo Quaddeddu\"), Sardiniako bertako zaldi arraza bat da.\nBere tamaina zein ezaugarriengatik ponien sailkapen taldean dago.\nBatzuetan zaldi hau Giara zaldiarekin nahasten dute, baina biak arraza ezberdinak dira.\nEzaugarriak.\nSamaldak egoera erdi basatian eta talde txikitan larretzen dira Sardinako mendietan.\nZelarako poni aproposa da eta trostan iraunkorra da. Era berean nekazariek gurdietatik tiratzeko zein zamak eramateko erabiltzen dute ere. Azken urtetan haragitarako arraza ere bada.\nSoin gurutzera 1,20 m eta 1,40 m artean dabil. Beraz, tamainagatik ponien sailkapen taldean sartzen dira.\nKolore gaztainkara edo beltza dute, Europako aintzinako beste hainbat poni arraza bezala."}
{"id": "161956", "revid": "3591", "url": "https://eu.wikipedia.org/wiki?curid=161956", "title": "Sardiniako poni", "text": ""}
{"id": "161957", "revid": "56334", "url": "https://eu.wikipedia.org/wiki?curid=161957", "title": "G\u00e9rard Vergnaud", "text": "G\u00e9rard Vergnaud (Dou\u00e9-la-Fontaine, 1933ko otsailaren 8a - Paris, 2021eko ekainaren 6a) frantziar matematikari eta psikologoa izan zen, Jean Piageten jarraitzailea, ezaguna pedagogian osatu duen kontzeptu-eremuen teoriagatik, matematikaren didaktikara sarri aplikatu dena. CNRS ikerketa-zentroko zuzendaria ere izan zen. Bere teorian, jakintza bereganatzeko ikasleak kontzeptuak berak bizi duen errealitatera egokitzen ditu. Hortik, irakaskuntza praktiko eta indibidualizatuaren beharra eratortzen da. Kontzeptu-eremuak kontzeptuak barnehartzen duen egoeren multzoa da, bere iritziz, kontzeptualizazioa ikasketa nukleoan ezarriz. Aldi berean, ikasketa-prozesuaren linealtasuna ukatu eta bertan hausturak daudela baieztatzen du."}
{"id": "161963", "revid": "56334", "url": "https://eu.wikipedia.org/wiki?curid=161963", "title": "Angel Zabala", "text": "Angel Zabala Ozamiz Tremoia edo Aingeru Zabala Ozamiz Tremoia, ezizenez Konda\u00f1o, bestelako ezizenak \"Yokonda, Atxarrekua, Artaditarra\" eta \"Azkonarra\" (1866ko maiatzaren 27a, Gautegiz-Arteaga - 1940ko urtarrila, Madril) euskal herritar politikari abertzale eta jeltzale bat izan zen, horretaz gain EAJ alderdiarekin Bizkaiko Ahaldun Nagusia ere izan zen. Lanbidez abokatua izan zen.\nBiografia.\nAngel Zabala 1866ko maiatzaren 27an Bizkaiko Gautegiz Arteaga udalerrian jaio zen, bertan bere aitak lan egiten zuen ontzi konpainiak bere bulegoak zituen.\nOrdu\u00f1ako Jesusen Lagundiaren Ikastetxean ikasketak burutu zituen, ziurrenik han Sabino eta Luis Arana anaiekin topatuko zelarik. Gero Zuzenbidea ikasi eta Salamancan lizentziatu zen.\nEuzko Alderdi Jeltzaleko lehenbiziko kideetako bat izan zen, 1895. urteko alderdi honen sorketan esku hartu zuelarik. Handik urte batera Bizkai Buru Batzarreko burukide ere hautatua suertatu zen.\n1897. urtetik aurrera euskal kazeta abertzalean ere idazten hasi zen, gehienbat historia eta zuzenbideko gaiei buruz. 1898ko amaiera aldera espetxeratua izan zen, Larrinagako espetxean hilabete bat egon zelarik, arrazoia: Arteagan igeltsero batzuei ikurrin bat eman izateagatik, hauek bertako eraikin baten goialdean jartzeko asmoz.\n1902an Sabino Arana kartzelan preso zegoelarik, Bizkai Buru Batzarreko bere ardurak Zabalari iragan zizkion\nHurrengo urtean, Zabala eta Pedro Chalbaud politikariak EAJ ordezkatuz Bizkaiko aldun izendatuak izan ziren.\nEAJko presidentea.\nIrailean, jada Sabino Arana oso gaixorik zegoela, bere behin betiko ardura Zabalari iragan zion, hortaz, 1903ko azaroaren 25ean Sabino Arana zendu ondoren Angel Zabala Ozamiz alderdi horretako buruzagi nagusia bilakatu zen.\nEgoera latz honetan Zabalak EAJko egitura berrantolatu zuen, betiere ordurarte mantendu zen alderdiak alderdi moderno baten itxurara aldatu zedin. Behin betebehar hau burutu ostean, Zabalak dimititu eta politikatik aldendu zen.\nIbilbide politikoaren amaiera eta heriotza.\nOrdudanik Bizkaiko historiaren ikerketari buru belarri ekin zion, halere bere heriotzararte euskal abertzaleen erreferente garrantzitsu izaten jarraitu zuen, azkenik 1940ko urtarrilean Madrilen hil zelarik."}
{"id": "161964", "revid": "26894", "url": "https://eu.wikipedia.org/wiki?curid=161964", "title": "Konda\u00f1o", "text": ""}
{"id": "161966", "revid": "137486", "url": "https://eu.wikipedia.org/wiki?curid=161966", "title": "Arizko geltokia (Bilboko metroa)", "text": "Ariz Bilboko metroaren 2. lineari dagokion lurpeko geltokia da, Basauri udalerriko izen bereko auzoan kokatuta dagoena. 2011ko otsailaren 28an inauguratu zen, eta Bizkaiko Garraio Partzuergoaren 2. tarifa-gunearen barruan dago.\nSarbideak.\nGeltokiak hiru sarbide ditu, bi eskailera mekaniko bidezkoak eta hirugarrena igogailu bidezkoa.\nIrisgarritasuna.\nIreki zenetik irisgarritasuna guztiz bermatzen ez duen Bilboko metro sareko geltoki bakarra da, mugikortasun urriko pertsonen hainbat elkartek diotenez. 2008tik Arizko auzokoen eta Ondo Mugi elkarteek Basauriko Udalari eskatu zioten geltokia martxan jartzea espero zenerako metro sarbideetarako ibilbideak behar bezala aldatzea, irisgarritasun baldintzak betetzeko asmoz. Eskakizunari FEKOOR \"Gutxitasun fisikoa edota organikoa duten Bizkaiko pertsonen federazioa\" batu zitzaion, baina erantzuna ezezkoa izan zen.\nEuskal Trenbide Sareak 2009an geltokiaren inguruan egindako txostenaren arabera irisgarritasuna ez dago bermatuta, geltokiko igogailura heltzeko %9 eta %13 bitarteko aldapak gainditu behar direlako. Bestalde, Arartekoak ere bat egin zuen eta Basauriko Udalari eskatu zion Aragoi kalean igogailu bat eraiki zezan, metroko igogailura iristea errazteko. Hala ere, inauguratu zenetik ez zaie elkarte zein erakundeei erantzun eman.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki hauetako arkitekturan hiru material nagusi erabili dira: hormigoia, altzairu herdoilgaitza eta beira. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean, kanoiak altzairu eta beirazko elementu bilakatzen dira, \"fosterito\" izenpetutako bidaiaria jasotzeko sarrera gardenak, alegia.\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago.\nBidaiariak.\nBizkaiko Garraio Partzuergoak urtero argitaratzen dituen bidaiarien datuen arabera, geltokiak hurrengo bidaiari kopuruak zenbatzen ditu:"}
{"id": "161967", "revid": "6327", "url": "https://eu.wikipedia.org/wiki?curid=161967", "title": "Arizeko geltokia", "text": ""}
{"id": "161968", "revid": "336", "url": "https://eu.wikipedia.org/wiki?curid=161968", "title": "Inflexio-puntu", "text": "Analisi matematikoan, inflexio-puntua aldagai erreal bakarreko funtzio batean funtzioa ganbila izatetik ahurra izatera, edo alderantziz, igarotzen den aldagaiaren balio bat da. Aldagai anitzeko funtzioetan inflexio-puntuen baliokideak dira zela-puntu izenekoak. Inflexio-puntuen kalkulua ohikoa da funtzio baten grafikoa eratu behar denean, inflexio-puntutik bi aldeetara funtzioaren bilakaera ezberdina baita, alde banatan gehikuntzak gero eta handiagoak eta txikiagoak hurrenik hurren aldagairen balioak gehitu ahala.\nInflexio-puntu baten existentziarako baldintza beharrezkoa, baina ez nahikoa, inflexio-puntuan bigarren mailako deribatua 0 balioa hartzea, betiere funtzioa bi aldiz deribagarria bada. Bigarren deribatua 0 deneko puntu horretatik bi aldeetako inguruko puntuetan bigarren deribatuaren zeinua ezberdina bada, puntua inflexio-puntua izango da; bi aldeetan bigarren deribatuaren zeinua berdina bada, puntua ez da inflexio-puntua izango."}
{"id": "161969", "revid": "17", "url": "https://eu.wikipedia.org/wiki?curid=161969", "title": "Inflexio puntu", "text": ""}
{"id": "161975", "revid": "105290", "url": "https://eu.wikipedia.org/wiki?curid=161975", "title": "Bloke hamartarrak", "text": "Matematikaren didaktikan, bloke hamartarrak zenbaki-sistema hamartarra, kontaketa, batuketa eta beste eragiketa aritmetikoak ikasteko ikasmateriala da. Bloke ezberdinak kubo bakuna, unitatea aiderazten duena, 10 kuboko zotzak edo bandak, 10\u00d710=100 kuboko xaflak eta 10\u00d710\u00d710=1000 kuboko kubo handiak dira. Blokeak behar bezala konbinatuz, pertsonak zenbaki-sistema hamartarra ikasten du, 10 kubo txiki hartuz ordez, 10 kuboko zotza; 10 zotzen ordez, xafla bat eta 10 xaflaren ordez, kubo handia har dezakeela jakinda."}
{"id": "161976", "revid": "17", "url": "https://eu.wikipedia.org/wiki?curid=161976", "title": "Bloke hamartar", "text": ""}
