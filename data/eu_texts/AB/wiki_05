{"id": "138808", "revid": "105290", "url": "https://eu.wikipedia.org/wiki?curid=138808", "title": "Saudi Arabiako bandera", "text": "Saudi Arabiako bandera 1973ko martxoaren 15ean erabakitakoa da. Bandera berdea da eta kolore zuriz esaldi bat arabieraz eta ezpata bat ageri dira. Esaldiak honakoa dio:\nEzpata justiziaren adierazle da."}
{"id": "138809", "revid": "105290", "url": "https://eu.wikipedia.org/wiki?curid=138809", "title": "Singapurko bandera", "text": "Singapurko bandera 1959ko abenduaren 3an erabakitakoa da. Bi lerro horizontal gorri eta zuriek osatzen dute goialdean ilargierdi bat eta bost izar daudelarik. Ilargierdiak islamarekiko fideltasuna adierazten du."}
{"id": "138810", "revid": "46380", "url": "https://eu.wikipedia.org/wiki?curid=138810", "title": "Georges Clemenceau", "text": "Georges Benjamin Clemenceau (Mouilleron-en-Pareds, 1841eko irailaren 28a - Paris, 1929ko azaroaren 24a) mediku, kazetari eta politikari frantziarra izan zen. Bi agintaldi ezberdinetan zehar Frantziako Errepublikako Lehen Ministroa izan zen (1906-1909 eta 1917-1920). Bere garaian eta bereziki Lehen Mundu Gerra jazo zenean izandako paper erabakigarriari esker \"le Tigre\" (Tigrea) eta \"le P\u00e8re-la-Victoire\" (Aita Garaipena) ezizenak bereganatu zituen.\nBiografia.\nMedikua zen baina politikan parte hartu zuen bigarren inperioa erori zenean (1870eko irailaren 4). Erradikalen alderdiko diputatu hautatu zuten 1871n; ezker muturreko talde bateko partaide bihurtu zen 1876an eta hainbat ministro kendu zuen aginpidetik (Gambetta, 1882; Ferry, 1885).\nEzkerreko ideiak irmo zituenaren garaiko pasarte honetan, argi ikusten da zein zen kolonialismoaz zituen ideiak:\nGeorges Clemenceau, Frantziako Diputatuen Ganberari, 1885eko uztailean.\nPanamako iskanbilan esku hartu eta ingelesen aldeko agentetzat jo zuten; 1893ko hauteskundeak galdu zituen, eta ez zen 1898ra arte Frantziara itzuli (Dreyfusen alde).\nSenatari bihurtu zen 1902an eta Kontseiluburu eta Barne Ministro, berriz, 1906an. Elizaren eta Estatuaren banaketaren alde agertu zen. Gogor erantzun zien Pas-de-Calaisko meatzariei eta sozialisten etsaigoa jaso zuen. Berriz ere oposizioan zela, 1913an \"L\u00b4homme libre\" egunkaria sortu zuen (\"L\u00b4homme encha\u00een\u00e9\" izena jarri ziona Lehen Mundu Gerra hasi zen zentsura salatzearren). 1917an, Poincar\u00e9k gobernuburu izendatu eta aliatuen gudarostearen burua Foch mariskal frantsesa izatea lortu zuen Clemenceauk. Versaillesko Bakea negoziatu ondoren (1919), errepublikako lehendakaritzarako hauteskundeak galdu zituen (1920)."}
{"id": "138811", "revid": "336", "url": "https://eu.wikipedia.org/wiki?curid=138811", "title": "Community manager", "text": "Community manager edo komunitate baten kudeatzailea, Interneteko talde batean, sortu, kudeatu eta dinamizatzeko rola jokatzen duen pertsona da, plataforma edozein delarik.\nZeregin hau sortu zen lehen aldiz, \"The well\" izeneko komunitate birtual batean, eta harrezkero, banaketa zerrendetan, berrien taldeetan edo foroetan garrantzia mantendu ohi du.\n1996tik aurrera, gizarte-sareak jaio ondoren gero eta garrantzi gehiago hartu duen zeregin bat da."}
{"id": "138812", "revid": "28807", "url": "https://eu.wikipedia.org/wiki?curid=138812", "title": "Katarata", "text": ""}
{"id": "138814", "revid": "1340", "url": "https://eu.wikipedia.org/wiki?curid=138814", "title": "Community Manager", "text": ""}
{"id": "138817", "revid": "119347", "url": "https://eu.wikipedia.org/wiki?curid=138817", "title": "Siriako bandera", "text": "Siriako bandera 1980ko otsailaren 12an erabakitakoa da eta antzinako Arabiar Errepublika Batuaren bandera berbera da. Hiru lerro horizontal gorri, zuri eta beltzek osatzen dute, erdikoak bi izar berde daudelarik."}
{"id": "138818", "revid": "105290", "url": "https://eu.wikipedia.org/wiki?curid=138818", "title": "Sri Lankako bandera", "text": "Sri Lankako bandera 1972ko maiatzaren 22an erabakitakoa da. Banderan urre koloreko lehoi bat agertzen da ezpata bat eskuan duela. Lehoiak srilankar etnia adierazten du. Ezkerraldeko zutabe berdea Islamarekiko fideltasunaren sinboloa da."}
{"id": "138819", "revid": "336", "url": "https://eu.wikipedia.org/wiki?curid=138819", "title": "Espainiako Egun Nazionala", "text": "Espainiako Egun Nazionala () urtero urriaren 12an Amerikaren aurkikuntza eta Espainiar Inperioaren sorrera ospatzeko egiten den jaieguna da. Espainian, Pilareko Andre Maria da egun honen zaindaria eta, beraz, Guardia Zibilaren eguna ere bada. 2000. urtetik, Indar Armatuen Eguna ere bada.\nHainbat herrialdetako ospakizuna.\nEspainian, Madrilgo Prado pasealekuan desfile militarra egiten dute erregeren eta agintari eta politikarien aurrean. 18/1987 Legearen arabera izen ofiziala \"Espainiako Egun Nazionala\" bada ere, lehenagotik beste izen batzuk izan ditu jaialdiak, eta zenbaitek erabiltzen dituzte oraindik:\nHispanoamerikan oraindik \"Arrazaren Eguna\" esaten diote. Estatu Batuetan, berriz, \"Columbus Day\" (euskaraz \"Kolonen eguna\") da, 90eko hamarkadatik ofizialki gero eta estatu eta hiri gutxiagoetan ospatua. Argentinan, Txilen eta Mexikon ere jaiegun ofiziala da, baita Venezuelan ere. Hala ere, herrialde hartan 2002an Hugo Ch\u00e1vezen gobernuak egunari izena aldatu eta \"D\u00eda de la Resistencia Ind\u00edgena\" (euskaraz: \"Indigenen Erresistentzia Eguna\") jarri zion.\nSorrera, izaera eta bilakaera.\nMaria Kristina erreginordeak ikono katolikoetatik urruntzen zen Espainiako festa publiko bat ezarri zuen urriaren 12an 1888an. Hala ere, 1918rako Alfontso XIII.ak hura Arrazaren Eguna izendatu zuen, Pilareko Andre Mariaren egunean, eskuindar politikariek babesten zuten bezala. Menendez Pelayo, katolizismoa eta nazionalismoa uztartzen zituen ospakizunaren bultzatzaile sutsua zen \"Raza\" aldizkaritik. Francok irmotasun berdinez berretsi zuen eguna bere diktaduran 1940tik aurrera. Era horretan, espainiar nazionalismoak porrot egin zuen erlijio kutsukoa ez zen herri ospakizun bat sortzen; izan ere, Pilareko Andra Mariaren egunean egiten zen nabarmen, hura espainiar nazioaren santu zaindari bihurtuz, Donejakuerekin batera.\nEguna ikonografia erlijiosoarekin bateratzeak agerian utzi zuen espainiar nazionalismoak irudi sekular eta zibilak sortzeko zituen problemak. Hain zuzen, erlijioa eta estatuaren sinbolo orokorrak egun berean ofizialki uztartuz, Guardia Zibilaren egunaren bidez, ospakizuna ordena publikoaren eta, beraz, errepresioaren ikurrei lotuta agertzen zen; era horretan, herritik aldendu egiten zuen eguna, Espainiako nazio estatuaren sinboloak langile klaseen eta periferiako nazionalismoen zapalketan oinarrituz eraikitzen ari ziren garaian, horiek eskuin autoritarioaren eta errepresioaren erakusgarri bihurtuta. Inperialismoaren nostalgia eta katolizismoari lotutako konnotazioak nabarmenago areagotu ziren Francoren diktaduran. Diktadura osteko hauteskundeen etorreraz, gobernu berriak konnotazio horiek kentzen saiatu ziren, bereziki 1492ko Amerikaren aurkikuntzaren urteurrenetik."}
{"id": "138820", "revid": "1545", "url": "https://eu.wikipedia.org/wiki?curid=138820", "title": "Hispanitatearen eguna", "text": ""}
{"id": "138821", "revid": "105290", "url": "https://eu.wikipedia.org/wiki?curid=138821", "title": "Tajikistango bandera", "text": "Tajikistango bandera 1992ko azaroan erabakitakoa da. Antzinako sobietar errepubliketako azken izan zen bandera bat ezartzen. Koloreak sobietar jatorria eta bertako irandarrak adieratzen ditu eta zuri-guneko koroak tajikistandarrak sinbolizatzen ditu."}
{"id": "138822", "revid": "1340", "url": "https://eu.wikipedia.org/wiki?curid=138822", "title": "Tadjikistango bandera", "text": ""}
{"id": "138823", "revid": "119347", "url": "https://eu.wikipedia.org/wiki?curid=138823", "title": "Hong Kongeko bandera", "text": "Hong Kongeko bandera eta ofizialki Hong Kong Txinako Herri Errepublikaren Administrazio Bereziko Lurraldearen eskualde bandera 1990eko apirilaren 4ean erabakitakoa da. Banderan lore zuri bat ageri da fondo gorri batean. Kolore gorriak aberria adierazten du, hau da Txina, eta lore zuriak Hong Kong sinbolizatzen du."}
{"id": "138824", "revid": "512", "url": "https://eu.wikipedia.org/wiki?curid=138824", "title": "Taiwango bandera", "text": "Taiwango bandera edo Txinako Errepublikako bandera 1928 urtean erabakitakoa da. Banderak fondo gorria du eta ezkerraldean goian lauki urdin batean eguzki zuri bat dago. Banderaren koloreek honakoa adierazten dute:"}
{"id": "138825", "revid": "105290", "url": "https://eu.wikipedia.org/wiki?curid=138825", "title": "Macauko bandera", "text": "Macauko bandera 1999 urtean erabakitakoa da. Bandearen erdialdean dagoen lore zuria Macauko sinboloa da, eta haren azpian Governador Nobre de Carvalho zubia ageri da, estilizaturik. Bost izarrek aberria (Txina) adierazten dute."}
{"id": "138826", "revid": "1340", "url": "https://eu.wikipedia.org/wiki?curid=138826", "title": "Txinako Errepublikako bandera", "text": ""}
{"id": "138827", "revid": "56334", "url": "https://eu.wikipedia.org/wiki?curid=138827", "title": "Santu Guztien Eguna", "text": "Santu Guztien Eguna, Domu Santu, Domu Santuru edo Omiasaindu fededunek santu baten jaieguna huts egin izana barkatzeko Urbano IV.ak kristauentzat ezarritako jaieguna da.\nErromatar Eliza Katolikoak azaroaren 1ean ospatzen du, eta Eliza Ortodoxoak Mendekoste osteko lehendabiziko igandean; Anglikano eta luteranoek ere ospatzen dute. Egun horretan liturgia-urtean bere jaialdia ez duten santuak omentzen dituzte. Kristau tradizioko herrialde askotan da jaiegun ofiziala, besteak beste Hego Euskal Herrian, non egun horretan hilerrietara joateko ohitura dagoen.\nHurrengo egunean Hilen Eguna ospatzen dute, oraindik Garbitokian dabilen hildakoen arimak laguntzeko."}
{"id": "138828", "revid": "1340", "url": "https://eu.wikipedia.org/wiki?curid=138828", "title": "Espainiako Jai Nazionala", "text": ""}
{"id": "138829", "revid": "1340", "url": "https://eu.wikipedia.org/wiki?curid=138829", "title": "Lanaren Nazioarteko Eguna", "text": ""}
{"id": "138830", "revid": "6327", "url": "https://eu.wikipedia.org/wiki?curid=138830", "title": "Santu Guztien egun", "text": ""}
{"id": "138831", "revid": "6327", "url": "https://eu.wikipedia.org/wiki?curid=138831", "title": "Omiasaindu egun", "text": ""}
{"id": "138832", "revid": "58701", "url": "https://eu.wikipedia.org/wiki?curid=138832", "title": "Morris dantza", "text": "Morris dantza (ingelesez \"Morris dance\") Ingalaterrako dantza herrikoi bat da, ohikoena musikaz lagundurik burutzen da, elizbira eta batez ere maiatzean ospatzen diren jaietan dantzatzen delarik. Makila, ezpata eta musuzapiekin osatzen da, nahiz eta dantzariek elementu hauek gabe ere dantzatu ohi dute.\nAipatzekoa da Euskal Herriko makil dantzaren antza handia duela.\nMotak.\nGaur egun hainbat Morris dantza mota daude:"}
{"id": "138834", "revid": "119247", "url": "https://eu.wikipedia.org/wiki?curid=138834", "title": "Gang bang", "text": "Gang Banga edo gangbanga orgia mota bat da zeinetan emakume edo gizon homosexual batek hiru gizon edo gehiagorekin txandaka edo aldi berean sexu-harremanak izaten dituen. Halaber, gizon batek emakume ugarirekin sexu-harremanak izaten dituenean \"alderantzizko gangbang\" (\"reverse gangbang\") esaten zaio.\nGang Bang terminoa industria pornografikoan erabili ohi da zine pornografikoaren genero bat bezala sailkatzeko. Genero horretan, 6 eta 12 gizonezko artean hartzen dute parte, baina \"The World's Biggest Gangbang\" (1995) filma grabatu zenetik, Annabel Chong emakumezko aktore pornoarekin, pornografiaren industriak emakumezko bakar batekin errekorrak hausteari ekin zion.\nUrte batzuk geroago, 1999ko otsailaren 6an, Houston ospetsu bihurtu zen 620 gizonekin etenik gabe sexu-harremanak izateagatik. Hala ere, zenbaki hori zalantzan dago eta benetazkoa 100 gizonen inguruan egongo zela esaten dute.\n2002ko otsailaren 10ean, Klaudia Figura poloniar emakumezko aktore pornoa 646 gizonekin sexu-harremanak izan zituen. 2003an, Marianna Rokitak, beste poloniar batek, 759 gizonekin egin zuen. Azkenik, 2004. urtean, emakumezko aktore porno gazte estatubatuar bat, Lisa Sparxxx \"kilobang\"a lortzeko zorian geratu zen, eta errekorra 919an ezarri zuen."}
{"id": "138837", "revid": "1553523", "url": "https://eu.wikipedia.org/wiki?curid=138837", "title": "Gangbang", "text": ""}
{"id": "138838", "revid": "336", "url": "https://eu.wikipedia.org/wiki?curid=138838", "title": "Alan Rickman", "text": "Alan Sidney Patrick Rickman (Acton, Londres, - Londres, ) aktore eta zinema zuzendari britainiarra izan zen.\nRickman Londresen jaio zen, eta zinemarako jauzia egin aurretik oholtza gainean aritu zen zenbait urtez. Hain zuzen ere, Christopher Hamptonen aginduetara \"Les Liaisons Dangereuses\" antzezlanean egindako lanak aktore ospetsu bihurtu zuten 1980ko hamarkadaren erdialdean."}
{"id": "138839", "revid": "90204", "url": "https://eu.wikipedia.org/wiki?curid=138839", "title": "Rowan Atkinson", "text": "Rowan Sebastian Atkinson (1955eko urtarrilaren 6a) komediagile, aktore eta idazle ingelesa da. Gure artean batez ere Blackadder eta Mister Bean telesailetako antzezle nagusia izateagatik ezaguna da."}
{"id": "138840", "revid": "10891", "url": "https://eu.wikipedia.org/wiki?curid=138840", "title": "Elizabeth Hurley", "text": "Elizabeth Jane Hurley (Basingstoke, Hampshire, 1965eko ekainaren 10a) modelo eta aktore ingelesa da."}
{"id": "138841", "revid": "119347", "url": "https://eu.wikipedia.org/wiki?curid=138841", "title": "Palenque", "text": "Palenque (egungo maiaz \"B\u00e0ak\u00b4\") Mexiko hegoaldeko hiri-estatu maia bat zen, VII. mendean loratu zena. Gainbeheraren ondoren, oihanan hiria bereganatu zuen, baina gero induskatu eta zaharberritu dute eta orain arkeologia gunea ezaguna da, milaka bisitari erakartzen dituena. Usumacinta ibiaren ondoan kokatua dago, Chiapas estatuan, Ciudad de Carmen hiritik 130\u00a0km hegoaldera, 150 metrora itsas-mailaren gainetik.\nPalenque tamaina erdiko arkeologia-gunea da, Tikal edo Cop\u00e1n baino askoz ere txikiagoa, baina maiek egindako arkitektura, eskultura eta behe-erliebe finenak ditu. Palenqueko historia isa guztia bertako hieroglifo ugarietatik berreskuratzea lortu da, eta historialariek hiri-estatuko agintarien zerrenda osoa eta beste hirekiko lehia ezagutzen dute.\nUNESCOk Gizateriaren Ondare zerrendan gehitu zuen 1987an.\nEraikinak.\nPalenqueko eraikin garrantzitsuenak hueka dira:\nHistoria.\nHona hemen hiriko agintari maien zerrenda, erregealdiaren urteekin:"}
{"id": "138842", "revid": "6327", "url": "https://eu.wikipedia.org/wiki?curid=138842", "title": "Aste Saindu", "text": ""}
{"id": "138843", "revid": "1519", "url": "https://eu.wikipedia.org/wiki?curid=138843", "title": "Sendaviva", "text": "Sendaviva Arguedasen dagoen parke tematikoa da, Nafarroako hegoaldean Bardeako natura parkearen ondoan, 2004an irekita. Bertatik, hurbil eta iparraldera Yugoko baseliza dago.\nParke honetan erdiaskatasunean dauden 400 animalia baino gehiago daude, 50 espezie ezberdinetakoak, ibilbidean ikus daitezkeenak eta zuzeneko ikuskizunak. Atrakzio asko ere badaude parke osoan zehar. Parkea lau zonaldeetan banatzen da: \"Herria\", \"Baserria\", \"Basoa\" eta \"Feria\". Zonaldeak beraien artean loturik daude bideekin eta erdian aintzira artifizial bat dago 15.000 metro karratukoa.\n3.000 pertsona sar daitezke. Martxotik azarora irekitzen da . Esan behar da Iberiar Penintsulako parke tematikorik handiena dela, 120 hektarearekin.\nAtrakzioak.\nParkeak 29 atrakzio ditu, 4 zonatan banatuta:"}
{"id": "138844", "revid": "12654", "url": "https://eu.wikipedia.org/wiki?curid=138844", "title": "Iparraldeko Samiera", "text": ""}
{"id": "138845", "revid": "336", "url": "https://eu.wikipedia.org/wiki?curid=138845", "title": "Ostegun Santua", "text": "Ostegun Santua edo Ostegun Saindua Berpizkunde-igandearen aurreko ostegunean ospaturiko jaieguna da, kristau Aste Santuan. Hirurren Paskoalaren lehendabiziko eguna da. Egun horretan Eliza Katoliko Erromatarrak Jesusen Azken Afarian Eukaristiaren ezarpena eta apaizgoa ospatzen ditu.\nEguna.\nEguna urtero aldatzen da Berpizkunde-igandea udaberriko ekinokzio osteko ilbete pasa eta hurrengo igandea delako. Hona hemen gertukoak ditugun Ostegun Santuak:"}
{"id": "138846", "revid": "6327", "url": "https://eu.wikipedia.org/wiki?curid=138846", "title": "Ostegun Saindu", "text": ""}
{"id": "138848", "revid": "336", "url": "https://eu.wikipedia.org/wiki?curid=138848", "title": "Ostiral Santua", "text": "Ostiral Santua edo Ostiral Saindua Berpizkunde-igandearen aurreko ostiralean ospaturiko jaieguna da, kristau Aste Santuan. Hirurren Paskoalaren bigarren eguna da. Egun horretan, Eliza Katoliko Erromatarrak Jesukristoren Heriotza gogoratzen du.\nEguna.\nEguna urtero aldatzen da, Berpizkunde-igandea udaberriko ekinokzio osteko ilbete pasa eta hurrengo igandea delako. Hona hemen gertukoak ditugun Ostiral Santuak: \nOspakizunak.\nOstiral Santua ospatzeko, kristauek eukaristiak ez ezik prozesioak ere egiten dituzte. Guardian Jesukristoren iltzeen askapenak ospea du. Gurutze-bideak edo kalbarioak egiteko ohitura ere badago."}
{"id": "138849", "revid": "6327", "url": "https://eu.wikipedia.org/wiki?curid=138849", "title": "Ostiral Saindu", "text": ""}
{"id": "138852", "revid": "336", "url": "https://eu.wikipedia.org/wiki?curid=138852", "title": "Australian Sex Party", "text": "Australian Sex Party (ASP), \"Sexuaren aldeko Alderdi Australiarra\", 2008. urtean Australian sortutako alderdi politikoa da.\nFiona Patten alderdiaren buruzagia da eta Australiar senaturako hautagaia izango da hurrengo hauteskunde federaletan. Alderdia 2008ko azaroaren 20an aurkeztu zen ofizialki Melbourneko Sexpo azokan. 2009ko abuztuan Australiar Hautes-Batzordean erregistratu zen. Gaur egun, ASPk 2.000 kide inguru ditu."}
{"id": "138853", "revid": "42829", "url": "https://eu.wikipedia.org/wiki?curid=138853", "title": "Josef Nazaretekoa", "text": "Josef Nazaretekoa (hebreeraz: \"\u05d9\u05d5\u05b9\u05e1\u05b5\u05e3\"), kristautasunaren arabera, Jesukristoren ama zen Mariaren senarra izan zen eta, beraz, Jesusen usteko aita. Lanbidez arotza izan zen eta jende xumea zela badioten ere, Mateo (1:1-17) eta Lucasen (3:23-38) genealogiek David erregearen leinuarena zela diote. Bere heriotza-data ezezaguna bada ere, tradizioak dio Jesusek hamabi urte baino gehiago zituela hil zela. Dena den, Ebanjelioaren berri ematen hasi zuenean ez da agertzen.\nBiblian.\nEbanjelioko kontakizuna hastean, Maria Josefekin ezkontzeko hitz emanda dago. Garai hartako juduen ezkontzan lehen pausoa zen hau: emaztegaiaren etxean ospatzen zen ituna izan ohi zen. Bigarren zatia ezkontza bera zen: senargaiak emaztegaia bere gurasoen etxetik atera eta bere etxera eramaten zuen. Bigarren momentu honetan hasten ziren biak elkarrekin bizitzen.\nMaria Joseri hitz emanda zegoela Jainkoaren aingerua agertu zitzaion (Lukasen ebanjelioa 1: 26-38). Jainkoak bere semearen Ama izateko aukeratu zuela adierazi zion, Espiritu Santuaren egitez haurdun geldituko zela. Mariak Jainkoaren borondatea bere egin zuen.\nMateoren Ebanjelioak (1:18-24) Maria haurdun zegoela jakin zuenean izugarrizko drama jasan zuela dio. Maria uko egitekotan zegoela- isilpean, zuzena zelako, maite zuelako eta zuen Legeak zioen bezala (Deuteronomioa 22:21) harrika zezatela nahi-, Jainkoaren aingerua agertu zitzaion eta Espiritu Santuaren bitartez gelditu zela haurdun esan zion, baita bere Semeak \"herria salbatuko zuela\" ere. Hori zela eta Josef Maria onartu zuen.\nZesar Augusto enperadorearen erabakiz, Judeako herritar guztiek beraien jaioterrira joan behar izan zuten izena ematera, errolda osatzeko. Josef Judeako Betleem herrixkakoa zen eta bertara joan zen Maria emaztearekin. Bertan zeudela txabola edo ukuilu batean izan zuen haurra Mariak, ostatuan ez baitzegoen beraientzako tokirik.\nHerodesek jaiotzaren berria izan zuenean Betleemgo ume guztiak hiltzeko agindu eman zuen. Josef familia eraman zuen Egiptora eta Herodes hil arte ez zen itzuli. Hala ere, Arkelaoren beldur ez zen Judean geratu baizik eta Nazareten (Mateo 2:13-23), Mariaren herrixka zela (Lucas 1:26-32).\nJose Belenen jaioa zenez, Maria ere hantxe erroldatu behar zuelako.Garai hartan, Cesar Augustok zentsu bat ezarri zuen eta pertsona bakoitza bere herrian erroldatu behar zuelako."}
{"id": "138856", "revid": "1545", "url": "https://eu.wikipedia.org/wiki?curid=138856", "title": "Inuzente-eguna", "text": "Inuzente-eguna abenduaren 28an ospatzen den jaia da, Jesus Nazaretekoa jaio berria hil nahian, Herodes I.a Handiaren aginduz Belengo bi urtetik beherako haur guztien hilketaren oroitzapenez.\nEgun, zenbait herrialdetan jaieguna ospatzeko lagun eta familiarrei txantxak egitea ohikoa da, tartean Espainian, Hispanoamerikan eta Hego Euskal Herrian. Halaber, hedabideek gezurrezko informazioak emateko ohitura ere badute.\nIpar Euskal Herrian, berriz, txantxak egiteko eguna Apirileko arrainena da, hilaren 1ean ospatzen dutena."}
{"id": "138857", "revid": "6327", "url": "https://eu.wikipedia.org/wiki?curid=138857", "title": "Inuzenteen eguna", "text": ""}
{"id": "138858", "revid": "119347", "url": "https://eu.wikipedia.org/wiki?curid=138858", "title": "Kolariko geografia", "text": "Kolariko geografia Kolari udalerriko (Finlandia) geografia Lappi eskualdeko mendebaldean, Torne ibarrean, eta Muonionjoki eta Tornionjoki ibaien ertzean dagoen lur eremuaren geografia da. Bizilagunak, Muonio eta Kittil\u00e4 ipar eta ipar-ekialdean, Rovaniemi hiriburua hego-ekialdean, Pello hegoaldean eta suediar Pajala udalerriak dira. Nahiz eta udalerria oso laua den, muino gehien dauden Finlandiako eremuetako bat da; ezagunena, udalerriko muino garaiena den Yll\u00e4s da. Tunturien Lappi izeneko barrutian dago eta 2.617,63 km\u00b2-ko azalera dauka, ia Araba lurraldea bezain handia. Klima mota desberdinek baldintzatuta, hazten diren landare-motak anitzak dira. Taiga edo baso boreala da nagusi eta zuhaizti ohikoenak, haltzadiak, izeidiak, makaldiak, pinudiak, sahastiak eta urkidiak dira; 600 metro goitiko ingurunetan ordea, Finlandiako zuhaitzik gabeko tundra eremu bakanak daude. Elurrak udalerriko lurra estaltzen du urritik maiatzera eta aipatzekoak dira landare-espezie desberdinak aurki daitezkeen inguru zingiratsu eta paduratsuak, herrialde osoko ospetsuenak.\nUdalerria Zirkulu Polar Artikoaren gainean dagoenez, 80 bat km iparrera, gauerdiko eguzki, gau zuri eta gau polar fenomenoak urtero izaten dira. Lehenengo bietan, eguzkia edo eguzkiaren argitasuna udalerriko zeruaren jabe izaten da maiatzaren 29tik uztailaren 15era; gau polarraren garaia aldiz, iluntasuna nagusitzen den garaia hain zuzen, abenduaren 21ean eta 22an izaten da. Udalerriko klima nagusia subartikoa da eta, ondorioz, tenperatura leunak izaten dira udan, baina neguak hotzak eta luzeak izaten dira. 600 metro goitiko muinoetan berriz, klima polarra nagusitzen da. Enonteki\u00f6ko Kilpisj\u00e4rvi eta Inariko Laanila herrietan bezala, klimatologia eta baso-zaintza gune garrantzitsuak daude Kolarin. Samitarrek antzinean, eta gaur egun oraindik egiten dituzten egutegietan, Lappiko klima ulertzeko lagungarri ziren zortzi urtaro bereizten zituzten: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Iparrargiak bestalde, oso ohikoak izaten dira neguko gau ilun eta oskarbietan; irailetik martxora, lau gautatik hirutan ematen den fenomenoa da, urrian eta martxoan bereziki .\n719 metroko Yll\u00e4s, udalerriko muino altuena da. Garaiena izateaz gain, Finlandiako eski estazio natural handienetako bat edukitzeagatik da ezaguna; Kittil\u00e4ko Leviko eta Kuusamoko Rukako eski estazioekin batera, Finlandia osoko eski-azpiegitura onenak dauden muinoa da. Gainera, Pallas-Yll\u00e4stunturi Parke Nazionalaren ikur nagusia da Pallas muinoarekin batera. Udalerrian dauden beste muino ezagun batzuk, Kes\u00e4nki, Lainio, Kuer, Kellostapuli eta Pyh\u00e4 dira.\nAintzira gutxi daude Kolarin eta ur-eremua bere azalera guztiaren %2,2a baino ez da, 59,10 km\u00b2; ur-azalera txikiena duen herrialdeko udalerrietako bat da. Aintzira ezagun eta nagusienak iparrean dagoen \u00c4k\u00e4slompolo eta Pasmaj\u00e4rvi aintzirak dira. Ibaiak bestalde, kolaritarren bizimodua baldintzatu izan du betidanik; Suediarekin muga egiten duten Muonionjoki eta Tornionjoki ibaiak, Finlandiako ibai emaritsu eta oparoenetakoak dira. Bertan, izokinak eta hegoaldeko ur-lasterrak dira nagusi, urtero hamaika arrantzale, piraguista eta, orokorrean, arrisku-kirolzale erakartzen dituztenak. Ibai hauek, urteen poderioz, Torne ibarra sortu zuten, Finlandia eta Suediako ibar ospetsuenetako bat .\nAzkenik, aipatzekoa da Pirunkuru arroila: Auttijoki eta Kevokoekin batera, Lappiko arroilarik ospetsuena.\nFaunari dagokienez, animalia artiko batzuk eta uda partean iristen diren hegaztiez gain, ez dago animalia mota ugari klima hotza dela-eta. Uda partean iritsi eta zingiretako intsektuei esker bizirautea lortzen duten hegazti-motek osatzen dute talde ugariena; hala nola, aliota txikiak, arrano beltz eta belatz txikia bezalako harrapariak, bernagorriak, luma dotoreko borrokalariak, elur-berdantzak, hontz gabiraiak, ipar-gailupak, ipar-kaskabeltzak, istingor arruntak, kaskabeltz arruntak, kuliska pikartak, kurlinta bekaindunak, laponiako berdantzak, larre-buztanikarak, marikoi isats-luzeak, mendebal-txori mokomeheak, mendi-eskinosoak, mendi-txontak, mirotz zuriak, mokokerrak, negu-txirtak, negu-txontak, papourdinak, siberiar eskinosoak, txirri hankalaburrak, txirritxo handiak, txoka gorritzak, urre-txirri arruntak, zapelatz galtzadunak, zingira-hontzak eta zozo paparzuriak. Gainera, hamazazpi ur-hegazti espezie desberdin aurkitu daitezke aintziretan, haien artean, ahate gorriztak, ahatebeltzak, ahatebeltz hegalzuriak, beltxarga oihulariak, murgilari handiak, zerra txikiak, eta antzara hankagorriztak, hankahoriak, muturzuriak eta nanoak. Elur-berdantzak, elur-hontzak, eper zuriak, eskandinaviako lagopodoak, kaskabeltz handiak, laponiako kaskabeltzak, okil hiruatzak, txirri lepokodunak eta zapelatz galtzadunak aldiz, bertako negu latzetan bizirautea lortu duten hegazti bakarrak dira .\nUgaztunen taldea berriz, altzeek, amerikar bisoiek, azeri gorri eta zuriek, erbinude arrunt eta zuriek, jatun ospetsuek, hartz arreek, igarabek edo urtxakurrek, ipar-katamotzek, lemingek, otsoek, satitsu txikiek, ur-ipurtatsek, ur-satitsu hankazuriek eta elur-orein basati eta etxekotuek (baso elur-oreinak) osatzen dute batik bat. Hauek, udalerriko eremu babestuan gerizatuak daude, Pallas-Yll\u00e4stunturi Parke Nazionalean ."}
{"id": "138861", "revid": "119347", "url": "https://eu.wikipedia.org/wiki?curid=138861", "title": "Kolariko historia", "text": "Kolariko historia Kolari Lappiko udalerri finlandiarraren historia da. Eskualdearen iparraldean dagoen udalerri honen historia, k.a. VII. mendean hasten da.\nHistoriaurrea.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. VII. mende inguruan; izan ere, Enonteki\u00f6 bizilaguneko Ounasj\u00e4rvi aintziran aurkitu diren lehenengo biztanle hauen aztarnak k.a. 6.000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samitarren jatorria ezezaguna den, badirudi tribu hauen eta beranduago (Harri Aroan) Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Garai honetako bizi-aztarnak aurkitu dira, haien artean, ehiza-tresnak, harribitxizko apaingarriak, margolanak eta hainbat hilobi .\nSuediar garaia.\nErdi Aro Klasikoan suediarren eragina nabarmentzen hasi zen; lurraldea Suediako Erresumako antzinako Vestrobotnia probintziaren barruan zegoen, hegoaldeko Torne ibarreko herri guztiekin batera. Honela, kristautasuna suediarren eskutik hedatzen hasi zen XVI. mendean eta, orduan, lurralde hau Pajalako kaperaren esku gelditu zen. Kristautasunarekin batera, samitarrek xamanismoa alde batera uzten eta iristen hasi ziren Savoniako finlandiarren ohiturak bereganatzen hasi ziren. 1580. urtean, udalerriaren gaur egungo izenaren lehen aipamena dago; izena, nekazari savoniar batek eman zion, \"kolare\", suedieraz \"ikatz-labe\" esan nahi duena. XVII. mende amaieran bestalde, samitarren elur-orein abeltzaintzaren kultura hasi zen. Kultura honek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean edukitzen baitzituzten. S\u00e1pmi iparrean bizi ziren samitarrak, haien artean kolaritarrak, beren bizimodu bereziagatik ipar samitar deitura jaso zuten.\nErrusiar garaia.\nXVII. mende bukaeran Izotz Aro Txikia izan zen eta samitarrek hildako asko eragin zituen gosete garai luzea pairatu zuten. XVIII. mendean aldiz, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiako Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandiako Dukerri Handia eta Suediako Erresumaren arteko muga berria Muonionjoki eta Tornionjoki ibaietan jarri zen, eta orduan bat izandako elizbarrutiak banatu egin ziren; Kolari orduan, Turtolaren menpe gelditu zen. Hala ere, menpekotasun horrek ez zuen asko iraun, Dukerri Handiak emandako erraztasunez baliatuta eta 1819. urtean eraikitako eliza berriari esker, Turtolatik bereizi eta udalerri propioa sortu zutelako herritarrek 1867. urtean; udalerri berri honek, eliza zegoen herriaren izena jaso zuen, Kolari. Urte hauetan, finlandiarren kopuruak izugarri egin zuen gora eta, apurka, samitarrek finlandiarren ohiturak bereganatu zituzten.\nIndependentzia eta II. MG.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, Lappiko biztanle guztiak herrietatik atera zituen eta naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak, hala nola, 1944ko urriaren 20ean alemaniarrek herri gehienak suntsitu zituzten; haien artean, Kolarin kirkonkyl\u00e4 eta bertako eliza .\nAro garaikidea.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. 1960ko hamarkadan basogintza eta esne-industria garatu ziren eta jarduera hauek udalerriko ekonomia monopolizatu zuten garai hartan. 1966. urtean esaterako, produktuak esportatzeko ordutik Kolarin bukatuko zen trenbidea amaitu zuten. Industria udalerrira iritsi zen eta 70eko hamarkadan, burdin-meatze, kareharri-harrobi eta porlan-fabrika bana ireki zituzten. Kolaritarren bi bostenek bertan egiten zuen lan 1987. urtean meatzea eta fabrika itxi zituzten arte. Finlandiako Gobernuak emandako diru laguntzei esker, sektore turistikoa bultzatzearen alde egin zuten herritarrek .\nNahiz eta gaur egun, gero eta egitura garatuagoak heltzen diren turismoari esker, hala nola 1998. urtean eraikitako geltoki berria, iparrean ez dauden herriek urtez urte biztanleria galtzen dute. Yll\u00e4s muinoaren inguruan dauden herriek bestalde, turismoak neguan eskaintzen dizkien etekinak baliatu eta biztanleria mantentzea, eta kasu batzuetan igoztea, lortu dute ."}
{"id": "138862", "revid": "119347", "url": "https://eu.wikipedia.org/wiki?curid=138862", "title": "Kolariko armarria", "text": "Kolariko armarria (finlandieraz, \"Kolarin vaakuna\") Finlandia ipar-mendebaldean dagoen Kolari udalerriaren ikur nagusia da.\nArmarria 1951. urtean sortu eta uztailaren 24an onartu zuen udalbatzak udalerriko ikur gisa (Barne Ministerioak abenduaren 10ean). Olof Eriksson helsinkiar artistak sortu zuen eta, bertan agertzen diren irudiekin, Erikssonek Kolari izenaren esanahia adierazi nahi izan zuen. Hain zuzen, \"kolari\" hitzak ikaztobi edo txondor esanahia zuen antzinako finlandieran eta, hala, armarriak txondor bat lanean erakusten du: zelai grisaren aurrean, mendi beltz bat dago, gainetik suzko bost gar gorri ateratzen zaizkion tontorra. Azkenik, aipatzekoa da Kolariko armarriak ere atzealde iluna duela; izan ere, kolore hitsak (grisa, beltza) Lappiko udalerriko armarrien bereizgarri nagusiak dira, eskualdeko zerua irudikatzen dutenak ."}
{"id": "138864", "revid": "119347", "url": "https://eu.wikipedia.org/wiki?curid=138864", "title": "Muonioko geografia", "text": "Muonioko geografia Muonio Lappi eskualdeko mendebaldean, Torne ibarrean, eta Muonionjoki ibaiaren ertzean dagoen udalerriaren geografia da. Bizilagunak, Enonteki\u00f6 iparraldean, Kittil\u00e4 ekialdean, Kolari hegoaldean eta, Kiruna eta Pajala suediarrak mendebaldean dira. Nahiz eta udalerria nahiko laua den, muino gehien dauden Finlandiako eremuetako bat da; ezagunenak, udalerriko muino garaiena den Pallas, Olos eta Keimi\u00f6 dira. Tunturien Lappi izeneko barrutian dago eta 2.037,91 km\u00b2-ko azalera dauka, ia Bizkaia lurraldea bezain handia. Klima mota desberdinek baldintzatuta, hazten diren landare-motak anitzak dira. Taiga edo baso boreala da nagusi eta zuhaizti ohikoenak, haltzadiak, izeidiak, makaldiak, pinudiak, sahastiak eta urkidiak dira; 600 metro goitiko ingurunetan ordea, Finlandiako zuhaitzik gabeko tundra eremu bakanak daude. Elurrak udalerriko lurra estaltzen du urritik maiatzera eta aipatzekoak dira landare-espezie desberdinak aurki daitezkeen inguru zingiratsu eta paduratsuak, herrialde osoko ospetsuenak.\nUdalerria Zirkulu Polar Artikoaren gainean dagoenez, 150 bat km iparrera, gauerdiko eguzki, gau zuri eta gau polar fenomenoak urtero izaten dira. Lehenengo bietan, eguzkia edo eguzkiaren argitasuna udalerriko zeruaren jabe izaten da maiatzaren 25etik uztailaren 19ra; gau polarraren garaia aldiz, iluntasuna nagusitzen den garaia hain zuzen, abenduaren 15etik eta 28ra izaten da. Udalerriko klima nagusia subartikoa da eta, ondorioz, tenperatura leunak izaten dira udan, baina neguak hotzak eta luzeak izaten dira. 600 metro goitiko muinoetan berriz, klima polarra nagusitzen da. Samitarrek antzinean, eta gaur egun oraindik egiten dituzten egutegietan, Lappiko klima ulertzeko lagungarri ziren zortzi urtaro bereizten zituzten: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Iparrargiak bestalde, oso ohikoak izaten dira neguko gau ilun eta oskarbietan; irailetik martxora, lau gautatik hirutan ematen den fenomenoa da, urrian eta martxoan bereziki .\n807 metroko Pallas, udalerriko muino altuena da. Garaiena izateaz gain, Pallas-Yll\u00e4stunturi Parke Nazionalaren ikur nagusia da Yll\u00e4s muinoarekin batera. Muino honen zazpi tontorrak ezagunak dira Lappi osoan; 807 metroko Taivaskero, 785eko Laukukero, 775 metroko Pyh\u00e4kero, Lehm\u00e4kero, Palkaskero, Orotuskero eta Pallaskero. Udalerrian dauden beste muino ezagun batzuk, Keimi\u00f6 eta eski-azpiegiturak dauden Olos muinoak dira.\nEz dago aintzira asko Muonion eta ur-eremua bere azalera guztiaren %6,6a baino da, 134,04 km\u00b2; ur-azalera txikiena duen herrialdeko udalerrietako bat da. Aintzira ezagun eta nagusienak \u00c4k\u00e4sj\u00e4rvi, Jerisj\u00e4rvi, Kangosj\u00e4rvi, Ker\u00e4sj\u00e4rvi, Pakasaivo eta Vuontisj\u00e4rvi aintzirak dira. Ibaiak bestalde, muonioarren bizimodua baldintzatu izan du betidanik; Suediarekin muga egiten duen Muonionjoki ibaia esaterako, Finlandiako ibai emaritsu eta oparoenetakoa da. Bertan, izokinak eta hegoaldeko ur-lasterrak dira nagusi, urtero hamaika arrantzale, piraguista eta, orokorrean, arrisku-kirolzale erakartzen dituztenak. Ibai hauek, urteen poderioz, Torne ibarra sortu zuten, Finlandia eta Suediako ibar ospetsuenetako bat .\nFaunari dagokienez, animalia artiko batzuk eta uda partean iristen diren hegaztiez gain, ez dago animalia mota ugari klima hotza dela-eta. Uda partean iritsi eta zingiretako intsektuei esker bizirautea lortzen duten hegazti-motek osatzen dute talde ugariena; hala nola, aliota txikiak, arrano beltz eta belatz txikia bezalako harrapariak, bernagorriak, luma dotoreko borrokalariak, elur-berdantzak, hontz gabiraiak, ipar-gailupak, ipar-kaskabeltzak, istingor arruntak, kaskabeltz arruntak, kuliska pikartak, kurlinta bekaindunak, laponiako berdantzak, larre-buztanikarak, marikoi isats-luzeak, mendebal-txori mokomeheak, mendi-eskinosoak, mendi-txontak, mirotz zuriak, mokokerrak, negu-txirtak, negu-txontak, papourdinak, siberiar eskinosoak, txirri hankalaburrak, txirritxo handiak, txoka gorritzak, urre-txirri arruntak, zapelatz galtzadunak, zingira-hontzak eta zozo paparzuriak. Gainera, hamazazpi ur-hegazti espezie desberdin aurkitu daitezke aintziretan, haien artean, ahate gorriztak, ahatebeltzak, ahatebeltz hegalzuriak, beltxarga oihulariak, murgilari handiak, zerra txikiak, eta antzara hankagorriztak, hankahoriak, muturzuriak eta nanoak. Elur-berdantzak, elur-hontzak, eper zuriak, eskandinaviako lagopodoak, kaskabeltz handiak, laponiako kaskabeltzak, okil hiruatzak, txirri lepokodunak eta zapelatz galtzadunak aldiz, bertako negu latzetan bizirautea lortu duten hegazti bakarrak dira .\nUgaztunen taldea berriz, altzeek, amerikar bisoiek, azeri gorri eta zuriek, erbinude arrunt eta zuriek, jatun ospetsuek, hartz arreek, igarabek edo urtxakurrek, ipar-katamotzek, lemingek, otsoek, satitsu txikiek, ur-ipurtatsek, ur-satitsu hankazuriek eta elur-orein basati eta etxekotuek (baso elur-oreinak) osatzen dute batik bat. Hauek, udalerriko eremu babestuan gerizatuak daude, Pallas-Yll\u00e4stunturi Parke Nazionalean."}
{"id": "138868", "revid": "646", "url": "https://eu.wikipedia.org/wiki?curid=138868", "title": "Serotonina", "text": "Serotonina nerbio-sistema zentralaren neuronek (burmuinenak, batez ere) sortzen duten neurotransmisorea da, heste lodiko hainbat zelulak ere kopuru handitan sortzen dutena. Egitura kimikoari dagokionez aminen taldean sailkatzen da, bere molekulak amino talde bat (-NH2) duelako. Neurotransmisore guztien antzera, neuronen arteko edo neurona bat eta beste zelula baten arteko mezu elektrikoak transmititzen ditu (zelulen arteko konexio edo sinapsiak erraztuz).\nSerotoninak eragin handia du nerbio-sisteman, gizakiaren gogo-aldarteak baldintzatuz. Lasaigarria da eta baita antidepresiboa ere. Loa eragin eta jangura eta sexu-gogoa apaltzen ditu.\nSerotoninaren kopurua ilunabarrean handitzen da, loa eraginez, eta egunsentian hasten da jaisten.\nTriptofano aminoazidoa da serotoninaren molekula aitzindaria. Era berean, guruin pinealean serotonina melatonina bihurtzen da.\nSerotoninaren maila baxuak zenbait patologiarekin lotu dira: depresioa, antsietatea, portaera erasokorra, loezina edo insomnioa, eskizofrenia, fibromialgia eta baita migrainekin ere, odol-hodiak zabaltzen baitira serotonina jaisten denean.\nSerotonina eta depresioa.\nDepresioak jota daudenek serotonina gutxi dute nerbio-sistema zentralean. Depresioen aurkako botika asko (fluoxetina -Prozac ospetsuaren oinarria-, paroxetina, dapoxetina...) serotoninaren bir-hartzearen inhibitzaileak dira, hots, ez diote uzten neuronen arteko sinapsietan askatzen den serotoninari hartzaile espezifikoei lotzen; modu horretan serotonina-kopurua igotzen da neuronen arteko tartean, eta horrek depresioaren sintomak ekiditen ditu.\nBestalde, droga batzuek (LSDk, estasiak...) serotoninaren askapena indartzen dute neuronetan, garunera iristerakoan euforia eta plazera eragiten duena."}
{"id": "138916", "revid": "1519", "url": "https://eu.wikipedia.org/wiki?curid=138916", "title": "Petiso Orejudo", "text": "Cayetano Santos Godino, bereziki Petiso orejudo ezizenaz ezaguna (Buenos Aires, 1896ko urriaren 31 - Ushuaia, 1944ko azaroaren 15a), Argentinako Buenos Aires hirian jaio eta soilik 16 urteko serieko hiltzailea izan zen. XX. mendearen hasieran lau mutikoren heriotzaren arduraduna izan zen, baita zazpi eraikinetan egindako beste hainbat suteren erantzule ere.\n\"Petiso orejudo\" ezizena haren belarri handiei lotuta dago. Nahiz eta hasiera batean ergel edo dohakabetzat hartua izan, oso gaizkile arriskutsua zen, haurrak bahitu eta hiltzeko ohitura baitzuen."}
{"id": "138917", "revid": "1519", "url": "https://eu.wikipedia.org/wiki?curid=138917", "title": "Irlandako xirolarrua", "text": "Irlandako xirolarrua, Uilleann xirolarrua edota irlandar xirolarru edo gaita (irlanderaz, \"P\u00edoba uilleann\") Irlandako xirolarrua da. Ohikoena Re nagusian findua egotea da; hala ere, batzuk Do nagusian eta Si nagusian finduak daude.\nNa Piobairi Uilleann erakunde irlandarrak musika tresna horren inguruan dihardu."}
{"id": "138920", "revid": "105290", "url": "https://eu.wikipedia.org/wiki?curid=138920", "title": "The WELL", "text": "Whole Earth 'Lectronic Link, laburtuta The WELL izenarekin ezagutzen dena, komunitate birtualik zaharrenetariko bat da. Gaur egun 4.000 partaide inguru dauzka. Bere foroak Interneten oso ezagunak dira, baina beste zerbitzu batzuk ere eskaintzen ditu: email kontuak, shell kontuak eta web orriak.\nKaliforniako Sausaliton sortu zen, gaur egun San Francisco hiritik kudeatzen bada ere.\nBere baitan sortu zen rol berezi bat, gaur egun sare sozialetan hedatu eta egonkortu egin dena: Community manager delakoa."}
{"id": "138923", "revid": "105290", "url": "https://eu.wikipedia.org/wiki?curid=138923", "title": "Deepwater Horizon", "text": "Deepwater Horizon posizionaketa dinamikoko petrolio plataforma erdi-urperagarria zen. Plataforma honen funtzioa sakonera handitan dauden petrolio-hobiak zulatzea zen, leku batetik bestera mugitzen zelarik. Zulaketa prozesua bukatua dagoenean, beste dorre batzuk arduratzen dira petrolioa ateratzeaz.\nDeepwater Horizon Transocean konpainiaren zen, eta BP-ri utzia zegoen 2013ko iraila arte. 2009ko irailean, historiako hobi sakonena zulatu zuen. Deepwater Horizon 2010eko apirilaren 22an hondoratu egin zen, bi egun lehenago izandako leherketa baten ondorioz.\nEztanda.\nZulaketa azken fasean zegoen non hobia zementatzen ari ziren berau finkatzeko. 2010eko apirilaren 20an dorrean izandako eztanda batek sua sortu zuen eta hamaika pertsona desagertu ziren. Zazpi langile hegazkinez ebakuatuak izan ziren New Orleanseko ospitalera. Itsasontziek dorrera ura jaurti zuten, baina ez zuen ezer lortu bertako su-garren tamainagatik. Deepwater Horizon 2010eko apirilaren 22an hondoratu zen 1500 metroko sakonera duen uretan eta hobitik 400 metro ipar-mendebaldera aurkitu da. Sortutako petrolio ihesak arrisku larrian utzi ditu bertako arrain, hegazti, eta zonaldeko turismoa ere."}
{"id": "138931", "revid": "1545", "url": "https://eu.wikipedia.org/wiki?curid=138931", "title": "Petrolio plataforma", "text": "Petrolio dorrea edo petrolio plataforma, pertsonak eta makinak biltzen dituen egitura handi bat da, ozeanoan petrolio-hobiak edo gasa zulatu, atera, prozesatu eta kostara ontzi edo tutuen bidez eramateko erabiltzen direnak. Kasuaren arabera, plataforma ozeanoko lurrera finkatua egon daiteke, uharte artifizial bat izan dezake ala igerian egon daiteke."}
{"id": "138934", "revid": "448", "url": "https://eu.wikipedia.org/wiki?curid=138934", "title": "Teoria zelular", "text": "Teoria zelularra biologiaren oinarri garrantzitsuenetako bat da, Zelula eta bizitzaren artean dagoen erlazioa azaltzen digu. Teoria Zelularrak zelularen kontzeptua ekarri zuen XIX mendearen hasieran; bi aldaketa garrantzitsu gertatu ziren eragin\nhandia izan zutenak zelularen kontzeptuaren agerpenean. Alde batetik pentsaera eboluzionista indartu zen: izaki bizidun guztiek jatorri berbera badute gai biziaren oinarrizko elementua berdina izan behar da derrigorrez. Pentsaera eboluzionistak beraz, izaki bizidunen oinarrizko elementuen bilaketa bultzatu zuen. Beste aldetik mikroskopioaren hobekuntza: lenteen akatsak zuzentzea lortu zen eta ondorioz ikusten ziren irudiak askoz garbi eta zehatzago bihurtu ziren. Behaketa mikroskopikoak biderkatu ziren eta organismoen izaera zelularra argi eta garbi agertzen hasi zen: hasieran landare-ehunetan (landare zelulak handiagoak dira eta lodia den horma zelular batez inguratuta daude) eta gero animalia ehunetan.\nJatorri ezberdinetako ehun eta organo-mota anitz aztertu ondoren 1839.an Scheleiden eta Schwann ikerlariek Teoria Zelularra\naldarrikatu zuten:\nTamalez, azken puntu honetan ikertzaile hauek guztiz oker zeuden. Hala ere, urte gutxi geroago, zatiketa zelularra deskribatu ondoren, azken adierazpen hau zuzendu zen: edozein zelula aurreko zelula batetik sortzen da. Proposamen honekin Teoria Zelularra osatzen da, arrakasta handia izan zuena izan zuen eta gainera urte gutxi pasa ondoren agertu zen Charles Darwin-en Eboluzioaren Teoriaren batera biologia modernoaren oinarriak jarriz.\nHala ere ia XX. mende arte salbuespen bat mantendu zen: ikerlari askoren ustez nerbioak zuntz ez-zelularrak ziren. Santiago Ramon y Cajal-ek frogatu zuen nerbioak neuronen luzakinak besterik ez zirela nerbio zuntzak. Teoria Zelularra funtsean gaur egun ere baliagarria den arren, XIX mendeko Teoria Zelularrak zelula eukariotoa deskribatzen zuen, prokariotoak, nukleorik gabeko zelulak, definizio horretatik kanpo geratzen baitziren.\nHistoriaren aldaketak.\nPuntu honetara ailegatzeko, zelulari buruzko ikerkuntzen urrats nagusiak aipatuko ditugu:\nTeoria zelularren lehenengo adierazpena egin zuen. Kuriositate bat: \u201cSchwann-en zorroa\u201d deskribatu zuen, neuronen funtzionamendua deskribatzeko. Schleiden, Schawnn eta Virchow teoria honen egileak dira\n= Teoria zelularraren 4 postulatuak ="}
{"id": "138942", "revid": "58701", "url": "https://eu.wikipedia.org/wiki?curid=138942", "title": "Pablo Gonz\u00e1lez de Langarika", "text": "Pablo Gonz\u00e1lez de Langarika Fern\u00e1ndez (Bilbo, 1947ko otsailaren 9a \u2013 2016ko martxoaren 17a) poeta eta editorea izan zen. Poetas por su Pueblo kolektiboko kide eta sortzaileetako bat izanik, 1981az geroztik \"Zurgai\" aldizkariaren zuzendaria izan zen.\nBizitza.\nPablo Gonz\u00e1lez de Langarika idazle autodidakta zen, aldi berean industrian eta literaturan lan egin zuen langilea; literatura arloan, gainera, sorkuntza lanekin batera Euskal Herrian gaztelaniaz argitaratzen den literatura aldizkari nagusiaren editorea. Franco hil eta gutxira, beste hainbat idazlerekin batera, Bizkaiko elkarte bat bultzatu zuen, Sociedad Po\u00e9tico Literaria Aralar zelakoa; denborarekin, sustrai horietatik \"Zurgai Euskal Herriko Poetak. Poetas por su pueblo\" kolektibo berria sortu zen. Talde berriaren aktibitate nagusia kaleko lanean eta 2009an hogeita hamar urte bete zituen taldearen izen bereko aldizkariaren argitalpenean zentratu zen. Idazle bezala Pablok sari dezente jaso ditu bai Euskal Herrian baita ere beste herrialdetan. Zentzu horretan Pablo Gonz\u00e1lez de Langarika espainieraz idatzitako euskal lirikaren berritzaile nagusietarako bat bezala ezaguna da. Bere \"Los ojos de la iguana y otros poemas\" (1988) olerki bilduma testuinguru horretan derrigorrezko aipamena da. Bilbon hil zen, 2016ko martxoaren 17an.\nEstiloa.\nNahiz eta hasierako liburuetan Blas de Otero, Juan Larrea eta Migel Unamunokoa idazleen jarraitzailetzat azaldu \u2014batez ere gizarte kezketan eta hausnarketa existentzialistetan\u2014 laster bere hizkuntza propioa sortzen jakin izan zuen idazle bilbotar honek. Hark garatutako ezaugarri nabaria da, esaterako, irudi bisionarioen erabilera eguneroko bizimoduan itsatsita; beste ezaugarri berezia errealitateaz duen kontzepzio ezkorra izan daiteke. Antza estilo errazekoa ematen duen poesiaren bidez kontzeptualki oso konplexua den unibertsoa sortu du Langarikak. Bizkaiko gris, berde-urdinetik harago, mundu exotiko eta onirikoetara eramaten gaitu non mehatxuak eta koxkak nagusi diren. Testuinguru horretan \"iguanaren begiek\" euskal poesia barruan eten bat suposatu zuten: aurretik nagusi soziala eta errealista zen lirikan, adierazpen poetiko garaikidean bide berriak ireki ziren. Haren liburuak eta poemak euskaraz, ingelesez, italieraz eta korsikeraz irakur daitezke.\nKanpo estekak.\n[[Kategoria:Bizkaiko idazleak]]\n[[Kategoria:Euskal Herriko erdal idazleak]]\n[[Kategoria:Euskal Herriko gaztelaniazko poetak]]\n[[Kategoria:Euskal Herriko gaztelaniazko idazleak]]\n[[Kategoria:Euskal Herriko poetak]]\n[[Kategoria:Bilbotarrak]]\n[[Kategoria:Bilboko idazleak]]"}
{"id": "138943", "revid": "119347", "url": "https://eu.wikipedia.org/wiki?curid=138943", "title": "Zurgai", "text": "Zurgai. Euskal Herriko Poetak. Poetas por su pueblo Euskal Herriko literatura aldizkaria, gaztelerakoa, bereziki olerkigintzan eta lirikaren inguruko kritika literarioan espezializatua. Bilbon (Bizkaia) zuen egoitza, eta zuzendaria Pablo Gonz\u00e1lez de Langarika zen. 2016ean, Pablo Gonz\u00e1lez de Langarikaren heriotzarekin batera aldizkaria desagertu zen.\nAldizkariaren ibilbidea.\nAldizkari honen jatorria aspaldiko Bizkaiko elkarte batean zegoen,Sociedad Po\u00e9tico Literaria Aralar zelakoan; talde horretatik, ondoren, \"Euskal Herriko Poetak - Poetas por su pueblo\" kolektiboa sortu zen. Kolektibo berriaren helburu nagusietariko bat poesia kalera ateratzea izan zen, taldearen izena bera bezala jatorri sozialeko helburu nabaria alegia; horretarako Bilboko hirigunean mural erraldoiak egiten zituzten eta, aldi berean, orriak eta aldizkari apalak argitaratu zituzten. Argitalpen horietako lehendabizikoa \"Yambo\" izenekoa izan zen; aldizkaria kalean saldu egiten zen eta honekin lortutako diruarekin publikazioaren ale berri bat prestatzen zuten. \"Yambo\"ren bidez kolektiboaren egileen lanak zabaldu nahi zituzten, modu horretan poeta berriak ezagutzera emateko. Nolabait ideia berarekin 1979n \"Zurgai\" agertu zen, azken hau asmo handiagoekin egina. \"Zurgai\"ren lehenengo hogeita bost aleak asmo horretan kokatu ziren, kolektiboaren lanak zabaltzearena alegia, baina 1988an taldeak krisi larri bat izan zuen eta, ondorioz, zatitu egin zen. Urte horretan Pablo Gonz\u00e1lez de Langarika idazlea zuzendari bezala izendatua izan zen eta gaur egun horretan darraio. Une horretatik aurrera aldizkaria beste bideak lantzen hasi zen: euskal poeten lanak argitaratzen zituen bitartean -mila poeta baino dezente gehiago hogeitamar urte hauetan- aldi berean gai nagusi baten inguruko monografikoen argitalpenari ekin zion. Aldizkari monografiko horien edukia ugaria izan da: batzuetan puntako idazleengan zentratu da, besteak beste, Blas de Otero, Angela Figuera Aymerich, Gabriel Celaya, Antonio Gamoneda, Juan Larrea, Bitoriano Gandiaga, Jos\u00e9 Manuel Caballero Bonald, Pere Gimferrer mailako egileak; bestetan nazio eta herrialde desberdinetako olerkigintzaren inguruan antolatu dira: Kubako olerkigintzan, Korsicarena, Leongoa, Extremadurakoa... ; beste kasutan, gai zehatz baten inguruan prestatu dira: emakumeek egindako poesiaz, prosaz eginiko poesiaz, ikusteko poesiaz... Beraz,ikusten denez, \"Zurgai\" ez da bakarrik Euskal Herriko lirikaz kezkatzen. Esan daiteke ikuspuntu unibertsala izan duela beti. Aldi berean, azpimarratzekoa da monografiko horietan guztietan sormeneko lanekin batera artikulu kritikoak eta dibulgaziozkoak argitaratzen direla. 2016ean, Pablo Gonz\u00e1lez de Langarikaren heriotzarekin batera aldizkariaren ibilbidea moztu zen.\nBigarren garaiko aldizkariaren ezaugarri nagusiak inpresioaren kalitatea eta diseinua izan dira; modu batez, album baten diseinua du \"Zurgai\"k eta horretan alde grafikoak garrantzitsuak dira. Halaber, sarritan, aldizkariaren barruan poeta desberdinei eskainitako koadernoak eta separatak jaso dira. 2009an \"Zurgai\"k 30 urte bete zituen eta esan daiteke lasai asko Euskal Herriko gaztelaniaz eginiko poesia aldizkari zaharrena dela. Azkenik, esan behar da bere eduki guztiak Interneten saretuta daudela; hauxe da helbidea: www.zurgai.com."}
{"id": "138944", "revid": "119347", "url": "https://eu.wikipedia.org/wiki?curid=138944", "title": "Fairbanks", "text": "Fairbanks, Alaskan, Estatu Batuetan aurkitzen den hiri bat da. 2008ko datuen arabera hiriak 35,132 biztanle zituen eta metropoli osoa kontutan hartuz 97,970. Fairbanks Alaska barnealdeko hiri handiena da eta Alaskako bigarren handiena, Anchorage ostean. Bertan dago Alaskako Unibertsitatea, estatuko zaharrena.\nHiri senidetuak.\nFairbanks ondorengo hiriekin senidetuta dago:"}
{"id": "138948", "revid": "17", "url": "https://eu.wikipedia.org/wiki?curid=138948", "title": "Haur jolas", "text": ""}
{"id": "138949", "revid": "448", "url": "https://eu.wikipedia.org/wiki?curid=138949", "title": "Mururoa", "text": "Mururoa ala Moruroa, historikoki Aopuni, Tuamotu artxipelagoko atoloi bat da, Polinesia Frantseseko Tureia udalerrian dagoena. Frantziak arma nuklearrak frogatzeko saioak egiten ditu han, lehena 1966an.\nGeografia.\nAtoloiak itxura obala du. 28 km-ko luzeta eta 11 km-ko zabalera ditu. Itsasotik barruko aintzirara igarotzeko 10,2 metroko sakonerako pasabidea du ipar-ekialdean. Badira eraikin militar batzuk, bi aireportu eta hiru itsas portu. Bakarrik militar unitate bat bizi da bertan. Sarbidea debekatuta dago.\nHistoria.\n\"Mururoa\" izenak Mangareva hizkuntzaz \u00absekretu handiko uhartea\u00bb esan nahi du. Moruroa ere idazten da. Europearrek atoloia 1767an aurkitu zuten. Philip Carteret ingelesa izan zen aurkitu zuena eta \"Osnaburg\" izena jarri zion. \"Matilda's Rock\" izenarekin ere ezagutu zen: 1792 \"Matilda\" izeneko baleontzia urperatu zen inguruan eta naufragoek txalupetan Tahitiraino heldu ziren.\nSaio nuklearrak.\n1966tik 1974 Mururoan berrogeita bat saio nuklear egin ziren atmosferan eta, 1995 arte, 137 lur-azpian. Azken kanpainak mundu osoko protestak eragin zituen, tartean Greenpeace elkartearenak. Geroztik, 1996tik, laborategiko simulazioak bakarrik egin dira.\nGaur egun.\nUhartean gaur egun ez da inor bizi eta Armadaren aginpean da. 1998. urtetik jarraipen erradiologikoa egin da: Defentsako langileek urtero egiten duten ingurumen laginketaren kanpaina bat. 2006ko urriaren 15ean, Polinesiako Batzarrak azterketa nuklearren ondorioei buruzko txostena onartu zuen, eta ondorioztatu zuen \"azterketa nuklearrek eragin handia izan dutela osasunean, ingurumenean, gizartean eta polinesiako ekonomian\". Txosten honen atzean dagoen Ekonomia, Gizarte eta Kultura Kontseiluak gomendatzen du \"Estatuak egitate nuklearra aitortu eta, beraz, bere erantzukizun osoa bere gain hartzea\". Mururoa eta Fangataufa lur-azpiek ia 500 kg plutonio dituzte.\nMururoa eta Fangataufa Estatu frantsesaren jabetza osoa dute 1964. urteaz geroztik. Senatuak onartu zuen 2012an Polinesia Frantsesaren erkidegoari bere atzeraegitea proposatu zion legeak, baina Frantziako Gobernuak ez du aurrera egin."}
{"id": "138950", "revid": "688", "url": "https://eu.wikipedia.org/wiki?curid=138950", "title": "Tuamotu", "text": "Tuamotu uharteak (), ofizialki Tuamotu uhartedia () Polinesia Frantsesan kokatzen den atoloi kate bat da, munduko handiena izanik. 78 uharte eta koral atoloiez osaturik dago, 885 km\u00b2-ko azalera beteta. 2007ko datuen arabera 18.317 pertsona bizi ziren bertan.\nBanaketa administratiboa.\nUhartediak hurrengo udalerriak ditu:"}
{"id": "138988", "revid": "880", "url": "https://eu.wikipedia.org/wiki?curid=138988", "title": "Amerikaren Aurkikuntza", "text": ""}
{"id": "138989", "revid": "105290", "url": "https://eu.wikipedia.org/wiki?curid=138989", "title": "Power Line Communications", "text": "Power Line Communications, siglen bidez adierazita PLC, kable elektrikoren bidezko komunikazioari erreferentzia egiten dion ingelesezko terminoa da. Teknologia honek sare elektrikoaz baliatzen da uhin eramaile baten bidez banda zabaleko datu bidalketa digitalak egiteko. Elektrizitatea goi-tentsioko lineen bidez transmititzen da, tentsio ertaineko lineen bidez zabaldu eta behe-mailako lineen bidez erabiltzen da eta PLC teknologia hiru mailetan aplika daiteke. Haren erabilera nagusia dira: batetik datu transmisio lokala eta bestetik interneteko sarrera.\nErabilera lokala.\nErabilera lokalerako gutxienez bi hargailu-transmisore erabili behar dira. Etxean hargailu-transmisore bat konekta daiteke ADSl, kable edo Wimax-modemera eta lokia sartzen da, hartara linea bereko loki guztiak sarbide puntuak bihurtzen dira. Bigarren hargailu-transmisoreak lokitik interneteko datuak jaso eta bidaltzen ditu. Sare lokal batean baliatzen ahal da ethernet-kablerik eta haririk gabeko konexiorik gabeko puntu bat sare lokalarekin lotzeko. Sarbide puntuetan konekta daitezke ekipoak, sareko inprimagailuak, wifi hargailu-transmisoreak, VoIP telefonoak eta abar. Transmisioak frekuentzia altuan egiten dira (1,6-30 MHz) elektrizitatea frekuentzia txikian (50-60 Hz) transmititzen den bitartean.\nInternet hornidura BLP.\nOso zabaldua ez badago ere elektrizitate banatzaileek sare elektriko orokorra balia dezakete internet zerbitzua eskaintzeko. Horri BLP edo Broadband over Power Lines deritzo."}
{"id": "138994", "revid": "512", "url": "https://eu.wikipedia.org/wiki?curid=138994", "title": "PIGS", "text": "PIGS (ingelesez \"Txerriak\") ekonomiaren alorrean Europako hegoaldeko lau herrialde (Portugal, Italia, Grezia eta \"Spain\") izendatzeko \u2014batez ere testuinguru anglosaxoian\u2014 erabiltzen den akronimo peioratiboa da. Batzuetan Irlanda ere sartu da, akronimoa PIIGS bihurtu dela; bestetan, Irlandak Italia ordezkatu du, batez ere 2008ko krisialdia eta gero. Lau herrialdeak daude Eurogunean, eta laurek dituzte arazo ekonomiko larriak.\nHistoria.\nAspalditik erabiltzen da termino hau Europako historian, pobreak diren herrialde batzuetan hazkunde ekonomikoaren hauskortasuna adierazteko. PIGS hitza, hedabide anglosaxoiek, batez ere britainiarrek erabili zuten Europako Batasuneko hegoaldeko herrialde multzo bati erreferentzia egiten.\nBRICS(Brasil, Errusia, India, Txina eta Hegoafrika) erabiltzen da ere baina kontrako asmorekin, BRICS adreiluak esan nahi du eta PIGS txerriak. Garatzen ari diren herrialde garrantzitsuenen artean ere zabaltzen ari da, JUG pitxerra esan nahi du ingelesez (Japonia, Erresuma Batua eta Alemania), munduko ranking ekonomiko posizio altuena lortu duten herrialdeei erreferentzia eginez.\n2008ko irailean, Financial Timesen siglak erabiltzeak protestak piztu zituen Espainiako enpresarien eta Portugalgo ekonomia ministroen artean."}
{"id": "138995", "revid": "1310", "url": "https://eu.wikipedia.org/wiki?curid=138995", "title": "PIIGS", "text": ""}
{"id": "138999", "revid": "96586", "url": "https://eu.wikipedia.org/wiki?curid=138999", "title": "Aroa Gimeno", "text": "Aroa Gimeno Martinez (Barakaldo, 1985eko apirilaren 30a) bizkaitar aktorea da."}
{"id": "139048", "revid": "1310", "url": "https://eu.wikipedia.org/wiki?curid=139048", "title": "Veius", "text": ""}
{"id": "139049", "revid": "58701", "url": "https://eu.wikipedia.org/wiki?curid=139049", "title": "Violeta Parra", "text": "Violeta del Carmen Parra Sandoval, Violeta Parra izenez ezagunagoa (San Fabi\u00e1n edo San Carlos, Txile, 1917ko urriaren 4a - Santiago, 1967ko otsailaren 5a) txiletar folk egile abeslari, margolari, eskultore, brodatzaile eta zeramikagilea izan zen. Nicanor Parra olerkariaren arreba zen. Txileko folklorean oinarrituriko kantak, eduki sozialekoak, egin zituen. \"Gracias a la vida\" \"(Eskerrak bizitza)\" da haren abestirik ezagunena.\nGaztelerazko protesta kantarien aitzindaria izan zen. Bere abestietan eduki sozial eta politikoa agerikoa da. Txileko folklorea berreskuratzeko ahaleginean ekarpen nabarmena egin zuen, eta gero etorriko ziren artista askoren inspirazio iturri bilakatu zen. Hego Amerikan ospe handia izan zuen, eta Euskal Herrira eta Mendebaldeko Europako beste hainbat aldetara ere iritsi zen haren eragina. Oskorri taldeak \"Violetaren martxa\" ondu zuen haren omenez.\nBiografia.\nJaiotza eta familia.\nEz dago argi non jaio zen, \"Violeta Parra Fundazioak\" San Fabi\u00e1n de Alic\u00f3n, San Carlosen ekialdean jaio zela esaten dute. San Carlos herrikoek, ostera, euren herrian jaio zela defendatzen dute. Euren leku ofizialean eta herri sarreran ere \"Violeta Parraren jaioterria\" jarrita dago kartelean eta 1992tik Txileko Monumentu Historikoa den Violetaren etxea bertan dago, El Roble kalean, etxe hartan jaio omen zen eta. 2013an, Isabel Parrak, Violetaren alabak eta amaren ohorez Fundazioaren presidentea denak, San Carlosko etxea defendatu zuen, Fundazioaren sukurtsala izango zela esatean. \nVioleta, Nicanor Parra Alarc\u00f3n eskola-maisuaren eta musikariaren (gitarrajolea eta biolinjolea) eta Rosa Clarisa Sandoval Navarrete jostun, ehule eta nekazari-kantariaren alaba izan zen. Bi ahizpa erdi izan zituen, Marta eta Olga Sandoval (bere amaren lehen ezkontzakoak, lehengusu batekin) eta beste zortzi ahizpa-neba zituen: Nicanor (1914-2018), Hilda (1916-1975), Eduardo 'Lalo' (1918-2009), Roberto (1921-1995), Caupolic\u00e1n 'Polito' (jaio eta hila 1924) , Elba 'Yuca' (1926-1981), Lautaro (1928-2013) eta \u00d3scar (1930-2016).\nHaurtzaroa.\nHaurtzaroa landan eman zuen batez ere. 1919 eta 1921 bitartean, familia Santiagon bizi izan zen, eta gero Lautarora joan zen, hegoaldera. 1927an Chill\u00e1nera joan eta \"Villa Alegre\" herrian kokatu ziren. Amak josteko makina erabiltzen zuen familia ugariaren mantenuarekin laguntzeko. Violetak etengabe sufritzen zituen gaixotasunak, hiru urterekin baztangak erasotzea barne. Hobetzen ari zela, neba-ahizpekin dibertitzen zen \u00d1uble ibaiaren uretan, sektoreko zerrategi eta barraketan.\nHaurrek berehala erakutsi zuten ikuskizunarekiko zuten zaletasuna. Etxe inguruan jartzen ziren zirkuetako artistak imitatzen zituzten. Paperezko jantziekin mozorrotzen ziren; Violetak eta haren nebak, Lalok, bikotean kantatzen zuten, eta haurrentzako sarrerak kobratzen zituzten. Hainbat antzezpen ere muntatu zituzten. Violeta 9 urterekin hasi zen gitarra jotzen, eta 12 urterekin lehen kantak konposatu zituen.\nLehen mailako ikasketak egin zituen eta urtebete eman zuen eskola arruntean. Eskola utzi eta landan lan egin zuen, eta familiari lagundu zion, aita larri gaixotu baitzen. Familiaren seme-alabak bizirik irauteko borrokatu ziren jatetxeetan, ostatuetan, zirkoetan, trenetan, zelaietan, herrietan, kaleetan eta burdeletan ere kantatzera aterata.\nSantiagora iristea.\nArazo ekonomikoak areagotu egin ziren aita 1929an hil zenean, eta, 1932an, Violeta Santiagora joan zen bizitzera, neba zaharrenak gonbidatuta, Nicanor Parra etorkizuneko antipoetariak han ikasten baitzuen. Neskatoen Eskola Normalistan ekin zion ikasteari, baina ez zen gustura ibili, interesatzen zitzaiona kantua zelako eta ez eskola. Horregatik eskola utzi eta tabernetan, aisirako kintetan eta auzo gela txikietan hasi zen kantatzen, Hilda ahizparekin batera.\n1935ean, bere ama eta neba-arrebak Santiagora iritsi ziren, eta elkarrekin \"Quinta Normal\" deituriko komunan jarri ziren. 1937an, Violetak bere ibilbide artistikoa hasi zuen Avenida Matucanako \"El Popular\" jatetxean boleroak, korrituak, kuekak, rantxerak eta tonadak interpretatuz, Hilda, Eduardo eta Roberto ahizpa-nebekin batera; gero, baita aurrekoaren aurrez aurre zegoen \"El Tordo Azul-\"en ere. Bietan Luis Cereceda Arenas ezagutu zuen, Yungay Estazioko tren-gidaria. Harekin ezkondu zen urtebete geroago, eta bi seme-alaba izan zituen: Isabel (1939) eta Angel (1943). Musikari ospetsu egin ziren eta amaren abizena hartu zuten giro artistikoan sartzean. Cerecedak, Alderdi Komunistan militatzen zuenak, jarduera politikoan hasi zuen Violeta, eta biek parte hartu zuten Gabriel Gonz\u00e1lez Videlaren lehendakaritza-kanpainan (1946). Senar-emazteak Llay-Llay, Valpara\u00edso eta Santiagon bizi izan ziren. Leku horietan, Violetak bere izaera egonezin eta sortzailea izan zuen, portuko potoetan kantatuz, irratietan aurkeztuz eta antzerki-talde bateko kide bihurtuz. Violetaren bizitza artistikoak etengabeko tentsioa sortu zuen Cerecedarekiko harremanean, familia tradizionalagoa eta emazte otzanagoa espero baitzuen. Azkenik, 1948an banandu ziren.\n1947 inguruan, \"Parra Ahizpak\" izeneko musika folklorikoko bikotea osatu zuen bere ahizpa Hildarekin batera, eta diru iturri bat izan zuen. 1949. urtean, bere alaba Carmen Luisa Arce Parra (2007an Bruselan hil zena) jaio zen. Urte hartan bertan, neskatoaren aitarekin ezkondu zen, Luis Arce Legton, altzari-langilea eta tenorea. 1952an, Rosa Clara alaba jaio zen, bi urte geroago hilko zena. Garai berean, bere lehen diskoak argitaratu zituen Hilda ahizparekin batera, RCA V\u00edctor zigilurako. Txileko herri-kanten formatu sinpleko grabazioak ziren, hala nola \"El Caleuche\", \"La cueca del payaso\" eta \"La viudita\". Bikoteak etengabe funtzionatu zuen 1952ra arte.\n1950eko hamarkadaren hasieran, musika-tradizioak biltzen hasi zen Santiagoko hainbat auzotan eta herrialde osoan. Ibilbide horietan, hainbat poeta ezagutu zituen, besteak beste, Pablo Neruda eta Pablo de Rokha. Bere nebak, Nicanorrek, Txileko benetako musikaren defentsa bere nortasunez onartzera bultzatu zuen, ordura arte erabiltzen ziren estereotipoen kontra. Halaxe haren errepertorioa, ordura arte boleroetan, Espainiako kantuetan, Mexikoko korridoetan eta Peruko baltseetan oinarritua, Txileko kanta tradizionalenetara igaro zen, eta, aldaketari esker, identitate nazionalaren balioak ikusi ahal izan zituen, lehen ez bezala. Bilduma lan hori hiru mila abestik baino gehiagok osatu zuten, \"Cantos folcl\u00f3ricos chilenos\" liburuan eta EMI Odeonek argitaratutako bakarkako lehen diskoetan.\nLehen bidaiak.\n1953an, \"\"Casamiento de negro\"s\" eta \"Qu\u00e9 pena siente el alma\" arrakastatsuak grabatu zituen, eta abesti ezagunenetako bi bihurtu ziren. 1954an, \"Canta Violeta Parra\" programa izan zuen Txileko Irratian, eta urteko folkloristarentzako \"Cau\u00e1n\" saria irabazi zuen, eta horrek Varsoviako (Polonia) gazteentzako jaialdi batean aurkezteko aukera eman zion. Sobietar Batasuna eta Europako hainbat leku ezagutzeko aprobetxatu zuen bidaia. Bereziki probetxugarria izan zen Parisko egonaldia, han grabatu baitzituen lehen iraupen luzeko diska \"Guitare et chant: chants et danses du Chili\" (1956) eta hainbat konpilaziotan geroago argitaratu ziren hainbat abesti, Txileko folkloretik bildutako abestiak soilik biltzen zituztenak. Europan lortutako arrakasta ezezaguna zen Txileko edozein artistarentzat, eta Violeta inspirazioz eta sormenez bete zen. Parisen zegoela izan zuen Rosa Clara alabaren heriotzaren berri.\n1957an itzuli zen Txilera, eta azaroan \u00c1ngel eta Carmen Luisa seme-alabekin joan zen Concepci\u00f3nera, bertako Unibertsitate penkistak kontratatua. Han, hurrengo urtean, Arte Folklorikoaren Museo Nazionala sortu zuen eta gero Santiagora itzuli zen.\nBere lau disko aldi horretan agertu ziren \"Canto y guitarra\" (1957), \"Compa\u00f1ia de guitarra\" (1958), \"La tonada\" eta \"La cueca\" (1959koak azken biak) EMI Odeonen etiketaren azpian, lehen konposizioetako batzuekin. Gai sozialez arduratutako abeslaria \"Yo canto a la diferencia\", poesia-hamarren eta konposizioen eraikitzaile bikaina \"Verso por desenga\u00f1o\" eta olerkien musikalizazioa \"Cueca larga de los Meneses\", bere neba Nicanorrenak izan ziren. Zurezko gitarra batek lagunduta grabatu ziren diskoak eta, gaur egun, \"deskontinuatuta\" daude, baita \"Toda Violeta Parra\" (1961) eta \"Violeta Parra\" (1962) albumak ere.\nGainera, bere arte-jarduera dibertsifikatu egin zen, zeramiketan, olio-pinturetan eta arpillegietan lan egin baitzuen. Arte Plastikoen Txileko Azokaren lehen bi edizioetan aurkeztu zituen (1959 eta 1960). Denbora bat eman zuen arte herrikoi eta folklorikoko museo batean, berak Concepci\u00f3n Unibertsitatean sortzera bultzatu zuena, eta gero ia Txile osoan ibili zen, folklore-ikastaroak eskainiz.\nArgentinako eta Frantziako sasoia.\n1961ean Violeta Argentinara joan zen, Joaqu\u00edn Blaya gobernadorearen familiaren etxean bizi izan zen General Picon. Pampan, \"El Alero izeneko\" pe\u00f1an kantatu zuen eta folklore, zeramika, pintura eta arpillera ikastaroak eman zituen. Buenos Airesera joan zen bere pinturak erakustera eta telebistan eta IFT antzokian abestera. LP bat grabatu zuen EMI Ode\u00f3nentzat, debekatu eta banatu ez zena. Argentinako hiriburuan, 1962ko ekainean, Angel eta Isabel seme-alabekin eta Tita bilobarekin bildu zen. Helsinkira (Finlandia) abiatu ziren Gazteen eta Ikasleen VIII. Mundu Jaialdian parte hartzeko.\nOndoren, Sobietar Batasunean zehar ibili zen, Alemanian, Italian eta Frantzian, eta han kokatu zen, Parisen. Hantxe Barrio Latinon kantatu zuen , eta errezitaldiak eman zituen Unescoren Nazioen Antzokian; irratian eta telebistan abestu zuen bere seme-alabekin batera, arpillerak bordatu zituen eta alanbrezko eskulturak egin zituen. Era berean, 1962an Arion zigilurako hainbat abesti grabatu zituen, ondorengo bilduma batzuetan argitaratuak.\nIsabel eta \u00c1ngel Parra seme-alabak \"Au Chili avec los Parra de Chill\u00e1n\" diskoarekin (1963) diskografia-mundura botatzeaz gain, LP \"Recordando a Chile\" (txiletar bat Parisen) lanarekin jarraitu zuen grabazioan. 1964 eta 1965 artean grabatu zen, eta frantsesez konposatu eta abestutako bi abesti sartu zituen, baita bere ibilbideko beste gai garrantzitsu batzuk ere. Nostalgia handiko garaia izan zen, \"Violeta ausente\" bezalako abesti sentituek erakusten duten bezala.\n1964an, marka historiko bat lortu zuen, Louvre jauregiko Dekorazio Arteen Museoan bere arpillerak, oleoak eta alanbrezko eskulturak bakarka erakutsi zituen lehen latinoamerikarra bihurtu baitzen, \"Violeta Parraren tapizak\" izeneko erakusketan. \"Andeetako poesia herrikoia\" liburua ere idatzi zuen, eta Suitzako telebistak Violeta Parra, Txileko bordatzailea, dokumentala filmatu zuen. Garai hartan, harreman estua izan zuen Gilbert Favre antropologo eta musikologo suitzarrarekin, haren bizitzako maitasun handiarekin (harekin bizi izan zen Genevan, Frantzia eta Suitzaren artean), maitasun- eta desamodio-konposizio garrantzitsuenen hartzailea: \"Coraz\u00f3n maldito, El gavil\u00e1n, Qu\u00e9 he sacado con quererte\", besteak beste.\nGarai hartan, testu borrokalariagoak sortu zituen. Besteak beste, \"Miren c\u00f3mo sonr\u00eden, Qu\u00e9 dir\u00e1 el Santo Padre, Arauco tiene una pena\" eta \"Seg\u00fan el favor del viento\" abestiek osatu zuten Txileko Abesti Berria deituriko korronte musikalaren oinarria. Kantak Parisen berraurkitutako \"Canciones\" saioetan jaso ziren.\nAzken urteak.\n1965eko ekainean Txilera itzuli zen. Urte horretako abenduaren 17an, La Ca\u00f1ada etorbideko izkinan, Mateo de Toro eta Zambranorekin batera Erreginaren komunan, karpa handi bat jarri zuen Isabel eta \u00c1ngel seme-alabekin eta Rolando Alarc\u00f3n, V\u00edctor Njara eta Patricio folklore-zentro garrantzitsu bihurtzeko asmoarekin. Karpa Txileko kulturarako erreferentzia bihurtzeko ametsa izan arren, han jarriko baitzuen \"Folklorearen Unibertsitate Nazionala,\" Txileko folklore ikastaroak egunez eta pe\u00f1a gauez egiteko, baina erantzuna ez zen oso motibatzailea izan eta jendeak ez zuen babestu.\nGilbert Favre-rekin zuen harremanaren amaierak,1966an Boliviara joan baitzen, bere kanta ezagunenetako bat sortu zuen: \u00ab\"Run Run se fue pa'l norte\"\u00bb. Boliviara ikustera joan zen, eta ezkonduta aurkitu zuen. Kaleko mitoak esaten du Violetaren depresioa Pedro Messone kantariak Violeta ez maitatzearen ondorioz zela; Pedrok gezurtatu egin zuen hori, eta bien arteko adin-aldea nabarmendu zuen. Violetak berak eman zuen harreman horren berri irratian, Hegoalderako bira batean harekin izandako idilio ederra. Hala ere, Alberto Zapic\u00e1n musikari uruguaitarra izan zen, eta ez Messone haren azken pasioa.\n1966an kaleratu eta seme-alabekin eta Alberto Zapicanekin grabatua, \"Las \u00faltimas composiciones\" diskoa \"bere lan gorena eta bere testamentu musikala, non era superlatiboan erakusten baitu lortu zuen maisutza eta heldutasun artistikoa\". Albumak bere himno humanitarioak ditu: \"Gracias a la vida, besteak beste,\" Mercedes Sosa, Raphael eta Pedro Vargas artistek ere interpretatua (1977an, Telebista Nazionaleko agintariek bere garaipena debekatu zuten \"La canci\u00f3n de todos los tiempos\" programan, Gloria Simonettik interpretatua), eta \"Volver a los 17\" Joan Manuel Serratek, Milton Nascimentok, Franco Simonek eta beste askok abestua, baita beste abesti garrantzitsu eta ezagun batzuek ere, hala nola \"El rin del angelito, Pupila de \u00e1guila, Cantores que reflexionan\" eta \"El Albert\u00edo,\" azken hori Zapiani eskainia.\nMargot Loyolaren arabera, Violeta Parrak zera esan zion: \"Norberak erabaki behar duela heriotzaren unea ... \"Nik erabakiko dut noiz hil nahi dudan\"\". Gutxienez hiru saialdi huts egin ondoren 1966an eta 1967an barbiturikoak irentsi eta zainak mozten saiatu zen, bere buruaz beste egin zuen 49 urterekin buruan tiro bat emanda, Erreginaren karpan, 1967ko otsailaren 5eko 17:40an. Bere azken gutunean, Nicanorri zuzendua, hauxe idatzi zuen, besteak beste: \"Ez dut neure burua hiltzen maitasunarengatik, erdipurdikoen gainezkako harrotasunagatik baino\". Bere heriotzaren berri izan zuenean, Pablo Nerudak hauxe adierazi zuen: \"Gizakiari eta jainkotasunari kantatzetik, boluntarioki zure isiltasuna zeure egin zuen, tristezia baino beste gaixotasunik gabe\". Kapera bero bat bere karpan altxatu zen eta hileta bi egun geroago egin zen, Santiagoko Hilerri Nagusiko 31. galeriako nitxo batean lurperatu zutenean. Ondoren, gorpuzkiak Atxilotu Desagertuaren eta Betearazpen Politikoaren Memorialetik gertu eraman zituzten, hilerri berean, eta 2018an plazatxo bat eraiki zuten hilobiaren inguruan.\nAskorentzat paradoxikoa da \"Gracias a la vida\" lanaren autoreak, existentziari himnoa idatzi eta urtebetera bere buruaz beste egitea; beste kritikari batzuek, berriz, depresio-aldartearen eta agur-kantaren isla hautematen dute hizkietan, musikalizazio-estiloan, erabilitako tonuetan eta gaien monotonian.\nHil ondoren, 1998an Gabriela Mistral domina eman zioten.\nLanak.\nVioletak bere bizitzan diska hauek plazaratu zituen:\nVioleta Parrak argitaratu gabeko musika ugari utzi zuen, gero ezagutu duguna. Haren \"D\u00e9cimas autobiogr\u00e1ficas\", Violetaren ahotsarekin grabatuak, Alercek 1976an argitaratutako LP batean bildu ziren (gero \"D\u00e9cimas y cent\u00e9simas\" zabaldu ziren); Warner Music Chilek 1999an atera zuen Genevan (\"Violeta Parra Genevan\") emandako kontzertua eta haren \"Gitarra konposizio bereziak\".\nMusikari ekarpen garrantzitsua egiten dio Violetak Txileko musika-tradizioa berreskuratzean: jainkozko kantua (\"El rin del angelito, Verso por una ni\u00f1a muerta\", adibidez), maputxea (\"Qu\u00e9 sacado con quererte\"), gitarra-jolea, haren nortasun-abestiak, eta abar, \"Recqu\u00e9rica, Carta\".\nLegado art\u00edstico.\nFundaci\u00f3n Violeta Parra.\nBere seme-alaben ekimenez, artista eta kantautorearen irudia eta ondarea berreskuratzeko asmoz, 1992 \"Fundaci\u00f3n Violeta Parra\" sortu zen. Lehen urtean, Isabel Parra alaba izan zen erakunde horren lehen lehendakaria, eta haren helburua: \"Bere lana bildu, antolatu eta gordetzea zen; Txilen eta kanpoan proiektatzea, ikasleek, artistek eta, oro har, ikusleek ikus dezaten.\"\nVioleta Parra Museoa.\nVioleta Parra Museoa 2015eko urriaren 6an ireki zen jendearentzat, zenbait urteko atzerapenarekin (hasiera batean, inaugurazioa 2011. urtearen amaieran egin behar baitzen), artistaren lana etengabe erakusteko helburu nagusiarekin. Cristi\u00e1n Undurraga arkitektoak diseinatua, bere arpillerak, oleoak eta mach\u00e9 paperean egindako lanak biltzen ditu. Bildumak 48 lan ditu, dohaintzan eta komodatuen artean, baina 23 besterik ez, Violeta Parraren bi gai nagusietan banatuak: gizakia eta jainkoa.\nVicu\u00f1a Mackenna etorbideko 37an dago, Santiagon. Museoak, Violetaren obrari eskainitako aretoez gain, beste gune batzuk ere baditu, hala nola tailerrak, kontzertuak eta hitzaldiak. Sarrera doan da.\nAntzerkia, zinema eta telebista.\nBuenos Airesen omenaldia egin zitzaion bere bizitzari \"Violeta viene a nacer\" antzerki-lanarekin, \"Y ahora, la resucitada de la violenta Violeta\" Rodolfo Braceli idazle eta kazetari argentinarrarena eta Virginia Lago aktore argentinarrak 1993 eta 1994an interpretatua.\n2011n, Andr\u00e9s Woodek \"Violeta se fue a los cielos\" filma estreinatu zuen, \u00c1ngel Parraren izen bereko liburuan oinarrituta, eta Francisca Gavil\u00e1nek interpretatua. \u200b Filmak hainbat sari irabazi ditu, besteak beste, Sundance Jaialdiko Nazioarteko Sari Nagusia (2012ko urtarrila).\u200b\n2012an, \"Violeta se fue a los cielos\" miniseriea eman zen, Andr\u00e9s Woodek zuzendutako eta Francisca Gavil\u00e1n protagonista duen filmaren telebistarako egokitzapena. Chilevisi\u00f3nek eman zuen, eta hiru kapitulu izan zituen; horietan, filmaren metraje estratik abiatuta, Violetaren haurtzaroa, haren lehen ezkontza eta Nicanor nebarekiko lotura sakontzen dira.\nM\u00fasica.\nHainbat kanta eskaini dizkiote Violetari:\nEra berean, Angel Parra Orrego bilobak \"antikuekak\" biltzen zituen diskoa argitaratu zuen 1994an, eta Tita Parrak 1998an \"D\u00e9cimasen\" jarraipena egin zuen, \"Cent\u00e9simas del alma\" izenburupean.\n\"Aterciopelados\" izeneko talde kolonbiarraren \"Protesta kanta\" abestiak Violeta Parra aipatzen du (\"Oye\" diskoan, 2006). Gustavo Cerati argentinarraren \"Karaoke\" abestiak \"La carta\" abestiak sampling bat du (\"Siempre es hoy\" diskoan, 2002).\n2003ko \"Vi\u00f1a del Mar\" jaialdian, Charly Garc\u00eda argentinarrak \"Demoliendo hoteles\" abestiaren hitzak aldatu zituen: \"\"Yo fui educado con Parra y odiaba a la humanidad. Un d\u00eda di gracias a la vida, y tuve mucho mucho mucho m\u00e1s\".\"\n2018an, Nacho Vegas musikari espainiarrak \"Viol\u00e9tika\" izena jarri zion urte hartako diskoari, Violetaren ohorez eta \"esdr\u00fajulak\" tratatzeko moduaz.\nTxileko hainbat musikarik \u00c1ngel eta Isabel seme-alabak, V\u00edctor Jara, Quilapay\u00fan, Illapu, Patricio Manns, Los Jaivas, Inti Illimani (Violetaren bakarkako abesti-grabazioez gain, Luis Advis \"Canto para una semilla\" lana egin zuen, eta \"D\u00e9cimas autobiogr\u00e1ficas\" musikalizatu zituen. \u00c1lvaro Henricezek ekoitzitako rockean, besteak beste, Los Bunkers, Pettinellis, Lucybell, Javiera Parra (biloba), Chancho en Piedra eta Juanita Parra (Los Jaivas taldeko bateria) artistek hartu zuten parte, eta 2001ean argitaratu zen, \"Despu\u00e9s de vivir un siglo\" izenburupean. Myriam Hern\u00e1ndez, Gloria Simonetti eta Luis Jara baladistek ere Violetaren musika jarri dute beren errepertorioetan.\nTxiletik kanpo, grabaketetan zein zuzenean, Violeta Parraren abestiak, artista garrantzitsuek interpretatu dituzte, besteak beste:"}
{"id": "139052", "revid": "201", "url": "https://eu.wikipedia.org/wiki?curid=139052", "title": "Petrolio dorrea", "text": ""}
{"id": "139053", "revid": "201", "url": "https://eu.wikipedia.org/wiki?curid=139053", "title": "Petrolio dorre", "text": ""}
{"id": "139055", "revid": "1519", "url": "https://eu.wikipedia.org/wiki?curid=139055", "title": "Biniou", "text": "Binio\u00f9 bretainieraz gaita ezan nahi du, hots, Bretainiako gaita edo xirolarru nazionala da. Bi Binio\u00f9 mota daude: binio\u00f9 kozh (kozh bretoieraz \"zahar\" esan nahi du) eta binio\u00f9 bras (bras bretoieraz \"handi\" esan nahi du), azken hau batzuetan \"pib-veur\" ere deitua da.\nEzaugarriak.\n\"Binio\u00f9 bras\" delakoak Eskoziako xirolarruaren antza handia du; tresnaren joko edo multzoak Bretainiako musika tresnagintzako etxeek egin edota Eskozia nahiz beste herrialdeetatik ekarri ohi dira.\n\"Binio\u00f9 kozh\" xirolarruak zortziren baten doinua du eta soinuz bizia da; bere notarik biziena eskoziar gaitaren nota bizienaren berdina da. Bordoi bakar bat du, tonikatik bi zortziren baxuagoa dena. Usadioz beste musika tresna batek lagundurik bikoteka jo ohi da: bigarren musika tresna hau bonbarda izan ohi da, binio\u00f9 gaitaren zortziren bat azpiko doinua du, hau bretoi dantzak dantzatzeko aproposa delarik. Binio\u00f9 bras xirolarrua bagad baten osagarri izan ohi da.\nBretoien artean ohikoa da binio\u00f9 xirolarruak jatorria KernVeur (bretoieraz Kornualles) herrialdean duela aipatzea. Baina herrialde horretako hainbat ohitura eta kornubiera bera ere jadanik hilka daudenez, herrialde hartan binio\u00f9 xirolarrua ere desagertua dagoela dirudi."}
{"id": "139056", "revid": "201", "url": "https://eu.wikipedia.org/wiki?curid=139056", "title": "The well", "text": ""}
{"id": "139057", "revid": "201", "url": "https://eu.wikipedia.org/wiki?curid=139057", "title": "Latium", "text": ""}
{"id": "139058", "revid": "105290", "url": "https://eu.wikipedia.org/wiki?curid=139058", "title": "Popocat\u00e9petl magaleko monasterioak", "text": "Popocat\u00e9petl magaleko monasterioak UNESCOk Gizateriaren Ondare izendatutako 14 monasterio dira, XVI. mende hasieran frantziskotarrek, domingotarrek eta agustindarrek eraikiak Mexikoren konkistaren lehen urteetan. Eskualdearen ebanjelizazioan garrantzi handia izan zuten, europar kultura eta erlijio berriaren iturburu bihurtu baitziren. Popocat\u00e9petl sumendiaren magalean eraiki ziren, Atlatlauhcan, Cuernavaca, Hueyapan, Tetela del Volc\u00e1n, Yautepec, Ocuituco, Tepoztl\u00e1n, Tlayacapan, Totolapan, Yecapixtla eta Zacualpan de Amilpas Calpan, Huexotzingo eta Tochimilco herrietan.\nEzaugarriak.\nMonasterio hauek egitura eta apaindura soilekoak dira, gehienak plateresko estilokoak. Eraikin nagusia (eliza) tamaina handikoa eta itxura laukizuzenekoa da, sarri hormabular sendo almenez hornituak, gotorleku itxura emanez.\nMonasterio hauek segida jakin bat jarraituz eraiki ziren. Lehenik atariaren hormak, kapera irekia (\"capilla abierta\") eta erpineko kaperak (\"capillas posas\") eraiki ziren. Gero, elizaren nabea eta alboko eraikinak. Segida honek garrantzi handia zuen, bertako populazioa kristautzeko atariak eta kapera irekiak erabili baitziren hasiera-hasieratik, zeremonia erlijiosoak haize zabalean egiteko ohitura baitzuten. Aurrerago beste elementu batzuk ere gehitu zitzaizkien, hala nola, dorrea, alboko kaperak eta, batzuetan, bigarren patio bat eta solairu bat monasterioan bertan.\nEspainiako eta Europako monasterio ereduak ez bezala, Espainia Berrikoen ezaugarri bereizia eraikinaren eta gune irekien arteko erlazioa da, batez ere patio handian edo atariari emandako garrantzia.\nHamalau monasterioak.\nHauek dira 14 monasterio edo komentuak:\nPueblan:\nMorelosen:"}
{"id": "139059", "revid": "512", "url": "https://eu.wikipedia.org/wiki?curid=139059", "title": "Bayonne", "text": "Bayonne New Jersey estatuko Hudson Konderrian kokaturik dagoen hiria da, Jersey Cityko hegoaldean.\nTradizioaren arabera, \"Bayonne\" izena Baiona euskal hiriaren izen frantsesetik dator. Esaten da higanot frantsesak bertara joan zirela bizitzera Amsterdam Berria sortu aurretik. XVII. mendearen erdialdean, valoniar frantsesdunak Holanda Berriaren biztanleriaren gehiengoa ziren eta litekeena da hiriari Bayonne izena jarri izana. Hala ere, ez dago hori adierazten duen froga historikorik. Beste teoria batek dio hiriaren izena bi badia artean kokatua egotearen ondorioa dela, \"Bay-on\" edo \"on the Bays. \"Bayonneko ontzioletan desegin zuten \"La Normandie\" frantses transatlantikoa 1947an."}
{"id": "139060", "revid": "512", "url": "https://eu.wikipedia.org/wiki?curid=139060", "title": "Dentsitate erlatibo", "text": "Dentsitate erlatiboa gai baten dentsitatearen eta erreferentziatzat hartzen den beste gai baten dentsitatearen arteko erlazioa da. \"Grabitate espezifiko\" ere deitzen zaio, baina \"dentsitate erlatibo\" terminoa lehenesten da erabilera zientifiko modernoan.\nEskuarki, uraren dentsitatea hartzen da erreferentziatzat, hau da, \"urarekiko dentsitate erlatiboa\" esan nahi du gehienetan. Hartara, \u00abkorindoiaren dentsitate erlatiboa 4ra hurbiltzen da\u00bb irakurtzen badugu, korindoiaren \"urarekiko dentsitate erlatiboa\" adierazi digute.\nDentsitate erlatiboak ez du unitaterik, bi dentsitateren arteko erlazioa denez. Gai baten dentsitate erlatiboa bat baino txikiagoa baldin bada, erreferentzia baino dentsitate txikiagokoa da; bat baino handiagoa baldin bada, berriz, erreferentzia baino dentsitate handiagokoa da. Dentsitate erlatiboa zehazki bat baldin bada, dentsitate berdinekoak dira; hau da, bi gaien bolumen berdinek masa berdina dute. Erreferentziako gaia ura baldin bada, bat baino dentsitate erlatibo txikiagoko gai batek flotatu egingo du ur gainean. Adibidez, izotz puska batek, 0,91 inguruko dentsitate erlatiboa izaki, flotatu egingo du. Bat baino dentsitate erlatibo handiagoa duen gai bat, ordea, hondoratu egingo da."}
{"id": "139061", "revid": "448", "url": "https://eu.wikipedia.org/wiki?curid=139061", "title": "Grabitate espezifiko", "text": ""}
{"id": "139064", "revid": "336", "url": "https://eu.wikipedia.org/wiki?curid=139064", "title": "August Dupin", "text": "C. Auguste Dupin Edgar Allan Poek sortutako detektibea da. Lehen agerpena, askoren ustez lehen detektibe eleberria den \"\"Morgue kaleko hilketak\" (1841) eleberrian egin zuen. Beste bi kontakizunetan ere agertzen da: \"Marie Rog\u00eaten misterioa\" (1842) eta \"Gutun ebatsia\"\" (1844). Dupin ez da detektibe profesionala eta misterioak argitzera bultzatzen duten arrazoiak desberdinak dira 3 istorioetan. Detektibe hitza ezagun egin aurretik sortu zuen Poek Auguste Dupin pertsonaia eta ondotik garatu zen detektibe eleberriaren oinarriak ezarri zituen."}
{"id": "139065", "revid": "46380", "url": "https://eu.wikipedia.org/wiki?curid=139065", "title": "Mary Welsh Hemingway", "text": "Mary Welsh Hemingway (1908ko apirilaren 5a - 1986ko azaroaren 26a) kazetari amerikarra izan zen, eta Ernest Hemingwayen laugarren emazte eta alarguna.\nMinnesotan jaio zen, egurgile baten alaba zelarik. 32 urte zituela, Lawrence Miller Cook, Ohioko drama ikasle batekin ezkondu zen. Ez zuten luze iraun elkarrekin eta banatu egin ziren. Banaketaren ostean, Mary Chicagora joan zen Chicago Daily News egunkarira lanera, eta bertan ezagutu zuen Will Lang Jr. Oporretan Londresera joan zen eta London Daily Express egunkarian lanean bukatu zuen. Paris-era bidali zuten Bigarren Mundu Gerra hastear zegoela berri ematera.\nGerra garaian ezagutu zuen Noel Monks kazetari Australiarra, bere senarra izango zena. 1944an Ernest Hemingway ezagutu zuen Londresen eta lagun minak bihurtu ziren. 1945ean, Mary Wels dibortziatu egin zen Noel Monksengatik, eta 1946ko martxoan Ernest Hemingwayekin ezkondu zen Kuban. Harrezgeroztik elkarrekin bizi izan ziren Kuban, Key West (Florida) eta azkenik Ketchum (Idaho)n.\n1976an, \"How It Was\" deituriko autobiografia idatzi zuen."}
{"id": "139066", "revid": "105290", "url": "https://eu.wikipedia.org/wiki?curid=139066", "title": "Ketchum", "text": "Ketchum Blaine Konderriko herri bat da, Idaho, Estatu Batuak, estatuko erdialdean kokatzen delarik. 2000ko datuen arabera 3.003 biztanle zituen. Wood River bailaran dago, Sun bailararen ondoan; herria Bald Mendien azpian kokatzen da, mundu mailan ezaguna den ski estazioa duena. Mundu osoko turistak joaten dira bertara arrantza, mendi-martxak, tenis, erosketa eta beste hainbat ekintza egiteko. Ketchumeko aireportua, Friedman Memorial Airport, 24 kilometro hegoaldera kokatzen da. Ketchum 1.784 metrotako garaieran kokatzen da.\nErnest Hemingway.\nErnest Hemingway idazle estatubatuarrak hemen bizi izan zituen bere azken egunak eta bertan dago lurperaturik."}
{"id": "139067", "revid": "336", "url": "https://eu.wikipedia.org/wiki?curid=139067", "title": "Arritmia", "text": "Arritmia hitzak bihotzaren sistema elektrikoan gertatutako asaldura multzo handia barne hartzen du. Sailkapen orokor handia eginez, arritmiak azkarregi (takikardiak) edo motelegi (bradikardiak) joan daitezke, eta erregular edo irregularrak izan daitezke. Halaber, arritmiak egoera patologikoa edo anormala islatu dezake baina fisiologikoak edo normalak izan daitezke ere bai. Patologikoen artean bizitza arriskuan ipintzen dituztenak daude, fibrilazio bentrikularra adibidez, baina hain larriak ez direnak ohikoagoak dira, guztien buruan fibrilazio aurikularra dugularik.\nEKGren bidez diagnostikatzen dira, sarritan sintomarik ematen ez dutelarik.\nTratamendua.\nAntiarritmikoen artean ezagunenak digoxina, amiodarona eta betablokeatzaileak ditugu."}
{"id": "139069", "revid": "119347", "url": "https://eu.wikipedia.org/wiki?curid=139069", "title": "Johan Lorbeer", "text": "Johan Lorbeer kalean aritzen den artista Alemaniarra da. Azken urteetan ezaguna bihurtu da bere \"Still-Life\" deituriko ikuskizunengatik, kalean eginak direnak. Ikuskizun hauetako askotan, Lorbeer itxuraz ezinezkoak diren posiziotan agertzen da kalean, hala nola pareta batean horizontalki zutik mantenduz ala airean esku bat paretan bermatuta soilik orduetan mantenduaz.\nNola egiten duen.\nNahiz eta hala dirudien, gizon honek ez du magia egiten. Bere benetako besoa gordeta mantentzen du, eta bistan paretaren aurka bermatzen dena euskarri bat da."}
{"id": "139071", "revid": "2534", "url": "https://eu.wikipedia.org/wiki?curid=139071", "title": "Santa Mar\u00eda del Cam\u00ed", "text": ""}
{"id": "139119", "revid": "63274", "url": "https://eu.wikipedia.org/wiki?curid=139119", "title": "Monumentu historiko (Frantzia)", "text": "Monumentu historikoa () Frantziako Kultura Ministerioak ondasun, ondasun multzo edo eraikin bati eman ahal dion izendapena da. Bere garrantzi historiko edo arkitektonikoagatik sailkatzen da eta MH titulua ematen zaio. Ondasun publikoak nahiz pribatuak izan daitezke, baina titulua duten ondasunek eraikinen zaharberritzea eta erabilera publikoa bermatu behar dute.\nBi babes maila daude: monumentu bat izan daiteke Monumentu Historiko Sailkatua \u00ab\"class\u00e9\"\u00bb edo Monumentu Historiko Erregistratua \u00ab\"inscrit\"\u00bb. Erregistratuta daudenak lurralde mailako interesa dute, sailkatuak, aldiz, nazio estatu mailakoa. erregistratutako monumentu historiakoak bigarren mailako katalogo honetan jasotzen dira: \"Inventaire Supplementaire des Monuments Historiques\" (ISMH).\nEspainiako Monumentuaren edo Kultura Intereseko Ondasunaren parekoa da.\nIpar Euskal Herrian.\nMonumentu horietatik 377 Pirinio Atlantikoak departamentuan daude; Lapurdi, Nafarroa Beherea eta Zuberoako euskal lurraldeak barne dituelarik.\nHauek dira sailkatutako elementuak lurraldeka:"}
{"id": "139120", "revid": "89622", "url": "https://eu.wikipedia.org/wiki?curid=139120", "title": "P\u00e4ij\u00e4nne Tavastia", "text": "P\u00e4ij\u00e4nne Tavastia (finlandieraz eta ofizialki: \"P\u00e4ij\u00e4t-H\u00e4me\"; suedieraz: \"P\u00e4ij\u00e4nne-Tavastland\") Finlandiako hegoaldean dagoen eskualde bat da."}
{"id": "139123", "revid": "3591", "url": "https://eu.wikipedia.org/wiki?curid=139123", "title": "Beefalo", "text": "Beefaloa gizakiak sortutako betabere mota bat da, Amerikako bisonte eta arraza ezberdinetako etxeko behien arteko gurutzaketaren ondorioa. Europan ere beefaloak sortu dituzte Europako bisontea eta bertako behiak erabiliz. Kasu honetan zubron izena eman diote hibridoari.\nAmeriketan arrazaren beste izen bat, egun gutxiago erabilita, Cattaloa da.\nNahasketa gauzatzeko erabilitako behi arrazaren arabera, beefaloak itxura ezberdina hartu dezake. Oro har antza handiago dauka behi edo zezen handi batekiko, baina oso sendoa eta ilaje ugariarekin.\nArraza haragiaren emankortasunaren aldetik bi espezieen ezaugarri hoberenak animali bakar batean lotzeko sortu zuten.\nBeefaloa itxuraz behiatik gertu dago, eta %37,5 dauka bisontearen genetikaren aldetik. Dena den, portzentai hauek aldatu daitezke abere batetik bestera eta abeltzainaren arabera. Bisontearen portzentai handia daukaten animaliek \"Bisonte hibridoak\" deitzen dituzte.\nBeefaloak ugaldu daitezke, abere hauek umekarrak baitira. Ez dira berez antzuak, gizakiak sortutako beste zenbait hibrido ak bezala, mandoaren kasu. Hala ere zenbait kasuetan ugalkortasun zaila daukate, eta hau izan da hain zuzen arraza hau hazteko arazoetako bat.\nBeefaloaren haragia asko famatzen dute, kaloria gutxikoa baita. Gantza eta kolesterola ere maila baxuan dauka.\nBeste aldetik Ipar Amerikako beefaloak ondo egokitzen dira eguraldi kaskar zein larre eskasetan. Europako beefaloen kasuan, nahiz eta animali emankorrak eta zailduak izan larre txarretan, hainbat gaixotasunen aurrean ahulak izaten dira.\nEtimologia.\nIzen ingelesa \"beef\" (txahala) eta \"buffalo\" (horrela deitzen dute Amerikako bisontea) elkarlotzetik sortua da.\nCattalo izena ere historikoki erabilia izan da abere hauek izendatzeko. Berre jatorria, beefalo bezala, ingelesezko bi hitzen loturatik dator; \"Cow\"(behia) eta bufalo.\nEgun Ameriketako Estatu Batuetan cattalo bisonte itxura eta portzentai handia daukan beefaloa izendatzeko erabiltzen dute. Kanadako zenbait tokietann berriz oro har cattalo hitza befaloak deitzeko erabiltzen dute.\nArrazaren historia.\nBeefaloak Ipar Ameriketan.\nAmerikako bisonte eta behi baten arteko nahasketaren lehendabiziko berri 1749. urtekoa dugu, eta kasualitatez eman zen, garai haietako Ingalaterrako Ipar Ameriketako kolonietan. Lehendabiziko gurutzake nahita egindak XIX. mendeko erdialdean burutu ziren. Charles Goodnight izan zen hauen ondorioa Cattaloa deitu zuena.\n1886.en urteko negu gogorrak milaka behi akabatu eta gero, Charles Jesse, \"Buffalo\" Jones ezizenez, lan ugari egin zuen Kansasen bisonteak eta behiak gurutzatuz, hango eguraldi gogorrei egokitako abereak lortzeko asmoz.\nEuropako beefaloa, Zubrona.\n1850. urtean Poloniako Vladisky irakasleak zuzendutako ikerlarien taldea, Europako bisonte eta behien arteko nahasketak gauzatzen hasi zen.\nLana hauek lagata izan arren, 1970. urtean berrartu zituzten Poloniako behi gorriak zein behi frisiarrak erabiliz. Ondorio onak izan dira. Poloniako zubronen (horrela deitzen dituzte hango beefaloak) txahal eta txekorrek 60 kilogramo inguru pisatzen dute jaitzerakoan, eta oso azkar hazten dira. Haragiaren emankortasuna ere handia da, kalitate handikoa. Bultzatzaileen arabera, bisonte eta behiaren arteko hibrido hauek \"Iraultza berde\" bat ekar dezakete abelkuntzan.\nHala ere, zenbait gorabehera zela medio, experimentoa bertan behera geratu zen, eta egun zubron gutxi daude.\nBibliografia.\n\"Los se\u00f1ores del bosque. Conservaci\u00f3n del lobo, el lince, el oso y el bisonte en Europa\". Egilea Christian Kempf. Argitaletxea, Lynx edicions, 1990. ISBN:84-87334-05-9\nKanpo estekak.\n[[Kategoria:Animalia hibridoak]]\n[[Kategoria:Poloniako bertako behi eta bobidoen arrazak]]\n[[Kategoria:Ameriketako Estatu Batuetako bertako etxabereen arrazak]]\n[[Kategoria:Bovinae hibridoak]]"}
{"id": "139124", "revid": "336", "url": "https://eu.wikipedia.org/wiki?curid=139124", "title": "Tortolosak", "text": "Tortolosak, kurkuluxak edo txokoak arkumeen hanketako tortolos hezur txikiekin egiten den Euskal Herriko haur-jolas tradizional bat da, munduan zehar ere zabaldua, hezurrak bota eta suertatzen diren aldeak zein diren, jaurtitzaileak irabazi edo galdu egiten duena. Aldaera batzuetan tortolosak orden jakin batean jasotzea, edo gero eta kopuru handiagoak biltzea da helburua.\nAldaera anitz dituen jolasa eta Euskal Herrian ere herriz herri izendapen ezberdinak dituena: kaloka Donostian, sakaponak Zestoan eta asakaponak Zumaian. Hezurraren lau alde posibleek ere izen ezberdinak jasotzen dituzte: \nTokika bestelako izenak ere badaude. Bestalde, gazteleratik eratorritako \"pone\", \"sake\", \"karne\", \"kulo\" ere erabiltzen dira.\nAntzinako Grezian, \"astragaloi\" izenez, eta Erroman, \"tali\" izenez, sarri jolasten zen tortolosetan eta dadoen aurrekariak izan ziren. Tortolosetan, ordea, aldeek suertatzeko probabilitate ezberdinak dituzte, aldeko eta aurkako konbinazioak sortuz horrela. Adibidez, Erroman \"Venus\" izeneko konbinazioak lau \"tali\" edo tortolos alde ezberdinak suertatzea adierazten zuen."}
{"id": "139187", "revid": "1340", "url": "https://eu.wikipedia.org/wiki?curid=139187", "title": "Txinako bandera", "text": ""}
{"id": "139188", "revid": "3591", "url": "https://eu.wikipedia.org/wiki?curid=139188", "title": "Cattalo", "text": ""}
{"id": "139189", "revid": "58701", "url": "https://eu.wikipedia.org/wiki?curid=139189", "title": "Welsh Not", "text": " () edo Welsh Note () XIX. mendean zenbait eskolatan galesez mintzatzen ziren umeen lepoetan zintzilik zeramatena eta \"WN\" letrak grabaturik zituen zurezko pieza izan zen. \"Not\" pieza galesez hitz egiten harrapaturiko edozein umeri ematen zioten, eta horrek galesez mintzatzen harrapaturiko beste ikaskideri eman behar zion. Eskolak amaitutakoan, \"not\" seinalearen jabeak zigorrada jasaten zuen. \"Not\" piezaren helburua ikasleek ama hizkuntzaz ez hitz egitea zen, orduan ingelesa hezkuntzarako hizkuntza egoki bakartzat hartzen zutelako.\nHistoria.\nEzaguna den \"not\" seinalearen lehen erabilera XVIII. mendean izan zen: garai hartan, galesez \"cwstom\" eta ingelesez \"Welsh stick\" (\u00abgales makila\u00bb) edo \"Welsh lead\" (\u00abgales beruna\u00bb) izenak zituen. Jardutea 1847ko \"Reports of the commissioners of enquiry into the state of education in Wales\" agirian aipatu zen. Nahiz eta agiria Galesko kulturaren zenbait alderekiko kritikoa izan, ikuskatzaile batzuek \"not\" seinalearen erabilera bidegabe eta ankertzat jo zuten. Era berean, agiriak ez zuen erabilera ontzat eman, eta gales hiztunak gehiengoa ziren eskualdeetan hezkuntza galesez zela adierazi zuen.\nXIX. mendeko azken hamarkadetan, hezkuntza derrigorrezko bilakatu zenean, eskola gutxi batzuek baino ez zuten \"not\" seinalea erabiltzen. 1888ko Tokiko Gobernuaren Legea ezarri ondoren, konderrien gobernuek eskolen eskuduntza lortu zutenean, lehen mailako irakaskuntza galesez izan zen, eskualderen batean gales hiztunak gehiengoa baziren. Bigarren mailan, nahiz eta erabiltzen zuten hizkuntza ingelesa izan, ez zuten berriro \"not\" seinalea erabili."}
{"id": "139195", "revid": "6327", "url": "https://eu.wikipedia.org/wiki?curid=139195", "title": "Joxe Antonio Ormazabal", "text": ""}
{"id": "139196", "revid": "6327", "url": "https://eu.wikipedia.org/wiki?curid=139196", "title": "Monument historique", "text": ""}
{"id": "139197", "revid": "201", "url": "https://eu.wikipedia.org/wiki?curid=139197", "title": "Multzo Historiko-Artistiko", "text": ""}
{"id": "139199", "revid": "201", "url": "https://eu.wikipedia.org/wiki?curid=139199", "title": "Monumentu historiko", "text": ""}
{"id": "139200", "revid": "119347", "url": "https://eu.wikipedia.org/wiki?curid=139200", "title": "Artj\u00e4rvi", "text": "Artj\u00e4rvi (suedieraz: \"Artsj\u00f6\") Finlandiako P\u00e4ij\u00e4nne Tavastia eskualdearen hegoaldean dagoen udalerria da.\nGeografia.\nP\u00e4ij\u00e4nne Tavastia eskualdean dago udalerria, Finlandia hegoaldean eta, Ekialdeko Nilandia eta Hego Karelia eskualdeen mugan. Bizilagunak, Orimattila iparraldean, Lapinj\u00e4rvi mendebaldean, Myrskyl\u00e4 hegoaldean eta Iitti ekialdean dira. 197,33 km\u00b2-ko azalera dauka eta P\u00e4ij\u00e4nne Tavastiako azalera txikiena duen udalerrietako bat da; 2009. urtean, egoera ekonomikoa hobetuko duelakoan, Orimattila hiriarekin bat egiteko prozesuan hasi zen Artj\u00e4rvi. Ur-azalera azalera guztiaren %10a baino gehiago da, guztira, 20,32 km\u00b2; izan ere, udalerriaren bihotza hiru aintzirek osatzen dute, Pyh\u00e4j\u00e4rvi, S\u00e4yhtee eta Villikkalanj\u00e4rvi aintzirek hain zuzen. Aipatzekoak dira baita ere, arrantzale mordoa erakartzen duten K\u00f6ylinjoki eta Lanskinjoki ibaiak, udalerritik iparrerantz doazenak. Ursa Finlandiako astronomia elkarte handienak, astronomia behatoki bat garrantzitsu bat dauka udalerrian, T\u00e4htikallio behatokia .\nKlima nagusia kontinental hezea da. Honenbestez, udak epelak eta hezeak izaten dira, neguak aldiz, hotzak eta luzeak."}
{"id": "139201", "revid": "6327", "url": "https://eu.wikipedia.org/wiki?curid=139201", "title": "Tabak", "text": ""}
{"id": "139203", "revid": "11782", "url": "https://eu.wikipedia.org/wiki?curid=139203", "title": "Joaqu\u00edn de Lucarini", "text": ""}
{"id": "139206", "revid": "119347", "url": "https://eu.wikipedia.org/wiki?curid=139206", "title": "Zazpi Hondartzak", "text": "Zazpi Hondartzak Gipuzkoako marearteko zabalgunea da, Mutrikuko udalerrian kokatua. Hondartzak guztira 2.520 metro luze eta 85 metro zabal dira. Saturraran hondartzaren eta Kardala muturraren artean daude. Urpekaritza eta nudismoa egiten dira han.\nItsasbeheran baino ezin da sartu, bai Saturrarandik bai Burumenditik. Izan ere, Zazpi Hondartzak oso-osorik itsaspean geratzen dira itsasgoran.\nMendebaldetik, Saturrarandik, antzina hondartza zati batetik pasatu behar zen, gaur egun Saturraran Zahar baserriak okupatua. Burumenditik, zuzenean sartzen da. Amildegia ezegonkorra da oso, eta Deba eta Zumaia arteko marearteko zabalgunearen zati bat da. Hantxe lanean aritzen dira askotan arrantzaleak."}
{"id": "139207", "revid": "700", "url": "https://eu.wikipedia.org/wiki?curid=139207", "title": "Mutrikuko Portuko hondartza", "text": "Mutrikuko Portuko hondartza Gipuzkoako hondartza da, Mutrikun kokatua. Izenak berak argi erakusten duenez, Mutrikuko portuaren ondoan dago hondartza txiki eta atsegin hau, herri horretako hirigunetik oso gertu, Burumendiren ekialdean (Mutrikuko portura sartzean istriborrean dagoen gaina da Burumendi). Urre koloreko harea lodia du. 180 metro luze da, eta olatuek gogor astintzen dute. Uretako hainbat kirol egiteko aukera eskaintzen du: piraguismoa, windsurfa eta urpekaritza, adibidez.\nAzken urteotan hondartzari kalte handia egin diote portuko obrek."}
{"id": "139210", "revid": "28625", "url": "https://eu.wikipedia.org/wiki?curid=139210", "title": "De rerum natura", "text": "De rerum natura Lukrezio olerkari eta filosofo erromatarrak K.a. I. mendean idatzitako latinezko poema epikoa da. Bere xedea filosofia epikurearra erromatarrei azaltzea izan zen.\n\"De rerum natura\" hexametro daktilikoa jarraituz idatzita dago, sei liburukitan, eta fisika epikurearra du ardatz nagusi. Atomismoaren printzipioak azaltzen ditu; buruaren eta arimaren izaera; zentzumena eta pentsaera; munduaren garapena eta haren fenomenoak; eta zeruko zein lurreko hainbat fenomeno."}
{"id": "139212", "revid": "336", "url": "https://eu.wikipedia.org/wiki?curid=139212", "title": "Moody\u00b4s", "text": "Moody\u00b4s Corporation gobernu eta enpresa komertzialei finantza ikerketa eta analisiak egiten dizkien New Yorkeko enpresa bat da. Konpainiak maileguak ematen dituztenen solbentzia neurtzen du ere puntuazio estandarizatu baten bidez. Kredituen kalifikazio merkatuaren %40ren jabe da, bere aurkari den Standard &amp; Poor\u00b4s-en portzentai berarena.\nMoody\u00b4s John Moody-k sortu zuen 1909an."}
{"id": "139215", "revid": "42829", "url": "https://eu.wikipedia.org/wiki?curid=139215", "title": "Euskararen ahaideak", "text": "Euskarari beste inongo hizkuntza-familiarekin ahaidetasunik aurkitu ez zaionez, era guztietako hipotesiak garatu dira hizkuntza honen jatorria argitu nahian. Hipotesi batzuk erabat fantasiosoak dira. Esaterako, euskara lotu izan da Italiako etruskoekin, Eskoziako piktoekin eta sumerierarekin. Egiptoko hieroglifikoak euskararen bitartez deskodetu ahal direla uste du Antonio Arnaizek.\nLotura serioagoak ere egin izan dira, eta ez dira gutxi horien atzean izan diren hizkuntzalariak. Garrantzitsuenak izan dira euskara iberierarekin, berberearekin eta Kaukasoko hizkuntzekin lotu duten hipotesiak. Euskararen hizkuntzalaritza historikoaren jakintzak aurrera egin ahala, ordea, hipotesi horiek guztiak oinarririk gabe geratu dira, eta ez da euskararen jatorriari edo ahaidetasunari buruzko inolako teoriarik frogatu ahal izan.\nEuskoiberismoa.\nIberiera iberoen hizkuntza zen, herri indoeuroparren inbasioen aurretik Penintsulan zegoena (Mediterraneo aldean hitz egiten zen) eta erromatarrek latina ezarri zuten arte iraun zuena.\nHizkuntzalari batzuek, erraturik, hitzen eta fonetikan zeuden antzekotasunekin oinarrituta, iberiera eta euskara hizkuntza bera zela pentsatu zuten. Alabaina, euskoiberismo deritzon hipotesi hau ezin izan da frogatu. Nahiz eta iberieraren tipologia (atzizki bidezko gramatika...) euskararen antzekoak izan, kontuan izan behar dugu euskara erabiliz ez dela lortu iberierazko inskripzioak itzultzea. Eta itzuli den apurrak euskara eta iberiera erabat hizkuntza desberdinak direla erakutsi du.\nIberiar eta euskal hitzen artean badira antzekotasunak, baina horien arrazoia ez datza jatorri komunean, baizik eta, kasualitatea ez denean (ez baitakigu iberierazko hitzek zer esan nahi duten) euskarak eta iberierak \u2014auzo hizkuntzak bide zirenez\u2014 beren artean trukaturiko hitzetan.\nBerberearekiko ahaidetasuna.\nHizkuntzalari batzuek aldeztu dute euskara Ipar Afrikako hizkuntzetatik datorrela eta hain zuzen ere berberetik. Teoria bat, orain dela urte asko bertan behera utzi zena, sintaktiko eta morfologikoki guztiz ezberdinak izanik; bi hizkuntzen arteko ustezko erlazioak hitz bakarren batzuen antzeko itxuran bakarrik oinarritzen baitira. Hala ere, aditza jokatzeko moduaren aldetik, bai euskaraz eta baita berberez ere, zenbait adizkiren erabilera antzekoa ikus dezakegu. (ezaugarri gramatikalak).\nKaukasoko hizkuntzekiko ahaidetasuna.\nHizkuntzalari batzuek diotenaren arabera, euskara Kaukasiako kartveliar hizkuntzekin erlazionaturik dago. Tipologia aldetik mota berekoak dira. Batez ere, Georgierarekin, batik bat gramatika aldetik eta deklinabide sistemagatik.\nMorfologia, fonetika eta lexiko antzekotasunak dituzte: kasu ergatiboaren presentzia, euskal aditz zaharraren egitura pasiboa, hitz erro zaharrak, zenbaki izenak eta horretariko beste argudio batzuk erabili dira hipotesi horren alde. Horri gehitu behar diogu alde hartako mendietako toponimoak. Georgian, Gorbeya; Armenian, Aralat eta Gora.\nKaukaso zonalde horretan 50 hizkuntza baino gehiago hitz egiten dira eta gehienak ez dira indoeuroparrak.\nK.a. II milurtekoan Kaukasotik etorriak izango lirateke euskaldunak, indoeuroparrak Europan hedatu aurretik .\nHizkuntza bakoitzak dituen milaka hitzen artean bakar batzuk antzekoak izatea aski da hizkuntzalaritzaz askorik ez dakienak nolabaiteko ahaidetasuna ikusteko. Adituek aztertuta, euskara eta Kaukasoko hizkuntzak erlazionatzen dituzten teoriak oinarririk gabekoak dira, azalekoak dira antzekotasunak.\nEuskal Herrian bertan sortzea.\nTeoria honen aldezkari izan dira, besteak beste, Jose Migel Barandiaran eta Koldo Mitxelena. Haien ustez, euskal etnia ez dator inondik (on Jose Migelek esaten zuenez, \u00abGu ez gara inongo\u00bb); aitzitik, berton eratu da, berton sortu zen duela 5000 urte gutxienez, Cro-Magnon gizakitik \u00abgaurko\u00bb euskal gizakia bilakatuz, mendez mende.\nEuskararen antzinatasuna adierazi dezaketen hainbat hitz eta izen aurki genitzake Horien artean, neolitikoan sorburua duten lanabes batzuen izenak ditugu: aizkora, aitzurra, aiztoa\u2026\nIndoeuroparrak: gaurko Europan, euskara bakartua.\nIndoeuropar jendea Errusia hegoaldeko estepetan bizi omen zen duela 6000 urte. Handik zabaltzen hasi zen Europa eta India aldera, eta gaur egun indoeuropar hizkuntzak dira Europan gehien hitz egiten direnak. Euskara da salbuespen ia bakarra.\nIndoeuropar tribuak K.a. 6000. urte aldera Errusia hegoaldeko estepetan bizi omen ziren. Garai hartan, beraz, Europako gainerako eskualdeetan ez indoeuroparrak ziren hizkuntzak mintzo ziren. Horietako bat euskara bide zen. Emeki-emeki jatorrizko gunetik hedatzen hasi ziren iparraldera, mendebaldera eta ekialdera, eta Europako hizkuntza paisaia erabat aldatu zen. Gaur egun, euskara da mendebaldeko Europako jatorrizko hizkuntzetatik bizirik dirauen bakarra.\nIndoeuroparren zabalkuntzaz geroztik, euskara izan ezik, lehenagotik Europan mintzo ziren hizkuntza guztiak desagertu ziren. Horregatik da hain zaila euskara beste hizkuntzaren batekin lotzea.\nMunduan 17 hizkuntza familia besterik ez dago. Familia horietako bat euskarak berak bakarrik osatzen du, ez baitzaio munduan ahaiderik ezagutzen.\nHamazazpi familia horietatik, egungo Europan hiru ditugu:\nLehenengo biek, mendeak joan, mendeak etorri, zenbait adar eman dituzte eta adar horietatik hizkuntza batzuk bereizi dira. Koadroetan aipatutako Europako hizkuntza bizi batzuk besterik ez dira. Hizkuntza eta dialekto guztiak barne hartzen baditugu, gure kontinentean ia 500 dira mintzairak, guztira; den-denak (gurea izan ezik) familia handi bietakoak, hau da, indoeuroparrak eta uralo-altaikoak."}
{"id": "139220", "revid": "16349", "url": "https://eu.wikipedia.org/wiki?curid=139220", "title": "Transgenikoa", "text": "Iraultza bioteknologikoaren oinarria ADN-an datza. Molekula horretan, izakiaren informazio genetikoa osoa dago, bere egitura 1953 urtean aurkitu zuten eta, harrezkero, laborategian asterketak egin ziren eraldaketa genetikoetas. Teknika horiek nekazaritzan, medikuntzan, ingurumenean eta elikaduran aplikatu izan dira eta, beraiei esker, espezie batetik beste batera geneak transferitzea lor desakegu.\nsortzen diren aldaketak azkartu eta aztertu ere egin daitezke, naturak berezkoa duen patuaren aukerak murrizteko xedez."}
{"id": "139221", "revid": "336", "url": "https://eu.wikipedia.org/wiki?curid=139221", "title": "Digestio anaerobikoa", "text": "Digestio anaerobikoa, oxigeno gabezian mikroorganismoek material biodegradagarria deskonpozatzearen prozesuari deritzo. Prozesu honetan hainbat gas sortzen dira, karbono dioxidoa eta metanoa kantitate handienean aurkitzen direnak direlarik (degradatu den materialaren arabera).\nUr zikinen tratamenduan erabili ohi da, soberakinen kudeaketaren sistemaren parte bezala. Digestio anaerobikoak atmosferara igorritako gasak gutxitzen ditu.\nDigestio anaerobikoa energia berritzaile iturri bezala ere erabiltzen da, bertan sortzen diren karbono dioxido eta metanoak energiaren sorrerarako egokiak bait dira eta erregai fosilak baztertzen laguntzen dute. Sortzen diren soberakinak ongarriak egiteko erabiltzen dira."}
{"id": "139222", "revid": "1712", "url": "https://eu.wikipedia.org/wiki?curid=139222", "title": "Energia zinetikoa", "text": ""}
{"id": "139224", "revid": "448", "url": "https://eu.wikipedia.org/wiki?curid=139224", "title": "Antonio Navarro de Larreategi", "text": ""}
{"id": "139225", "revid": "6327", "url": "https://eu.wikipedia.org/wiki?curid=139225", "title": "Hizkuntza semitiko", "text": ""}
{"id": "139226", "revid": "512", "url": "https://eu.wikipedia.org/wiki?curid=139226", "title": "Datibo", "text": "Datiboa kasu bat da, perpausaren objektu zeharkakoa adierazten duena, hots, nori eman zaion zerbait, nori hurbildu zaion norbait (edo zerbait).\nEuskaraz.\nEuskaraz, datiboa NORI kasua da\nIndoeuropar hizkuntzetan.\nIndoeuropar hizkuntzetan, datiboak objektu zeharkakoa adierazten du.\nFrantsesez, jabegoaren berri eman dezake: \"C'est \u00e0 moi de jouer\" (Nire txanda da = Jolastea niri dagokit), baina \"C'est \u00e0 moi\" (Nirea da = [Gauza hori] Niri da)\nHelburua.\nHizkuntza klasikoetan, datiboak helburuaren objektua ere adierazten du."}
{"id": "139227", "revid": "4829", "url": "https://eu.wikipedia.org/wiki?curid=139227", "title": "Datiboa", "text": ""}
{"id": "139228", "revid": "56334", "url": "https://eu.wikipedia.org/wiki?curid=139228", "title": "San Pelaio", "text": "San Pelaio martiri kristau bat izan zen. Bere omenezko leku-izen ugari daude."}
{"id": "139229", "revid": "105290", "url": "https://eu.wikipedia.org/wiki?curid=139229", "title": "Itsu (heste lodia)", "text": "Itsua heste lodiaren hasierako zatia da , heste meharreko ileonarekin lotua, eta bere hondoan apendizea duena; digestio-hodiaren zenbait lekutan agertzen den irekigune bakarreko egitura da. Zaku itxura du, eta, atzealdean, luzapena, apendize bermiformea (edo apendizea bakarrik), aurrekari belarjaleen eboluzio oroitzapena, eta horrek ez du digestio funtziorik."}
{"id": "139230", "revid": "105290", "url": "https://eu.wikipedia.org/wiki?curid=139230", "title": "San Petersburgo paradoxa", "text": "San Petersburgo paradoxa erabaki teorian agertzen den paradoxa bat da, zori-joko batean probabilitate ezberdinekin gertatzen diren irabaziei buruzkoa. Kalkulu matematiko batek itxarondako irabazia infinitua dela erakusten du, baina aldi berean inork ez luke diru kopuru handirik emango jokoan parte hartzeagatik. Paradoxaren azaltzeko pertsonek kopuruak baino utilitateak baloratzen dituztela baieztatu da. Daniel Bernoulli matematikaria izan zen ebazkizunaren soluzioa eta paradoxaren azalpena eman zituena 1738 urtean, San Petersburgo hiriko zientzia-akademian eta hortik dator paradoxaren izena. Paradoxaren soluzioa Daniel Bernoulliri zor bazaio ere, Nicolas Bernoulli izan zen ebazkizuna asmatu zuena urte batzuk lehenago, probabilitateak ikertzen zituen Pierre Raymond de Montmort pertsonaiari bidaliko gutun batean.\nJokoa.\nTxanpon bat airera bota eta aurpegiko suertatzen bada, 1/2 probabilitateaz, 2 dukat irabazten da. Gurutzeko suertatzen bada, txanpona berriz ere bota eta bigarrenean aurpegiko suertatzen bada, (1/2)\u00d7(1/2)=1/4 probabilitateaz, 4 dukat irabazten da. Bigarren honetan, gurutzekoa suertatzen bada, hirugarren aldiz bota behar da txanpona eta aurpegiko suertatzen bada, (1/2)\u00d7(1/2)\u00d7(1/2)=1/8 probabilitateaz, 8 dukat irabazten da. Jokoa era horretan garatzen harik eta \"n\"-garren aldian aurpegikoa ateratzen den arte, (1/2)n probabilitateaz, eta 2n dukat irabaziz.\nAldi bakoitzean irabaziz gero, itxaron behar den irabazia dukat bakar batekoa da. Adibidez, bigarren aldian irabazita 4 dukat irabazten dira baina 4 dukat irabazteko probabilitatea 1/4 da eta, beraz, batez bestez aldi horretan 1 dukat irabaziko dela espero behar da. Jokoa infinituraino luza daitekeenez, jokoaren batez besteko irabazia hau da:\nParadoxa.\nJokoak batez besteko irabazi infinitua izan arren, inork ez luke diru kopuru handirik ordainduko horretan jokatzeagatik.\nAzalpen moduan, probabilitate txikiz gertatzen diren irabazi handiak baztertu egiten direla aipatu da. Izan ere, pertsonek diru-kopuruak baino, utilitateak baloratzen dituzte eta utilitatea beheraka doa probabilitatea zenbat eta txikiagoa den. Irabazien utilitate-funtzio moduan, logaritmoa erabili da. Horrela, aldi bakoitzean irabazien 10 oinarriko logaritmoa erabiltzen bada, batez besteko utilitatea 4 dukat ingurukoa litzateke. Beraz, jokalari batek gehienez 4 dukat ordainduko lituzkete jokoan parte hartzeagatik."}
{"id": "139233", "revid": "1310", "url": "https://eu.wikipedia.org/wiki?curid=139233", "title": "Nekazaritza transgenikoa", "text": ""}
{"id": "139237", "revid": "119347", "url": "https://eu.wikipedia.org/wiki?curid=139237", "title": "Erdialdeko Finlandia", "text": "Erdialdeko Finlandia (finlandieraz: \"Keski-Suomi\"; suedieraz: \"Mellersta Finland\") Finlandiako erdialdean dagoen eskualde bat da."}
{"id": "139238", "revid": "336", "url": "https://eu.wikipedia.org/wiki?curid=139238", "title": "Produktuaren bizitza-ziklo", "text": "Merkataritzan, produktuaren bizitza-zikloak produktu bat sortzen den unetik eta merkatuan irauten duen bitartean gertatzen diren salmenten bilakaera adierazten du, produktuaren eta beronen merkatuaren beste ezaugarri batzuekin batera. Produktuaren bizitza zikloa aztertuz, merkatu-zuzendaritzak produktuari buruzko estrategia egokiak erabakitzen ditu enpresaren helburuak lortzeari begira. Oro har, produktuaren bizitza zikloan lau aldi ezberdin bereizten dira: merkaturatzea, hazkundea, heldutasuna eta gainbehera."}
{"id": "139239", "revid": "1310", "url": "https://eu.wikipedia.org/wiki?curid=139239", "title": "Joxan Ormazabal", "text": ""}
{"id": "139240", "revid": "119347", "url": "https://eu.wikipedia.org/wiki?curid=139240", "title": "Segismundo Toxic\u00f3mano", "text": "Segismundo Toxic\u00f3mano Gasteizen (Araba) 1997an sortutako punk-rock talde bat da. Euskal Herriko eta estatuko punk-rock musika jorratzen duten talde esanguratsuenen artean dago, estudioko 5 eta zuzeneko diska batekin. Laukoteak gazteleraz abesten du.\nHistoria.\n1997ko urrian jaio zen Cicatriz, La Polla Records eta Cock Sparrer gisako taldeak bezalako influentzia zutelarik. Hurrengo urtean kaleratu zuten beren lehen diska taldearen izen berarekin. Honek izandako arrakasta handia izan zela eta (5000 kopia saldu zituzten) 2000. urtean beren bigarren diska argitaratu zuten \"Mundo Toxico\" izenarekin. Realidad, Odio eta 12 a\u00f1os dira diska honetako abesti ezagunetarikoak, haien kontzertuetan inoiz falta ez direnak. Lehen bi diskak Potencial Hardcore disketxearekin grabatu zituzten, hirugarrena ordez, Locomotive Music-ekin grabatu zuten \"1, 2, 3...Fuego!\" izenarekin. Diska honetan Cock Sparrer taldearen \"England belongs to me\" abesti mitikoaren bertsioa egin zuten Euskadi izenbuarekin. Diska honen gira La Polla taldearekin batera egiteko aukera izan zuten eta honek taldea trinkotzea erakarri zuen. Hori gutxi balitz, madrilgo Boikot eta Disidencia taldeekin batera \"La linea de ataque\" delakoa sortu zuten estatuko musikaldi garrantzitsuenetan jotzeko aukera edukiz.\n2004. urtean askok taldearen diska onena dela pentsatzen duten \"Escapa\" diska atera zuten. Mi vida, Sospechosos edota Por ti kantek argudiatu dezakete iritzia, gainera asken abesti honetan La Pollako Evaristo Paramosek abestu zuen. Diska honetarako disketxez aldatu zuten, Santo Grial Records izanik disketxe aukeratua, baita hurrengo diska \"Auschwitz 05\" grabatzeko ere.\nTaldeak urte batzuk zituela eta punk-rockean esperientza nabaria zeukatela aprobetxatuz zuzeneko diska bat egiteko ideia azaldu zen. 2006ko abenduan Gasteizko HellDorado aretoan eginiko kontzertua grabatu zuten. \"Balance de da\u00f1os\" izenarekin kaleratu zuten zuzeneko diska. Horrekin batera bertsioak zituen beste diska batekin atera zen diska. Horretan, La Polla, Codigo Neurotico eta Cicatriz taldeen bertsio bana dago.\n2009. urtean taldearen erabakiarik garrantzitsuenetarikoa hartu zuten. Haien ustez azken urteetan egungo disketxeen sistema zaharkitzen hasia zen. Hori zela eta, beren lanen autogestioa egitea erabaki zuten diskoetxeak alde batera utziz. Diska berri batek dakarren arlo ezberdinetako eginbehar guztiak beraien gain hartu zituzten. Hurrengo diska edozein diska berri bezala saltzea ez zen gauza berria izan, baina bai kontzertuetako sarrerarekin batera diska berria ematea. 2009ko irailaren 26an diska kaleratu zuten \"Una bala\" izenarekin. Egun horretan ere hasi zen gira berria Albaceten, zeinetan eta Aupa Lumbreiras musikaldian.\nTaldekideak.\nBoskotea zen hasieran. Abeslari batek, bi kitarjolek, baxu-jotzaile batek eta bateria batek osatzen zuten taldea hirugarren diska atera zuten arte. Laugarren diska kaleratu zutenetik laukote batek osatzen du taldea:"}
{"id": "139241", "revid": "1310", "url": "https://eu.wikipedia.org/wiki?curid=139241", "title": "Segismundo toxicomano", "text": ""}
{"id": "139242", "revid": "1310", "url": "https://eu.wikipedia.org/wiki?curid=139242", "title": "Evaristo Paramos", "text": ""}
{"id": "139243", "revid": "1310", "url": "https://eu.wikipedia.org/wiki?curid=139243", "title": "Joxantonio Ormazabal Berasategi", "text": ""}
{"id": "139257", "revid": "1310", "url": "https://eu.wikipedia.org/wiki?curid=139257", "title": "Bermio", "text": ""}
{"id": "139263", "revid": "336", "url": "https://eu.wikipedia.org/wiki?curid=139263", "title": "Judea", "text": "Judea (, \"Y\u0259huda\" \"\", \"laudatua\"; , \"Iouda\u00eda\"; ) Israelgo Lurraldea (hebreeraz: \u05d0\u05e8\u05e5 \u05d9\u05e9\u05e8\u05d0\u05dc, \"Eretz Yisrael\") eskualde historikoaren hegoalde menditsuaren izena da, egun Israel eta Zisjordania artean banatuta dagoena.\nIzena.\n\"Judea\" izena Juda tribuaren greziera eta latinezko izenaren moldaketa da, hasieran bertan bizi zena eta gero Judeako Erresuma sortuko zuena. Erresuma sortu baino lehen Asmondarrek bere erresuma zuten eskualdean, Erromatar Inperioaren zuzendaritzapean. Mende asko pasa eta gero, Jordaniak Zisjordaniari Judea eta Samaria Eremua izendatu zuen eskualdea. Israeldarrek, berriz, \"Yehudah\" deitzen dute bere herrialdearen hegoaldeko aldea eta eskualde hau, nahiz eta mundu mailan onartu ez.\nKokapena.\nJatorrizko mugak \"Beths\u00fbr\" (Hebrondik gertu) hegoaldean, \"Beth-horon\" (egungo Palestinako Beit Ur al-Fauqa) iparraldean, Latrun muinoa edo Emaus (Jerusalemdik 22 kilometrotara) mendebaldean eta Jordan ibaia ekialdean ziren. Flavio Josefo historialariak, berriz, eskualdea zabaldu zuen: egungo Zisjordaniaren iparraldea eta hegoaldean Beer-Xevako eskualdea gehituz eta mugak Mediterraneoan eta Jordanen kokatuz."}
{"id": "139264", "revid": "105290", "url": "https://eu.wikipedia.org/wiki?curid=139264", "title": "Ponto", "text": "Ponto (, \"itsasoa\") Itsaso Beltzaren hegoaldeko kostaldeko eskualdearen grezierazko izen historikoa da, egun Turkiako ipar-ekialdea dena. Izena antzinatean eskualdea jendeztatu zuten greziarrek jarri zioten, Itsaso Beltzaren \"Pontos Euxeinos\" izenetik erakarria. Eskualdeak hasieran izena ez bazuen ere, Kizil-Irmak ibaiaren ekialdean zegoen herrialdeak \"en Pont\u00f4i\" izena hartu zuen, lehendabizikoz Xenofontek \"Anabasia\" bere liburuan erabili zuena. Mugek garaietan zehar aldatu bazuten ere, normalean egun Georgian dagoen Kolkidatik Paflagoniara zabaldu zena, hinterland aldakorra izanik. Bertakoek Ponto izena zeramaten zenbait probintzia eta herrialdeek garatu zituzten heleniar, erromatar eta bizantziarren zuzendaritzapean.\nOtomandar Inperioaren garaietan, bertako greziarrak pixkanaka-pixkanaka, \"dev\u015firme\" erabiliz, turkiar bilakatu eta islamiartu zituzten, nahiz eta XX. mendera arte bere hizkuntza eta ohiturak mantendu. Egun, administratiboki, Turkiako Itsaso Beltzeko eskualdea da."}
{"id": "139265", "revid": "119347", "url": "https://eu.wikipedia.org/wiki?curid=139265", "title": "Brusela-Halle-Vilvoorde", "text": "Brusela-Halle-Vilvoorde (nederlanderaz \"Brussel-Halle-Vilvoorde\", akronimoz BHV) belgikar estatuko barruti judizial eta hautesbarruti bat da. Bere osaera konplexu eta bakarra da: dena Flandriako lurralde historikoan, mota hauetako barrutien artean bakarra da bi eskualde administratibo desberdinetako eta hizkuntza-ofizialtasun desberdinak dituzten udalerriak biltzen dituena. Horregatik estatu honetako politikan flandriarren eta valoniarren arteko krisialdi larrien iturburua da.\nGeografia.\nBarrutiaren osaera maila desberdinetan azter daiteke:\nNazio aldetik barrutiko lur guztiak Flandria historikoan daude.\nAldiz, Belgikak dituen hiru eskualdeetatik, biren barruan dauden udalerriak biltzen ditu: Brusela-Hiriburua eskualdea eta Flandria.\nBigarren maila administratiboan, probintzia mailan alegia, Flandriako Brabanteko (\"Vlaams-Brabant\") probintziako bi barruti administratiboetatik (\"arrondissement\") Halle-Vilvoorde izenekoa, 35 udalerri dituena hartzen du bere baitan. Halle (Bruselatik hego-mendebaldera) eta Vilvoorde (hiriburu horretatik ipar-ekialdera) barrutiko udalerri nagusiak dira.\nKorapilotsuena estatus linguistikoa da; hiru estatus ageri dira, belgikar estatuan izan daitezkeen guztiak:\n Zazpigarren udalerri gatazkatsua Bever da.\nBarrutiaren funtzioak.\nBarruti hau azaldutako osaerarekin zenbait arlotarako baliatzen da; guztietan bakarra da belgikar estatuan hizkuntza estatus desberdinak dituzten udalerriak biltzen, arlo bakoitzean sortzen diren barrutien tamaina desberdintasunak oso handiak diren arren. Hauexek dira arloak:\nGatazkaren aurreko ikuspegiak.\nBarruti honetako egoera bitxiak desadostasun handia sortu du flandriarren artean, direla Belgikaren batasunaren zale direla independentziaren aldeko. Aipatu hauteskundeetan BHVko hautesleek bi komunitateetako hautagaien alde eman dezakete botoa, nahiz eta Halle-Vilvoorde Flandriar komunitatearen zatia izan; horrek eremu honetako frantses hiztunei Valoniako Brabanten bizi diren nederlandera hiztunek ez duten eskubidea ematen die: beraiek bizi ez diren komunitate eta eskualde bateko (Valoniakoa edota frantses hiztunena) hautagaiei boto eman ahal diete. Flandriarren artean kezka handia pizten du frantses hiztunek Flandriako lurretan gero eta zabalduago egotea, batez ere Bruselako aldirietara bizi izatera doazelako; Brusela-Hiriburua eskualdean dagoeneko oso gutxiengo txikian daudelarik, \"hizkuntza erraztasunak dituzten udalerriez\" duten ardura ere handia da eta 1963an adostu ziren erraztasun horiek beraien irakurketan behin-behineko babes-neurriak ziren eta orain ezabatu beharrekoak dira. Ondorioz, BHV barrutiaren banaketa eskatzen dute: Brusela-Hiriburua elebiduna litzateke eta Halle-Vilvoorde hizkuntza aldetik eta maila guztietan Flandriako zatia eta beraz elebakarra ofizialki. Flandrian bizi diren frantses hiztunek lurralde honetako instituzio eta arauekiko errespetua erakutsi behar dutela argudiatzen dute.\nFrantses hiztunen ordezkariak diren alderdiek, oro har gehiengo handiagoaz Belgikaren batasunaren aldeko direnek sutsuki eusten diote barrutiaren batasunari. Belgikazaletasunaren aldetik barruti hau Belgikak bere batasuna aldarrikatzeko duen tresnatzat jotzen dute. Hizkuntza aldetik ere, flandriarren ikuspegiaren kontra barrutia mantentzeak \"hizkuntza-erraztasun\" estatusari eusteko modu bat da eta azken buruan Brusela-Hiriburua eta Valonia lotuko lituzkeen \"korridore\" edo lur-zerrenda tinkotuko litzateke, Flandriako lurren pentzura. Norbanakoaren eskubide linguistikoak defenditzen dituztela argudiatzen dute.\nBelgikaren batasunaren aldeko talde batzuek guztiz bestelako irtenbidea proposatzen dute: Belgika osoan hautesbarruti bakarra eratzea eta hautesle orok edozein hautagairi botoa eman ahal izatea.\nKrisialdi politikoen iturburua.\n2000tik aurrera BHV Belgikako politika korapilotsuaren protagonista nagusietakoa izan da. 2003ko hauteskundeetarako hautesbarrutiak aldatu ziren, probintzietan oinarrituta; BHV eta Leuven ordea mantendu egin ziren. Flandriarren kexuen artean, urte berean hauteskundeak pasa eta astebetera Konstituzio Epaitegiak legea konstituzioaren kontrakotzat jo zuen, belgikarren arteko berdintasuna apurtzen zuelakoan; aldiz, gatazkaren irtenbidea zein zen ez zuen argitu eta ez zuen barrutiaren banaketa agindu ezta bera baturik mantentzea ere.\nHortik aurrera estatuko gobernu guztiak osatzeko oztoporik zailena bilakatu da. 2007ko hauteskundeetan barrutiaren banaketa lehentasun bihurtu zen alderdi flandriarrentzat; harrezkero gobernua osatzeko ahalegin guztiek BHVko problematikarekin talka egin dute eta denek porrot egin dute. Belgikako Legebiltzarra barrutiaren banaketa onartzera heldu da baina inoiz gertatu ez den bezala diputatu frantses hiztun guztiek Legebiltzarretik alde egin zuten. Guy Verhofstadt, Yves Leterme edo Herman Van Rompuyk ezin izan dute bi aldeentzat egokia izango zen irtenbidea topatu."}
{"id": "139268", "revid": "1545", "url": "https://eu.wikipedia.org/wiki?curid=139268", "title": "Britainia", "text": ""}
{"id": "139276", "revid": "336", "url": "https://eu.wikipedia.org/wiki?curid=139276", "title": "Popocat\u00e9petl", "text": "Popocat\u00e9petl (nahuatlezko \"popoca\", \"ketzaile\" eta \"tepetl\", \"mendi\") Mexiko erdialdeko sumendi aktiboa da, Morelos, Puebla eta Mexiko estatuen mugan kokatua. Mexikoko bigarren mendi garaiena da, Pico de Orizaba tontorraren atzetik. Iztacc\u00edhuatl-Popocat\u00e9petl Parke Nazionalean kokatzen da, Mexiko Hiritik 55\u00a0km hego-ekialdera dago.\nDatu historikoak.\n1947an erupzio garrantzitsu bat izan zen. 1994ko abenduaren 21ean, sumendiak errautsak eta gasa kanporatu zituen eta inguruko herriak hutsarazi zituzten. 2000ko abenduan, milaka pertsona ebakuatu zituzten bulkanologoek alarma jo zutenean. 2007ko abenduaren 1ean, beste errauts kanporaketa bat egin zuen, 2\u00a0km igo zena.\nLehenengo igoera Tekunipa gizataldeak egin zuen 1289an. Lehen espainiar igoera 1519an egin zen, Diego de Ord\u00e1sek gidatutako espedizioan. Hern\u00e1n Cort\u00e9s konkistatzaileak bidali zituen hara, sumendiko krater ertzeko sufrea biltzera, bolbora ekoizteko nahitaezko gai baliagarria.\nXVI. mende hasieran, sumendiaren magalean espainiarek monasterio ugari eraiki zituzten, bertako populazioa kristautzeko asmoarekin. Hauetako hamalau Gizateriaren Ondare izendatu zituen UNESCOk 1994an, \"XVI. mende hasierako monasterioak Popocat\u00e9petl magalean\" izenarekin."}
{"id": "139277", "revid": "201", "url": "https://eu.wikipedia.org/wiki?curid=139277", "title": "Popocatepetl", "text": ""}
{"id": "139278", "revid": "75584", "url": "https://eu.wikipedia.org/wiki?curid=139278", "title": "K\u00edlian Jornet", "text": "K\u00edlian Jornet i Burgada (Sabadell, 1987ko urriaren 27a) eskialari eta mendi lasterketari kataluniarra da.\nBiografia.\nJornet 1987ko urriaren 27an Vall\u00e8s Occidental eskualdeko Sabadell hirian jaio zen, bere gurasoak Eduard Jornet eta N\u00faria Burgada direlarik. Bere aita mendi-gidaria eta Cerdanya eskualdean dagoen Cabeza de Reguera mendi-aterpeko zaindaria da, ama aldiz mendi kiroletako irakaslea, gaur egun Kataluniako Eski Teknifikazio Zentroko etorkizun oparoko gazteen ardura du. K\u00edlianek bi urte gazteagoa den arreba bat du, Naila Jornet, hau estatu mailako eski taldeko kide da eta mendi lasterketan ere parte hartu berria da. 2017an eta espedizio berean Everestera bitan igo ondoren, \"Path to Everest\" filma plazaratu zen, bere mendi demak eta bizi ibilbidea iruditan azaltzen dituena."}
{"id": "139281", "revid": "336", "url": "https://eu.wikipedia.org/wiki?curid=139281", "title": "Zegama-Aizkorri Maratoia", "text": "Zegama-Aizkorri Maratoia Gipuzkoako Goierri eskualdeko Zegama udalerria eta Aizkorri mendilerroaren artean maiatzean 2002. urtetik aurrera urtero ospatu ohi den mendi maratoia da. \n2004tik 2018ra bitartean Skyrunner World Series txapelketako lasterketa izan zen. 2018tik Salomon marka frantsesaren Golden Trail World Series-ean puntuatzen du."}
{"id": "139283", "revid": "201", "url": "https://eu.wikipedia.org/wiki?curid=139283", "title": "Smog", "text": "Smoga airearen kutsadura mota bat da, laino marroixka itxura duena. Presio altuetan (antizikloiak) airea gai kutsagarriekin nahasten denean sortzen da; izan ere, presio altuak airea geldiarazten du, eta horregatik kutsadura atmosferaren beheko geruzetan geratzen da, duen dentsitatearengatik.\nIndustriak sorturiko lainoak, haran hondoetan eta sakongune topografikoetan eratzen dira besteak beste, hiriguneetan edo industria guneetan. Aireak zatiki higroskopiko asko izaten ditu ingurune horretan, hiriko eta lantegietako jardueraren bidez eguratsera igorriak, eta horrek lainoak sorrarazten ditu, laino trinkoak gainera, %100 baino hezetasun erlatibo apalagoa denean ere. Kutsadura handiko guneetan, beraz, laino trinkoa eratu ohi da, kea eta beste gai kutsagarri batzuk lainoarekin nahasten direnean, eta smog edo ke-laino esaten zaio laino trinko horri.\nMotak.\nBi smog mota daude: sufrezkoa eta fotokimikoa.\nSufrezko smoga.\nSufrezko smoga edo euri azidoa ohikoa da hiri handietan, sufre oxidoaren eraginez. CO2 isurtzean, gai horiek atmosferako urarekin erreakzionatzen dute, eta azido sulfurosoa sortzen. Kutsaduraz beteriko lanbroa eratzen da, oso kaltegarria gizakiontzat.\nSmog fotokimikoa.\nLehen aldiz Los Angelesen ikusi zen, 1943an. Garraio-trafiko handia (NOa eta konpokosatu organiko lurrunkorrak askatzen dituzte) izateaz gain, klima beroa, eguzkitsua eta haize gutxi duten hirietan gertatzen da.\nOsasuneko efektuak.\nSmoga arazo larria da hiri askotan. Sufre dioxidoa, nitrogeno dioxidoa eta karbono monoxidoa oso kaltegarriak dira osasunerako, bereiziki zaharretan, umeetan eta osasun arazoak dituztenentzat; adibidez bihotzeko arazoak edo birikietako arazoak eragin ditzake. Smogak eztarria urratzen du eta birikien arnasketa lana zailtzen du.\nSmoga ekiditeko neurriak.\nNeurri eraginkorrena kotxeen trafikoa murriztea da.\nBeste neurri batzuk eta badaude kutsadura murrizteko"}
{"id": "139284", "revid": "512", "url": "https://eu.wikipedia.org/wiki?curid=139284", "title": "Neiker-Tecnalia", "text": "Neiker-Tecnalia nekazal ikerketa eta garapenerako euskal erakundea da. Erakunde publikoa da, eta Eusko Jaurlaritzako Ingurumen, Lurralde Plangintza, Nekazaritza eta Arrantza Sailari lotuta dago. Bi lantoki ditu, bata Arkautin (Araba) eta bestea Derion (Bizkaia), azken hau Bizkaiko Zientzia eta Teknologia Parkean.\nHelburuak.\nNeiker-Tecnaliak honako helburuak ditu:\nNeikerren jarduera I+G azterlanen eta proiektuen garapenean datza, baita lehen sektoreari eta nekazaritzako elikagaien industria transformatzaileari zuzendutako zerbitzu teknikoetan eta laboratorio-analisietan ere. Zentro honek bere ekintzak eskaerari zuzendu nahi dizkio, hau da, espezializatuta dagoen nekazaritzarako elikagaien sektoreak sortu ditzakeen beharrei. Horregatik dihardu bere ikerketak eta garapen teknologikoa indartzen baratzegintzan, basogintzan, mahasgintzan eta ardogintzan, elikagaien kalitateari eta ziurtasunari lehentasuna emanez.\n145 langile eta 34 bekadun ditu eta 2004an 124 proiektu gauzatu eta 9,4 milioi euro fakturatu zituen."}
{"id": "139285", "revid": "448", "url": "https://eu.wikipedia.org/wiki?curid=139285", "title": "Michael Bloomberg", "text": "Michael Rubens Bloomberg (Boston, Massachusetts, Ameriketako Estatu Batuak, 1942ko otsailaren 14a) negozio gizona, politikaria eta filantropoa da. Ameriketako Estatu Batuetako pertsona aberatsenetan zortzigarrena da, 1.800 milioi dolarreko ondasuna baitzuen 2010ean. Bloomberg L.P. finantzetako berrien eta informazio zerbitzuen konpainiaren fundatzailea eta %\u00a088ren jabe da. New Yorkeko alkate izan zen 2002. urtetik 2013raino.\nJohns Hopkins Unibertsitatean ikasi zuen, ingeniaritza elektrikoko gradua lortu zuelarik. Ondoren Administrazio eta negozioei buruzko masterra burutu zuen Harvardeko Negozio Eskolan (\"Harvard Business School\").\nBizitza osoan Alderdi Demokratakoa izana zen arren, 2001ean errepublikanotzat aurkeztu zen hauteskundeetara. 2008ko presidente hauteskundeetarako hautagai independentetzat aurkez zitekeela uste zen, 2007ko ekainean Alderdi Errepublikanoa uztean zurrumurru hauei indarra eman zielarik. Presidenteorderako ere aurkeztuko zela esan izan zen. Dena dela, Bloomberg ez zen inon aurkeztu postu horietarako."}
{"id": "139286", "revid": "96586", "url": "https://eu.wikipedia.org/wiki?curid=139286", "title": "Izan bainintzen Nafarroako errege", "text": "Izan bainintzen Nafarroako errege Aingeru Epaltzak idatzitako eleberri historikoa da. \"Erresuma eta fedea\" izeneko trilogiaren bigarren liburua da. Henrike III.a Nafarroakoak Margarita Frantziakoarekin ezkontzeko Parisera eginiko bidaia du ardatz liburuak."}
{"id": "139287", "revid": "56334", "url": "https://eu.wikipedia.org/wiki?curid=139287", "title": "Elektrodo", "text": "Elektrodoak dira zirkuitu elektrikoak konektatzeko erabiltzen diren eroaleak. Elektrodoak metalikoak (zilarra, kobrea, platinoa, zinka...) edo ez-metalikoak (karbonoa) izan daitezke. Elektrodoen adibiderik ezagunenak pilen poloak dira.\nZelda elektrolitiko batean korrontea bi elektrodoetatik igarotzean oxidazio-erredukzio erreakzioak gertatzen dira, eta elektrodo bakoitzean gertatutako erreakzioaren arabera, anodo eta katodo izenaz bereizten dira."}
{"id": "139288", "revid": "201", "url": "https://eu.wikipedia.org/wiki?curid=139288", "title": "Neiker tecnalia", "text": ""}
{"id": "139290", "revid": "1519", "url": "https://eu.wikipedia.org/wiki?curid=139290", "title": "Alkolea (hondartza)", "text": "Alkolea Gipuzkoako hondartza bat da, Mutrikuko udalerrian kokatua, Alkolea lurmuturraren ekialdean. 920 metro luze eta 50 metro zabal da. Eskuarki, ez da jende asko izaten han. Surfean edo urpekaritzan aritzera joaten dira zenbait."}
{"id": "139293", "revid": "1310", "url": "https://eu.wikipedia.org/wiki?curid=139293", "title": "Energi elektrikoa", "text": ""}
{"id": "139294", "revid": "1310", "url": "https://eu.wikipedia.org/wiki?curid=139294", "title": "Energia termikoa", "text": ""}
{"id": "139295", "revid": "1545", "url": "https://eu.wikipedia.org/wiki?curid=139295", "title": "Rhodesia", "text": "Hasiera batean, Rodesia edo Rhodesia britainiar agindupean zegoen Afrikako hegoaldeko lur eremu zabal bati zeritzon, Sir Cecil Rhodes kolono ingelesak konkistatua. Lur horiek ondoren Ipar Rhodesia eta Hego Rhodesia izenez berrantolatu ziren eta independentzia lortu ondoren, hurrenez hurren Zambia eta Zimbabwe deitzen dira.\nHego Rhodesianko populazioak (1965an % 5 zuria zen), Rhodesiako Federazioaren gainbeheran beraien boterea mantentzeko modua ikusi zuen eta Ipar Rhodesiak izena aldatzean, Rhodesia izenez ezagutzera eman ziren."}
{"id": "139296", "revid": "1340", "url": "https://eu.wikipedia.org/wiki?curid=139296", "title": "Rhodesiako Errepublika", "text": ""}
{"id": "139297", "revid": "5347", "url": "https://eu.wikipedia.org/wiki?curid=139297", "title": "Rodesia", "text": ""}
{"id": "139298", "revid": "6327", "url": "https://eu.wikipedia.org/wiki?curid=139298", "title": "Rodesiako Errepublika", "text": ""}
{"id": "139299", "revid": "56334", "url": "https://eu.wikipedia.org/wiki?curid=139299", "title": "Masa molar", "text": "Masa molarra substantzia baten masaren eta kantitatearen arteko erlazioa da. Hau da, substantzia baten mol baten masa da. Masa molarraren magnitude-sinboloa \"M\" da, eta gehienetan g/mol unitateekin adierazten da. Substantziaren araberakoa da, adibidez, sodioaren masa molarra beti 22,990\u00a0g/mol da eta urarena batazbeste 18,015\u00a0g/mol.\nMasa molarrak eta masa molekularrak zenbakizko balio bera dute; ezberdintasun bakarra da masa molekularra masa atomikoaren unitateetan (u) adierazten dela. Masa molarra eta molekularraren arteko konbertsioa egiteko unitateak besterik ez dira aldatu behar. Hau da, fluor (F2) molekula baten masa 37,997 u bada, bere masa molarra 37,997 g/mol izango da.\nErabilera.\nMasa molarra jakitea erabilgarria da substantzia-kantitatea kalkulatzeko. Esaterako, 100\u00a0g dituen ur lagin baten substantzia-kantitatea kalkulatzeko uraren masa molarraz zatitu behar da:\nformula_1\nSubstanzia kantitatea jakiteak gauzaki elementalen kopurua kalkulatzea ere ahalbidetzen digu. Mol bakoitzak zehazki gauzaki elemental dituenez, lagin horretan dagoen ur molekula kopurua da:\nformula_2"}
{"id": "139301", "revid": "1982", "url": "https://eu.wikipedia.org/wiki?curid=139301", "title": "K\u00edlian Jornet i Burgada", "text": ""}
{"id": "139302", "revid": "336", "url": "https://eu.wikipedia.org/wiki?curid=139302", "title": "Ipar Rhodesia", "text": "Ipar Rhodesia () Afrikako erdi-hegoaldeko lurralde bat zen, 1911ean eratua. 1964ean independente bilakatu zen Zambia izenarekin.\nHasiera batean \"British South Africa Company\"-k kudeatzen zuen, 1911ean Ipar-Mendebaldeko Rhodesia eta Ipar-Ekialdeko Rhodesia elkartu zituenetik. 1924tik aurrera Erresuma Batuko gobernuaren administraziopera igaro zen Britainiar protektoratu ofizial bezala.\nGeografikoki, politikoki ez bezala, Rhodesia izenaren bidez normalean gaur egungo Zambia eta Zimbabwe-ko lurraldeeak batzen zituen lurraldeari buruz mintzatzeko. 1964tik aurrera Rhodesia terminoak Hego Rodhesiari bakarrik egiten zion erreferentzia."}
{"id": "139303", "revid": "512", "url": "https://eu.wikipedia.org/wiki?curid=139303", "title": "Bildumazaletasun", "text": "Bildumazaletasuna mota jakin bateko objektuak bilatu, eskuratu, bildu, antolatu eta erakusteko pertsona batek duen zaletasuna da. Denetariko objektuen bildumak egin daitezke, hala nola txanponak, botilak, diskoak edo nekazaritza-lanabesak. Bilduma jakin bat osatzeko arrazoiak anitz izan daitezke: jolas edo denborapasa hutsa izan daiteke, objektuen gaiarekin interes intelektuala, bildumako objektuekiko lotura emozional bat (haurtzaro edo gaztetako oroigarriak direlako, adibidez). Bildumak orokorrak zein oso zehatzak izan daitezke: badira pertsonak denetariko diskoen bilduma egiten dutenak eta beste batzuk marka zehatz bateko garagardo-botilak soilik bilatzen dituztenak."}
{"id": "139304", "revid": "336", "url": "https://eu.wikipedia.org/wiki?curid=139304", "title": "Hego Rhodesia", "text": "Hego Rhodesia () Britainiar Inperioko kolonia autonomoa izan zen, Hegoaldeko Afrikan, 1888 eta 1979 artean, gaur egungo Zimbabweko lurretan. \nFormalki 1923an jaio zen, Britainiar Hego Afrikako Konpainiak Zambezi ibaiaren hegoaldean eta Limpopo ibaiaren iparraldean zituen lurrekin. Hasieran \"Hego Zambezia\" izenarekin ezaguna zen, baina Erresuma Batuak anexionatu zuenean Cecil Rhodes enpresaburuaren eskariz, bere izena eman zioten. Bechuanalandiarekin, Ipar Rhodesiarekin, Mo\u00e7ambiquerekin eta Transvaalgo Errepublikarekin egiten zuen muga. \n1964tik aurrera Rhodesia bakarrik deitzera pasatu zen, eta 1980an Zimbabwe."}
{"id": "139306", "revid": "336", "url": "https://eu.wikipedia.org/wiki?curid=139306", "title": "Ipar-Mendebaldeko Rhodesia", "text": "Ipar-Mendebaldeko Rhodesia hego erdialdeko Afrikan zegoen eta 1891 sortu zen lurralde bat zen. 1890ean Barotseko Lewanika Erregeak eta Hegoafrikako Britainiar Konpainiak (British South Africa Company) sinatutako akordioaren arabera lurralde hauek britainiarrak administratzera pasatu ziren.\n1924tik aurrera Erresuma Batueko gobernuaren administraziopera pasatu zen Britainiar protektoratu ofizial bezala.\n1911n Ipar Ekialdeko Rhodesiak eta Ipar Mendebaldeko Rhodesiak bat egin zuten Rhodesia eratuaz."}
{"id": "139308", "revid": "336", "url": "https://eu.wikipedia.org/wiki?curid=139308", "title": "Ipar-Ekialdeko Rhodesia", "text": "Ipar-Ekialdeko Rhodesia, Afrikako hego-erdialdean lurraldeak ziren \"British South Africa Company\"-k sortu eta administratuak zirenak beste erdia bezala, Ipar Mendebaldeko Rhodesia. Lurralde zabal hauek Zambezi ibaiaren iparraldera geratzen ziren lurrak ziren. Bemba eta Chewa bertako agintariekin hitzarmenak sinatu arren, ez zuten lurraldeen kontrol osoa eduki Bemba-ren erresistentzia armatua garaitu zuten arte 1899an. 1900ean Britainiako protektoratua izatera pasatzea aldarrikatu bazuten ere hau ez zen 1924rarte izan.\n1911n Ipar Ekialdeko Rhodesiak eta Ipar Mendebaldeko Rhodesiak bat egin zuten Rhodesia eratuaz."}
{"id": "139310", "revid": "201", "url": "https://eu.wikipedia.org/wiki?curid=139310", "title": "Ipar Ekialdeko Rhodesia", "text": ""}
{"id": "139311", "revid": "201", "url": "https://eu.wikipedia.org/wiki?curid=139311", "title": "Ipar Mendebaldeko Rhodesia", "text": ""}
{"id": "139312", "revid": "1545", "url": "https://eu.wikipedia.org/wiki?curid=139312", "title": "Alaskako Unibertsitatea", "text": "Alaskako Unibertsitatea 1917ean Fairbanks-en, Alaskan sortutako unibertsitate bat da.\nUnibertsitearen barruan hiru unibertsitate bereiz daitezke, bakoitza bere campusekin herri txikiagotan. Hauek dira.\nHiru unibertsitateen artean 33000 ikasle dituzte."}
{"id": "139313", "revid": "5347", "url": "https://eu.wikipedia.org/wiki?curid=139313", "title": "University of Alaska", "text": ""}
{"id": "139314", "revid": "11782", "url": "https://eu.wikipedia.org/wiki?curid=139314", "title": "BHV", "text": ""}
{"id": "139315", "revid": "14718", "url": "https://eu.wikipedia.org/wiki?curid=139315", "title": "Laserraren bidezko ebaketa", "text": "Laserraren bidezko ebaketa industrian erabilitakoen artean, laserra da kontzentrazio ahalmenik handiena duen bero indarra. Argia denez gero eta eramateko nahiz erabiltzeko oso erraza izatean, guztiz interesgarria da industriaren ikuspegitik.\nBerariazko makinak dira, baina antzekotasun handiak dituzte ebaketa termikoko makina guztiekin, horiek ere ez baitute esfortzurik egiten prozesuetan.\nAplikazioak.\nLaserraren bidezko ebaketak ezaugarri berezia dauka. Aplikaziorik gehienetan, urturiko aldea oso estua da eta prezisio itzela lortzen da formetan; beraz, piezak geroko fabrikazioetarako prestatzeko prozedura barik, akaberako prozedura da.\nMetalezko txapa mehean, material plastikoetan, metrakilatoan, etb, egindako ebaketak, inguraketa mota guztietan: horixe da ebaketa mota honen lan eremua, eta berorren muga bakarra oraingo kostu handiak dira."}
{"id": "139316", "revid": "42539", "url": "https://eu.wikipedia.org/wiki?curid=139316", "title": "Kromo (argipen)", "text": "Kromo hitzak hainbat adiera ditu:"}
{"id": "139317", "revid": "336", "url": "https://eu.wikipedia.org/wiki?curid=139317", "title": "Kromo (bilduma)", "text": "Kromoak argitaletxe batek paper, kartulina edo plastikoz egindako irudi txikiak dira, haurrek gai bati buruzko bilduma bat osatzeko erabilitakoak. Kromoak gaiari buruz propio egindako album batean bateratzen dira askotan. Jolas moduan eta bilduma osatzeko helburuarekin, ohikoa da haurrek kromoak trukatzea.\nKromo jolasa.\nJoko honetan, jokalari bakoitzak bere kromoak ekartzen ditu. Jokalariak erabakitzen du zein kromo mota eta tamaina erabili nahi duen; beraz, kromo mota berdina duen beste jokalari batekin jolastu behar du.\nJokalari bakoitzak kromo bat jartzen du gora begira. Jokalari bien (edo gehiagoren) kromoak, bata bestearen gainean uzten dira. Jokalari bat eskuarekin kromoaren gainera txalo bat emanez hasten da. Kromoari buelta ematea lortzen duenak, kromoa irabazten du. Jolas honen helburua hori da hain zuzen, ahalik eta kromo gehien eskuratzea."}
{"id": "139318", "revid": "17", "url": "https://eu.wikipedia.org/wiki?curid=139318", "title": "Kromoak", "text": ""}
{"id": "139319", "revid": "336", "url": "https://eu.wikipedia.org/wiki?curid=139319", "title": "Oxiebaketa", "text": "Oxiebaketa soldadura eta ebaketa teknika bat da, erregai gasa eta oxigenoa erabiltzen dituena metalak ebaki eta soldatzeko.\nKarbono gutxiko burdin aleazioek oxigenoko atmosferan erretzeko gaitasuna dute, prozesu guztiz exotermikoan. Propietate horren eraginez, eta halako materialak ebakitzeko beharrizanaren ondorioz, oxiebaketaren prozedura sortu da. Metodo horrek materialaren zati baten errekuntza lortzeko aukera ematen du, oxigeno zorrotada indartsuaren bidez. Erretako materiala oxigeno korronteak eramaten du zepa bihurtuta\nBideak oso bakunak izan daitezke. Arbastuan, egiten diren ebaketetarako, nahikoa da oxigenorako bide gehigarria duen erregailua erabiltzea. Produkziozko instalazioetan, oxiebaketako makinak egitura arinak dira eta ez dute esfortzu handirik egiten; euren helburua oxigenoa bultzatzen duten ahotxoen mugimendua bermatzea da, jarraitu beharreko ibilbideen arabera. Euren produkzioaren ezaugarriak, berriz, ondokoaren araberakoak dira: mugitu ahal duten aldi bereko ebakitzaile kopuruaren, inguraketak egiteko aukeraren eta inguraketa kontrol sistemaren araberakoak.\nAplikazioak.\nLodiera ertaineko eta handiko ebaketetan, karbono kantitate txikiko altzairuen ebaketa zuzenetan edota altzairu horien inguraketak ebakitzen direnean, metalezko eraikuntzen aplikazio guztietarako. Era guztietako soslaien ebaketak ere egin daitezke. Oso merkea da."}
{"id": "139321", "revid": "336", "url": "https://eu.wikipedia.org/wiki?curid=139321", "title": "Mozorro (euskal mitologia)", "text": ""}
{"id": "139325", "revid": "119347", "url": "https://eu.wikipedia.org/wiki?curid=139325", "title": "Erdialdeko Ostrobotnia", "text": "Erdialdeko Ostrobotnia (finlandieraz: \"Keski-Pohjanmaa\"; suedieraz: \"Mellersta \u00d6sterbotten\") Finlandiako mendebaldean dagoen eskualde bat da."}
{"id": "139326", "revid": "119347", "url": "https://eu.wikipedia.org/wiki?curid=139326", "title": "Hego Karelia", "text": "Hego Karelia (finlandieraz: \"Etel\u00e4-Karjala\"; suedieraz: \"S\u00f6dra Karelen\") Finlandiako ekialdean dagoen eskualde bat da."}
{"id": "139328", "revid": "119347", "url": "https://eu.wikipedia.org/wiki?curid=139328", "title": "Bison antiquus", "text": "Bison antiquus, Bisonte zaharra edo Antzineko bisonte izenekin ezaguna da baita ere. Basa-abere hau Ipar Amerikako belarjale handi arrunten artean ugariena izan zen duela hamar mila urte. Aldi berean, egungo Amerikako bisontearen arbasotzat jotzen dute.\nPleistozenoko Izotz Aroan, Estepako bisonteak Siberiatik Alaskara emigratu omen zuen. Beringeko itsasartean barrena. Espezie honek eboluzionatu zuen Bison latifrons edo adar handiko bisonte espeziea eman arte. Bisonte hau Ipar Ameriketan bizi omen zen hiru milioi urtetan zehar.\nDuela 22.000 urte Estepako bisonteak (Bison priscus)ak Bison antiquus espezieari bere lekua utzi zion. Duela 9.000 eta 11.000 mila urte artean, bison antiquus desagertuz joango da, eta aldi berean Bison occidentalis zabaltzen joango da bere lekuan.\nBisonte honetatik eboluzionatuko ziren geroztik Amerikako bisontearen egungo bi azpiespezie; Ordokietako bisontea (Bison bison bison) eta Basoko bisontea, (Bison bison athabascae).\nBison antiquus da bere aldetik Kaliforniako \"La Brea Tar Pits' arkeologi aztarnategian gehien aurkituriko belarjalea.\nEspeziearen aurkikuntza eta historia.\nBig Bone Licken 1807. urtean egindako indusketetan, William Clark ikerlariak Mamuten zein desagertutako beste zenbait abereren hezur eta hondakinen artean, \"behi edo bufalo\" baten hezur ugari topatu zuen. Bison antiquusen hondakinak ziren.\nFosil hauei ez zitzaien kasu handirik egin hara eta 1852. urtean Joseph Leidy paleontologoak buru-hezurra bisontea mota berri baten puzka bezala identifikatu zuen arte, Bison antiquus alegia. Buru-hezurra desegiten zenez, ikerketa egiteko ezker aldeko adarraren mamiarekin zein buru-hezurraren puzketa txiki batekin moldatu behar izan zuen. Hau dela eta, Leidy ez zegoen ziur ea benetan bisonte mota berri bat aurkitu zuen ala ez. Azken finean Clarkek hondakin horiek aurkitutako lekutik oso gertu, desagertutako beste bisonte baten (Bison latifrons) hezurdura ia guztia topaturik zeukaten Big Bone Licken parajean bertan.\nGeroztik egindako ikerketan argitu ahal izan zuten Bison latifrons eta Bison antiquus espezie ezberdinak direla, naiz eta oraindik eztabaidan dago Big Bone Lickeeneko ordokietan aurkitutako bisontea Bison Antiquusen mota bereizia den edota egungo Amerikako bisontearen azpiespezieren bat.\nBison antiquus gaur egungo Amerikako bisontearen bi azpiespezieen arbaso zuzena da. Zantzu guztien arabera Bison antiquus Bison priscusen garapenaren bidez sortu zen. Bison mota hau Alaska, Yukon eta Siberiako ekialdetik isolatuta geratu zen Azken Izotz Aroan, Ipar Amerikan Wisconsingo Izotz Aroa bezala ere ezaguna den Izotz Aroa hain zuzen , duela 71.000 urte inguru gertatu zena.\nEspeziearen banaketak Pleistozeno berantiarraren barrena, Kanadatik Mexikoko hego alderaino hartzen zuen. Bison antiquusen fosilak ugari dira, eta arruntak dira ere mendebaldeko eskualdetan hildako abereen pilaketak, paleoindioek buruturiko ehizaldien ondorioz. Halako zenbait hobiek 200 aleren hondakinak pilatzen dituzte beraien baitan.\nHudson-Meng delako parajea, Crawfordtik 18 miletara ipar-mendebal norabidean kokatua, Bison antiquusen hezurdura fosilizaturik ikusteko leku hoberenetarikoa da. Bertan 500 aleren hondakinak gorde dira. Lekua Amerikako Estatu Batuetako Baso Zerbitzuak zaintzen du. Paleoindiarren zenbait lantza eta jaurtigailua aurkitu dira baita ere bisonteen hezurdurekin batera. Aztarnategiak 9700 eta 10000 inguru urte dauzka.\nHalako Bison antiquusen kopuru batera akabatzearen arrazoia eztabaidagai da adituen artean. Zenbaitzuek diote paleoamerindiarren ehiz teknika eraginkorren ondorioa dela. Beste zenbaitzuentzat ordea hondamendi natural batek akabatuko zituen bisonteak eta gero jendea haietaz baliatuko zen. Leku honetan bi sexuko eta adin ezberdinetako bisonteak topatu dituzte.\nEzaugarriak.\nEgungo Amerikako bisontea baino apur bat handiagoa zen. Orohar altuagoa zen eta hezur eta adar handiagoak zeuzkan baita ere. Gutxi gora behera egungo bisontea baina %15-25 handiagoa zen. Punta batetik bestera adarrek metro bat inguru hartzen zuten.\nHolozenoaren hasieran espeziea tamainaz txikitzen joan zen. Tarteko tamaina azaltzen duten bisonteen aztarnek beste espezie bat direlakoan daude adituak, Bison occidentalis hain zuzen. Aditu hauek esaten dute aldi berean espeziearen tamaina txikitzearen arrazoi nagusia, paleoindioek burutzen zuten bisonte ehiza izan zela. Hala ere esan behar da Europako bisontearen kasuan\nantzeko tamainaren murrizketa eman zela garai berberean.\nOhiturak.\nSamalda handietan bizi omen zen, egungo bisonteak bezala. Eskualde batetik bestera migratzen zuten urtean zehar larre bila."}
{"id": "139330", "revid": "1519", "url": "https://eu.wikipedia.org/wiki?curid=139330", "title": "Doberman", "text": "Doberman Karl Friedrich Louis Dobermann alemaniarrak sortutako txakur arraza da. Ile beltz eta gogorra, gorputz sendo, gihartsu eta ez oso astuna du. Beltza edo marroi kolorekoak izan daitezke. Bere bizitzeko epea 18 urteraino da. Txakur oso arriskutsuak dira. Polizia edo zaindari-txakurra izateko entrenatuta daude."}
{"id": "139344", "revid": "201", "url": "https://eu.wikipedia.org/wiki?curid=139344", "title": "Dobermann", "text": ""}
{"id": "139345", "revid": "201", "url": "https://eu.wikipedia.org/wiki?curid=139345", "title": "Esmog", "text": ""}
{"id": "139347", "revid": "119347", "url": "https://eu.wikipedia.org/wiki?curid=139347", "title": "Ziriako Andonegi", "text": "Ziriako Andonegi Andonegi, ezizenez Kuireka (Mutriku, Gipuzkoa, 1912ko martxoaren 16a - 1982), jostuna eta euskal idazlea zen. \"Aitorren hizkuntza zaharra\" abestiaren letra da haren lanik ezagunena. Bertsotzat idatzi zuen, 1956ko otsailean.\nKolaboratzaile izan zen \"Euzkadi\" eta \"El D\u00eda\" egunkarietan; \"Argia\", \"Zeruko Argia\" eta \"Euzko Deya\" astekarietan; eta \"Euzko-Gogoa\", \"Olerti\" eta \"Redenci\u00f3n\" aldizkarietan. Abertzalea zen, eta hogei urte zituela, Mutrikuko batzokiko lehendakari zelarik, herriko hormetan Espainiaren aurkako idatzi batzuk agertu ziren goiz batean. Orduan, Gipuzkoako gobernadoreak 500 pezetako diru zigorra ezarri zion.\nEspainiako Gerra Zibilean gudari ibili zen, eta 1937an, Santandertik Frantziara ihesi zihoala, frankistek preso hartu zuten. Gorriak ikusi zituen; jipoitu eta, \u00abescritor vasco separatista\u00bb zela eta, heriotza zigorra ezarri zioten. Kendu zioten zigor hura, baina urte mordoxka eman zuen preso, Ondarretako espetxean, Miranda Ebroko kontzentrazio eremuan, Guadalajaran, Segovian...\nHaren adiskide Santiago Onaindiak eman zuen horren guztiaren berri, bai eta Ziriakok bere burua deskribatzeko egindako bertso hau plazaratu ere:\n2012. urtetik, bere omenez, izen bereko ipuin lehiaketa antolatzen da urtero Mutrikun."}
{"id": "139350", "revid": "1491", "url": "https://eu.wikipedia.org/wiki?curid=139350", "title": "Aho-korapilo", "text": "Aho-korapiloak ahoskatu eta zuzen esaten nekezak diren esaldiak dira, fonetikoki antzekoak diren hitzak lotuz sortutakoak. \nJolas moduan erabiltzen dira, esaldia errepikatuz azkenean zuzen eta azkar esan arte. Herri literaturaren barruko genero txiki moduan hartzen dira aho-korapiloak eta igazkizunak, corpus aldetik eta mamiaren aldetik besteen aldean xumeagoak direlako. Hala eta guztiz ere, kultura eta hizkuntza guztietan daude halakoak, betidanik esan daiteke. Behin bakarrik esateko ez hainbeste, baina bost edo zortzi aldiz arnasa baten esan behar izanez gero hor dator jokoa, baita korapiloa ere.\nEuskarazko korapilo batzuk.\nHainbat aho-korapilo jaso dira euskaraz, hona hem horietako batzuk:\nGaztelaniazko korapilo batzuk.\nZenbait aho-korapilo gaztelaniaz:\nKatalanezko korapilo batzuk.\nZenbait aho-korapilo katalanez:\nPortugesezko korapilo batzuk.\nZenbait aho-korapilo portugesez:"}
{"id": "139352", "revid": "46380", "url": "https://eu.wikipedia.org/wiki?curid=139352", "title": "London to Ladysmith via Pretoria", "text": "London to Ladysmith via Pretoria Winston Churchill-ek (Erresuma Batuko lehen ministro izandakoak) idatzitako liburu bat da. Churchill-en bigarren Boer Gerraren lehen 5 hilabeteetako inpresio eta iritziak azaltzen dira. Ladysmith-eko garaipena agertzen da atal batean, eta baita Churchill preso egin eta nola ihes egin zuen Boer-engatik. Liburua 1900ean argitaratu zen, Natal Gobernuko trenbideetako langileei dedikatua."}
{"id": "139354", "revid": "201", "url": "https://eu.wikipedia.org/wiki?curid=139354", "title": "Kuireka", "text": ""}
{"id": "139355", "revid": "201", "url": "https://eu.wikipedia.org/wiki?curid=139355", "title": "Kuireka Andonegi", "text": ""}
{"id": "139357", "revid": "58701", "url": "https://eu.wikipedia.org/wiki?curid=139357", "title": "Ladysmitheko setioa", "text": "Ladysmitheko setioa Bigarren Anglo-Boer Gerran gertaturiko borroka luze bat izan zen, 1899ko urriaren 30etik 1900eko otsailaren 28 arte iraun zuena.\nGerraren eztanda.\nBritainia Handia eta Boer Errepublikaren arteko tentsioa areagotu zenean, Britainia Handiak 15.000 soldaduko bereiziriko tropa bat bidali zuen Natal-era, gerra hasiko balitz indarberritzekoak Hegoafrikara lurrunontziz iritsi arte gudari aurre egiteko gai izango zirelakoan.\nSir George White lotinant jenerala jarri zuten gizon hauen gidaritzan. Whitek 64 urte zituen eta zangoa kaltetua zeukan zaldian zihoala edukitako istripu bat zela eta. Gehien bat Indian zerbitzua egindakoa zen, eta esperientzia gutxi zeukan Hegoafrikan.\nAurkako iritzi askorena kontra, Sir Alfred Milner ofizial britainiarrarena adibidez, Boerrak ez ziren beldurtu tropa mugimendu haiek ikustean. Kontrara, britainiar gobernuak Boer errepublikengan kontrola bereganatzeko froga ikusi zuten. Transvaal gobernuko presidente zen Paul Kruger-ek irailean eraso egitea pentsatu zuen, baina Orange Estatu Askeko Steyn presidenteak (gerora Boer erresistentziaren lider espirituala bihurtuko zena) hala ez egiteko konbentzitu zuen, tarteko negoziazioak burutu zitzan. Negoziazioak guztiz hautsi zirenean, bi errepublikek gerra aldarrikatu eta urriaren 12an eraso egin zuten.\n21.000 Boer Natal-era hurbildu ziren norabide guztietatik. White abisatua izan zen bere gizonak handik urrun eramateko, \"Natal Triangelua\" bezala ezagutzen zen Natal iparraldeko eskualdetik urrun, bi Boer errepubliken tartean geratzen baitzen lurralde hori. Hau egin ordez, White-ek bere gizonak Ladysmith herriaren inguruan bildu zituen, bereiziriko tropa bat oraindik barrurago Dundee-ra bidaliz.\nBritainiar indar guztiak Talana Hill eta Elandslaagte guduaren ostean bakarrik izan ziren biltzeko gai. Boer-ak Ladysmith inguratzen zutela, White-ek Boer artilleria preso hartzeko agindua eman eta gizonak bidali zituen. Ladysmith-eko borroka penagarria izan zen emaitza, non Britainiarrak herrira bueltatu behar izan ziren 1.200 gizon galdu ondoren hilik, zauriturik ala preso eginda.\nOndoren, herria setioan egon zen 118 egunetan."}
{"id": "139358", "revid": "6327", "url": "https://eu.wikipedia.org/wiki?curid=139358", "title": "Ladysmith-eko setioa", "text": ""}
{"id": "139359", "revid": "448", "url": "https://eu.wikipedia.org/wiki?curid=139359", "title": "Great Boer War", "text": "The Great Boer War Arthur Conan Doyle idazle britainiarrak 1900 argitaraturiko Boerren gerrei buruzko liburua da. 1902rako liburuaren 16 edizio argitaratuak izan ziren, denak etengabe Doyle-k eguneratuak izan zirelarik."}
{"id": "139360", "revid": "5347", "url": "https://eu.wikipedia.org/wiki?curid=139360", "title": "The Great Boer War", "text": ""}
{"id": "139362", "revid": "105290", "url": "https://eu.wikipedia.org/wiki?curid=139362", "title": "Pietermaritzburg", "text": "Pietermaritzburg Hegoafrikako KwaZulu-Natal probintziako hiriburua eta bigarren hiri handiena da. 1838an sortu zen. Zulu hizkuntzan bere izena umGungundlovu da, eta hau da distrito agintariek erabiltzen duten izena. Normalean hiriari bai ingelesez bai Zuluz Maritzburg deitzen zaio, eta askotan PMB esanez laburtzen da. Industria gune garrantzitsua da, aluminioa, egurra eta egunerako produktuak egiten direlarik. Eskola ugari eta Unibertsitateak daude bertan, hala nola KwaZulu-Natal-eko Unibertsitatea. 228.549 biztanle zituen 1991ean."}
{"id": "139363", "revid": "5347", "url": "https://eu.wikipedia.org/wiki?curid=139363", "title": "Maritzburg", "text": ""}
{"id": "139364", "revid": "5347", "url": "https://eu.wikipedia.org/wiki?curid=139364", "title": "UmGungundlovu", "text": ""}
{"id": "139366", "revid": "141474", "url": "https://eu.wikipedia.org/wiki?curid=139366", "title": "Espiritismo", "text": "Espiritismoa Allan Kardec irakasle frantsesak antolatutako doktrina filosofikoa da. Bere ezaugarri nagusiak dira:\nEspiritismoaren bost liburuak.\nHenri Sausse, Francisco Thiesen eta Z\u00eaus Wantuil historiadoreak bat datoz espiritismoaren oinarrizko liburuen egilea ez zela Allan Kardec bakarrik izan. Kardecek mundu osotik informazioa jaso zuen eta haren lana hori guztia antolatzea eta borobiltzea izan zen. Informazio horietako asko mediumen bidez lortutakoak ziren, haien esanetan, espirituen bidez. Beraz, Kardec kodifikatzaile bat izan zen; benetako egileak, aldiz, espirituak. Lan horiek bost liburuen forma hartuz zuten, gaur egun kardekismoaren Pentateuko bezala ezagututa.. Hauek dira:\nEspiritista ospetsuak.\nKronologikoki:"}
{"id": "139367", "revid": "201", "url": "https://eu.wikipedia.org/wiki?curid=139367", "title": "Espiritismoa", "text": ""}
{"id": "139368", "revid": "9273173", "url": "https://eu.wikipedia.org/wiki?curid=139368", "title": "Lotura ioniko", "text": "Lotura ionikoa elementu kimikoen artean sortzen diren lau lotura kimiko moten arteko bat da. Bertan, elektronegatiboagoak diren elementuek elektropositiboagoen elektroiak erakartzen dituzte beraien ingurura, bereganatu arte, hala, gehienetan, zortzikotearen araua betetzen dute\nLotura ionikoa metal eta ez-metalen artean gertatu ohi da, izan ere, metalak, elementu elektropositibo gisa jardun eta ez metal elektronegatiboari elektroi kopuru jakin bat ematen dio. Elektroi truke honen bidez eta indar elektrostatikoa baliatuz, kristal edo sare ionikoak sortzen dira, non karga desberdinetako elementuek elkar erakartzen duten.\nLotura ionikoaren eraketa.\nLehen aipatu dugun modura, lotura ionikoak bi osagai behar ditu: elektropositiboki jardungo duen elementua (metala) eta elektronegatiboa (ez-metala). Atomo elektronegatiboak irabaziko du bestearen elektroia, loturei dagokienean elektroiak bereganatzeko joera edo ahalmen handiagoa duelako. Elementu elektronegatiboenak taula periodikoaren eskuinean eta goian aurki ditzakegu, hauek erradio txikia izateaz gain (periodo berdinekoekin alderatuta geruza kopuru murritzagoa dutelako), nukleoan protoi gehiago dituztelako eta beraz, inguruneko elektroiak erakartzeko ahalmen handiagoa. Elektroia irabazi duen atomoa anioia edo karga negatiboduna bihurtuko da, aldiz, elektroia galdu duena katioia edo karga positibokoa. Aurkako kargak elkar erakartzen direnez, lotura bat eratuko da, baina lotura honek, kobalentean bezala, molekulak eratu beharrean, kristal edo sare ionikoak eratuko ditu, atomo kopuru handi batez osaturiko egiturak.\nLotura ionikoa duten konposatuek indar elektrostatikoen bidez lotutako sare kristalino bat eratzen dute, non anioiak eta katioiak txandakatzen diren.\nPropietateak.\nLotura ionikoa duten konposatuen propietateak hurrengoak dira:\nSare-energia.\nSare-energia kristal ionikoen barnean aurki daitekeen energia da. Energia honi esker aipatutako kristalak edo sareak egonkor mantentzen dira eta konposatua osatzen duten katioi eta anioien artean eragiten den erakarpen indarra adierazten du. Jarraian ageri den formularen bidez azaldu daiteke:formula_1\nNon formula_2 Avogadroren zenbakia den, formula_3 Madelung-en konstantea, konposatu ionikoaren egituraren araberakoa dena, formula_4 katioiaren karga y formula_5 anioiaren karga, formula_6 elektroiaren karga, formula_7 hutsaren permitibitatea, formula_8 anioiaren eta katioiaren arteko distantzia eta formula_9 Bornen berretzaileak.\nSare energia konposatu ionikoa osatzen duten partikulen kargaren eta erradioaren araberakoa da, besteak beste. Karga elektrikoa zenbat eta handiagoa izan, orduan eta sare-energia altuagoa izango du konposatuak eta beraz, egonkortasun handiagoa, disolbagarritasun txikiagoa eta irakite zein urtze puntu altuagoak. Aldiz, atomoen erradioak zenbat eta handiagoak izan, orduan eta sare-energia txikiagoa izango du konposatu ionikoak, aurrez aipatutako ondorioen kontrakoak eraginez."}
{"id": "139369", "revid": "90799", "url": "https://eu.wikipedia.org/wiki?curid=139369", "title": "Softbol", "text": "Softbola (jatorrizko hizkuntzan, ingelesean, \"softball\") kirol bat da, beisboletik sortua.\nsoftbol vs Beisbol.\nBeisbolarekiko alde nagusiak hauek dira:\nPilota.\nIngelesez \"softball\" izenak hitzez hitz \u00abpilota biguna\u00bb esan nahi duen arren, softboleko pilota estandarra ez da bereziki biguna."}
{"id": "139370", "revid": "9053157", "url": "https://eu.wikipedia.org/wiki?curid=139370", "title": "Steve Biko", "text": "Stephen Bantu Biko, (King William's Town, Hegoafrika, 1946ko abenduaren 18a - Pretoria, Hegoafrika, 1977ko irailaren 12a) apartheidaren aurkako ekintzailea izan zen. Poliziak egindako torturen ondorioz hil zen.\nZinema.\n1987an Richard Attenboroughek zuzendu eta Bikoren bizitzan oinarritutako \"Cry Freedom\" (\"Askatasuna Oihukatu\") filma estreinatu zen, Bikoren papera Denzel Washington aktoreak antzeztu zuelarik.\nMusika.\n1990. urtean Peter Gabriel ingeles musikariak bere omenezko \"Biko\" izeneko abestia konposatu eta abestu zuen."}
{"id": "139371", "revid": "105290", "url": "https://eu.wikipedia.org/wiki?curid=139371", "title": "Kimberley", "text": "Kimberley Hegoafrikako hiri bat da eta Lurmutur Iparralde probintziako hiriburua. Vaal eta Orange ibaiak elkartzen diren puntutik gertu kokatzen da. Hiriak garrantzi historiko nabaria du iraganeko diamante mehatzeengatik eta Bigarren Boer Gerran hiriak jasandako setioarengatik. Pertsonaia ezagun ugarik, hala nola Cecil Rhodes-ek, beren dirutza hemen egin zuten, De Beers korporazioaren hastapenak hiriaren lehen egunetan koka daitezke.\nHiriak 167.000 biztanle ditu eta 1184 metrotara kokatzen da."}
{"id": "139374", "revid": "1545", "url": "https://eu.wikipedia.org/wiki?curid=139374", "title": "De Beers", "text": "De Beers eta De Beers Family of Companies barruan dauden beste hainbat konpainia, diamante, diamante-mehatze, diamante-komertzio eta diamanteen industriako fabrikazio-sailetan diharduten konpainiak dira. Sail horretan dauden konpainietan handiena da, erruz, gainera. Konpainia 1888an sortu zuen Cecil Rhodes kolonoak eta, gaur egun, egoitza nagusia Johannesburgon dago.\nMehatzeak dituzte Botswana, Namibia, Hegoafrika eta Kanadan."}
{"id": "139378", "revid": "336", "url": "https://eu.wikipedia.org/wiki?curid=139378", "title": "Bhisho", "text": "Bhisho, Bisho bezala ezagutua, Lurmutur Ekialdeko hiriburua da, Hegoafrikan. Probintziako legislazio eta beste hainbat goberu departamentuk hemen daukate egoitz nagusia. Bhisho garai baten probintziako hiriburu izan zen King William\u00b4s Town -en iparraldean dago.\nBhishok Xhosa hizkuntzan bufalo esan nahi du, eta hiria zeharkatzen duen ibaiak izen bera du."}
{"id": "139379", "revid": "105290", "url": "https://eu.wikipedia.org/wiki?curid=139379", "title": "Mahikeng", "text": "Mahikeng (aurretik Mafeking deitua), \"Jainkoaren gurari hiria\", Ipar-Mendebaldeko probintziako hiriburua da, Hegoafrikan. Hiria Hegoafrika eta Botswana-ren arteko mugan dago, Lurmutur hiritik 1.400\u00a0km ipar-ekialdera edo Johannesburgotik 260\u00a0km mendebaldera. 2001ean 49.300 biztanle bazituen ere 2007an 250.000 biztanle izatera pasatu zen, 69.000 eta 75.000 hiriko erdialdean bizi direlarik. 1880an sortutako hiri hau 1.500 metrotara kokatzen da."}
{"id": "139380", "revid": "5347", "url": "https://eu.wikipedia.org/wiki?curid=139380", "title": "Bisho", "text": ""}
{"id": "139382", "revid": "8947743", "url": "https://eu.wikipedia.org/wiki?curid=139382", "title": "2010eko Erresuma Batuko hauteskundeak", "text": "2010eko Erresuma Batuko hauteskunde orokorrak herrialde honetan 2010eko maiatzaren 6ean burututako hauteskundeak izan ziren. 650 barrutietatik diputatu bana hautatu ziren Erresuma Batuko Komunen Ganberarako. Hiru alderdi nagusiek eta beraien hautagaiei Erresuma Batuko lehen ministro izateko lehian ibili ziren.\nHauteskundeen ondoren eta Liberal Demokrata eta Kontserbadoreen gobernu-akordiaren bitartez, David Cameron Erresuma Batuko lehen ministro berri bihurtu zen.\nHauteskundeen emaitzak.\nHauteskundeen emaitza ofizialak alderdi politikoaren arabera.\nOndorioak.\nHauteskundeen ondoren eta Gordon Brownen porrotaren ostean, Brownek Erresuma Batuko Alderdi Laboristako buruzagi eta Erresuma Batuko lehen ministro bezala dimisioak aurkeztu zituen 2010eko maiatzaren 10 eta 11n, hurrenez hurren. Honela, bide librea geratu zen Liberal Demokratek eta Kontserbadoreek gobernua eratzeko. Azkenean bi alderdien arteko akordioa lortu zen; David Cameron kontserbadorea lehen ministro bilakatu zen eta Nick Clegg lehen ministrorde."}
{"id": "139385", "revid": "105290", "url": "https://eu.wikipedia.org/wiki?curid=139385", "title": "Bulawayo", "text": "Bulawayo Zimbabweko bigarren hiri handiena da, Harare hiriburuaren ostean, 1.500.000 biztanlerekin (2009an). Matabelelanden kokatzen da, Hararetik 439 km hego-mendebaldetara, baina probintzia estatusa dauka, Matabelelandetik kanpo. Iparraldeko Matabelelandeko hiriburua Lupane da, Bulawayo bera bakarrik probintzia bat denez.\nHistoria.\nHiria Ndebeletarren erregeak, uMzilikazi kaMatshobanak sortu zuen 1840 urtearen aldera Ndebele jendearen migrazio handiaren ondoren Zululandiatik. 1893ko Matabele Gerran, Hegoafrikako Konpainiako britainiar tropek behartuta momentu hartan errege zen Lobengulak ihes egin behar izan zuen atzean hiria sutan uzten zuelarik, iparraldera abiatuz. 1893ko azaroaren 4an, Leander Starr Jamesonek Bulawayo Britainiar Hegoafrikako Konpainiaren agindupean sortu zuen eta Cecil John Rhodesek hiria Lobengularen hiri errealaren gainean sor zedin agindu zuen. 1897an Bulawayok herri estatusa lortu zuen, Harry White lehen alkate bihurtu zenean eta 1943 berriz hiri izendatu zuten."}
{"id": "139386", "revid": "119347", "url": "https://eu.wikipedia.org/wiki?curid=139386", "title": "Hego Ostrobotnia", "text": "Hego Ostrobotnia (finlandieraz: \"Etel\u00e4-Pohjanmaa\"; suedieraz: \"S\u00f6dra \u00d6sterbotten\") Finlandiako hego-mendebaldean dagoen eskualde bat da."}
{"id": "139387", "revid": "12788", "url": "https://eu.wikipedia.org/wiki?curid=139387", "title": "Hegoafrikako probintziak", "text": "Hegoafrika bederatzi probintziatan banaturik dago. 1994ko hauteskundeen ondoren, herrialdeak beretu zituen bantustanak, eta lehengo lau probintziak bederatzitan banatu ziren.\nHistoria.\nApartheidaren garaian, Hegoafrikako beltz gehienak \"homeland\" edo bantustan izeneko hamar barrutitan bizi ziren, asko eta asko hirietara lanera joan ohi zen arren; gobernuak osatuak ziren bantustanak, tribu erreserbak biltzeko asmoz. 1970eko hamarkadaren bukaera aldetik aurrera, bantustan haietako lau independente egin ziren, eta errepublika bihurtu (Transkei, Ciskei, Venda eta Bofuthatswana), eta seik barne autonomia lortu zuten (haien artean Kwazulu). Banaketa hori, ordea, ez zen onartu, ez Nazio Batuen Erakundean, ez nazioartean oro har. Izan ere, finantzetan Hegoafrikaren guztiz mendeko ziren, eta langileen hornitzaile: horrez gainera, gobernuak bantustan independenteetakoei hegoafrikar naziotasuna kendu ohi zien eta, hala, beltzak \u2013lana Hegoafrikan eginik\u2013, atzerritarrak ziren bere aberrian. \n1994ko hauteskundeen ondoren, Hegoafrikak beretu egin zituen bantustanak, eta, egoera berria azpimarratu nahian, lurraldea bederatzi probintziatan banatu zen:\nProbintziak.\n\u00b9: Eduardo Printzearen uharteak Indiako ozeanoan dagoen Hegoafrikaren lurraldea da, administratiboki Lurmutur Mendebaldeko probintzian kokatua.\n\u00b2: Pietermaritzburg eta Ulundi KwaZulu-Natal probintziako hiriburuak izan ziren 1994tik 2004ra."}
{"id": "139388", "revid": "1340", "url": "https://eu.wikipedia.org/wiki?curid=139388", "title": "Bulawayoko metropolitar probintzia", "text": ""}
{"id": "139389", "revid": "119347", "url": "https://eu.wikipedia.org/wiki?curid=139389", "title": "Hego Savonia", "text": "Hego Savonia (finlandieraz: \"Etel\u00e4-Savo\"; suedieraz: \"S\u00f6dra Savolax\") Finlandiako ekialdean dagoen eskualde bat da."}
{"id": "139390", "revid": "105290", "url": "https://eu.wikipedia.org/wiki?curid=139390", "title": "Manicaland", "text": "Manicaland Zimbabweko probintzia bat da. 36.459 km\u00b2-ko azalra dauka eta 2002ko datuen arabera 1,6 milioi biztanle. Mutare da probintziako hiriburua."}
{"id": "139392", "revid": "119347", "url": "https://eu.wikipedia.org/wiki?curid=139392", "title": "Ipar Savonia", "text": "Ipar Savonia (finlandieraz: \"Pohjois-Savo\"; suedieraz: \"Norra Savolax\") Finlandiako ekialdean dagoen eskualde bat da."}
{"id": "139393", "revid": "1340", "url": "https://eu.wikipedia.org/wiki?curid=139393", "title": "Ladysmitheko Setioa", "text": ""}
{"id": "139394", "revid": "105290", "url": "https://eu.wikipedia.org/wiki?curid=139394", "title": "Mutare", "text": "Mutare (1982ra arte Umtali bezala ezagutua) Zimbabweko laugarren hiri handiena da, 170.106 biztanlerekin. Manicaland probintziako hiriburua da."}
{"id": "139395", "revid": "5347", "url": "https://eu.wikipedia.org/wiki?curid=139395", "title": "Umtali", "text": ""}
{"id": "139398", "revid": "119347", "url": "https://eu.wikipedia.org/wiki?curid=139398", "title": "Iru\u00f1eko Udaltzaingoa", "text": "Iru\u00f1eko Udaltzaingoa (ofizialki, gaztelaniaz eta euskaraz \"Polic\u00eda Municipal de Pamplona/Iru\u00f1eko Udaltzaingoa\") Iru\u00f1eko udalerriko udaltzaingoa da. 2008 urtean 419 kideek osatzen zuten udaltzain taldea.\nHistoria.\nOraingo udaltzaingoak 1545ean egin zituen lehen urratsak. Izan ere, Iru\u00f1earen muga geografikoei buruzkoa den urte hartako testu batean, herri segurtasunaz arduratzen den talde antolatu bat aipatzen da: \"Landa Polizia\", superintendente batek zuzendua. Hala ere, 1964ko urtarrilaren 8an bateratu zituzten ordu arteko \"Landa Polizia\" eta \"Hiri Guardia\" (\"Guardia Urbana\"), eta halaxe sortu zen egungo Iru\u00f1eko Udaltzaingoaren Gorputza.\nGertaera aipagarriak.\nAzken 40 urteetako gertakari aipagarrienen artean hauek ditugu:"}
{"id": "139399", "revid": "1340", "url": "https://eu.wikipedia.org/wiki?curid=139399", "title": "Juli\u00e1n Balduz Calvo", "text": ""}
{"id": "139400", "revid": "1340", "url": "https://eu.wikipedia.org/wiki?curid=139400", "title": "Julian Balduz", "text": ""}
{"id": "139401", "revid": "1340", "url": "https://eu.wikipedia.org/wiki?curid=139401", "title": "Javier Chourraut Burguete", "text": ""}
{"id": "139402", "revid": "1340", "url": "https://eu.wikipedia.org/wiki?curid=139402", "title": "Esteban Garijo P\u00e9rez", "text": ""}
{"id": "139403", "revid": "6327", "url": "https://eu.wikipedia.org/wiki?curid=139403", "title": "Maria Gracia Iribarren Rivas", "text": ""}
{"id": "139404", "revid": "6327", "url": "https://eu.wikipedia.org/wiki?curid=139404", "title": "Jose Luis Izco Biarge", "text": ""}
{"id": "139405", "revid": "6327", "url": "https://eu.wikipedia.org/wiki?curid=139405", "title": "Jesus Angel Mendaza Marrodan", "text": ""}
{"id": "139406", "revid": "1340", "url": "https://eu.wikipedia.org/wiki?curid=139406", "title": "Ana Figueras Castellano", "text": ""}
{"id": "139407", "revid": "1340", "url": "https://eu.wikipedia.org/wiki?curid=139407", "title": "Evelio Gil Zardoya", "text": ""}
{"id": "139408", "revid": "6327", "url": "https://eu.wikipedia.org/wiki?curid=139408", "title": "Maria Jose Vidorreta Alfaro", "text": ""}
{"id": "139410", "revid": "109565", "url": "https://eu.wikipedia.org/wiki?curid=139410", "title": "Miranda Ebroko kontzentrazio-esparrua", "text": "Miranda Ebroko kontzentrazio-esparrua Miranda Ebron frankistek eraikitako kontzentrazio-esparrua izan zen. 1937an, Gerra Zibilean, preso errepublikazaleak barnean izateko eraiki eta 1947 arte iraun zuen.\nHistoria.\n1936ko uztailaren 18ko altxamendua gertatu zenean Burgosko probintziaren gehiengoak matxinoek alde egin zuen. Hala ere, Miranda Ebrok Errepublikaren alde egin zuen. Matxinoek herria konkistatu zutenean, kontzentrazio-esparrua ez ezik ospitala eta Mussoliniren armadarako barrakoiak ere kokatu zituzten bertan.\nIparraldeko frontea denbora gutxian erori zenez, frankistek preso asko hartu, horietatik asko gudariak, eta bizitzeko baldintza penagarriak pairatuz metatu zituzten. 1937ko uztailaren 5eko EAOk Burgosko probintzian lau kontzentrazio-esparru eraikitzeko agindua eman zuen. Horietatik handiena Miranda Ebron zegoen, komunikazio ona izateaz gain frontetik gertu zegoelako.\nMatxinoek Sulfatos S.A. enpresarena zen 42.000 metro koadroko orube bat aukeratu zuten, trenbidearen eta Baia ibaiaren artean kokatua. Mirandarrek berek, behartuak, eraiki zuten hilabete bitan.\nEsparruak 1500 presorentzako tokia bazuen ere, laster izan zituen preso gehiago. Bizi baldintza lazgarriak jasan zituzten lehendabiziko presoek. 1937ko neguan, barrakoi bat erori zen, eta 150 zauritu baino gehiago izan zituzten.\nPresoak lau mailatan sailkatu zituzten matxinoek:\nKriminal arruntak presondegira eramaten zituzten, eta asetze izanez gero askatasuna lortzen zuten. Aurkakoak, erantzukizunik izan ala ez, bortxazko lanak egiten zituzten. Matxinoek \"no hostiles\" gisa sailkatuak matxinoen armadarekin borrokatzeko errekrutatu zituzten.\nGuztira, 65.000 preso inguru izan ziren. Bertan zeudenean matxinoen abestiak kantatzera eta Franco goresteko aginduak zituzten, eta errepublikar ideiak baztertu eta irrigarri uztera behartzen.\n1940an Heinrich Himmler \"Reichsf\u00fchrer-SS\"ak eskualdea bisitatu zuenean, egoera guztiz aldatu zen eta 1941erako apenas ez zeuden preso errepublikazale esparruan.\nPaul Winzer alemaniarrak esparrua zuzentzeari ekin zion, eta atzerritarrentzako esparru bilakatu zuen, Gestapok antolatua. Bertako brigadistek 1943ko urtarrilaren 5ean, gose greba egin eta gero, askatasuna lortu zuten. Orduan 3.500 preso ziren.\nBigarren Mundu Gerra bukatzear zegoela armada Hirugarren Reicharen kide askok ihes egin eta Espainiako Armadak atxilotuak izan ziren Hego Amerikara zihoazenean. Hauek nahiago zuten bertan izatea jaioterrian baino eta Odessa operazioa eta nazien laguntza ekonomikoei esker laster atera zituzten handik.\n1947ko urtarrilean kontzentrazio-esparrua itxi zuten, presoak Langraiz Okako kartzelara bidali. Espainian itxi zen azken kontzentrazio-esparrua izan zen. 1949 eta 1953 artean armadak okupatu zuen, 1954an lurrera bota arte. Gaur egun ia ez da geratzen kontzentrazio-esparru haren hondarrik; orubean kimika-enpresak daude."}
{"id": "139416", "revid": "448", "url": "https://eu.wikipedia.org/wiki?curid=139416", "title": "Jose Miguel Barandiaran", "text": ""}
{"id": "139417", "revid": "90204", "url": "https://eu.wikipedia.org/wiki?curid=139417", "title": "Jose Zufiaurre", "text": "Jose Zufiaurre Goia, ezizenez Josetxo (Beasain, Gipuzkoa, 1935eko abuztuaren 23a), etnografo ikertzailea da, Etniker Gipuzkoa taldeko idazkaria, eta Aranzadi Zientzia Elkarteko nahiz Eusko Ikaskuntzako kidea.\nBizitza.\nAita Beasaingo Zaldizurreta baserrikoa zuen, eta ama Zeraingo Inurritegi baserri-errotakoa. Ospitaleko mojekin ikasi zuen lehendabizi, eta geroago fraideekin, hamabi urte bete zituen arte. Horren ondoren, Saturrarango apaizgaitegian izan zen hiru urte eta erdian.\nTxikitatik ikasi zion aitari mendiaren zaletasuna, eta, aitaren kontatzen zizkion toponimiako xehetasun guztiak jaso nahirik, planoak erosi eta haiek osatzen hasi zen, aitak esandakoekin eta artzainei nahiz baserritarrei galdetuta bildutako informazioarekin. Halaxe hasi zen etnografia lanetan; eta euskal gaietarako eta etnografiarako zaletasun hura seminarioan indartu egin zitzaion.\nHala ere, plano horiek beretzat beste inorentzat ez lirateke izango segur aski, gertaera garrantzitsu bat gertatu izan ez balitz. Jose Migel Barandiaranengana jo zuen aholku eske, eta hark, argibideak emateaz gainera, hauxe esan zion: \u00abGizonak herriarengandik jasotzen duena ezin du beretzat gorde. Hori landu eta herriari itzuli behar dio\u00bb. Horrek bultzatuta ekin zion Josetxok bere etnografo ibilbide emankorrari. Geroztik argitaratuak ditu bederatzi liburu eta 60 bat artikulu.\nOn Jose Migel Barandiaranekin harreman sendoa izan zuen, eta hark sortutako Etniker taldean hasi zen berehala lanean; Gipuzkoako lan taldearen arduraduna izatera iritsi zen. Hainbat ikerketa eta lan egin ditu, eta Euskal Herriko Atlas Etnografikoan ere parte-hartze zuzena izan du. Besteak beste, \"Beasaini buruzko monografia etnografikoa\" (1998) liburua idatzi du: hogei urteko lana, on Jose Migelek hogeita bost urte lehenago hain zuhur eta maisuki proposaturiko galdeketari jarraituz Gipuzkoan egindako aurreneko monografia."}
{"id": "139418", "revid": "119347", "url": "https://eu.wikipedia.org/wiki?curid=139418", "title": "Ipar Ostrobotnia", "text": "Ipar Ostrobotnia (finlandieraz: \"Etel\u00e4-Pohjanmaa\"; suedieraz: \"Norra \u00d6sterbotten\") Finlandiako mendebaldean dagoen eskualde bat da."}
{"id": "139419", "revid": "336", "url": "https://eu.wikipedia.org/wiki?curid=139419", "title": "Alonso Salazar", "text": "Toribio Alonso de Salazar (Enkarterri, Bizkaia, XV. mendea - Ozeano Barea 1526ko irailaren 15a) euskal itsasgizon eta esploratzailea izan zen.\nBiografia.\nBere bizitzaz ez da datu askorik ezagutzen. Enkarterrin jaio zela uste da, zehaztasun handiagorik gabe. Salazar abizena eskualdean familia inportanteenetako batek daramana dela gehitu daiteke; familia honen eskuetan zeuden bai Portugaleteko dorretxe bat bai Muskizgo Mu\u00f1atoiz baina ez dago Alonso de Salazarrek familia honekin zein lotura izan zezakeen esaterik. XV. mendean itsasoak erakarri eta famatu bihurtu zituen euskaldun horietakoa da, bere ospeak denbora laburra iraun bazuen ere.\nMagalh\u00e3es eta Elkanoren espedizioan esku hartu omen zuen, nahiz eta ez agertu getariarrarekin heldu ziren 18 gizonen artean eta ez dagoen informazio gehigarririk.\nBere karreraren ekintzarik aipagarriena Garc\u00eda Jofre de Loa\u00edsa buru zuen espedizioarekin suertatu zen. 1525eko uztailaren 24an zazpi itsasontzi eta 450 bat lagun A Coru\u00f1atik abiatu ziren; Juan Sebastian Elkano eta Andres Urdaneta oso gazte bat ere kideak izan zituen. Fern\u00e3o de Magalh\u00e3es eta Elkanorenak munduari estreinakoz bira eman eta gero antolatutakoa izan zen. \"San Lesmes\" itsasontziko diruzain izendatu zuten.\nEspedizioa arazoz betetakoa izan zen; itsasoa eta haizearen indarrak ontziei eragindako arazoei eskifaiaren barne gatazkak gehitu behar izan zitzaizkien. Afrikatik Brasilera eta hortik hegoalderantz jo zuten. Patagoniako kostaldera 1526ko urtarrilean heldu ziren; Magallanes itsasartea pasa eta Pazifikora heldu zirenerako lau ontzi besterik ez ziren geratzen eta laurak besteekiko galdu eta bide guztiz desberdinak hartu zituzten.\nOzeano Barean.\n\"Santa Mar\u00eda de la Victoria\" itsasontzia bakarrik geratu zen, hondatuta zegoen, eta osasun egoera oso txarra zen, eskorbutoak jota zeudenez. Garc\u00eda Jofre de Loa\u00edsa 1526ko uztailaren 30ean eta bere ordez kapitain kargua hartu zuen Elkano abuztuaren 6an hil eta gero Salazar espedizioaren burua bilakatu zen abuztuaren 6an. Bere agintearen lehen ekintza Elkano bera ohorez lurperatzea izan zen. Eskorbutoak marinel gehienak hil zituen. \"Santa Mar\u00eda de la Victoria\" ontziak aurrera segitu zuen, ordurako zorigaitzekoa zen espedizioarekin.\nAgintaldi laburra izan bazuen ere nabarmentzeko moduko albiste baten protagonista izan zen: geroago Marshall deituko ziren uharteak begiztatu zituen lehen europarra izan zen; 1526ko abuztuaren 21ean gertatu zen. Bertan lehorreratu zelako baieztapenik ez dago; Maloelap atoloia izan zen ikusitakoa eta Bokak ere begiztatu zutela uste da. Karolina uharteak ikusi zituen lehen europarra (uhartedia izendatuz) ere izan zela aipatzen da ; datekin kontraesan batzuk daude.\nAurrerago Marianak bisitatu zituzten eta Guamen irailaren 4an lehorreratu ziren; han Magalh\u00e3es eta Elkanoren espedizioko desertore bat aurkitu zuten. Alde egin baino lehen Txamorro batzuk bahitu zituzten irailaren 10ean. Salazar beraren osasunak ere okerrera egin zuen eta irailaren 15ean hil zen. Bere heriotzarekin nagusi berria aukeratzeko gatazka sortu zen; azkenean Martin I\u00f1iguez de Karkizano elgoibartarra bihurtu zen buru.\nGorabehera ugariren ostean espedizio hau munduari bira eman zion bigarrena bihurtu zen; Urdaneta eta beste bakan batzuk besterik ez ziren heldu."}
{"id": "139420", "revid": "119347", "url": "https://eu.wikipedia.org/wiki?curid=139420", "title": "Roberto Ruiz Aginaga", "text": "Roberto Ruiz Aginaga (Beasain, Gipuzkoa, 1968ko otsailaren 14a) sukaldaria da. Amasako (Gipuzkoa) Hika txakolindegiko sukaldeko buru gisa lan egiten du. 1992tik 2017 arte, Tolosako Fronton jatetxeko burua izan zen.\n1992an hasi zen sukaldaritzan, Martin Berasategiren ondoan. Beasaingo Odolki Kofradiako ohorezko kofrade da 2004az geroztik. Sukaldaritzako biltzar askotan parte hartzen du, hizlari gisa. Ospe handia dute haren babarrun platerek, eta hainbat sari jaso du. Bere plateretarako lehengaitzat erabili ohi ditu inguruko produktuak: Tolosako babarrunak, Beasaingo odolkiak, Ibarrako piperminak, eta abar.\nBabarrunen sukaldari ez ezik, ekoizle ere bada, bere baratzea baitu Tolosan bertan. Horregatik, Eusko Labelarekin Euskal Herriko babarruna ekoizten duten enpresen zerrendan ageri da.\n\"Pul, pul, pul Tolosako Babarruna\" liburua idatzi du, Tolosako babarrunarekin zerikusia duten 40 bat lagunen (sukaldariak, gastronomia adituak, sendagileak, babarrun ekoizleak...) esanak bilduta."}
{"id": "139421", "revid": "512", "url": "https://eu.wikipedia.org/wiki?curid=139421", "title": "Ziklo biogeokimiko", "text": "Ekologian, ziklo biogeokimikoa elementu kimiko eta molekula batzuek (C, N, P, S, K, H2O...) ekosistema baten osagai biotiko zein abiotikoetan zehar jarraitzen duten ibilbidea da. Ibilbide horretan, beraz, elementu eta molekula horiek bizidunengandik, litosferatik, hidrosferatik eta batzuetan ere atmosferatik pasatzen dira etapa desberdinetan, hainbat tokitan urte luzeak egonik . Biosferako materiaren kopurua mugatua denez, materia hori birziklatu egin behar da Lur gaineko bizia mantentzeko; hori gertatu ezean elikagaiak agortuko ziren eta bizia desagertu.\nZiklo biogeokimikoetan elementu eta konposatu kimikoak bizidun batetik bestera pasatzen dira, eta baita osagai abiotikoetara ere (lurra, atmosfera...). Adibidez, karbonoaren zikloan elementu hori CO2 moduan dago atmosferan, eta organismo fotosintetikoek atmosferatik hartu eta molekula organiko bihurtzen dute. Gero organismo fotosintetikoetatik animalia belarjale eta haragijaleengana pasatzen da, eta hauek arnasketa egiten dutenean atmosferara itzultzen da. Azken animalia hauek hiltzen direnean karbonoa litosferara pasatzen da eta, denboraren poderioz, ikatza eta petrolio bihurtzen da. Erregai fosil horien errekuntza prozesuak karbonoa atmosferara bidaltzen du, CO2 moduan, eta zikloa berriro hasten da \nElementu kimikoen ziklo biogeokimikoetan, ingurumeneko materiaz gainera, elika-sareetako bizidun guztiek dute zerikusia eta hartzen dute parte: ekoizleek, kontsumitzaileek, deskonposatzaileek...\nZikloak.\nBi motatako ziklo biogeokimiko bereizi ahal ditugu:\nHiru ziklo biogeokimiko nagusiak hauek dira:\nUraren zikloa ere garrantzi handikoa da, funtsezko gaia baitugu bizitzarako. Materiaren zikloaren barnean ere sailkatu liteke azken hau"}
{"id": "139423", "revid": "105290", "url": "https://eu.wikipedia.org/wiki?curid=139423", "title": "Bindura", "text": "Bindura Zimbabweko Erdialdeko Mashonaland probintziako hiriburua da. Mazowe bailaran kokatzen da, Hararetik 88km ipar-ekialdera. 1982ko datuen arabera 18.243 pertsona bizi ziren bertan. 1992an biztanleria 21.167raino igo zen. \"Bindura Nickel\", \"Mwana Africa plc\"ren parte dena, nikel, kobre eta kobalto mehatzeak ditu zonalde honetan. Kotoi eta artoaren produkzioak gorakada handia izan du zonaldean.\nBindura \"Kimberley Reefs\" deitua izan zen hasiera batean bertan mehatze bat zabaldu zenean 1901ean. 1913an Bindura izena hartu zuen trenbidea heldu zenean. Lehen eskola 1912an zabaldu zuten."}
{"id": "139427", "revid": "105290", "url": "https://eu.wikipedia.org/wiki?curid=139427", "title": "Marondera", "text": "Marondera, hasiera batean Marandellas bezala ezagutua, Ekialdeko Mashonalandeko hiria da, Hararetik 72km ekialdera dagoena. 1992an 39.384 biztanle zituen (Zimbabweko Estatistika Bulego Zentralaren datuen arabera). 2002an berriz 46.000 biztanle bizi ziren bertan."}
{"id": "139428", "revid": "5347", "url": "https://eu.wikipedia.org/wiki?curid=139428", "title": "Kimberley Reefs", "text": ""}
{"id": "139429", "revid": "5347", "url": "https://eu.wikipedia.org/wiki?curid=139429", "title": "Marandellas", "text": ""}
{"id": "139430", "revid": "105290", "url": "https://eu.wikipedia.org/wiki?curid=139430", "title": "Chinhoyi", "text": "Chinhoyi (Hasieran Sinoia deitua) Zimbabweko Mendebaldeko Mashonaland probintziako hiriburua da. Sinoia 1906an sortua izan zen Margherito Guidotti teniente aberats italiarrak beste 10 familia italiar bertan geratzeko animatu zituenean. Hararetik 120km ipar-mendebaldera kokatzen da eta Hunyani ibaia bertatik pasatzen da. Chinhoyi da Makonde distrituko (Hasiera batean Lomagundi distritua) hiri nagusia. 2002. urtean 56.794 biztanle zituen."}
{"id": "139431", "revid": "5347", "url": "https://eu.wikipedia.org/wiki?curid=139431", "title": "Sinoia", "text": ""}
{"id": "139432", "revid": "30941", "url": "https://eu.wikipedia.org/wiki?curid=139432", "title": "Masvingo", "text": "Masvingo Zimbabweko izen bereko probintziako hiriburua da. Hiri hau Zimbabwe Handia monumentu nazionaletik gertu dago, hain zuzen ere, Zimbabwek izena monumentu honetatik hartzen du. 100.000 biztanle ditu eta 292\u00a0km Hararetik hegoaldera kokatzen da. Fort Victoria izena izan zuen 1982ra arte, ondoren Nyanda deitu zelarik. Hilabete gutxiren buruan berriz aldatu zioten izena, Nyanda ezin baitzen ondo itzuli dialekto desberdinen artean. Zimbabweko asentamendu kolonial zaharrena da."}
{"id": "139433", "revid": "336", "url": "https://eu.wikipedia.org/wiki?curid=139433", "title": "Trilobitomorpha", "text": "Trilobitomorpha (grezieraz \"hiru lobuludun formak\") Arthropoda filumeko ordenetako bat da, izen arruntaz trilobite biltzen dituen fosil guztiak biltzen dituena. Kanbriar garaian agertu ziren eta Permiarrean desagertu eta Paleozoikoko fosilik esanguratsuenen artean daude. Gaur egun klase bakarra onartzen da, Trilobita izenekoa, baina lehenago Trilobitoidea klasea ere bazen, antza zuten baina itxura oso ezberdina zuten animalia fosilez osatua."}
{"id": "139434", "revid": "105290", "url": "https://eu.wikipedia.org/wiki?curid=139434", "title": "Lupane", "text": "Lupane Zimbabweko Iparraldeko Matabeleland probintziako barruti bat da. 976 metrotara kokatzen da eta 2006an 1.600 biztanle zituen. Bulawayotik Hwangera doan errepidean kokatzen da. 2000 urtetik aurrera 200 tortura kasu eman dira ZANU-PF milizien eskutan. Lupane kotoi eta arto lanketaz bizi da. Bertan unibertsitate bat zabaltzea proposatu da, probintzia osorako balioko zuena."}
{"id": "139435", "revid": "105290", "url": "https://eu.wikipedia.org/wiki?curid=139435", "title": "Gwanda", "text": "Gwanda Hegoaldeko Matabeleland probintziako hiriburua da, Zimbabwen. Bulawayo-Beitbridge errepide eta trenbidean kokatzen da. 1900ean sortua 2005ean 16.000 biztanle zituen. Gwanda izena gertu dagoen Jahunda menditik dator (Jahunda Gwandan jende asko bizi den auzo baten izena da ere).\nProbintziako ospitalea dago bertan (\"Gwanda Provincial Hospital\"), inguruko misio eta distrituentzako erreferentzi gisa dagoena."}
{"id": "139436", "revid": "688", "url": "https://eu.wikipedia.org/wiki?curid=139436", "title": "Gweru", "text": "Gweru, 1982 arte Gwelo, Zimbabwe erdialdeko hiria da, Midlands probintziako hiriburua. 137.000 biztanle zituen 2002an, eta herrialdeko hiririk handienetan hirugarrena zen. 1894an sortu zuen Leander Starr Jameson doktoreak. 1914an herri bilakatu zen, eta 1971n hiri. 1982an hartu zuen Gweru izena."}
{"id": "139437", "revid": "141474", "url": "https://eu.wikipedia.org/wiki?curid=139437", "title": "Paul Bilbao", "text": "Paul Bilbao Sarria (Algorta, Getxo, Bizkaia, 1971) hizkuntza-eskubideen aldeko aktibista da.\nEuskal Filologian lizentziaduna da Deustuko Unibertsitatean (1994), Hizkuntza Plagintzan graduondoa Euskal Herriko Unibertsitatean (1995) eta Oinarrizko Eskubideak eta Botere Publikoetan masterra Euskal Herriko Unibertsitatean (2017).\nHizkuntz Eskubideen Behatokian aritu zen bere sorretatik. 2001eko ekainetik Behatokiko kudeatzailea izan zen eta 2004ko irailetik 2010eko apirilera arte zuzendaria.\n2010eko apirilaren 24an Euskalgintzaren Kontseiluko idazkari nagusi izendatu zuten, Xabier Mendiguren Bereziartuk erretiroa hartu ostean. 2022ko abenduaren 6an Idurre Eskisabeli pasa zion lekukoa. \nEuropako ELEN sareko lehendakariordea da 2011z geroztik."}
{"id": "139438", "revid": "6327", "url": "https://eu.wikipedia.org/wiki?curid=139438", "title": "Bakarlari", "text": ""}
{"id": "139439", "revid": "105290", "url": "https://eu.wikipedia.org/wiki?curid=139439", "title": "Jakalo", "text": "Jakaloa jakaren, \"(Bos grunniens)\" eta Amerikako bisontearen, \"(Bos bison)\", arteko nahasketa bat da, gizakiak sortua. Beraz animali hibridoa da.\nZenbait jakalo aurkitu daitezke Txinan eta Tibeten, non aspalditik nahastu dira yakak eta zebuak etxeko behi arraza ezberdinekin.\nDena den, yakaloen kopurua oso txikia da munduan zehar. Abere hauek bereziki Kanadako Alberta izeneko eskualdearen erdialdean aurkitu daitezke. Bertan \"yak-bisonteak \", edota \"behi alternatiboak\" deitzen dituzte. Albertako zenbait abeltzainek behiak bezala zaintzen dituzte yakaloak. Dirudienez etxeko beste zenbait abere arrazak baina gogorragoak dira bertako neguko eguraldi kaskarrei egokitzeko."}
{"id": "139444", "revid": "105290", "url": "https://eu.wikipedia.org/wiki?curid=139444", "title": "Erdialdeko Mashonaland", "text": "Erdialdeko Mashonaland Zimbabweko probintzia bat da. 28.347 km\u00b2-ko azalera dauka eta 2002ko datuen arabera 998.265 biztanle, Zimbabwe osoko %8,5-a izanik.\nBindura da probintziako hiriburua. 2002/2003 urteko euri denboraldian uholde handiak egon ziren probintzia honetan, beste batzuen artean.\nErdialdeko Mashonalandeko barrutiak.\nProbintzia zazpi distritotan banatuta dago:"}
{"id": "139445", "revid": "105290", "url": "https://eu.wikipedia.org/wiki?curid=139445", "title": "Ekialdeko Mashonaland", "text": "Ekialdeko Mashonaland Zimbabweko probintzia bat da. 32.230 km\u00b2-ko azalera dauka eta 2002ko datuen arabera 1,1 milioi pertsona bizi dira. Marondera probintziako hiriburua da.\nBarrutiak.\nEkialdeko Mashonaland zortzi barrutitan banatzen da:"}
{"id": "139446", "revid": "56334", "url": "https://eu.wikipedia.org/wiki?curid=139446", "title": "Chikomba barrutia", "text": "Chikomba Zimbabweko barruti bat da. Chikombak mehatz ugari ditu. Chikombak barruti estatusetik herri estatura pasatzeko eskatu du. Politikari ugari bertakoak dira, Grace Mugabe besteak beste."}
{"id": "139447", "revid": "119347", "url": "https://eu.wikipedia.org/wiki?curid=139447", "title": "Goromonzi barrutia", "text": "Goromonzi Zimbabweko nekazari komunitate bat da, Herrialdeko hiriburu den Hararetik 32 km hego-ekialdera kokatzen dena. 91km\u00b2 ditu eta 178.000 biztanle. Bertan bizi diren pertsonak bati pat Shona tribukoak dira.\nPolitika.\nGoromonzi Ekialdeko Mashonaland-en dago, eta nazioko parlamentu eta senatuan eserleku bat dauka, Batzar Etxean hiru dituelarik (Ipar Goromonzi, Hego Goromonzi eta Mendebaldeko Goromonzi)."}
{"id": "139448", "revid": "1340", "url": "https://eu.wikipedia.org/wiki?curid=139448", "title": "Goromonzi Distritoa", "text": ""}
{"id": "139449", "revid": "1340", "url": "https://eu.wikipedia.org/wiki?curid=139449", "title": "Chikomba Distritoa", "text": ""}
{"id": "139462", "revid": "15795", "url": "https://eu.wikipedia.org/wiki?curid=139462", "title": "Cuculus canorus", "text": ""}
{"id": "139463", "revid": "119347", "url": "https://eu.wikipedia.org/wiki?curid=139463", "title": "Ipar Karelia", "text": "Ipar Karelia (finlandieraz: \"Pohjois-Karjala\"; suedieraz: \"Norra Karelen\") Finlandiako ekialdean dagoen eskualde bat da."}
{"id": "139464", "revid": "119347", "url": "https://eu.wikipedia.org/wiki?curid=139464", "title": "Kainuu", "text": "Kainuu (finlandieraz: \"Kainuu\"; suedieraz: \"Kajanaland\") Finlandiako ipar-ekialdeko eskualde bat da."}
{"id": "139465", "revid": "89622", "url": "https://eu.wikipedia.org/wiki?curid=139465", "title": "Kymenlaakso", "text": "Kymenlaakso (finlandieraz: \"Kymenlaakso\"; suedieraz: \"Kymmenedalen\") Finlandiako hegoaldean dagoen eskualde bat da."}
{"id": "139466", "revid": "89622", "url": "https://eu.wikipedia.org/wiki?curid=139466", "title": "Ostrobotnia eskualdea", "text": "Ostrobotnia (finlandieraz: \"Pohjanmaa\"; suedieraz: \"\u00d6sterbotten\") Finlandiako mendebaldean dagoen eskualde bat da."}
{"id": "139467", "revid": "89622", "url": "https://eu.wikipedia.org/wiki?curid=139467", "title": "Pirkanmaa", "text": "Pirkanmaa (finlandieraz: \"Pirkanmaa\"; suedieraz: \"Birkaland\") Finlandiako erdialdean dagoen eskualde bat da."}
{"id": "139475", "revid": "119347", "url": "https://eu.wikipedia.org/wiki?curid=139475", "title": "Jatorrizko Finlandia", "text": "Jatorrizko Finlandia (finlandieraz, \"Varsinais-Suomi\"; suedieraz, \"Egentliga Finland\") Finlandiaren hego-mendebaldeko muturrean dagoen eskualde bat da."}
{"id": "139476", "revid": "336", "url": "https://eu.wikipedia.org/wiki?curid=139476", "title": "Markov kate", "text": "Probabilitate-teorian, Markov katea aldi bakoitzean\nmultzo diskretu eta finko bateko\n\"i\" egoera batetik \"j\" egoera batera aldatzeko \"pij\" probabilitate konstanteak dituen prozesu estokastiko bat da,\nhasiera batean egoera bakoitzean izateko probabilitateak ere zehazten dituena. Nabarmendu behar da egoera jakin\nbatera aldatzeko probabilitatea aurreko aldiko egoeraren mendean dagoela soilik. Prozesu hauek Andrei Markov matematikariaren izena hartzen dute, bera izan baitzen horiek aztertu zituen lehena.\nAdibidez, toki batean egun bakoitzean euria egiteko probabilitatea bezperan euria egin zuen mendean dago.\nBezperan euria egin bazuen, biharamunean euria egin eta ateri izateko probabilitateak\n0.3 eta 0.7 dira, hurrenez hurren. Aldiz, bezperan ateri izan bazen, biharamunean euria eta ateri\nizateko probabilitateak 0.4 eta 0.6 dira. Horrela, prozesu honi dagokion Markov katea honela\nirudika daiteke, matrize bat erabiliz, errenkadek bezpera eta zutabeak biharamuna adierazten dutelarik:\nArestian agertzen direnak P(A/B) baldintzapeko probabilitateak dira: B gertatu dela jakinda, A gertatzeko probabilitatea alegia. Adibidean horrela planteatuta, biharamun bateko eguraldia bezperako eguraldiaren mendean dago soilik, Markoven kateen propietatea errespetatuz.\nMarkov kateen azterketaz denboran zehar gertatzen den bilakaeraren ezaugarri eta propietateak ezagutuko dira,\nesaterako ohikoa da kateak izan dezakeen banaketa egonkorra kalkulatzea, epe luzera\n(kontuan hartu gabe zein alditan den) egoera bakoitzean izateko probabilitateak zehaztea. Emandako adibidean, banaketa egonkorrak\nepe luzera, eguna zehaztu gabe, edozein egunetan euria egin eta ateri izateko probabilitateak adieraziko lituzke, gaur egunetik behatuta.\nOinarrizko kontzeptu eta kalkuluak.\nEgoera batetik bestera aldatzeko probabilitateei trantsizio-probabilitate deritze eta \"p( j / i )=pij\" izendatzen dira\neta \"i\" lerro eta \"j\" errenkada dituen formula_2 matrize baten bitartez irudika daitezke. Matrizeko errenkadetako probabilitateen batura 1 izan behar da. Hasiera batean egoera bakoitzean izateko probabilitateak hasierako banaketa deritze eta formula_3 \"i\" elementuko bektore batez adierazten da.\n\"i\" edo \"j\" egoera posible guztiek \"S\" egoera-espazioa osatzen dute.\nHasierako 0 aldi batetik begiratuta, n-garren aldian egoera bakoitza suertatzeko probabilitateak honela kalkulatzen dira,\ni-tik j-ra heltzeko bide edo bilakaera posible guztien probabilitateak batuz:\nAdibidez, gaur, astelehena, euria egin eta ateri izateko probabilitateak 0.2 eta 0.8 izanik eta arestiko adibideko trantsizio-probabilitateak harturik,\nasteazkenean (bi egunetara, alegia) euria eta ateri izateko probabilitateak 0.362 eta 0.368 dira hurrenez hurren eta honela kalkulatzen dira:\nTrantsizio-probabilitateen matrizea behin eta berriz biderkatuz, ondokoak ez diren\negun ezberdinetako trantsizio probabilitateak lor daitezke. Adibidez, egun batetik besterako trantsizio-\nprobabilitateak hartuz, egun batetik hiru egunetarako trantsizio probabilitateak hauek dira:\nHorrela adibidez, gaur euria egiten badu, etzidamu (hiru egunetara) euria egiteko probabilitatea 0.363 da.\nBanaketa egonkorrak.\nEpe luzera, \"n\" aldi askotara behatuta alegia, egoera bakoitzean izateko probabilitateak aldi batetik bestera aldatzen ez direnean, egoera egonkor batera heldu dela esaten da. Egoera egonkor honetako probabilitateak edo banaketa egonkorra honela kalkulatzen da:\nIzan ere, egoera egonkorrean egoera bakoitzean izateko probabilitateak, gaur egunetik behatuta, ez daude gaur egunetik igarotzen den egun kopuruaren mendean.\nArestiko adibidean,\nBiderketak eginez ekuazio hauek sortzen dira:\nEta hauetatik: formula_11. Hau da, epe luzera egun batean euria egin eta ateri izateko probabilitateak 0.3636 eta 6363 dira hurrenez hurren, gaurtik zenbatgarren eguna den kontuan hartu gabe. p+q=1 betetzen dela ere egiazta daiteke, formula_12 bektore guztietan bezalaxe Egoera egonkorreko epe luzeak zenbat aldi hartzen dituen ezin da zehaztu: adibide honetan, egun gutxi batzuk izan daitezke edota probabilitate horiek egun askotara soilik gerta daitezke."}
{"id": "139477", "revid": "201", "url": "https://eu.wikipedia.org/wiki?curid=139477", "title": "Heste itsu", "text": ""}
{"id": "139478", "revid": "6327", "url": "https://eu.wikipedia.org/wiki?curid=139478", "title": "Itsua (anatomia)", "text": ""}
{"id": "139479", "revid": "6327", "url": "https://eu.wikipedia.org/wiki?curid=139479", "title": "Itsu (anatomia)", "text": ""}
{"id": "139482", "revid": "6327", "url": "https://eu.wikipedia.org/wiki?curid=139482", "title": "Heste itsua", "text": ""}
{"id": "139483", "revid": "1545", "url": "https://eu.wikipedia.org/wiki?curid=139483", "title": "El Florido Pensil (filma)", "text": "El Florido Pensil 2002an Juan Jos\u00e9 Portok zuzendutako filma da. Filma Andr\u00e9s Sope\u00f1ak idatzitako izen bereko eleberrian oinarrituta dago, Ttanttaka Teatroak antzerkietara eraman zuena.\nSinopsia.\nFilmak frankismo garaiko eskola bat islatzen du, Elizak egindakoa eta bestelako errepresioa ezaugarritzat zituena."}
{"id": "139484", "revid": "119347", "url": "https://eu.wikipedia.org/wiki?curid=139484", "title": "Nire aitaren etxea", "text": "Nire aitaren etxea () 2009an Gorka Merchan donostiarrak zuzendutako lehendabiziko filma da.\nFilma Errenteria, Hernani, Hondarribia eta Tolosan grabatu zuten. 2008ko irailaren 24an Donostiako Zinemaldian eta 2009ko apirilaren 3an zinemetan estreinatu zuten.\nSinopsia.\nTxomin Garaik (Carmelo G\u00f3mez), enpresari eta pilotari ohia, ETAk mehatxatuta Argentinan zenbait urte eman ondoren, bere anaia Koldo, zinegotzi abertzalea, hiltzear dagoela jakin eta etxera itzuli da. Bertan Gaizka iloba (Juan Jos\u00e9 Ballesta), kale borrokan dabilen pilotaria, ezagutzen du. Anaia hil baino lehen Txomini semea bide onean sar dezan eskatzen badu ere, zaila da Gaizka osaba traidoretzat duelako.\nAzkenean Gaizka eta Txominen arteko harremanak konpondu eta pilota lehiaketa batean aritzeko entrenatzen du. Tamalez, lehiaketarako egun bat falta zela, Txominek buruan tiro bat jausten du. Honek Gaizka pentsakor uzten du, alde batetik osaba aintzat hartu duelako eta bestetik Sara lehengusinak maitemindu duelako."}
{"id": "139485", "revid": "90523", "url": "https://eu.wikipedia.org/wiki?curid=139485", "title": "Azido laktiko", "text": "Azido laktikoa edo esne-azidoa (laktatoa, ionizatzen denean) H3C-CH(OH)-COOH formula duen azido karboxilikoa da (C3H6O3), hainbat prozesu biokimiko eta fisiologikotan agertzen dena (esaterako, esne-hartziduran). Bi isomero optiko ditu: destrogiroa (D-laktikoa) eta lebogiroa (L-laktikoa), azken horrek garrantzi biologikoa du.\nEkoizpena.\nGorputzean, esne-azidoaren ekoizpena esne-hartziduran gertatzen da: oxigenoaren maila txikia denean, glukolisian sortutako azido pirubikoa ez da azido zitrikoaren zikloan sartzen; horren ordez, laktato deshidrogenasa entzimak pirubikoa laktato bihurtzen du, gihar-ehunetan:\nAtsedenaldian, laktatoaren maila odolean 1-2mmol/litrokoa da, baina ariketa fisikoarekin 20 mmol/litroko mailaraino hel daiteke. Ariketa handia denean gihar-ehunetan oxigeno-maila nabarmen jaisten da, eta oxigenorik gabeko esne-hartzidura nagusitzen da.\nBestalde, \"Streptococcus\" eta \"Lactobacillus\" izeneko bakterioak ere gai dira esne-hartzidura burutzeko. Bakterio hauek garrantzia handia dute esnekien industrian, egiten duten esne-hartzidurari esker jogurt, mamia eta gazta bezalako ekoizkinak sortzen baitira. \"Streptococcus\" bakterioak ahoan sortzen duen esne-azido, berriz, hortz-haginei kalte egiten die, txantxarra eraginez."}
{"id": "139494", "revid": "119347", "url": "https://eu.wikipedia.org/wiki?curid=139494", "title": "Durangoko barruti judiziala", "text": "Durangoko barruti judiziala Bizkaiko lurraldearen justizia administrazioa osatzen duten 6 barruti judizialetako bat da.\nBarruti judizialeko burua Durango da."}
{"id": "139495", "revid": "119347", "url": "https://eu.wikipedia.org/wiki?curid=139495", "title": "Barakaldoko barruti judiziala", "text": "Barakaldoko barruti judiziala Bizkaiko lurraldearen justizia administrazioa osatzen duten 6 barruti judizialetako bat da.\nBarruti judizialeko burua Barakaldo da."}
{"id": "139496", "revid": "1340", "url": "https://eu.wikipedia.org/wiki?curid=139496", "title": "La Gardia", "text": ""}
{"id": "139497", "revid": "119347", "url": "https://eu.wikipedia.org/wiki?curid=139497", "title": "Gernikako barruti judiziala", "text": "Gernikako barruti judiziala Bizkaiko lurraldearen justizia administrazioa osatzen duten 6 barruti judizialetako bat da.\nBarruti judizialeko burua Gernika da."}
{"id": "139504", "revid": "119347", "url": "https://eu.wikipedia.org/wiki?curid=139504", "title": "Bilboko barruti judiziala", "text": "Bilboko barruti judiziala Bizkaiko lurraldearen justizia administrazioa osatzen duten 6 barruti judizialetako bat da.\nBarruti judizialeko burua Bilbo da. Baita ere, bertan Bizkaiko Probintzia-Fiskaltza eta Probintzia-Auzitegiaz gain Euskal Autonomia Erkidegoko Auzitegi Nagusiaren egoitza dago, Euskal Autonomia Erkidegoko eta Bizkaiko lurraldeko barruti judizialik garrantzitsuena izanik."}
{"id": "139505", "revid": "119347", "url": "https://eu.wikipedia.org/wiki?curid=139505", "title": "Balmasedako barruti judiziala", "text": "Balmasedako barruti judiziala Bizkaiko lurraldearen justizia administrazioa osatzen duten 6 barruti judizialetako bat da.\nBarruti judizialeko burua Balmaseda da."}
{"id": "139509", "revid": "119347", "url": "https://eu.wikipedia.org/wiki?curid=139509", "title": "Getxoko barruti judiziala", "text": "Getxoko barruti judiziala Bizkaiko lurraldearen justizia administrazioa osatzen duten 6 barruti judizialetako bat da.\nBarruti judizialeko burua Getxo da."}
{"id": "139529", "revid": "105290", "url": "https://eu.wikipedia.org/wiki?curid=139529", "title": "Mendebaldeko Mashonaland", "text": "Mendebaldeko Mashonaland Zimbabweko probintzia bat da. 57.441 km\u00b2-ko azalera du eta 1.2 milioi pertsona (2002) bertan bizi dira bertan. Chinhoyi da probintziako hiriburua.\nMendebaldeko Mashonaland-en bi zonalde bereiz daitezke, bata bestearengatik guztiz desberdinak direnak. Zambeze mendilerroaren iparraldean ez da inor bizi, oso ezatsegina da eta parke naturala izendatu zuten. Hegoaldean berriz lur emankorrak daude eta jende ugari bizi da bertan, nekazaritzaz bizi direlarik bertako herri gehienak (Kadoma, Chinhoyi, Norton, Chegutu, Muzvezve). Hararetik gertu dago, herrialdeko merkatu zentraletik hain zuzen ere.\nMendebaldeko Mashonaland-en 6 barruti daude:"}
{"id": "139531", "revid": "105290", "url": "https://eu.wikipedia.org/wiki?curid=139531", "title": "Kadoma", "text": "Kadoma Zimbabweko barruti bat da. Distrituko hiriburua Kadoma Hiria da.\nMehatz lurralde baten erdian kokatuta dago, eta beraz mehatze txiki eta handiz inguraturik dago, hala nola: Venice mehatzea, Dalny mehatzea, Brompton mehatzea, Pickstone mehatzea, Etna mehatzea, Cam eta Motor mehatzeak, Patchway mehatzea, Magisa mehatzea, Savannah mehatzea, eta Gatawa mehatzea."}
{"id": "139532", "revid": "105290", "url": "https://eu.wikipedia.org/wiki?curid=139532", "title": "Kariba (barrutia)", "text": "Kariba Zimbabweko barruti bat da. Distrituko hiriburua Kariba hiria da.\nKariba Lakua deitzen den erreserba handi bat dago Kariban. Kariba Zimbabwe eta Zambiaren arteko mugan dago."}
{"id": "139535", "revid": "6950", "url": "https://eu.wikipedia.org/wiki?curid=139535", "title": "Immigrazioa Euskal Herrian", "text": "XIX. eta XX. mendeetan Euskal Herrira milaka etorkin etorri da.\nAurrekariak.\nHistorian zehar Euskal Herrian ohikoagoa izan da bertakoen atzerrirako emigrazioa, kanpoen immigrazioa baino. Baina, XIX. mendean gauzak aldatu egin ziren, eta Industria Iraultzak erabat aldatu zuen joera hori, eta Euskal Herria Espainiar estatutik etorritako milaka etorkinen jomuga bihurtu zen.\nMigrazioen historia.\nXIX. mendea.\nEuskal Herriko industrializazioaren lehen faseak meagintzari eragin zion, eta horrekin batera\nXX. mendearen erdialdea.\nGerra Zibilaren ondoren, ekonomia suspertzearekin batera, immigrazio olde berria hasi zen. Jada mendearen hasieran asko hazi ziren hiri eta herri batzuek bikoiztu egin zuten biztanleria. Bizkaian Barakaldok 100.000 biztanleak gainditu zituen. 1950etik 1975era Ermua 800 biztanleko herri txikia izatetik 16.000 biztanleko herria izatera pasatu zen, Eibar eta inguruetako lantegi handien lan beharra asetzera etorritako milaka etorkin galiziarrei esker.\n1970eko hamarkadako krisialdia.\n1970eko hamarkadako mundu mailako krisialdiak eragin gogorra eduki zuen Euskal Herriko gune industrialetan. Hainbat enpresak ateak itxi behar izan zituzten, tartean Bilboaldean jende gehien laneratzen zuten Labe Garaiek, besteak beste. Langabezia %30era hazi zen ondorengo urteetan eta krisia eta depresioa nagusi izan ziren.\nIndustria-gunea izandakoak bertan behera geratu ziren eta ontziolak eta altzairugintzarekin zerikusia zuten hainbat enpresa lanik gabe geratu ziren labe garaiak itxi eta gero. Ingurumenak ere kalte handiak jasan zituen, Barakaldoko gune batzuetan hondakin kimikoak baitzeuden, Lindanea esaterako.\nAurretik milaka etorkinen jomuga izandako herriak (Barakaldo, Santurtzi, Basauri, Portugalete, Eibar, Ermua, Elgoibar, Zumarraga, Pasaia...), kontrako efektua jasaten hasi ziren jendeak bizimodu hobearen bila beste herri batzuetara alde egin zuenean. Espainiatik etorritako hainbat etorkinek euren jaioterrietara jo zuten. Horrek biztanleriaren beherakada handia ekarri zuen.\nXXI. mendeko migrazioa.\n1990eko hamarkadaren amaieran, eta bereziki hurrengo hamarkadaren hasieran, Euskal Herrian immigrazio prozesu berri bat hasi zen. Hasieran, etorkinen ailegatzea motela izan zen, eta bereziki Araban eta Nafarroan bildu ziren, bi probintzia hauetan nekazaritzak eskainitako lanpostu ugariagoek erakarrita. 2000ko hamarkadaren bigarren erdian, berriz, immigrazioa hego Euskal Herri osora zabaldu zen.\nEtorkinen banaketa ez da homogeneoa lurralde osoan, portugaldar gehien Gipuzkoan dago, bulgariar gehien Nafarroan, marokoar gehien Nafarroa hegoaldean eta boliviar gehien Bizkaian. Horrez gain, sexuaren araberako alde handiak daude nazionalitateen artean: Hego Amerikatik etorritako etorkinetan emakume gehiago izaten da, batez beste hegoamerikar guztien %60 inguru emakumeak dira. Magrebetik eta Afrikatik etorritako etorkinetan gizonezkoak dira nagusi, eta herrialdez herrialde aldeak dauden arren, batez beste, %80 edo gehiago gizonak dira.\n&lt;br style=\"clear:both;\"&gt;\nHerrialdeka.\nAraba.\nAraban, Nafarroan gertatu bezala, 2000ko hamarkadaren hasieran hasi zen Espainiar estatutik kanpo etorritako biztanleen immigrazioa. Probintziako ekonomian nekazaritzak duen garrantziak sektore horretan lan egitera etorritako ehunka etorkin erakarri zituen (batez ere Araba hegoaldeko guneetara).\nBestalde, hamarkada guztian zehar Gasteizen izandako hirigintza hazkundeak, (Salburua eta Zabalgana auzo berriak eraikitzearekin), milaka lanpostu sortu zituen eraikuntzaren sektorean.\nBizkaia.\nBizkaian etorkinak Bilbon, Durangaldean eta ipar-ekialdeko kostaldeko herrietan biltzen da. 1970eko hamarkadako krisialdiaren eraginak nabarmenak dira oraindik ere Bilboaldearen ezkerraldean (langabezi tasa probintziako batez besteko tasaren gainetik dago), eta hori dela eta, Barakaldon, Santurtzin eta Ortuellan, besteak beste, herrialdeko beste herrietan baino etorkin gutxiago bizi da.\nBermeon, Gernikan eta batez ere Ondarroan, biztanleriaren hamarren bat etorkina zen 2000ko hamarkadaren amaieran. Oro har, herri horietara joandako biztanleak arrantzan aritzen dira (batez ere afrikar jatorriko etorkinak). Gernikan, hego-amerikarren kopurua asko handitu da azken urteetan.\nBilbo.\nBilboko biztanleriaren %6,7 da etorkina gaur egun, duela hamar urte baino hamar aldiz gehiago. 1996an Espainiar estatutik kanpo jaiotako Bilboko biztanleak ia ez ziren 1.000, gaur egun ordea, kopuru hori 23.762 pertsonakoa da (udalak 2006an emandako datuen arabera).\nOro har, hiri guztian zehar hedatu dira etorkinak, dena den, erdiguneko auzo batzuetan nabarmentzen dira gehien. Esaterako, Ibaiondon, Abandon eta Uribarrin. Ibaiondoko barrutia aipagarriena da, bertako San Frantzisko eta Bilbo Zaharra auzoetan, etorkinen kopurua biztanleriaren %18 eta %26 ere bada, hurrenez hurren.\nGipuzkoa.\nTradizioz, Euskal Herriko beste herrialdeetan baino portugaldar gehiago bizi izan da beti Gipuzkoan eta 2009ko erroldan, nazionalitate ugariena izaten jarraitzen zuten. Horrez gain, Goierrin pakistandarrak zabaldu dira.\n2008an mundu mailan hasitako krisialdiak eta higiezinen burbuilaren lehertzeak Euskal Herrian eta Espainian eragindako krisialdi sakonagoak etorkinak Gipuzkoara erakarri zituen, bertan langabezia Espainiar estatuko baxuena zela eta..\nIpar Euskal Herrian.\nIpar Euskal Herrian azken urteetan izandako immigrazioaren ezaugarriak guztiz desberdinak dira.\nNafarroa.\nNafarroan etorkin gehienak Iru\u00f1errian eta hegoaldeko Erribera eskualdean biltzen dira. Dena den, nekazaritzak herrialdean duen garrantzia dela eta, etorkinak Nafarroa osoan zehar hedatu dira azken urteetan. Etorkin gutxien ipar-ekialdeko gune menditsuenetan dago.\n2000. urtetik aurrera Nafarroa osoan izandako immigrazioak eragina izan du Iru\u00f1errian ere. Horrela, Nafarroako batezbestekoaren antzekoa da gune-metropolitarrean bizi diren etorkinen ehunekoa, %10 2007ko datuen arabera. Dena den, etorkinen banaketa aski aldatzen da udalerriz udalerri, bai eta auzoz auzo ere.\nEskuarki, erdiguneko udalerrietan immigrazioa handiagoa da, Iru\u00f1an, Berriozarren edo Bara\u00f1ainen, batezbestekoaren gaineko emaitzak erakutsiz. Bestalde, hegoaldeko eta ekialdeko udalerrietan, etorkin gutxiago dago. Izan ere, udalerri horietara Iru\u00f1eko gazte ugarik jo du babes-ofizialeko etxebizitza merkeagoen bila, hiriburuko prezio altuetatik ihesi.\nIru\u00f1eko auzoak eta udalerriak.\nIru\u00f1ean etorkin gehien dituzten auzoak honakoak ziren 2008. urtearen hasieran:\nOndorio linguistikoak.\nEuskal Herrira doazen etorkin guztiak erdaldunak dira. Horrek eragin zuzena du kaleko erabilera indizeetan. Batzuek gaztelaniaren edo frantsesaren aldaera bat dakarte, beste batzuek ez dakite Euskal Herriko hezkuntza sisteman erabiltzen diren hizkuntzetatik bakar bat ere ez.\nEspainia aldetik etorritako etorkinen bigarren belaunaldian, euskara ezaguera eta erabilera zabalagoa da. Euskararekiko atxikipena, ordea, ez da hain zabala.\nEspainiaz at etorritako 2000 hamarkadetako etorkin berrien matrikulazioei dagokionez, EAEn, %20 matrikulatua zegoen D ereduan, %30 B ereduan eta %50 A ereduan.\nEAEn, 2020 hamarkadan matrikulazioetan bilakaera ikusi zen, A eredutik B eta D ereduetara. Ikasle gehienak ikastetxe publikoetan ematen zuten izena, % 67, eta horietatik % 48 B eta D ereduetan. (D ereduan % 45). Itunpeko ikastetxe pribatuetan ere B eta D ereduetan matrikulatzen ziren ikasle gehienak. (A ereduan ikastetxe publikoko % 1,4 eta itunpeko % 4,3).\nAdin txikiko etorkinen zentroak.\nGurasorik gabe etortzen diren 18 urtetik beherako etorkinak hartzeko zentroak eraiki zituzten foru aldundiek. Zentro horietako gazte batzuen jokaerak haserrea sortu zuen herritar askorengan\nBizkaian, Loiun, Artzentalesen, Muskizen, Urdu\u00f1an eta Zornotzan eraiki ziren adin txikiko etorkinentzako zentroak."}
{"id": "139536", "revid": "119347", "url": "https://eu.wikipedia.org/wiki?curid=139536", "title": "Amurrioko barruti judiziala", "text": "Amurrioko barruti judiziala Arabako lurraldearen justizia administrazioa osatzen duten 2 barruti judizialetako bat da.\nBarruti judizialeko burua Amurrio da."}
{"id": "139537", "revid": "23317", "url": "https://eu.wikipedia.org/wiki?curid=139537", "title": "Kariba (aintzira)", "text": "Kariba munduko aintzira artifizial eta erreserba handiena da. Zambezi ibaian dago kokatuta, ibaiaren sorburuaren eta bukaeraren arteko erdibidean, Indiako ozeanotik 1300 km-ra ibaian gora, Zimbabweren eta Zambiaren arteko mugan. 1958tik 1963ra bitartean bete zen urez, Kariba presari esker.\nHistoria.\nZimbabweko Kariba herria, presan lanean ari ziren langileentzat sortu zen. Mlibizi herrian (Zimbabwe) eta Siavonga eta Sinazongwe herrietan (Zambia), aldiz, biztanle kopurua nabarmen handitu da, urperatutako lurretatik heldu den jendearengatik.\nGeografia.\nKariba aintzirak Zimbabweren eta Zambiaren arteko muga osatzen du. 220 kilometro luze da, eta 40 kilometro zabal. 5.580 km\u00b2-ko azalera dauka, eta 185 km\u00b3 ur biltzeko edukiera.\nFauna.\nUrtegia urez bete zen heinean deskonposatzen ari zen materia organiko ugari askatu zen eta gaur egun arrain espezie ugari kopuru handitan agertzen dira. Sardina itxurako \"kapenta\" arrainak sartu zituzten Tanganyika aintziratik ekarrita. Gaur egun arrantza jarduera handia dago urtegiaren ertzetako herrietan.\nUgaztunei dagokionez Nilotar krokodiloak eta hipopotamoak daude aintzirako uretan eta elefanteak, lehoiak, gepardoak, lehoinabarrak, bufaloak eta beste hainbat animalia inguratzen dira ertzera ura edatera.\nArrano arrantzaleak eta ubarroiak ere ugari ikusten dira."}
{"id": "139538", "revid": "119347", "url": "https://eu.wikipedia.org/wiki?curid=139538", "title": "Gasteizko barruti judiziala", "text": "Gasteizko barruti judiziala Arabako lurraldearen justizia administrazioa osatzen duten 2 barruti judizialetako bat da.\nBarruti judizialeko burua Gasteiz da. Baita ere, bertan Arabako Probintzia-Fiskaltza eta Probintzia-Auzitegia daude. Arabako barruti judizialik garrantzitsuena da."}
{"id": "139539", "revid": "880", "url": "https://eu.wikipedia.org/wiki?curid=139539", "title": "Inmigrazioa Euskal Herrian", "text": ""}
{"id": "139545", "revid": "105290", "url": "https://eu.wikipedia.org/wiki?curid=139545", "title": "Kariba (Zimbabwe)", "text": "Kariba Mendebaldeko Mashonaland probintziako herri bat da, Zimbabwen. Kariba Presatik gertu kokatzen da, Kariba Lakuko ipar-mendebaldean, Zambiarekiko mugatik gertu. 1992ko datuen arabera 20.736 pertsona bizi ziren bertan."}
{"id": "139546", "revid": "2241", "url": "https://eu.wikipedia.org/wiki?curid=139546", "title": "Kariba (argipena)", "text": "Kariba hitzak honako adierak ditu:"}
{"id": "139547", "revid": "119347", "url": "https://eu.wikipedia.org/wiki?curid=139547", "title": "Bison latifrons", "text": "Bison latifrons desagertutako bisonte mota bat izan zen. Abere hau Pleistozenoan zehar Ipar Amerikan bizi omen zen. Bisonte erraldoia da bere beste izenetariko bat, baita Izotz Aroko bisontea. Duela 25.000-30.000 mila urte desagertu omen zen.\nEzaugarriak.\nIzotz Aroko bisonteak 2,5 metroko garaiera zeukan eta bere adarren arteko zabalera 2 metrotara heltzen zen. Adarrek boomerang baten itxura hartzen zuten. Adarrak askoz handi eta sendoagoak ziren arren kasuan emetan baino.\nEspeziearen neurri ezagunak beste edozein bisonte motatakoak baino handiagoak dira beraz. Haren pisua toneladatik gorakoa zen.\nHabitat eta ohiturak.\nSegur aski haren bizimodua, habitat eta ohiturak egungo Amerikako bisontearen oso antzekoak izango ziren. Egungo bisonteen habitat berbera zeukan ere Izotz Aroko bisonteak.\nFosilak.\n\"Bison latifrons\"en fosilak ez dira ugari. Hezurdura baten hainbat puzketa topatu zuten, esate baterako, Kaliforniako \"Rancho La Brean\"."}
{"id": "139550", "revid": "56334", "url": "https://eu.wikipedia.org/wiki?curid=139550", "title": "Lizarrako barruti judiziala", "text": "Lizarrako barruti judiziala Nafarroa Garaiko lurraldearen justizia administrazioa osatzen duten 5 barruti judizialetako bat da, Lizarrako merindadearena hain zuzen ere.\nBarruti judizialeko burua Lizarra da. Guztira bi epaitegi ditu, azkena 1999ko azaroaren 22an sortua."}
{"id": "139551", "revid": "119347", "url": "https://eu.wikipedia.org/wiki?curid=139551", "title": "Agoizko barruti judiziala", "text": "Agoizko barruti judiziala Nafarroa Garaiko lurraldearen justizia administrazioa osatzen duten 5 barruti judizialetako bat da, Zangozako merindadearena hain zuzen ere.\nBarruti judizialeko burua Agoitz da."}
{"id": "139552", "revid": "119347", "url": "https://eu.wikipedia.org/wiki?curid=139552", "title": "Tuterako barruti judiziala", "text": "Tuterako barruti judiziala Nafarroa Garaiko lurraldearen justizia administrazioa osatzen duten 5 barruti judizialetako bat da, Tuterako merindadearena hain zuzen ere.\nBarruti judizialeko burua Tutera da."}
{"id": "139553", "revid": "119347", "url": "https://eu.wikipedia.org/wiki?curid=139553", "title": "Iru\u00f1eko barruti judiziala", "text": "Iru\u00f1eko barruti judiziala Nafarroa Garaiko lurraldearen justizia administrazioa osatzen duten 5 barruti judizialetako bat da, Iru\u00f1eko merindadearena hain zuzen ere.\nBarruti judizialeko burua Iru\u00f1ea da. Bertan, Nafarroako Probintzia Fiskaltzaz eta Probintzia Auzitegiaz gain Nafarroako Foru Erkidegoko Auzitegi Nagusiaren egoitza dago, Nafarroa Garaiko lurraldeko barruti judizialik garrantzitsuena baita."}
{"id": "139554", "revid": "119347", "url": "https://eu.wikipedia.org/wiki?curid=139554", "title": "Tafallako barruti judiziala", "text": "Tafallako barruti judiziala Nafarroa Garaiko lurraldearen justizia administrazioa osatzen duten 5 barruti judizialetako bat da, Erriberriko merindadearena hain zuzen ere.\nBarruti judizialeko burua Tafalla da."}
{"id": "139555", "revid": "46380", "url": "https://eu.wikipedia.org/wiki?curid=139555", "title": "Energia ez berriztagarri", "text": "Energia ez berriztagarriak gizakiok erabiltzen ditugun heinean agortu egiten direnak dira. Beraz amaitu egin ahal dira, eta behin amaituz gero ezin dira berriro lortu. Energia berriztagarriaren guztiz kontrakoa da. Energia mota honek, kantitate finko batean naturan aurkitzen diren energia iturriei erreferentzia egiten dio. Gainera, energia iturri hauek agortzen direnean, ezin dira ordezkatu, horretarako baliagarria den produkzio sistemarik existitzen ez delako.\nErregai fosilak.\nIkatza, petrolioa eta gas naturala erregai fosilak dira, dauzkaten aldaera guztietan. Duela milioika urteko biomasatik datoz, eta, presio- eta tenperatura-baldintza egokietan, energia-propietateak zituzten substantzia bihurtu ziren. Baina prozesu hori gauzatzeko presio eta tenperatura baldintza jakin batzuk eta milaka, milioika, urte behar izan ziren.\nErregai fosila zuzenean erabil daiteke, labeetan, berogailuetan, galdaretan eta motorretan errez, beroa eta ondorioz mugimendua lortzeko. Zentral termiko edo termoelektrikoetan elektrizitatea sortzeko ere erabil daiteke. Horietan, erregai horiek erretzean sortzen den beroaren bidez, ur-lurruna lortzen da, eta, presiopean, sorgailu elektriko bat eskuarki turbina bat martxan jartzeko gai da.\nErregai nuklearrak.\nErregai nuklearrak uranioa, plutonioa eta, oro har, erreaktoreen eragiketarako egokiak diren elementu kimiko guztiak izan daitezke, (fisio nuklearraren bidez energia sortzeko gai diren elementuak dira). Adibide gisa, itsaspeko nuklear baten erreaktorean edo zentral nuklearr batean erabil daitezke; horiei % 4 inguruko uranio aberastasuna nahikoa zaie.\nEnergia nuklearra zentral nuklearretan elektrizitatea sortzeko erabiltzen da. Ekoizpen-prozedura zentral termoelektrikoetan erabiltzen denaren oso antzekoa da. Desberdina da beroa ez dela errekuntzaz sortzen, materialen fisioaz baizik. Berez, ez dira erregaiak, energetikoak baizik."}
{"id": "139556", "revid": "119347", "url": "https://eu.wikipedia.org/wiki?curid=139556", "title": "Girolamo Cardano", "text": "Girolamo Cardano (frantsesez: \"Jerome Cardan\"; latinez: \"Hieronymus Cardanus\") (Pavia, 1501eko irailaren 24a \u2013 1576ko irailaren 21a) italiar Pizkundeko matematikari, sendagile eta astrologoa izan zen.\nHaren medikuntzari buruzko teoriak astrologian oinarritzen ziren batez ere, eta Europa osoan ospe handia eman zioten. \"De subtilitate\", \"De varietate rerum\", eta beste zenbait filosofia lanetan ikusi zen bezala, Aristoteles, Plotino, Ibn Rush eta estoikoen sistemaren jarraitzailea izan zen. Matematikari bikaina zen. Aljebraren arloan ezaguna da 1545. urtean, \"Ars magna\" obran, hirugarren mailako ekuazioen soluzioa argitaratu zuelako. Horrez gain, probabilitatearen bitartez zorizko jokoak aztertu zituen. Matematika eta medikuntzaz gainera, liburu anitz idatzi zituen astronomia, fisika, jokoak (\"Liber de ludo aleae\" edo \"Zori-jokoen Liburua\"), filosofia eta ezkutuko jakintzei buruz. Bere izena daraman esekidura sistema asmatu zuen (Kardan giltzadura)."}
{"id": "139557", "revid": "17", "url": "https://eu.wikipedia.org/wiki?curid=139557", "title": "Gerolamo Cardano", "text": ""}
{"id": "139559", "revid": "1310", "url": "https://eu.wikipedia.org/wiki?curid=139559", "title": "SVN", "text": ""}
{"id": "139561", "revid": "512", "url": "https://eu.wikipedia.org/wiki?curid=139561", "title": "Denbora errealeko estrategia", "text": "Denbora errealeko estrategia (RTS siglak ingelesez) une oro joka daitezkeen bideo-jokoei esleitzen zaien izendapena da. Joko modu honetan, ez dago txandarik eta jokalariek momentuan pentsatu behar dute egin behar dutena, denbora neurtzen duen erloju edo atzerantzko zenbaketa bat dago. Joku hauek, gehienetan akzio militarrean oinarritzen dira, txandetan oinarritzen diren jokuak ez bezala, zeinetan erabakiak lasaitasunez hartu ahal dira. Terminoa \"online\" jokatzen diren jokoetarako aplikatzen da, jokalariak edozein unetan konektatu, jokaldian erabakiak hartu eta ekintzak burutu ditzakeenean, nahiz eta aurkariak jokatzen ez egon. Joko hauek, erabiltzaileen zati handi batek jolasten ditu, izan ere, partidak motzak izaten ohi dira, eta ez dira ordura iristen.\nDenbora erreal eta denbora geldiko jokoak.\nDenbora erreal eta denbora geldiko jokoen arteko ezberdintasun nagusia, erabakiak hartzeko denboran datza. Denbora geldiko jokoetan, txandetan edota denbora pausatuz pentsatzeko aukera dugu. Denbora errealeko jokuetan, aldiz, herabakiak momentuan hartzen dira, honek jokua dinamikoagoa izatea eragiten du.\nEzaugarriak.\nJoku hauetan, hainbat ezaugarri bereiz dituzakegu. Nahiz eta batzuek bestelako ezaugarriren bat izan, guztiek elementu batzuk komunean dituzte.\nMapa: Mapa, jokaldia gertatzen den lekua da, haren barruan beste ezaugarri guztiak biltzen dira.\nUnitateak: Jokalariaren bidez kotrolatu daiteken pertsonaiak. Bakarra edo talde bat izan daiteke. Bi unitate motetan bereizi ditzakegu: militarrak eta zibilak. Lehenengoak arlo militarrerantz bideratuta daude, besteak, eraikuntzak eta baliabideen lorpenerako bideratuta daude.\nUnitate bakoitzak, ezaugarri propioak ditu, haien artean: bizi-puntuak, eraso-puntuak eta defentsa-puntuak (jokuaren arabera, ezaugarri gehiago egon ahal dira). Bizi-puntuak unitate bakoitzak duen bizitza da, eliminatua izateko, eraso-puntuak unitate bakoitzak egiten duen kaltea dira eta defentsa-puntuak eraso-puntuei aurre egiteko gaitasuna adierazten du.\nEraikuntzak: Mapan geldirik dauden eraikinak dira, unitate zibilek sortutakoak edota naturalki sortutakoak izan ahal dita. Bere eginkizunaren arabera ezaugarri batzuk izango dituzte (defentsa-puntuak, defentsa eta eraso-puntuak...).\nBaliabideak: Joku gehienetan, eraikuntzak eta unitatean mapan plazaratzeko modua da, baliabideak unitate zibilen bidez edota denbora tarte baten ondoren lortu ahal dira.\nKamera eta Mapa txikia: Kamera, jokaldia ikusteko erabiltzen da. Hasiera batean, eskuineko iskinean ezartzen zen eta eskuinerantz mugitzeko aukera zegoen, baina urteak pasa ahala, kamera norabide ezberdinetara mugitzeko aukera ezarri da. Honi esker jokalariek eremu guztiak ikusi ahal dituzte. Mapa txikia, joko-eremu osoa ikusteko aukera ematen du, bertan unitateak, eraikuntzak eta baliabideen datuak ikusi ahal dira.\nLursailaren eraketa: Honek, joko-eremuaren muturrak ezarrtzen eta unitateen mugitzeko joera mugatzen du. Adibidez: Itsasokoak diren unitateak ezin dira lurretik joan, edota lurreko unitateak ezin dira airetik joan.\nJokatzeko moduak.\nDenbora errealeko jokuetan, hainbat jokatzeko modu daude. Bai IA-ren (Inteligentzia Artifiziala) kontra, bai beste jokalari batzuen kontra.\nCampaingn edo historia modua: Kasu honetan, jokalariak IA-ren aurka jokatzen du. Jokuak sortutako istorio bati lotuta dauden fase ezberdinak jartzen ditu. Zailtasuna gero eta gehiago igoz, erabiltzaileari erronka zailagoak jarriko dio.\nHautazko modua: Historiarekin zerikusirik ez daukan modua da, kasu honetan jokatzeko moduan aldaketak egin daitezke. Orokorrean ez dago klasifikaziorik eta galtzeak ez dakartza ondorio txarrik, online moduan ez bezala.\nOnline edo multiplayer modua: Beste jokalarien kontra jokatuko dugu modu honetan. Joku gehienetan irabaziekin eta galerekin klasifikazioak egiten dira, jakaldiak gero eta berdintsuagoak bilatuz. Klasifikazioaren arabera, joku barruan sariak lortzen dira."}
{"id": "139562", "revid": "119347", "url": "https://eu.wikipedia.org/wiki?curid=139562", "title": "Gipuzkoako Errepublika", "text": "Gipuzkoako Errepublika 1794an Gipuzkoako Batzar Nagusiek aldarrikatutako errepublika izan zen.\nHistoria.\nFernando VI.aren eta Karlos III.aren erreinaldietan, borboitarren joera zentralistaren ondorioz, euskal foruen aurkako erasoak gogortu egin zituzten.\n1794ko abuztuaren 1ean, Konbentzioaren Gerra zela eta, Monceyk zuzendutako armada frantsesak Nafarroatik Bidasoan behera Irun hartu zuen. Egun berean Hondarribia hartu zuten, eta hurrengo egunetan Monceyren armadaren eskuetan geratu ziren Pasaia, Lezo eta Hernani; Donostia errenditu zen (abuztuaren 3an). Espainietako Koroaren joera zentralista zela medio, Gipuzkoan haserrea zen nagusi, eta frantsesekin ituna egin nahi izan zuten. Abuztuaren 16an, Getarian bildutako Batzar Nagusiak Espainiaren menpetik atera ziren, eta Frantziaren protektoratupean jarri, Gipuzkoako Errepublika izendatzea eskatu zieten Konbentzioko mandatariei. Bertan, Gipuzkoako 46 herrik parte hartu zuten.\nManuel Godoyk bere memorietan honela gogoratu zituen une haiek:\nEgun batzuk geroago bizkaitarrak eta arabarrak ere errenditu ziren. Monceyk Gasteiz abuztuaren 17an eta Bilbo abuztuaren 19an konkistatu zituen. Abuztuaren 26an Donostiako alkateak ez zuen Gipuzkoako Errepublika aldarrikatu baizik eta Frantziari menpekotasuna, errepublika eskatu ziotenean Napoleon Bonaparteren ordezkaria zen Salbert Pinetek 46 gipuzkoar ordezkariak atxilotu eta Baionan preso zituelako. Horrela bukatu zen Errepublika.\nBitartean, errepublikaren alde bozkatu ez zutenak Arrasaten bildu eta erresistentzia antolatu zuten irailaren 1ean egindako Batzar batean. Gabriel Mendizabalek zuzendutako Milizia Forala gogor borrokatu arren, ezin izan zuten frantziar armada gelditu, eta hura Miranda Ebroraino ailegatu zen.\n1795eko uztailaren 22an Frantzia eta Espainiak behin betiko bake-ituna sinatu zuten. Basileako bakea izeneko itun honen bitartez, Frantziak Espainiari Katalunian eta Euskal Herrian kendutako eskualdeak itzultzearen truke, Espainiak Frantziari Hispaniolan zituen lurraldeak eman zizkion.\nAtxilotutako 46 gipuzkoarren truke Espainiak bost urtez 150 Andaluziako zaldi eta 150 behor, 1000 ardi eta 100 ahari eman behar izan zizkion. Espainiako koroak ez zuen hitza bete eta Gipuzkoako errepublika aldarrikatu zuten euskaldunak zigortu egin zituen, inhabilitazioz, kartzelaz, eta deserriaz."}
{"id": "139563", "revid": "1545", "url": "https://eu.wikipedia.org/wiki?curid=139563", "title": "Gipuzkoako errepublika", "text": ""}
{"id": "139565", "revid": "119347", "url": "https://eu.wikipedia.org/wiki?curid=139565", "title": "Alonso Salazar (argipena)", "text": "Alonso Salazar edo Alonso de Salazar zenbait lagunen izen-abizenak dira:"}
{"id": "139570", "revid": "11782", "url": "https://eu.wikipedia.org/wiki?curid=139570", "title": "Alonso de Salazar", "text": ""}
{"id": "139571", "revid": "11782", "url": "https://eu.wikipedia.org/wiki?curid=139571", "title": "Toribio Alonso de Salazar", "text": ""}
{"id": "139572", "revid": "11782", "url": "https://eu.wikipedia.org/wiki?curid=139572", "title": "Alonso de Salazar (argipena)", "text": ""}
{"id": "139573", "revid": "1545", "url": "https://eu.wikipedia.org/wiki?curid=139573", "title": "Itsaspeko sumendiak", "text": ""}
{"id": "139574", "revid": "46380", "url": "https://eu.wikipedia.org/wiki?curid=139574", "title": "Bon-Adrien Jeannot de Moncey", "text": "Bon-Adrien Jeannot de Moncey (Palise, 1754ko uztailaren 31 - Paris, 1842ko apirilaren 20a), Coneglianoko dukea, frantziar militar eta politikaria izan zen, 1804an Inperioko mariskal izendatua.\nBizitza.\nBesan\u00e7ongo abokatu baten semea zen. Gaztaroan, bi aldiz saiatu zen Frantziako Armadan sartzen, baina aitak galarazi zion. Azkenik, 1778an bere nahia bete ahal izan zuen. 1791n, kapitaina zela, bat egin zuen Frantziako Iraultzarekin. 1793an, Konbentzio Gerraren hasieran, Euskal Ehiztarien buruzagia izan zen. Egindako lan onaren sari, jeneral izendatu zuten 1794ko otsailean. Urte bereko uztailean, Armada Errepublikanoaren buru, Baztan inbaditu eta Bidasoa zeharkatu zuen; Irun, Hondarribia, Pasaia eta Donostiak borrokatu gabe kapitulatu zuten. Operazio horiek bakea eskatzera behartu zuten Espainiako gobernua.\nKonbentzio Gerra amaitu ondoan kargu handiak izan zituen, baina 1799an gobernuak kaleratu zuen, erregezalea zelakoan. Brumaireko estatu-kolpearen ostean, armadara itzuli zen. Napoleonen 1800eko Italiako kanpainan armada gorputz bat Suitzatik Italiara eraman zuen, eta zailtasun handiak gainditu behar izan zituen zaldiak eta armak San Gotardo pasabidean (2.109 metro) barrena igarotzeko. 1801ean, Jendarmeriaren ikuskari nagusi izendatu zuen Napoleonek, eta Frantziako mariskal 1804an. 1805ean, Ohorezko Legioa jaso zuen.\n1808an, Iberiar Penintsulako Gerra hasi zelarik, Espainiara bidali zuten armada gorputz baten buru. Valentziaraino egin zuen aurrera, eta ekainaren 26an hiriko atean zegoen, 7.000 soldadu ingururekin; valentziarrek, ordea, eutsi zioten haren erasoari. Ondoren, Ebro ibarreko kanpainan jardun zuen. Tafallan ezarri zuen kuartier nagusia, eta 1809an Zaragozako bigarren setioan esku hartu zuen.\n1812an, uko egin zion Errusiako inbasioan parte hartzeari. Baina 1814an, Frantzia inbaditua izan zelarik, Parisko azken guduan borrokatu zen, bai Montmartren, bai Clichyn. 1814an, Luis XVIII.aren alde agertu zen, eta pare titulua jaso zuen. Hala ere, neutral iraun zuen Ehun Egunetan. Waterlooko guduaren ostean, berriz, espetxeratu zuten, ezetz esan ziolako Ney mariskalaren aurkako gerra auzitegian parte hartzeari. 1816an, mariskal titulua itzuli zion erregeak. 1823an Katalunian sartu zen San Luisen Ehun Mila Semeen buru; hori izan haren azken gerra ekintza. 1833-1842 bitartean, H\u00f4tel des Invalides gerrako elbarrien egoitzako gobernaria izan zen. Bertan hil zen, 1842ko apirilaren 20an.\nEzkontza eta seme-alabak.\nCharlotte Prosp\u00e8re Remillet-ekin (1761\u20131842) ezkondu zen; hiru seme-alaba izan zituzten:"}
{"id": "139579", "revid": "1340", "url": "https://eu.wikipedia.org/wiki?curid=139579", "title": "Kariba (distritua)", "text": ""}
{"id": "139580", "revid": "1340", "url": "https://eu.wikipedia.org/wiki?curid=139580", "title": "Kariba, Zimbabwe", "text": ""}
{"id": "139585", "revid": "1659", "url": "https://eu.wikipedia.org/wiki?curid=139585", "title": "Manuel Godoy", "text": "Manuel Godoy y \u00c1lvarez de Faria S\u00e1nchez R\u00edos Zarzosa, Alc\u00fadia eta Suecako duke eta Bakearen Printzea, (Badajoz, Espainia, 1767ko maiatzaren 12a - Paris, Frantzia, 1851ko urriaren 4a) noble eta politikaria izan zen.\nKarlos IV.a Espainiakoaren begikoa izan zen 1792 eta 1797 artean eta, berriro, 1801 eta 1808 artean, Bulego Unibertsalaren Idazkaria izanik. Frantziako iraultzan zehar Luis XVI.a hil zutenean, babes neurriak ezarri zituen Espainian, Frantzian gertatzen ari zen altxamenduaren modukorik gerta ez zedin.\nKarlos IV.aren eta Maria Luisa haren emaztearen erreinaldian, kargurik gorenak izan zituen: 1792rako Bulegoko lehen idazkari, gutxi gorabehera lehen ministro zen, Arandaren ordez. 1808ra arte zuzendu zuen Espainiako gobernua (1798-1800 urteen arteko tartean izan ezik). Bere aginpidean, Espainiako agintari nagusia Godoy bera zela esan ohi zen, eta Maria Luisa erreginaren maitale ere ba omen zen.\nFrantses ereduari lotzen zitzaion estatu unitarioaren defendatzailea izanik, gogor ekin zuen Euskal Herriko foruen kontra, gobernutik haien zilegitasuna auzitan jartzen zuten azterlanak bultzatuz; tentsio handiak sortu ziren Euskal Herriko erakundeekin. Bere zentralizazio asmoek Zamakolada matxinada harrotu zuten Bilbon eta inguruan (1804).\nBizitza.\nGaztaroa eta arrakasta politikoa.\nProbintzietako noblezia txikiko familia batean sortua zen. Aita koronela zen eta Badajozeko udaletxean administrazio postu bat zuen, eta karrera militar ona egin zezan semeari hezkuntza ona ematen saiatu zen.\n1784an Madrilera heldu zen eta errege-tropan sartu zen, anaia zaharra bezala. Zortzi urte beranduago, 1792an Karlos IV.ak Bulegoko lehen idazkari izendatu zuen (gaur egun estatuko lehen ministro bezala uler daitekeen postua). Badirudi Karlos erregeak begiko zuela, 1788an erregetza hartu zueneik Godoyri ardura eta postu garrantzitsuak eman baitzizkion behin eta berriro. Garaiko zurrumurruek ziotenez, Maria Luisa Karlosen emazte eta Espainiako erreginaren maitale izateak asko lagundu zion bere karrera politikoan.\nGodoyren lehiakideek garaiko krisialdei aurre egiteko ezintasuna ere aipatzen dute batzuk, Godoyren arrakasta azaltzeko (Floridablancako kondeak zuen Bulegoko lehen idazkariaren postua 1777tik 1792ra, eta Arandako konteak 1792an).\nLehen agintaldia.\n1792ko azaroaren 15ean hartu zuen bulegoko lehen idazkari postua, Arandako kondea ordeztuz. 1793ko urtarrilean Frantziako Luis VI.a gillotinaz hil zuten, eta Godoyk Frantziaren kontrako koalizioan bat egin zuen Britainia handiarekin. Urte hartako martxoan Espainiako koroak gerra deklaratu zion Frantziako konbentzioari.\nKonbentzioren gerra 1793tik 1795era luzatu zen, eta azkenean, espainiarrek Basileako Ituna sinatu zuten. Espainiak gerra galdu zuela esan badaiteke ere (ez zuen deus irabazi, Frantziako Errepublikaren zilegitasuna aitortu behar izan zuen eta Hispaniola uhartearen zati bat utzi zien frantsesei), erregeak bake ituna lortzeagatik zoriondu eta Bakearen Printze titulua eman zion.\nBake itun horrek gauzak nahasi zituen. Alde batetik, gerran aliatua izan zen Ingalaterraren konfiantza falta agerikoa zen, Espainiak Basileako ituna Ingalaterrarekin adostu gabe sinatu baitzuen. Bestetik, Godoyk gorteko liberalak pozik mantentzeko zailtasunak zituen. Horregatik, konbentzioaren gerra bukatu eta urrengo urtean Godoyk Frantziarrekin Ingalaterraren kontra elkartzea adostu zuen. Horrek lehen aliatu zituen kontrako gerran jarri zuen Espainia, 1796 urtean. Gerran zehar, aitzin, ordea, 1798an, Frantziak Ingalaterrarekin bakea bere kasa negoziatu eta gerra utzi zuen. Kanpo politikan porrot eginik eta gorteko liberalek saldurik, Godoyk lehen idazkari postua utzi behar izan zuen 1798ko martxoan.\n1797an Borboi eta Vallabrigako Mar\u00eda Teresarekin ezkondu zen.\nBigarren agintaldia.\n1801ean Godoyk bere gorteko etsaiak (Jovellanos eta Francisco de Saavedra) alboratu eta berriro ere garrantzizko postuetan aritu zen. Bulegoko lehen idazkari postua ez zuen lortu, baina beragandik hurbil zen Pedro Cevallosek zuen postu hura. Godoyk nominalki agintea ez bazuen ere, itzal handieneko gizona zen gortean. Urte hartan, Frantzia eta Portugalen arteko gatazkan lehenengoaren alde egin zuen (helburua Portugal eta Ingalaterraren arteko aliantza haustea zen), Laranjen Gerra deitu zena hasiz. Gatazkaren kudeaketagatik ohore eta txalo handiak jaso zituen Godoyk, Portugal eta Espainiaren aldeko bake ituna lortu baitzuen, ia galerarik gabe, eta bere aliatu Napoleon kaltetu.\nNapoleon ez zen gustora egoerarekin, eta Espainia ingalaterraren kontrako beste gerra batera bultzatu zuen. 1805ean Trafalgarren hondamena izan zuen. Napoleonen kontrako koalizio bat bultzatu ondoren, Ienako garaipenaren berri izan bezain laster, Napoleonen mende jarri zuen Espainia. 1805 eta 1806 artean Portugalen inbasioa prestatu zuen Godoyk Napoleonekin adosturik. 1807an sinatu zen Fontainebleauko ituna, Portugalen konkista eta banaketa adosten zuena. Napoleonek, ordea, inbasioan zehar banaketaren baldintzak gogortu zituen, Espainiako hainbat lurralde eskatuz. Godoy jabetu zen Napoleonen asmoa Espainia bera eskuratzea zela baina beranduegi zen. Herriak gorroto zion, eta Godoyk errege-erreginak Mexikora eraman nahi izan zituen. Muraten oste frantsesek Espainia hartu zutenean, Aranjuezko matxinada izan zen (1808) eta Godoyren asmoak ustel atera ziren. Godoy atxilotu egin zuten, eta Muratek askatu eta Baionara eraman zuen. Han Karlos IV.aren dimisioa prestatu zuen, Josef Bonaparteren mesedetan.\nErbestea eta heriotza.\nErrege-erreginekin bizi izan zen erbestean. Hasieran Frantzia egon ziren, Napoleonen kontrolpean, baina gero Erromara bidaliak izan ziren. 1819an hil zen errege ohia, eta bere seme Fernando VII.ak Godoyrekiko jarrera txarra izan zuen: aitak emaniko noblezia tituluak kendu eta erreginaren testamentutik alboratu zuen. 1829an Godoyren emaztea hil zen, eta alarguna berehala ezkondu zen Pepita Tud\u00f3 kondesarekin.\n1832an Parisera joan zen bizitzera. Bertan idatzi zituen \"Memoriak\" (1836-1838). Isabel II.arekin titulu eta pentsio batzuk berreskuratu zituen 1840ko hamarkadan. Azkenik, 1851an hil zen Parisen, eta P\u00e8re Lachaise hilerrian dago hobiraturik.\nPolitika.\nGodoyren jokabidea, despotismo ilustratuko gobernatzaile batena izan zen; batetik, iraultzaren beldur zen eta, bestetik, hezkuntzaren eta ekonomiaren berrikuntza egiteko neurriak bultzatu zituen. Gortean arrotzat jo zuten beti eta berdin-berdin gorrotatu zuten Frantziako Iraultza miresten zutenek eta Fernando printzearen inguruan bildurik zebiltzan erreakzionario absolutistek.\nFrantziako despotismoari jarraituz antolatu nahi izan zuen Espainia, baina 1798an kargua utzi behar izan zuen. 1800ean berriro aginpidean zela, Portugalen kontrako gerra egin zuen.\nGodoyk bere egin zituen ideia ilustratuak, erreinuaren betidaniko osaera bai politikoa bai ekonomiko-soziala ukitzen ez zutenak soilik, baina hazkuntza ekonomikoan eta herriaren kultur maila igotzen lagunduko zutenak onartu zituen, egitura tradizionalen aurka jotzen ez zuten heinean. Godoyren jarrerarik ausartenak Elizarik kontserbadoreenarekin izan zituen gorabeherei dagozkie. Estatuaren agintea Elizarenaren aurretik jarri zuen. Hezkuntza eta era guztietako ezaguera zientifikoak babestu eta zabaldu zituen. Mezenasgo politikoa izan zuen hainbat arlotan hala nola, lehen Albaitaritza Eskola; Medikuntza, Kirurgia eta Zientzia Fisiko Osagarrietako Errege Kolegioa; Lan Hidrografikoetako Zuzendaritza; Bide, Zubi eta Galtzadetako Ingeniari Eskola...\nGodoy eta Euskal Herria.\nGaraiko absolutismoaren ideiei jarraiki, edo ilustratuen berdinzalekeriari men eginaz, Godoyk politika zentralista burutu zuen eta Espainiaren menpeko foru eta berezitasunak deusezten ahalegindu zen. Euskal lurraldeetako legeen berezitasunak, koroaren ikuspuntutik pribilegio zirenak, ez zituen begi onez ikusten estatu gizonak. Bestalde Konbentzio gerran zehar frantziar tropen kontra euskal probintzietan izan zen jarrera epela susmagarri zitzaion. Are gehiago, iraingarria eta arriskutsua ere bazeritzon, gerran zehar Gipuzkoak koroari traizio egin ziola kontuan hartuta, eta gainontzeko probintzietako zenbait pertsona frantziarrekin mintzatu zirelako susmoak ukanik.\nGodoyk lurraldeekiko eta foruekiko zuen mesfidantzen ondorioetako bat izan zen zamakolada."}
{"id": "139586", "revid": "15795", "url": "https://eu.wikipedia.org/wiki?curid=139586", "title": "Espainiako Karlos IV.a", "text": ""}
{"id": "139587", "revid": "71150", "url": "https://eu.wikipedia.org/wiki?curid=139587", "title": "Balear Uharteetako Parlamentua", "text": "Balear Uharteetako Parlamentua (katalanez \"Parlament de les Illes Balears\") Balear Uharteetako lurralde parlamentua da. Biltzarreko parlamentariak lau urteko eperako hautatzen dira sufragio unibertsalez. Egoitza Palmako Conqueridor kalean dago, antzinako \"C\u00edrculo Mallorqu\u00edn\"-en eraikina izandakoan. Egungo presidentea Mar\u00eda Consuelo Huertas Podemosko kidea da.\nOsaketa.\nEskuineko irudian ikus daitekeen bezala, biltzarrak 59 diputatu ditu. Honela banatzen dira:"}
{"id": "139589", "revid": "105290", "url": "https://eu.wikipedia.org/wiki?curid=139589", "title": "Balear Uharteetako Sozialisten Alderdia", "text": "Balear Uharteetako Sozialisten Alderdia - PSOE Espainiako Langileen Alderdi Sozialistaren Balear Uharteetako federakundea da, 1913an sortu zena.\nIzena katalanez \"Partit dels Socialistes de les Illes Balears\" eta gaztelaniaz \"Partido de los Socialistas de las Islas Baleares\" da."}
{"id": "139590", "revid": "6327", "url": "https://eu.wikipedia.org/wiki?curid=139590", "title": "PSIB", "text": ""}
{"id": "139591", "revid": "6327", "url": "https://eu.wikipedia.org/wiki?curid=139591", "title": "PSIB-PSOE", "text": ""}
{"id": "139592", "revid": "119347", "url": "https://eu.wikipedia.org/wiki?curid=139592", "title": "Forever Marshall Islands", "text": "Forever Marshall Islands (\"Marshall Uharteak betiko\") Marshall Uharteetako ereserkia da.\nHitzak Amata Kabua presidente-ohiak sortu zituen. 1991etik ofiziala da; ordura arteko ereserkia, Ij Iokwe Lok, ordezkatu zuen.\nHitzak ingelesez.\nOharra: Parentesiek bere aurretik dagoen hitzaren ordez kanta daitekeen edo kantatu den hitz bat markatzen dute."}
{"id": "139594", "revid": "1568686", "url": "https://eu.wikipedia.org/wiki?curid=139594", "title": "Digamma", "text": ""}
{"id": "139599", "revid": "119347", "url": "https://eu.wikipedia.org/wiki?curid=139599", "title": "Stigma", "text": "Stigma gaur egungo alfabeto grekoko letra zaharkitua da. \u03da (larriz) eta \u03db (xehez) idazten da."}
{"id": "139600", "revid": "1712", "url": "https://eu.wikipedia.org/wiki?curid=139600", "title": "Ziklo biogeokimikoa", "text": ""}
{"id": "139601", "revid": "119347", "url": "https://eu.wikipedia.org/wiki?curid=139601", "title": "Heta", "text": "Heta gaur egungo alfabeto grekoko letra zaharkitua da. \u0370 (larriz) eta \u0371 (xehez) idazten da."}
{"id": "139602", "revid": "119347", "url": "https://eu.wikipedia.org/wiki?curid=139602", "title": "San (hizkia)", "text": "San gaur egungo alfabeto grekoko letra zaharkitua da. \u03fa (larriz) eta \u03fb (xehez) idazten da. /s/ soinua adierazteko erabiltzen zen, sygma letraren ordezko gisa."}
{"id": "139603", "revid": "119347", "url": "https://eu.wikipedia.org/wiki?curid=139603", "title": "Sho", "text": "Sho gaur egungo alfabeto grekoko letra zaharkitua da. \u03f7 (larriz) eta \u03f8 (xehez) idazten da."}
{"id": "139604", "revid": "119347", "url": "https://eu.wikipedia.org/wiki?curid=139604", "title": "Koppa", "text": "Koppa gaur egungo alfabeto grekoko letra zaharkitua da. \u03d8 (larriz) eta \u03d9 (xehez) idazten da."}
{"id": "139605", "revid": "1568688", "url": "https://eu.wikipedia.org/wiki?curid=139605", "title": "Disigma", "text": ""}
{"id": "139606", "revid": "119347", "url": "https://eu.wikipedia.org/wiki?curid=139606", "title": "Vau", "text": "Vau gaur egungo alfabeto grekoko letra zaharkitua da. \u03dc (larriz) eta \u03dd (xehez) idazten da."}
{"id": "139607", "revid": "119347", "url": "https://eu.wikipedia.org/wiki?curid=139607", "title": "Sampi", "text": "Sampi gaur egungo alfabeto grekoko letra zaharkitua da. \u0372 (larriz) eta \u0373 (xehez) idazten da."}
{"id": "139608", "revid": "1568695", "url": "https://eu.wikipedia.org/wiki?curid=139608", "title": "Qoppa", "text": ""}
{"id": "139609", "revid": "15795", "url": "https://eu.wikipedia.org/wiki?curid=139609", "title": "Kataluniako Generalitateko presidente", "text": ""}
{"id": "139610", "revid": "16242", "url": "https://eu.wikipedia.org/wiki?curid=139610", "title": "Banksy", "text": "Banksy grafiti artista britainiar baten goitizena da. Uste da 1974an jaio zela, Bristol-tik hurbil, baina haren identitatea ezezaguna da.\nHaren artelanak, maiz, satira grafikoak dira politika, kultura eta etikari buruzkoak batez ere. Haren irudiak harrigarriak eta umoretsuak dira askotan, eta leloekin batera ager daitezke. Mezua, gehienetan, gerra, kapitalismo edo \"establishment\"aren kontrakoak dira. Irudi ohikoenak honakoak dira besteak beste: arratoiak, tximinoak, polizia, soldaduak, umeak eta edadetuak.\nKaleko arte hori, grafiti eta txantiloi teknikak nahasten dituena, \"Blek le Rat\"en antzekoa da, baita Crass talde anarko-punk-ena. Txantiloiak, hasieratik erabili zituen, eta teknika hori erabiltzeagatik hasi zen nabarmentzen Bristolen eta Londresen.\nDenboran zehar, Banksyk toki askotan paratu ditu grafitiak, Bristol eta Londresez gain. Hala nola, Estatu Batuetan edo Israelek Zisjordanian eraikitako harresian bertan. 2006an, Guantanamo espetxeko presoen antzera jantzi zuen panpin bat eta Kaliforniako Disneyland parkean paratu zuen. 2005ean Londresko British Museum-ean labar artearen aldaera bat utzi zuen, non giza irudi primitibo batek erosketa gurditxoa zeramala agertzen zen."}
{"id": "139614", "revid": "512", "url": "https://eu.wikipedia.org/wiki?curid=139614", "title": "Bison occidentalis", "text": "Bison occidentalis Pleistozenoan zehar Ipar Amerikan bizi zen eta egun desagertutako bisonte espeziea da. \"Bison occidentalis\" ziurrenik \"Bison priscus\"en eboluzioaren bidez sortu zen. \"Bison occidentalis\"-a Estepako bisontea (\"Bison priscus\") baino txikiagoa zen, eta adarrak ere askoz motzagoak zeuzkan.\nEzaugarriak.\nTamaina txikiagoa izateaz gain, beraien aurreko edozein bisonte mota ez bezala, bisonte hauen adar zorrotzak aurpegiari paraleloki joaten zitzaizkien, muturretik kopetara, eta ez aurreraka.\nAgerpena eta eboluzioa.\nDuela 120.000 mila urte eguraldia epeltzeak bisonteen aurreneko arbasoen desagerpena ekarri omen zuen, eta \"Bison antiquus\"en agerpena. Aintzineko bisonte hura ondorengo bisonteak baino txikiagoa zen.\nDuela 9.000 eta 11.000 mila urte artean, \"Bison antiquus\" desagertuz joan zen, eta \"Bison occidentalis\" berriz zabaltzen. Duela 5.000 urte inguru, egungo bisonte txikiagoak (Amerikako bisontea) \"Bison occidentalis\"en lekua hartu zuen eta ondoren egungo Amerikako bisontearen bi azpiespezietan banatu zen; Amerikako basoko bisontea, (\"Bison bison athabascae\") eta\nAmerikako ordokietako bisontea, (\"Bison bison bison\").\nHistoriaurreko gizakiek bisonte hauek ehizatzen zituzten jada amildegietara eramanez.\nZenbait teorien arabera, \"Bison occidentalis\"en kopurua murrizten joan zen megafaunaren garaietan beste zenbait belarjaleekiko konpetentzia zela eta."}
{"id": "139616", "revid": "105290", "url": "https://eu.wikipedia.org/wiki?curid=139616", "title": "Masvingoko probintzia", "text": "Masvingo Zimbabweko probintzia bat da. Ekialdean Mozambikerekin egiten du muga, Hegoaldeko Matabeleland-ekin hegoaldean, Midlands iparralde eta mendebaldean eta Manicaland ipar-ekialdean. 1980 urtearen aurretik Victoria Probintzia izena zeukan.\n1.300.000 biztanle zituen 2002an."}
{"id": "139617", "revid": "5347", "url": "https://eu.wikipedia.org/wiki?curid=139617", "title": "Victoria Probintzia", "text": ""}
{"id": "139618", "revid": "336", "url": "https://eu.wikipedia.org/wiki?curid=139618", "title": "Hugin", "text": "Hugin hainbat irudiz osaturiko panoramak egiteko aplikazio librea da. Plataforma-anitza da eta Panorama Tools izeneko erremintarako interfaze grafikoa da. Panoramak egiteko, leku beraren zenbait argazki partzialki gainjarri erabiltzen dira eta zenbait kontrol puntuz baliatzen da irudiak lerrokatu eta transformatzeko; era honetan, irudiek irudi handiagoa osatzen dute. Kontrol puntu hauek era sinple (askotan automatikoan) sortzen dira, irudi optimizazioarekin gertatzen den moduan, hasiberrientzak tresna erraza bihurtzeko asmoarekin. Gainera, uneoro irudiaren egoera ikusi daiteke aurreikuspen baten bitartez. Aurreikuspena egokia denean, irudiak guztiz itsatsi daitezke, panorama sortu eta irudi formatu estandar batean gordetzea ahalbidetuz.\nAdibideak.\nHona hemen Hugin erabilita eginiko zenbait panorama:"}
{"id": "139619", "revid": "201", "url": "https://eu.wikipedia.org/wiki?curid=139619", "title": "Mustafa Kemal", "text": ""}
{"id": "139620", "revid": "151104", "url": "https://eu.wikipedia.org/wiki?curid=139620", "title": "Kop", "text": "KOP hardcore-punk estiloko Kataluniako musika talde bat da. 1998an sortu zen Speereth taldearen errautsetatik. Talde hartako hiruk sortu zuten proiektua, Juanra, Josep eta Txero kideek. KOP taldearen letrek kritika soziala eta politika lantzen dituzte, hiru hizkuntzatan: euskaraz, katalanez eta gaztelaniaz.\nTaldearen historia.\n2001eko urriaren 10ean, Fermin Muguruzarekin batera Bartzelonako Razzmatazz aretoan zuten kontzertua baina egun batzuk lehenago, komunikabide batzuek poliziak taldeko abeslariak atxilotzeko agindua zuela zabaldu zuten; ETAko Bartzelona komandoari laguntza ematea egotzita. Ziotenez Juanrak Pedro Varela Europa liburudendako agintari eta CEDADE mugimendu neonaziaren liderrari buruzko informazioa erraztu zion ETAri. Kontzertua ez zen bertan behera geratu beste abeslari batzuei esker, nahiz eta Juanra desagerturik egon.\n2002ko urtarrilean Juanra Herbehereetan atxilotu zuten eta Vughteko(Herbehereak) segurtasun handiko espetxean sartu zuten, non isolamendu egoera ezarri zioten Gobernu Espainolak bere estradizioa eskatzen zuen bitartean. 5 urtetara kondenatu zuten ETAri laguntzea leporatuta. 2003ko urrian Espainiara estraditatu zuten Hagan eginiko epaiketa luze baten ondoren. 2007ko maiatzean libre geratu zen.\nJuanraren askapenaren ostean, 2007an, taldeak diska berria atera zuen, \"Nostrat\". Lan hau bi zatitan banatzen da: lehenengoa taldearen abesti berriez osatua dago, Juanraren letrekin eta Kuraia taldeko Lucifersaporen ahotsekin, eta bigarren zatia taldearen abesti zaharrek osatzen dute, Boikot, Banda Bassotti, Berri Txarrak, HHH eta Obrint Pas taldeek jotako bertsioek.\n2008ko udazkenean, taldeak bere itzulera jakinarazi zuen bi kontzertu emateko; lehenengoa urtarrilak 9an Bartzelonan (At Versaris-ekin batera) eta urtarrilaren 10ean Berriobeitin (Hatortxu rock 9.5 jaialdian). Bi kontzertu hauek izan ziren bere \"Sols el poble salva al poble\" birako lehenengo kontzertuak."}
{"id": "139626", "revid": "1340", "url": "https://eu.wikipedia.org/wiki?curid=139626", "title": "51 area", "text": ""}
{"id": "139627", "revid": "1340", "url": "https://eu.wikipedia.org/wiki?curid=139627", "title": "Area 51", "text": ""}
{"id": "139635", "revid": "15795", "url": "https://eu.wikipedia.org/wiki?curid=139635", "title": "Kultura Ondasun", "text": ""}
{"id": "139637", "revid": "1545", "url": "https://eu.wikipedia.org/wiki?curid=139637", "title": "Balear Uharteetako Gobernua", "text": "Balear Uharteetako Gobernua (ofizialki ; 1999ra arte \"Govern Balear\") Balear Uharteetako autonomia erkidegoan botere betearazlea jarduten duen erakundea da, 1983 urteko 2/19983 Lege Organikoaren bitartez sortu zena. Gobernuaren burua presidentea da.\nAutonomia Estatutuaren erreformaren proposamena, besteak beste, autonomia erkidegoko gobernuari dagokio."}
{"id": "139638", "revid": "1340", "url": "https://eu.wikipedia.org/wiki?curid=139638", "title": "Govern de les Illes Balears", "text": ""}
{"id": "139639", "revid": "336", "url": "https://eu.wikipedia.org/wiki?curid=139639", "title": "Zulu Erresuma", "text": "Zulu Erresuma, batzuetan Zulu Inperioa ere deitua, edo baita Zululandia ere, Hegoafrikan izandako monarkia izan zen. Indiako ozeanoaren kostaldean kokatzen zen, Tugela ibaia hegoaldera eta Pongola ibaia iparraldean mugatzen zutelarik.\nErreinu txiki honek Hegoafrikako lurralde zabal baten gain agindu zuen, baina 1870ean Anglo-Zulu Gerran galtzaile irten ziren nahiz eta hasiera batean garaipenak lortu. Erresuma Nataleko koloniaren parte bihurtu zen, eta ondoren Hegoafrikar Batasunaren parte bilakatu zen."}
{"id": "139640", "revid": "6327", "url": "https://eu.wikipedia.org/wiki?curid=139640", "title": "Zulu Inperioa", "text": ""}
{"id": "139641", "revid": "6327", "url": "https://eu.wikipedia.org/wiki?curid=139641", "title": "Zululand", "text": ""}
{"id": "139644", "revid": "1340", "url": "https://eu.wikipedia.org/wiki?curid=139644", "title": "Zulu Erreinua", "text": ""}
{"id": "139645", "revid": "56334", "url": "https://eu.wikipedia.org/wiki?curid=139645", "title": "Daltonismo", "text": "Daltonismoa akats genetikoa da: akats hau duten pertsonak ez dira gai koloreak behar bezala bereizteko. Izen zientifikoa \"diskromatopsia\" da, baina \u201cdaltonismo\u201d hitza erabiliagoa da. Arrazoia hauxe da: John Dalton zientzialariak deskribatu zuen akats hau, berak jasaten zuen akatsa, hain zuzen ere. Daltoniko guztiek ez dituzte kolore berberak nahasten, baina ohikoa izaten da berdea eta gorria nahastea; haatik morearen \u00f1abardurak atzemateko gai dira, kolore ikusmen normaleko pertsonak ez bezala.\nAkats genetiko hori herentziaz jasotzen da eta X kromosomari lotutako alelo azpirakor baten bidez transmititzen da. Horrela, gizonezko batek X kromosoma akastuna jasotzen badu, daltonikoa izango da. Aldiz, emakumezkoetan daltoniko izatea nekez gertatzen da, bere X kromosoma biek izan behar bailukete akastunak. Normalagoa da, emakumeak akatsaren eramaile izatea (X kromosoma batean bakarrik dutenean). Transmisio genetikoa hemofiliarena bezalakoa da, sexuari loturiko herentziaren arauak jarraitzen baititu.\nNola nabaritzen ditugu koloreak?\nKolorea ez dugu beti berdin hautematen. Esaterako, objektu berberak eguerdi-eguerdian ikusi edota ilunabarrean ikusi, koloreak ez ditugu berdin-berdinak ikusten. Berdin gertatzen da gauza bat argi naturalarekin ikusita edo artifizialarekin argiztatuta. Horregatik, etxe-barnea pintatzeko koloreak aukeratzen ditugunean, oso kontuan hartu behar da argia nondik datorren, zer argi mota den, zuzena ala zeharkakoa den, etab.\nZergatik ikusten ditugu gauzak kolore jakin batzuekin?\nObjektu bakoitzak era jakin batean xurgatzen edota islatzen du argia, bere forma, osaera eta abarren arabera. Guk ikusten dugun kolorea objektuak islatzen duen argia da. Gure begiak, beren egitura bereziagatik, gai dira argi-isla hori, bere uhin-luzerarekin, nabaritzeko. Esaterako, objektuak argi urdina islatzen badu, guk objektua urdin kolorekoa ikusiko dugu. Aldiz, argi-izpiek objektua zeharkatzen badute, objektu hori ikusezina izango da guretzat.\nErretinan baditugu zelula batzuk sentsibilitate berezi batekin: argiarekin erreakzio desberdinak izateko gaitasuna dute. Zelula sentsorial horiek (fotorrezeptoreak) bastoiak eta konoak dira.\nBastoiak iluntasunarekin hasten dira lanean: zuria, beltza eta grisak bereizteko balio dute. Kontrastea ematen digute.\nKonoek, aldiz, egun argiz edo argia dagoenean lan egiten dute. Konoei esker koloreak bereizten ditugu. Hiru kono mota daude: bakoitzak uhin-luzera jakin bateko argi-izpiak jasotzen ditu berariaz (gorri-horia/ berdea/ urdin-morea). Hiru kono mota horien lan konbinatuari esker 20milioi kolore bereiz ditzakegu. Kono bakoitza garunarekin lotuta dago ikusmen-nerbioaren bitartez. Jasotako informazioaren interpretazioa, jakina, garunak egiten du.\nDaltonikoek ez dituzte kororeak ongi bereizten, gen jakin batzuek ez baitituzte konoen pigmentuak ongi ekoizten. Horrela, falta zaion pigmentuaren arabera, daltonikoak kolore batzuk edo beste batzuk nahastuko ditu.\nDaltonismo motak.\nAkromatikoa.\nBastoiek bakarrik lan egiten dute. Konoek ez. Ondorioz, pertsonak zuri-beltzean ikusten du. Oso gutxitan gertatzen den akatsa da hau.\nMonokromatikoa.\nPertsonak kono mota bakarra du. Ondorioz, kolore hori eta antzekoak bakarrik ikus litzake. Adib. gorrixkak, arrosa...\nDikromatikoa.\nBi kono mota dituzte. Batzuek ez dute gorria ikusten, besteek urdina, besteek berdea. Ondorioz, koloreak nahasi egiten dituzte. Batzuek ez dute gorria ikusten, besteek urdina, besteek berdea. Ondorioz, koloreak nahasi egiten dituzte. Hauen barruan hiru mota sailkatzen ditugu: protanopia, tritanopia eta deuteranopia. Azken hau kolore berdea ikusteko gai ez direnak sufritzen dute. Pertsona hauen ikusmenean dauden gabeziak daltonismoaren formarik ohikoenak dira. Daltonismo gorri-berdearen azpimota hori gizonezkoen populazioaren %6 inguruan dago, batez ere deuteranomia arinean. Pertsona deuteranopiko baten kolore espektroari begirada bat botatzen zaionean, kolore batzuk kolore espektro arrunt batetatik ezberdinak direla ikus daiteke. Gorria eta berdea dira kolore arazotsu nagusiak, baina badira, adibidez, gris batzuk, purpurak eta urdin berdexka bat, oso ondo bereizi ezin direnak. Pertsona deuteranopikoek, ez dituzte uhin ertaineko luzera\u00a0duten kono sentikorrak (berdea). Deuteranotopo batek 2 edo 3 tonu ezberdin bakarrik bereiz ditzake, ikusmen normala duen batek 7 tonu ezberdin ikusten dituen bitartean.\nTrikromatiko anomaloa.\nPertsonak hiru kono motak ditu, baina pigmenturen batean eragin du mutazio batek. Ondorioz, kolore jakin bat nabaritzeko gaitasuna murriztua dauka. Dikromatikoen antzeko ondorioak dituzte, baina arinagoak.\nDaltoniko gehienek kolore berde ikusteko gaitasuna falta du edo murriztua du. Ondorioz, gorria eta berdea ez dituzte ongi bereizten."}
{"id": "139646", "revid": "137486", "url": "https://eu.wikipedia.org/wiki?curid=139646", "title": "Sophia de Mello Breyner", "text": "Sophia de Mello Breyner Andresen (Porto, 1919ko azaroaren 6a \u2013 Lisboa, 2004ko uztailaren 2a) idazle portugaldarra izan zen. XX. mendean Portugalek izan duen olerkaririk handienetakoa da. Familia aberatsekoa izan zen. Gogor kritikatu zuen boterea diktaduraren garaian. Haur-literatura ere idatzi zuen. Shakespeare eta Dante itzuli zituen portugesera.\nBiografia eta lana.\nSophia de Melloren gurasoak Maria Am\u00e9lia de Mello Breyner eta Jo\u00e3o Henrique Andresen ziren. Idazleak abizenen ordena aldatu zuen, lehen-lehenik amarena aipatzeko. Aitaren aita XIX. mendean Portora bizitzera joandako danimarkar bat zen, eta haren semeak, de Melloren aitak, Quinta do Campo Alegre etxea erosi zuen, gaur egun Portoko Lorategi Botanikoa dena. De Mellok etxe horretan igaro zuen haurtzaroa, Portoko oligarkiako familia tradizional batean. Horrela oroitzen zuen berak: \u201c\"Um territ\u00f3rio fabuloso com uma grande e rica fam\u00edlia servida por uma criadagem numerosa\u201d\". A Granja hondartzan igarotako udaldiek eta ohitura eskandinaviarrei jarraikiz ospatutako Eguberriek isla izango zuten bere poesian.\n1936 eta 1939 bitartean Filologia Klasikoa ikasi zuen Lisboako Unibertsitatean. Ez zituen ikasketak amaitu, baina gerora idatziko zuen poesia erreferentzia klasikoz josirik egongo da, batez ere Grezia zaharretik hartutakoak. Unibertsitate-garaian, hainbat mugimendu katolikoren buru izan zen. Bere poemak Cadernos de Poes\u00eda aldizkarian argitaratu zituen, eragin handiko autore ezagunen lanekin batera; besteak beste, Rui Cinatti eta Jorge de Sena.\n1939an Portora itzuli zen, eta han biziko zen harik eta ezkondu zen arte. 1944an lehenengo liburua argitaratu zuen, \"Poes\u00eda\"; hirurehun aleko argitalpena kaleratu zuen, aitak ordaindua. Liburu hartan, ordura arte idatzitako hainbat poema jaso zituen, baita 14 urterekin idatzitakoak ere.\n1946an Francisco Sousa Tavares kazetari, politikari eta abokatuarekin ezkondu zen, eta handik aurrera Lisboan bizi izan zen. Bost seme-alaba izan zituzten, eta, haien eraginez, haur-literaturan ere murgildu zen.\nEzkondu ondoren, garai hartako errealitate sozialarekiko konpromiso handiagoa erakutsi zuen bere obretan, betiere mundu-ikuskera humanista eta kristauari eutsiz. Denborarekin, Salazarren diktaduraren aurkako oposizioaren ordezkari bilakatu zen. Bakearen aldeko kantata bat idatzi zuen, ezagun egingo zena: \u201c\"Vemos, ouvimos, lemos. N\u00e3o podemos ignorar!\u201d\". Preso Politikoei Laguntzeko Batzorde Nazionalaren sortzaileetako bat izan zen, baita Portugaleko Idazleen Elkarteko Batzorde Nagusiko lehendakaria ere.\n1974ko Krabelinen Iraultzaren ondoren, 1975ean Biltzar Konstituziogileko diputatu hautatu zuten Portoko barrutian, Alderdi Sozialistaren izenean. Bere senarra, berriz, Alderdi Sozialdemokrataren aldekoa zen.\nSophia de Mello Breyner Andresen 2004ko uztailaren 2an hil zen, Lisboan, 84 urterekin. Itsasoari buruz idatzitako poemak Lisboako Ozeanoarioaren inguruan irakur daitezke, itsasoari begira. Bestalde, Nossa Senhora da Gra\u00e7a elizaren ondoan jarritako oroitarri batean \u201cLisboa\u201d poema irakur daiteke.\nDe Melloren poesiak egia estetikoa bilatzen du, denbora-pasa baino gehiago: \u201c\"O poema n\u00e3o fala de uma vida ideal mas sim de uma vida concreta [Poemak ez dihardu bizitza ideal bati buruz, bizitza konkretu bati buruz baizik]\"\u201d. Egia estetiko horrek lortzen du gauzekiko harreman zuzena, nahiz eta kontzeptualizatzerik ez dagoen.\nSormenaz gain, itzulpengintzan ere nabarmendu zen De Mello. Portugesera itzuli zituen, besteak beste, Euripides, Dante eta William Shakespeare. Alabaina, autore portugaldarrak kanpora eramateaz ere arduratu zen; izan ere, Fernando Pessoa eta Luis de Cam\u00f5es itzuli zituen frantsesera."}
{"id": "139648", "revid": "119347", "url": "https://eu.wikipedia.org/wiki?curid=139648", "title": "Pablo Mart\u00edn Asuero", "text": "Pablo Mart\u00edn Asuero (Donostia, Gipuzkoa, 1967) filologoa eta orientalista da, Gros auzokoa, Goierrin (Gipuzkoa) sustrai sakonak dituena."}
{"id": "139649", "revid": "1310", "url": "https://eu.wikipedia.org/wiki?curid=139649", "title": "Sophia de Mello", "text": ""}
{"id": "139652", "revid": "1484", "url": "https://eu.wikipedia.org/wiki?curid=139652", "title": "Ipar Dvina", "text": "Ipar Dvina (), Errusiako ipar-mendebaldeko ibaia da, Vologda eta Arkhangelsk oblastak zeharkatzen dituena. Ipar Dvina Iug eta Sukhona ibaien elkargunean sortu eta Itsaso Zuriko Dvina badian itsasoratzen da. Oso arro zabala du, 357.052\u00a0km\u00b2, Europako 5.a eta Errusiako 10\u00aa.a.\nHidrometria.\nIpar Dvinaren emaria 1881-1993 bitartean neurtua izan da Ust-Pinegan (itsasoratu baino 137 km lehenago). Gune horretan, drainatutako eremuak 348.000 km\u00b2 ditu, arro osoaren % 97,5. Emari handiena maiatzean du (14.722 m\u00b3/s), elurra urtzen delarik, eta txikiena martxoan (847 m\u00b3/s). Abendutik apirilera izozturik egon ohi da.\nIpar Dvinaren batez besteko emariak (m\u00b3/s), Ust-Pinegan neurtuak"}
{"id": "139654", "revid": "512", "url": "https://eu.wikipedia.org/wiki?curid=139654", "title": "Jolastoki", "text": "Jolastokia haurrentzat propio diseinatu eta eraikitako gune bat da, haurrek bertan jolasteko. Kulunkak, txirristak eta haur-jolaserako bestelako elementu eta eraikuntzak ditu. Hiri eta herrietako parke, berdegune eta plazetan kokatu ohi dira, eraikin baten barruan osatutako jolas-parkeak ere badauden arren."}
{"id": "139655", "revid": "201", "url": "https://eu.wikipedia.org/wiki?curid=139655", "title": "Daltoniko", "text": ""}
{"id": "139656", "revid": "1830", "url": "https://eu.wikipedia.org/wiki?curid=139656", "title": "Energiaren kontserbazioaren printzipioa", "text": "Fisikan, energiaren kontserbazio-printzipioak dio sistema fisiko isolatu baten energia osoa ez dela denborarekin aldatzen, nahiz eta beste mota beteko energia bihur daitekeen. Sistema fisiko isolatua deritzogu beste sistema fisikoekin inolako interakziorik ez duena. Laburki esanda, energiaren kontserbazio-printzipioak dio sistema isolaturaren energia ezin dela sortu ezta deuseztatu ere. Dena den, eraldatu egin daiteke; esate baterako, energia kimikoa energia zinetiko bihur daiteke dinamitak eztanda egitean.\nMekanika klasikoaren ereduan, masaren kontserbazioak ez zuen energiaren kontserbazioarekin zerikusirik; baina, erlatibitate bereziak erakutsi zuen masa energia bihur zitekeela, baita alderantziz ere, energia masa izatera pasatu. Horregatik, gaur egun masa-energiaren kontserbazio-printzipioaz hitz egiten da. Bestalde, Termodinamikaren lehen legea energiaren kontserbazio-printzipioaren baliokidea dela esan daiteke.\nHistoria.\nAntzinako filosofoek, haien artean Thales Miletokoak (K.a. 550 inguruan), susmoa zuten funtsezko substantzia batek gauza guztiak eratzen zituela. Hala ere, haien susmoetan ez zegoen gaur egungo masa-energia bezalako azalpenik. Kasurako, Thalesen ustez, dena urez osatuta zegoen; Enpedoklesek (K.a. 490-430), ostera, lau sustraiei (lurra, airea, ura eta sua) buruz hitz egiten zuen.\nErrenazimentuaren garaietan, 1638. urtean, Galileo Galileik hainbat egoeraren analisiak publikatu zituen, haien artean \u201cetendutako pendulua\u201d zeritzonarena, bertan energia potentziala energia zinetiko nola bihurtzen zen deskribatuz, baita alderantzizko transformazioa ere.\nMende berean, 1669. urtean, Christiaan Huygensek talkaren legeak argitaratu zituen. Bertan adierazi zuen ezen, bi objekturen arteko talkaren ondoren, haien momentu linealen eta energia zinetikoen baturak ez zirela aldatzen talkaren aurretiko balioekin konparatuz. Hala ere, ez zuen talka elastikoen eta inelastikoen arteko desberdintasunik aipatu.\nEnergia magnitude eskalarra eta momentu lineala magnitude bektoriala izateak Leibnizen arreta piztu zuen. Gai hori aztertuz, 1676-1689 urteetan, Leibniz higidurarekin lotutako energiaren formulazio matematikoa egiten saiatu zen Huygensen talkei buruzko lanetan oinarrituz, eta formula hau proposatu zuen energia kontzeptua kuantifikatzeko: formula_1. Kontzeptu horri \"vis viva\" izena eman zion Leibnizek, latinez; alegia, \"indar bizia\". Eta era horretan marruskadura edo frikziorik ez duten sistemen energia zinetikoa adierazteko lehenengo hurbilketa bat egin zuen.\nHurrengo mendean sarturik, 1738. urtean Daniel Bernoullik \"Hydrodynamica\" lanean uraren jarioan \"vis viva\"ren galera aztertu zuen, geroago Bernoulliren printzipioa izenaz ezagutuko zena. Bernouilliren printzipioak \"vis viva\"ren galera eta presio hidrodinamikoaren aldaketa lotzen zituen. Bestalde, \u00c9milie du Ch\u00e2teletek (1706 \u2013 1749) energia osoaren kontserbazioaren lehen hipotesia proposatu zuen. Garai bertsuan, Leibnizen lanetan oinarrituta, Willem\u2018s Gravesanderen 1722ko esperimentua errepikatu zuen eta emaitzak aztertu zituen. Lan horren aurretik, uste zen, energia eta momentu lineala lotuta zeudela, eta beraz, energia abiaduraren proportzionala zela.\nUrteak pasa ahala \"vis viva\" izena indarra galtzen joan zen eta 1807. urtean Thomas Youngek energia izena erabiltzen hasi zen. Geroago, 1819-1839 urteen artean Gaspard-Gustave Coriolisek eta Jean-Victor Ponceletek egindako lanen ondorioz, energia zinetikoa lan bihurtzeko gaitasun modura uler zitekeen \"vis viva\"ren kalibrazio egin zuten, eta gaur egungo energia zinetikoaren adierazpena zehaztu ahal izan zuten: formula_2.\nBehin adierazpen hori finkatu ondoren, laster zehaztu zen energia mekanikoaren kontserbazioaren kontzeptua, horretarako higiduraren energiari grabitazio-eremuan izandako altueragatik zegokion energia potentziala gehituz, aspaldi konturatuta baitzeuden gorputzen jauskeran hasierako altueraren eta amairako abiaduraren arteko erlazioaz.\nBeroaren baliokide mekanikoa.\nEnergiaren izaera ulertzeko beste pauso garrantzitsu bat izan zen beroaren eta energia mekanikoaren arteko baliokidetza ulertzea. Jadanik 1797an, Benjamin Thompsonek (Rumfordeko kondea) kanoietan marruskaduraren kasuaz sorturiko beroaz egin zuen lan. Hark eginiko esperimentuen ideiak inspiratu zuen James Prescott Jouleren lana 1840 hamarkadan, neurketa zehatzak eginez energia zinetikoaren eta beroaren arteko erlazioa aztertzeko. Beroa eta lana (fisikako lan kontzeptua) baliokideak zirelako ideia Juilus Robert von Mayer-ek proposatu zuen lehenik 1842an, baina Joule-k argitaratu zuen 1845ean \u00abThe Mechanical Equivalent of Heat\u00bb (beroaren baliokide mekanikoa) izeneko artikulu zientifikoa, zeinean zehaztu baitzuen zenbat energia mekaniko behar zen bero-unitate bat sortzeko.\nTermodinamikaren lehen printzipioa.\nSistema termodinamiko bat aintzat hartzen badugu, eta positibotzat hartzen baditugu sistemaren gainean egindako lana eta sistemak xurga dezakeen beroa, honelaxe adieraz daiteke termodinamikaren lehen printzipioa: sistemaren barne-energiaren aldakuntza eta sistemaren limiteetan zehar trukatu den beroaren eta lanaren batura elkarren berdinak dira.\nSistema termodinamiko bat hasierako egoeratik bukaerako egoerara pasatzeko egindako lana edo transferitutako beroa bitarteko egoeren araberakoak izan daitezkeen arren, bien arteko baturak hasierako eta bukaerako egoeren mendekotasuna baino ez du. Analitikoki, honela adieraz daiteke:\nformula_3\nnon formula_4 eta formula_5 bukaerako eta hasierako barne-energiak diren, eta formula_6 eta formula_7 sistemak trukatutako beroa eta lana, hurrenez hurren. Adierazpen hori termodinamikaren lehen printzipioaren adierazpen analitiko da.\nEnergia osoaren kontserbazioaren printzipioa fisika klasikoan.\nEnergia osoaren kontserbazioaren legearen arabera, sistema itxi edo isolatu batean dauden eta elkarri eragiten dioten gorputzen edo partikulen energia-mota guztien baturak konstante dirau denboran zehar. Beraz, sistema isolatuan, energia gorputzen artean truka daiteke edo forma batetik bestera pasa daiteke, baina energia ezin da ez sortu ez eta deuseztatu ere.\nHala, sistema isolatu baten bi egoeraren arteko energia-aldakuntza aztertzean, sistemaren energia-forma guztiak hartu behar ditugu kontuan:"}
{"id": "139657", "revid": "119347", "url": "https://eu.wikipedia.org/wiki?curid=139657", "title": "Hizkuntza erraztasunak dituzten udalerriak", "text": "Hizkuntza erraztasunak dituzten udalerriak (nederlanderaz \"Faciliteitengemeente\", frantsesez \"Communes \u00e0 facilit\u00e9s linguistiques\", alemanez \"Fazilit\u00e4ten-Gemeinde\") Belgikan zenbait udalerriren estatus linguistiko ofiziala izendatzeko erabiltzen den esapidea da.\nLegez ez da izen hori erabiltzen baina 1962ko azaroaren 8ko eta 1963ko abuztuaren 2ko legeen arabera udalerri hauek estatu honetako gainontzekoetan dauden hizkuntza ofizialtasunean (Brusela-Hiriburua eskualdean elebitasuna eta beste hiru eskualde linguistikoetan -frantses, nederlandera eta aleman hiztunak- oro har elebakartasuna) aldaketa eta salbuespen batzuk jasotzen dira.\nZertan datzan.\nBarneko lan eta zerbitzuei dagokienez elebakarrak dira (hau da, administrazioak hizkuntza bakarrean egiten du lan) baina kanpokoei begira publikoarekin bi hizkuntza erabiltzen ditu.\nHorietako zenbaitetan hiritarrek dokumentu batzuk bigarren hizkuntza batean (eta ez soilik udalerria dagoen eskualde linguistikoarenean) eskura ditzake. Agiriak ere udalerri batzuetan ele biz argitaratzen dira baina ez guztietan.\nHezkuntza sisteman \"erraztasunak\" daude Ama Eskola eta Lehen Hezkuntzan baina ez Bigarrenean.\nUdalerri zerrenda.\nHauek dira erraztasunak dituzten udalerriak, eskualde administratibo, linguistiko eta probintziaka aurkeztuta; izena hizkuntza ofizial nagusian emanda dago, eta parentesi artean, bigarren hizkuntzan (frantsesa fr, nederlandera nl, alemana de) eta zenbait kasutan inon ofizialak ez diren O\u00efl hizkuntza batzuetan: valoiera (wa) eta pikardiera (pcd).\nFlandrian.\nMendebaldeko Flandrian:\nEkialdeko Flandrian:\nFlandriako Brabanten:\nLinburgon:\nValonian, eskualde frantses-hiztunean.\nHainauten:\nLiejan, \"erraztasunak\" alemanarentzat\nLiejan, \"erraztasunak\" aleman eta nederlanderarentzat soilik Hezkuntza arloan:\nValonian, eskualde aleman-hiztunean.\nLiejan, \"erraztasunak\" frantsesarentzat:\nHistoria.\nAurreko hamarkadetan herri batzuetan gehiengo linguistikoak aldatzearekin hizkuntza bakoitzaren estatusa ere aldatu ahal zen, ia beti nederlanderaren kalterako, eta bereziki Bruselaren inguruan, non hiriburuko frantses hiztunen mugimenduek aldirietako herrien frantsestea ekartzen zuten. Hori dela eta, flandriarrek muga linguistikoa behin betiko ezartzeko eskatu zuten. 1962-1963an hala egin zen, eta harrezkero, udalerri bakoitzean administrazioak lan-hizkuntza bakarra du.\nSalbuespenezko estatusa lortzen zutenen zerrenda ez da batere sistematikoa eta are gutxiago azken hamarkadetan hizkuntza bakoitzaren ehunekoak aldatu egin direlako; bigarren hizkuntzako hiztunak %10era heltzen ez diren udalerri batzuek (adibidez Flobecq) erraztasunak dituzte, baina herenera ere heltzen ez diren batzuei ez zaie estatus hau onartzen.\nInterpretazio desberdinak.\nHasieratik erraztasunak modu desberdinetan interpretatu dira bi komunitate linguistiko nagusietan, eta hori gaur egun ere gatazka iturria da."}
{"id": "139658", "revid": "1340", "url": "https://eu.wikipedia.org/wiki?curid=139658", "title": "TVE 1", "text": ""}
{"id": "139660", "revid": "1340", "url": "https://eu.wikipedia.org/wiki?curid=139660", "title": "TVE 2", "text": ""}
{"id": "139661", "revid": "1340", "url": "https://eu.wikipedia.org/wiki?curid=139661", "title": "La", "text": ""}
{"id": "139662", "revid": "512", "url": "https://eu.wikipedia.org/wiki?curid=139662", "title": "The Fearless Vampire Killers", "text": "The Fearless Vampire Killers, or Pardon Me, But Your Teeth Are in My Neck (euskaraz \"Banpiro Hiltzaile Izukaitzak, edo Barka, Baina Zeure Hortzak Nire Lepoan Daude\"), laburtuta The Fearless Vampire Killers, Erresuma Batuan Dance of the Vampires (\"Banpiro Hiltzaile Izukaitzak\" edo \"Banpiroen Dantzaldia\") 1967an Roman Pola\u0144ski poloniar zinema zuzendariak zuzendutako beldurrezko komedia filma bat da. Jack MacGowran, Roman Pola\u0144ski, Alfie Bass, Jessie Robins, Sharon Tate, Ferdy Mayne, Iain Quarrier, Terry Downes eta Fiona Lewis aktoreek antzeztu zuten.\nFilma honetan oinarriturik \"Dance of the Vampires\" (1997) izeneko musikal bat burutu zen.\nSinopsia.\nNegu gorrian eta elurte baten erdian, bere izaera eta pentsaera xelebreen ondorioz lankideek erotzat jo eta K\u00f6nigsbergeko Unibertsitatetik kaleratu duten Anbrosius irakaslea (Jack MacGowran) eta haren laguntzaile leiala den Alfred gaztea (Roman Pola\u0144ski) Transilvaniako herrixka batetara ailegatu berri dira. Euren etorreraren zergatia bertan jazotzen diren gertaera arraroetan datza. Iritsi eta berehala ekintza horien egileak banpiroak ote diren susmoa piztuko zaie.\nBi kanpotarrek Shagal ostalaria (Alfie Bass), bere emazte Rebeca (Jessie Robins) eta heuren alaba Sara ederraren (Sharon Tate) ostatuan ostatu hartuko dute. Alfred Saraz maiteminduko da, baina neska gaztea desagertu eta banpiroren batek bahitu duen zurrumurrua zabalduko da. Herrixkatik hurbil aristokrata misteriotsu batzuk bizi diren gaztelua dagoela jakingo dute: bertan Von Krolock (Ferdy Mayne) konde zitala eta bere seme Herbert \"maritxua\" (Iain Quarrier) bizi dira.\nIrakaslea banpirismoan aditua da eta azken urteetan Ekialdeko Europa osoan barna haien bila nekagaitz aritu ondoren banpiroekin aurrez-aurre topatzeko irrikitan dago. Honela bada, haien izatean erabat sinisturik, Anbrosius eta Alfred ostalariaren alaba topatzeko aitzakiaz gaztelura joan eta bertan banpiroak ote dauden ikertzen saiatuko dira, gisa honetan ez-hildakoen fenomenoari erantzun zientifiko eta enpirikoa topatu, eta honela Anbrosiusek bere banpiroei buruzko teoriak egi direla frogatu, bere ospea berreskuratu eta zientzialarien komunitatearen begirunea bereganatzeko asmoz.\nAzkenean, jada gazteluan daudela, filma honi izenburua ematen dion dantzaldira joatea lortu, eta euren jakin-min eta galderek erantzun beldurgarria izango dute...\nBitxikeriak.\nRoman Pola\u0144skiren kolorezko lehenbiziko filma izan zen, honetan garai hartan beldurrezko filmak burutzen zituen Hammer Film Productions ekoiztetxe britainiar mitikoari esker oso modan zegoen banpiroen zineman sakontzen delarik. Modu bikainean filmatu zen, batzuen esanetan berezko genero honen filma asko gainditu zituen. Pola\u0144skik berak paper nagusietako bat beretzat bereganatu zuen, bere alboan gerora emazte izango zuen Sharon Tate aktore ederra agertzen da.\nFilmaren bitxikeri gehigarri gisa, aipatzekoa da filma guztian ez dela \"banpiro\" hitza behin ere aipatzen, eta irakaslea eta bere laguntzaileak aurre egiten dien izaki odol-zurrupatzaileek ere euren izateari buruzko inongo aipamenik ez dutela egiten. Filmean banpiroak aipatzeko \"eurak\", \"haiek\" edo \"beraiek\" hitzak erabiltzen dira."}
{"id": "139663", "revid": "7162", "url": "https://eu.wikipedia.org/wiki?curid=139663", "title": "Banpiroen dantza", "text": ""}
{"id": "139664", "revid": "119347", "url": "https://eu.wikipedia.org/wiki?curid=139664", "title": "France 3 Euskal Herri Pays Basque", "text": "France 3 Euskal Herri Pays Basque France 3 Aquitaine Frantziako eskualdeko telebista katearen tokiko edizioetako bat da, Lapurdi, Zuberoa eta Nafarroa Behererako hain zuzen. Frantsesez, okzitanieraz eta euskaraz emititzen da, euskarazko lehen emisioa 1971n izanik, euskaraz inoiz telebista batean egindako lehen saioa, ETBren sorrera baino 11 urte lehenago. Euskarazko lehen emisio hori France 3 Aquitaine-n eman zen, \"France 3 Euskal Herri Pays Basque\" tokiko edizioa 1992an sortu baitzen.\nTokiko edizio hau France 3 Aquitaineren barnean kokatzen da eta hau aldi berean France 3 kate nazional frantsesaren barnean.\nHelbidea.\nEgoitza Baiona dago eta honakoa da helbidea: \"51, all\u00e9es marines BP 826 64108 Baiona\""}
{"id": "139665", "revid": "336", "url": "https://eu.wikipedia.org/wiki?curid=139665", "title": "Basoko bisontea", "text": "Bison bison athabascae edo basoko bisontea Amerikako bisontearen bi azpiespezietakoa bat da.\nZehazki basoko bisontea Amerikako bisontearen iparraldeko azpiespezie edo ekotipo berezia da.\nBere jatorrizko zabalpen eremuak Alaskako iparraldeko baso borealak hartu zituen, Yukon, eta Britaniar Kolunbiako mendebaldeko lurraldeak, Kanadako Ipar mendebaldeko lurraldeak, Albertako iparraldean eta ipar-mendebaldeko Saskatchewan. Kanadako agintariek arriskuan dagoen espezietzat hartzen dute.\nEtimologia.\nBasoko bisontea edo Mendiko bisontea deitzen dute. Bere izen zientifikoa Bison bison athabascae da.\nEzaugarriak.\nBasoko bisontea ezaugarri askotan bereizten da Amerikako bisontearen beste ekotipotik, hau da, Ordokietako bisontetik. Nabarmenena zera da, basoko bisontea askoz astunagoa dela. Zenbait ar handiek 900 kilo inguru pisatzen dute. Hori dela eta, Amerikako alur animalik astunena da.\nBasoko bisontearen punturik garaien bere aurreko hanken aurretik dago, eta ordokietako bisontearen kauan zuzenki aurreneko hanken gainean dago, bertako soin gurutzean.\nBere senidearekin konparatuz, basoko bisonteak adar muin luzeago dauka, ilaje ilunago eta artiletsuagoa eta baita ile gutxiago aurreneko hanketan eta bizarran. Hauetako zenbait ezaugarri (Pisu handigoa, kolore iluna, ilaje naroa...) iparraldean bizitzera egokitzeko ugaztunen ekotipo ezberdinen adaptazioen antzekoak dira.\nKanpo estekak.\nprofiles the Wood Bison]"}
{"id": "139666", "revid": "119347", "url": "https://eu.wikipedia.org/wiki?curid=139666", "title": "Bigarren Txina-Japonia Gerra", "text": "Bigarren Txina-Japonia Gerra (1937ko uztailaren 7a\u00a0\u2013 1945eko irailaren 9a) Txinako Errepublika eta Japoniar Inperioaren arteko gerra izan zen. 1937 eta 1941 artean, Txinak Hirugarren Reicharen (1938 arte) eta SESBen (1937\u20131940) eta AEBren laguntza ekonomikoa jaso zuen Japonia borrokatzeko. Japoniak Pearl Harbor eraso zuenean, gerrak Bigarren Mundu Gerraren Ozeano Bareko Frontearekin bat egin zuen. Bigarren Txina-Japonia Gerra XX. mendeko asiar gerrarik handiena izateaz gain, Mundu Gerraren Ozeano Bareko erorien %50a izan zuen.\nNahiz eta herrialde bien arteko tirabirak eta borrokak 1931n hasi, eskala handiko gerra 1937an hasi eta ez zuen bukatu 1945eko Japoniaren errendiziora arte. Guda zenbait hamarkadaz Txinak pairatu zuen japoniar politika inperialistak sortu zuen, kontinentea baliabideak lortzeko erabili zuena. Era berean txinatar nazionalismoak autodeterminazioa bultzatu zuen etsaia borrokatzeko. 1937 baino lehen, Txina eta Japoniak tokian-tokiko gerrateak besterik ez zituzten, \"istiluak\" zeritzonak, eta ez zuten erabateko gerra bilatu. 1931n, \"Mukdengo istilua\"ren ondorioz Japoniak Mantxuria inbaditu zuen. 1937an \"Marco Polo zubiaren istilua\"k, behin betiko, erabateko gerra sortu bazuen ere, Txinak ez zuen gerra \"de iure\" aldarrikatu 1941eko abendura arte.\nIzena.\nTxineraz gerrak Japoniarren aurkako Erresistentzia Gerra (\u6297\u65e5\u6230\u722d edo \u6297\u65e5\u6218\u4e89), Zortzi Urteko Erresistentzia Gerra (\u516b\u5e74\u6297\u6230 edo \u516b\u5e74\u6297\u6218), Erresistentzia Gerra (\u6297\u6230 edo \u6297\u6218) eta Bigarren Txina-Japonia Gerra (\u7b2c\u4e8c\u6b21\u4e2d\u65e5\u6230\u722d edo \u7b2c\u4e8c\u6b21\u4e2d\u65e5\u6218\u4e89) izenak ditu.\nJaponieraz, berriz, Txina-Japonia Gerra (\u65e5\u4e2d\u6230\u722d; \"Nitch\u016b Sens\u014d\") izenaz ezagutzen badute ere, gerraren hasieran gobernuak Iparraldeko Txinako istilua ( \u83ef\u5317\u4e8b\u8b8a; \"Kahoku Jihen\") eta, gero, Txinako istilua (\u652f\u90a3\u4e8b\u8b8a; \"Shina Jihen\") deitu zuen."}
{"id": "139667", "revid": "6327", "url": "https://eu.wikipedia.org/wiki?curid=139667", "title": "Bigarren Txino-Japoniar Gerra", "text": ""}
{"id": "139668", "revid": "6327", "url": "https://eu.wikipedia.org/wiki?curid=139668", "title": "Basoko bisonte", "text": ""}
{"id": "139669", "revid": "58701", "url": "https://eu.wikipedia.org/wiki?curid=139669", "title": "Tikal", "text": "Tikal garai klasikoko maien antzinako hirien artean handiena da. Egungo Guatemalako Peten eskualdean dago.\nTikal maia zibilizazioaren herri eta kultura gune nagusietako bat izan zen. Dinastiaren balizko sortzailea izan daitekeen Yax Ehb' Xooken hilobia 60. urtean datatua dago, K. a. 600etik okupatua izan zela adierazten duen arren, hiriko zatirik antzinakoena den Mundo Perdidon eginiko aurkikuntzen arabera.\nNagusiki garai klasiko mesoamerikarrean oparo izan zen, 200 eta 850 bitartean gutxi gora-behera, garai honen ondoren tenplu handiagorik eraiki ez zelarik, elitearen jauregi batzuk erreak izan ziren, eta bertako biztanleria pixkanaka gutxitzen joan zen toki hau X. mendearen amaieran erabat utzia izan zen arte.\nDataturiko azken monumentua 899. urtekoa da.\nToponimia.\nTikal izenak \"Ahotsen Tokia\" edo \"Hizkuntzen Tokia\" esan nahi du maien hizkuntzan, eta Sylvanus Morleyk sortu zuen. Bere benetako izena hieroglifo testuen arabera Mutul edo Yax Mutul da, korapiloa esan nahi duen \"Mut\" hitzetik eratorria, Ku'hul Ahaw edo Gobernari Nagusiaren orrazkerari erreferentzia eginez."}
{"id": "139671", "revid": "56334", "url": "https://eu.wikipedia.org/wiki?curid=139671", "title": "Adela \u00dacar", "text": "Adela \u00dacar Innerarity (Bilbo, ) euskal herritar kazetaria da. Ikus-entzuneko Komunikazioan lizentziatua da Nafarroako Unibertsitatean. Dokumentalen Zuzendaritzako graduondokoa egin zuen Melbourneko Unibertsitatean (Australia). Bere jarduera profesionala 2004. urtean hasi zen \"Discovery Networks Asia\"ren eskutik, Singapurren. Aurretik, 2003an, Discovery Channelek dokumentalista gazteentzat antolatzen duen \"Reel Race\" nazioarteko lehiaketa irabazi zuen.\nHainbat dokumentalen ekoizketa-lanetan egin du lan eta 2007an \"Gu\u00edas Pilot-Lonely Planet\" aurkezten hasi zen Discovery Channelen.\nEspainian, \"Mucho Viaje\" eta \"Espa\u00f1oles en el mundo\" saioetan egin du lan erreportari bezala. 2010eko maiatza geroztik, Cuatro telebista kateko \"21 d\u00edas\" saioko erreportaria da, Samanta Villar kazetari kataluniarraren lekua hartuz."}
{"id": "139674", "revid": "448", "url": "https://eu.wikipedia.org/wiki?curid=139674", "title": "Kermadec-Tonga subdukzio gunea", "text": ""}
{"id": "139675", "revid": "448", "url": "https://eu.wikipedia.org/wiki?curid=139675", "title": "Pazifiko Plaka", "text": ""}
{"id": "139676", "revid": "26894", "url": "https://eu.wikipedia.org/wiki?curid=139676", "title": "Antarktikako Plaka", "text": ""}
{"id": "139680", "revid": "336", "url": "https://eu.wikipedia.org/wiki?curid=139680", "title": "Nukleo (geologia)", "text": "Nukleo planetarioa planeta bateko geruza sakonena da, geruza solido edo likidoz osatuta egon daitekeena. Planeta batzuetan nukleo osoa guztiz likidoa edo guztiz solidoa izan daiteke. Eguzki sisteman planetaren arabera nukleoaren erradioa alda daiteke. Ilargiaren kasuan %20 ingurukoa da eta Merkuriorenean %85.\nLurraren kasuan, nukleoa burdinez eta nikelez osatuta dago. Neurketa sismikoen bidez nukleoa bi zatitan banatua dagoela ondorioztatu da:\nLurraren dentsitatea 5.515 kg/m\u00b3 dela kalkulatu da, eguzki-sistemako handiena. Jakinik lurrazaleko materialen batez besteko dentsitatea 3.000 kg/m\u00b3 dela, pentsa daiteke nukleoaren dentsitatea oso handia dela. Sismologiaren bidez uste hori baieztatu da. Lurraren sorreran, orain dela gutxi gorabehera 4500 milioi urte, grabitateak substantzia dentsoenak erdialdera eraman zituen, arinenak lurrazalean utziaz. Horregatik, nukleoaren osagai nagusiak burdina (%80) eta nikela dira.\nGasezko erraldoiek ere nukleoa dute, nahiz eta horien konposizioa gai eztabaidagarria den. Hainbat teoria daude haien konposizioaren inguruan: harri/burdina, izotza edota hidrogeno metaliko fluidoa. Gasezko erraldoien nukleoak proportzionalki txikiagoak dira planeta lurtarrekin konparatuta. Hala ere, handiagoak izaten jarraitzen dute.\nEsaterako, Jupiterren nukleoa Lurrarena baino 10-30 aldiz astunagoa da, eta HD 149026 b exoplaneta lurraren masa baino 67 aldiz astunagoa da.\nAurkikuntza.\n1798an, Henry Cavendish-ek planetaren batez besteko dentsitatea urarena baino 5,48 (gero 5,53ra zuzendu zen) aldiz handiagoa zela frogatu zuen. Horrenbestez, Lurra bere barnean askoz ere dentsoagoa zela pentsatu zen. Burdinezko meteoritoen aurkikuntza eta gero, 1898an Wiechert-ek Lurrak burdinezko meteoritoen antzeko konposizioa zuela postulatu zuen, baina burdina lur barnean finkatuta zegoen. Geroago, Lurraren dentsitatea burdin eta nikel faltarekiko nukleo bezala integratuz egiaztatu zuen.\nNukleoaren lehenengo detekzioa 1906ean gertatu zen Richard Dixon Oldham P uhinaren eremua aurkitzean, hau da, kanpo nukleo likidoa. 1936rako sismologoek nukleo osoaren tamaina eta barne nukleoaren eta kanpo nukleoaren arteko limitea zehaztuta zuten.\nFormazioa.\nMasa pilaketa.\nPlaneta sistemak oso azkar pilatu ziren hauts eta gas hodeietatik sortu ziren. Sortu ziren lehenengo gorputz hauek oso txikiak ziren (10 kilometroko diametroa) eta planetesimal izenarekin ezagutzen dira. Planetesimal hauek sortzen zuten grabitazioari esker gero eta handiagoak bihurtu ziren eta 10-100 milioi urte ezkero gaur ezagutzen ditugun planeten antzeko masa zuten gorputzak sortu ziren. Izan ere, grabitazioari esker gorputz hauen artean etengabeko talkak gertatzen ziren eta horrela planetek masa handiagoa hartzen joan ziren.. Planeta sistemen sorreran tenperatura oso altua zen eta horregatik planeten materialak fusioan zeuden.\nLurra eta Ilargia.\nTalka erraldoiaren teoriaren arabera, Theia izeneko Marteren tamainako gorputzaren eta aintzinako Lurraren arteko talkak Lurra modernoa eta Ilargia sortu zituen. Theia-ren burdin gehiena Lurrara joan zen.\nBereizketa.\nPlaneta bereizketa gauza batetik gauza asko sortzea bezala definitu daiteke modu oso orokorrean, hau da, gorputz homogeno batetik hainbat gorputz heterogeno sortzea. Lehenengo planetak sortzen joan zirenean, materialak fusioan zeuden tenperatura oso altuengatik. Geroago, tenperatura jaisten joan zen eta materialak bere portaera fisiko eta kimikoen arabera banatzen joan ziren, geruza desberdinak sortuz. Horrela, material dentsoenak beherago pilatu eta nukleoa sortu zen. Lurraren kasuan material dentsoenak ere beheko geruzan pilatu ziren, nikela eta burdina hain zuzen ere.\nKimika.\nOsaketa primarioaren determinazioa - Lurra.\nErreferentzia kondromatikoaren eredua erabiliz, eta lurrazalaren eta mantuaren osaketa ezagunak konbinatuz, osagai ezezaguna eta barne eta kanpo nukleoaren konposizioa zehaztu daiteke: %85 Fe, %5 Ni, %0.9 Cr, %0.25 Co eta kontzentrazio baxuko beste metal errefraktario guztiak. Horrela Lurraren nukleoaren pisua ez dago osorik, kanpo nukleoari pisuaren %5-10 falta zaio eta barne nukleoari %4-5. %10-15 hori unibertsoan ugariak eta burdinan disolbagarriak diren elementu arinagoei dagokie: H, O, C, S, P, eta Si. Lurraren nukleoan planeta osoko banadio eta kromoaren erdia du, niobio eta tantalo ugari izanda. Germanioa eta galioa berriz, agortuta daude.\nPisu defizitaren osagaiak - Lurra.\nSufrea oso siderofiloa da, nahiko lurrunkorra bakarrik eta Lurran silikatoetan agortuta dago, ondorioz lurraren pisuaren %1.9a suposatu dezake. Arrazoi berdinengatik fosforoa %0.2a suposa dezake. Hidrogenoa eta karbonoa berriz, oso lurrunkorrak dira, ondorioz pilaketa goiztiarrean galduko lirateke, hidrogenoa pisuaren %0.1a izanik eta karbonoa %0.2a izanik bakarrik. Falta den pisua silizioari eta oxigenoari dagokio, nahiz eta hauen ugaritasuna hainbat eztabaida sortzen dituen. Hala ere, bi elementuen ugaritasuna presioaren eta nukleoa sortzean izandako oxidazioaren araberakoa da. Nukleo barnean elementu erradioaktiborik egotearen froga geokimikorik ez da existitzen, nahiz eta froga experimentalak eginda, nukleoaren sortze tenperaturetan potasioa oso siderofiloa dela ikusi den, potasio 40 sortzeko aukera egonik.\nKonposizio isotopikoa - Lurra.\nHafnioaren eta Tungstenoaren (Hf / W) proportzio isotopikoek, erreferentzia marko kondritiko batekin konparatuta, Lurrean silikato aberastasun handi bat erakusten dute, nukeoan ez daudela adierazten dutena. Burdin meteoritoak, nukleo oso goiztiarren zatiketa prozesuen emaitzak izan ziren eta nukleoan ez dira aurkitzen ere. Niobio eta tantalioaren (Nb / Ta) proportzio isotopikoek, erreferentzia marko kondritiko batekin berriz konparatuta, Lurreko eta ilargiko sillikatoen pisuan agorpen txiki bat adierazten dute.\nPalasita meteoritoak - Lurra.\nPalasitak planetesimal goiztiar baten nukleo-mantu mugan (Gutenberg etenunean ) sortzen direla uste da, nahiz eta azken hipotesiek nukleo eta mantuko materialen arteko talken ondoriozko nahasketak direla adierazten duten.\nDinamika.\nDinamoaren hipotesia, Lurra bezalako astroek eremu magnetikoa nola sortzen duten azaltzeko proposatutako teoria da. Eremu magnetikoaren falta edo presentziak nukleo planetario bat mugatzen laguntzen du. Eremu magnetiko bat sortzeko, nukleoa material eroale batez osatuta egon behar du eta material hori etengabe mugitzen egon behar da, adibidez, konbekzio korronteen bidez. Beste modu batean esanda, flotagarritasun termikoa eta konposizio flotagarritasuna egon behar da. Flotagarritasun termikoa ez da nahikoa beharrezko konbekzio korronteak sortzeko, horregatik, konposizio flotagarritasuna behar da (materialen fase aldaketaren ondorioz gertatzen direnak). Lurraren eremu magnetikoan, flotagarritasuna barne nukleoaren kristalizazioaren ondorio bat da. Konposizio flotagarritasunaren adibide dira barne nukleoaren burdinaren aleazioak eta bi likidoen nahaskortasun ezina, tenperatura eta presioaren arabera modu positiboan edo negatiboan eragin ditzakeena konbekzioan. Lurraz gain, beste astro batzuek ere eremu magnetikoa dute, hala nola, Merkurio, Jupiter, Gan\u00edmedes eta Saturno. \nEgonkortasuna eta ezegonkortasuna\nNukleo planetario txikiek egoera egonkor batean egoten dira, baina zenbait kasutan, energia kantitate oso handia aska dezakete, nukleoen fase aldeketarekin erlazionatuta daudenak. 1950an, Ramsey zientzialari amerikarrak energia askapen hura 1029 Joule-koa izango zela frogatu zuen, denbora geologikoan zehar lurrikara guztiek askatutako energia kopuruaren tankerakoa izango zena. Gertaera honek asteroide gerrikoa bezalako fenomenoak azal ditzake. Esan beharra dago, fase aldaketa hauek ez direla oso ohikoak eta bakarrik gertatuko lirateke masa eta bolumen erlazio jakin batzuetan. Adibidez, nukleoaren konposatu solido bat oso azkar formatu edo disolbatuko balitz. \nNukleo motak.\nJarraian izar gorputzenak ez diren nukleo planetarioei buruzko informazioa laburtzen da.\nEguzki-sistemaren barnean.\nMerkurio.\nMerkuriok eremu magnetikoa dauka eta bere nukleo metalikoaren barnean eratzen dela pentsatzen da. Merkurioren nukleoak planetaren erradioaren %85-a hartzen du, horrenbestez, Eguzki-sistemako planeten artean nukleo handiena dauka, tamainarekin proportzioan. Honek, planetaren gainazalaren gehiena Eguzki-sistemaren historiaren hasieran galdu zela esan dezake. Merkuriok, mantua eta silikato solidozko geruza dauzka, burdin sulfuro solidoz osatutako kanpo nukleoa estaltzen duena. Jarraian, sakonago dagoen nukleo likidozko geruza eta azkenik, barne nukleo solidoa (hirugarren geruza osatzen duena).\nArtizarra.\nArtizarraren nukleoaren konposizioa kalkulatzeko erabilitako ereduaren arabera aldatzen da.\nIlargia.\nOraindik eztabaidatzen da ilargiaren nukleoaren existentzia, hala ere, nukleoa izateko kasuan, Lurraren nukleoarekin batera sortu izango litzateke Eguzki-sistemaren sorkuntzatik 45 milioi urtera, hafnio-tungsteno ebidentziak eta talka handiaren hipotesiak direla eta. Hasierako nukleo horrek dinamo geomagnetikoa eduki zezakeen.\nLurra.\nLurrak bere nukleo metalikoan eratutako eremu magnetikoa dauka. Planetak nukleoarentzako %5-10-eko masa defizita eta nukleo osorako %4-5-eko dentsitate defizita dauka. Nukleoan dagoen Fe/Ni kantitatea mugatuta dago meteorito kondritikoak direla eta. Sufrea, karbonoa eta fosforoak elementu arinen masa defizitaren %2,5-a bakarrik osatzen dute. Ez da ebidentzia geokimikorik existitzen elementu erradioaktiboak nukleoan daudela esateko. Hala ere, nukleoko tenperatura altuetan, potasioa oso elementu siderofiloa dela demostratu da eta beraz, potasio-40-a Lur primitiboaren dinamoarentzako bero iturri garrantzitsua izan zitekeen. Nukleoak Lur osoaren banadio eta kromo kantitatearen erdia dauka, eta tantalo eta niobio kantitate esanguratsua izan dezake. Nukleoan ez dago ez germanio ez galiorik. Desberdintzapen prozesua Lurraren historiaren lehenengo 30 milioi urteetan gertatu zen. Barne nukleoaren kristalizazio denbora oraindik ez da ebatzi bere osotasunean.\nMarte.\nSeguraski, Martek antzinean, nukleoaren eraginez eratutako eremu magnetikoa zuela. Dinamoa planetaren sorkuntzaren lehenengo 500 milioi urteetan eten zen. Zagami martziar meteoritotik iritsitako Hf/W isotopo deribatuek nukleoa nahiko azkar bereiztu zela adierazten dute, hau da,10 milioi urte baino gutxiagotan. Potasio-40 Marteko dinamo primitiboa eratzeko bero-iturri nagusia izan zen.\nProto-Marteren eta beste planetoide baten arteko nukleoaren fusioa 1000 urte bezain azkar edo 300.000 urte bezain motel izan zitekeen (nukleoen eta mantuen biskositatearen arabera). Marteren nukleoaren talkarengatik eratutako beroketa, nukleoaren estratifikazioa eta 150-200 milioi urteen artean egon zen dinamoaren heriotzaren ondorioz izan zen. Williams-ek aurkeztu zuen ereduaren arabera, Martek dinamo funtzionala edukitzeko, haren nukleoa mantua baino 150 K beroago egon beharko litzateke (desberdintzapen prozesuak eta talkaren hipotesiak esaten duten moduan), eta potasio-40-ak likidozko nukleoa banatzean, bero-iturri gehigarri bezala jokatu zuen. Eredu honek, Marteren nukleo guztiz likidoa dela esanez bukatzen du, izan ere, kristalizazioaren eraginez sortutako beroak dinamo iraunkorrago bat eratu zuen (mila milioi urte baino gehiagokoa). Marteren nukleoa likidoa bada sufrea, gutxienez, masaren %5-a izango litzateke.\nGanimedes\nGanimedesek, eremu magnetiko bat du bere nukleo metalikoaren eraginez.\nJupiter\nJupiterrek, eremu magnetiko bat du bere nukleoaren eraginez, eta honek esan nahi du bere nukloan sustantzia metaliko bat agerian dagoela. Planeta honek, Eguzki Sistemako eremu magnetiko indartsuena du (gure izarrarena kontutan hartu gabe).\nJupiterren nukleoa arrokaz edota harriz osatuta dago eta lurraren nukleoarekin konparatuta 10-30 aldiz handiagoa da. Nukleo honek seguraski disolbagarria izango da aurreko gas geruzan, eta hain funtzesko konposaketan. Nukleoa oraindik existitzen denez gero, kanpoko bilgarria handiagotu behar izan da jatorrian zegoen nukleo planetario baten gainean. Kontrakzio / eboluzio termikoaren ereduak, hidrogeno metalikoaren presentzia kantitate handietan dagoela arrazoitzen dute (Saturnon baino hidrogeno metaliko kantitate handiagoa).\nSaturno\nSaturnok, eremu magnetiko bat du bere nukleo metalikoren eraginez. Hidrogeno metalikoa nukleoan presente dago (Jupiterren nukleoan baino kantitate txikiagoetan).\nSaturnoren nukleoa arrokaz edota harriz osatuta dago eta lurraren nukleoarekin alderatuta 10-30 aldiz handiagoa da, eta nukleo honek seguruenik disolbagarria izango da aurreko gas geruzan, eta horren ondorioz funtsezko konposaketakoa da. Nukleoa oraindik existitzen denez, inguratzailea metatu behar izan da jatorrian lehenago existitzen ziren nukleo planetarioetan. Kontrakzio / eboluzio termikoaren ereduak, hidrogeno metalikoaren presentzia kantitate handietan dagoela arrazoitzen dute (Jupiterren baino hidrogeno metaliko kantitate txikiagoa). \nEguzkitik kanpo.\nChthonian planetak\nPlaneta chthoniano bat, Gasesko erraldoi bat bere izar amarengatik, kanpo atmosfera kenduta duenean sortzen da (seguruenik kanpoko atmosfera horren migrazioarengatik planetaren barneraino). Geratzen den guztia jatorrizko nukleoa da.\nIzar nukleoetatik deribatutako planetak eta diamantio planetak\nKarbonozko planetak, lehendabizi izarrak izan zirenak, milisegundoen pulsar batean eratzen dira. Mota honetan aurkitu zen lehenengo planeta, lurraren tamaina baino 5 aldiz handiagoa izan zen eta honen dentsitatea urarena baino 18 aldiz handiagoa. Beraz, planeta ezin da gaseosoa izan eta kosmikoki ugariagoak diren elementu pisutsuagoz osatuta egon behar da. Oxigenoa eta karbonoa bezalako elementuz, zeintzuk seguraski diamante bat bezala, kristalinoa egiten dute planetaren izaera. \nPSR J1719-1438 5,7 milisegundoko pulsar bat da, badirudi Jupiterren antzeko masa duen kide bat duela baina 23 g/ml -ko dentsitatearekin, beraz pulsar honen kidea, masa ultratxikiko nano zuria da eta seguruenik izar zahar baten nukleoarena. \nIzotz beroko planetak\nNeurrizko dentsitateak dituzten exoplanetek (Jupiterren inguruko planetak baino dentsitate handiagokoak, baina planeta lurtarrak baino dentsitate txikiagokoak) GJ1214b eta GJ436 bezalako planetak urez osatutak daudela esaten dute. Urezko mundu hauen barne presioak, emango dute ondorio gisa urezko fase exotikoak bere gainazalean naiz beraien nukleoen barnealdean. "}
{"id": "139682", "revid": "105290", "url": "https://eu.wikipedia.org/wiki?curid=139682", "title": "Iparraldeko Matabeleland", "text": "Iparraldeko Matabeleland Zimbabweko mendebaldeko probintzia bat da. Ekialde eta iparraldean Midlands eta Mendebaldeko Mashonaland probintziekin mugatzen du, eta Hegoaldeko Matabeleland eta Bulawayo hiriarekin hegoaldera. Iparraldeko muga Zambezi ibaiak finkatzen du, eta mendebaldeko muga berriz Botswanaak. 75.025 km\u00b2 azalera dauka eta 700.000 (2002ko datuak) pertsona bizi dira bertan. Lupane da probintziako hiriburua. Hwange eta Victoria Falls dira probintzia honetako herri bakarrak.\nProbintziaren Matabeleland izena Matabele etniatik (Ndebele) jasotzen du, lurralde hauetan bizi baitira.\nIparraldeko Matabeleland probintzia Matabeleland, Iparraldeko Matabeleland eta Hegoaldeko Matabeleland-etan banatu zenean sortu zen, 1974ean. 1997an probintziak beste aldaketa bat jasan zuen bere hiriburua (Bulawayo) probintziatik atera zenean.\nBarrutiak.\nIparraldeko Matabeleland 7 barrutitan banatzen da:"}
{"id": "139683", "revid": "105290", "url": "https://eu.wikipedia.org/wiki?curid=139683", "title": "Hegoaldeko Matabeleland", "text": "Hegoaldeko Matabeleland Zimbabweko probintzia bat da. 54.172 km\u00b2 ditu eta 650.000 biztanle (2002an). Probintziako hiriburua Gwanda da.\nGeografia.\nProbintzia Kalahari basamortutik gertu dago, hau bezala lehorra izanik.\nHegoaldeko Matabeleland-eko barrutiak.\nProbintzia 6 barrutitan banatuta dago"}
{"id": "139684", "revid": "105290", "url": "https://eu.wikipedia.org/wiki?curid=139684", "title": "Gwanda barrutia", "text": "Gwanda barrutia Hegoaldeko Matabeleland probintzian kokatzen da, Zimbabwen.\nGwanda da barrutiaren hiriburua."}
{"id": "139685", "revid": "336", "url": "https://eu.wikipedia.org/wiki?curid=139685", "title": "Mesothelae", "text": "Mesothelae Araneae (armiarma) azpiorden bat da. Arthrolycosidae eta Arthromygalidae familia desagertuak eta Liphistiidae familia biltzen ditu. Prosomaren alde bentralean bularhezur bat dute. Alde dortsalean plakak ditu eta opistosomako alde bentralekoko errenkadak erdialdean daude. Ez ditu pozoi guruinik. Bi birika pare dituzte."}
{"id": "139687", "revid": "1545", "url": "https://eu.wikipedia.org/wiki?curid=139687", "title": "Kaltzifikazio patologikoak", "text": "Kaltzifikazio patologikoa kaltzio, burdin, magnesio eta beste gatz mineralen metaketa ez normalari deritzogu.\nBi kaltzifikazio patologiko mota bereizten dira:\nKaltzifikazio distrofikoa.\nKaltzio-gatzen metaketa da ehun endekatu edo hiletan odoleko kaltzio mailak normalak izanik, eta kaltzio metabolismoan aldaketak ez daudelarik.\nKaltzifikazio mota honetan egitura berezi batzuk agertu ohi dira Psamoma gorputzak izenekoak. Psamoma gorputzak epitelio edo konektibo-ehunaren tumore zelular onbera zein gaizto batzuetan aurkitzen diren karez osatutako geruza anitzeko egiturak dira. Kaltzio metaketa laminarrak dira, minbizi papilarretan ager ohi direnak. Mikroskopikoki, eraztun zentrokide gogortuen antza dute. Kaltzifikazio distrofikoen ondorengo giza hezur heterotopikoa ager daiteke, denborarekin kaltzifikazio-fokua hezur bihurtzen denean.\nKaltzifikazio metastatikoa.\nHiperkaltzemia dela eta ehun normaletan ematen den kaltzio-gatzen metaketari deritzo. Ehun bizietan ageri da beraz, hiperkaltzenia eta kaltzio-metabolismo asalduretan.\nHainbat arrazoi etiologiko daude bere agerpenerako: hiperparatiroidismo primarioa, hezur-ehunaren suntsipena, D bitaminaren asaldurak eta giltzurrun gutxiegitasuna. Organismo osoan ager daitezke, baina bereziki urdail-mukosaren interstizioan, giltzurrunetan, biriketan, arteria sistemikoetan eta birika zainetan aurkitzen dira. Ehun hauek azido galera dela eta alkalinizatzen dira eta hau arrisku faktorea da kaltzifikazio metastatikoaren agerpenerako.\nBere morfologia kaltzifikazio distrofikoaren antzekoa da. Bi mota bereizten dira:\nGehienetan ez dute disfuntzio klinikorik eragiten, baina batzuetan birikan gehiegi agertzean birikaren asaldura erradiografikoak eta arnas gutxiegitasuna eragin ditzakete edota giltzurrun gutxiegitasuna giltzurrunean denbora pasa ahala."}
{"id": "139688", "revid": "13906", "url": "https://eu.wikipedia.org/wiki?curid=139688", "title": "Kaltzifikazio patologiko", "text": ""}
{"id": "139689", "revid": "336", "url": "https://eu.wikipedia.org/wiki?curid=139689", "title": "Bechuanalandia", "text": "Bechuanalandia Protektoratua 1885eko martxoaren 31n Erresuma Batuak Hegoafrikan sortutako protektoratua izan zen, 1966ko irailaren 30ean Botswanako Errepublika bilakatu zena.\nBechuanalandia Bechuana herriaren (egun Batswana edo Tswana idatzia) herrialdea esan nahi du. Protektoratua bitan zatitu zuten:"}
{"id": "139690", "revid": "5347", "url": "https://eu.wikipedia.org/wiki?curid=139690", "title": "Botswanako Errepublika", "text": ""}
{"id": "139691", "revid": "119347", "url": "https://eu.wikipedia.org/wiki?curid=139691", "title": "Severodvinsk", "text": "Severodvinsk (errusieraz \"\u0421\u0435\u0432\u0435\u0440\u043e\u0434\u0432\u0438\u043d\u0441\u043a\") Errusiako hiria da, Arkhangelsk oblastan kokatua. Ipar Dvina ibaiaren deltan dago, Arkhangelsketik 35\u00a0km mendebaldera.\nHiria 1936an sortu zuten, Sudostroi izenarekin, eta 1938tik 1957ra Molotovsk izena hartu zuen. 2010ean 192.353 biztanle zituen.\nSeverodvinsken eraikitzen dira Errusiako itsaspeko nuklear gehienak.\nHiri senidetuak.\nSeverodvinsk ondorengo hiriekin senidetuta dago:"}
{"id": "139697", "revid": "119347", "url": "https://eu.wikipedia.org/wiki?curid=139697", "title": "Muonioko historia", "text": "Muonioko historia Muonio Lappiko udalerri finlandiarraren historia da. Eskualdearen iparraldean dagoen udalerri honen historia, k.a. VII. mendean hasten da.\nHistoriaurrea.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. VII. mende inguruan; izan ere, Enonteki\u00f6 bizilaguneko Ounasj\u00e4rvi aintziran aurkitu diren lehenengo biztanle hauen aztarnak k.a. 6.000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samitarren jatorria ezezaguna den, badirudi tribu hauen eta beranduago (Harri Aroan) Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Garai honetako bizi-aztarnak aurkitu dira Jerisj\u00e4rvi aintziran, haien artean, ehiza-tresnak, harribitxizko apaingarriak, margolanak eta hainbat hilobi .\nSuediar garaia.\nErdi Aro Klasikoan suediarren eragina nabarmentzen hasi zen; lurraldea Suediako Erresumako antzinako Laponia probintziaren barruan zegoen. Honela, kristautasuna suediarren eskutik hedatzen hasi zen XVI. mendean eta, orduan, lurralde hau Pajalako kaperaren esku gelditu zen; lehen elizak eraikitzen hasi ziren. Lurraldearen zabalera zela-eta, hainbat eliza eraiki behar izan zituzten eskualdean erlijioa egonkortzeko. Kristautasunarekin batera, samitarrek xamanismoa alde batera uzten eta iristen hasi ziren finlandiarren ohiturak bereganatzen hasi ziren. XVII. mende amaieran, samitarren elur-orein abeltzaintzaren kultura hasi zen. Kultura honek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean edukitzen baitzituzten. S\u00e1pmi iparrean bizi ziren samitarrak, haien artean muonioarrak, beren bizimodu bereziagatik ipar samitar deitura jaso zuten.\nErrusiar garaia.\nXVII. mende bukaeran Izotz Aro Txikia izan zen eta samitarrek hildako asko eragin zituen gosete garai luzea pairatu zuten. XVIII. mendean aldiz, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiako Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandiako Dukerri Handia eta Suediako Erresumaren arteko muga berria Muonionjoki eta Tornionjoki ibaietan jarri zen, eta orduan bat izandako elizbarrutiak banatu egin ziren; Muonio orduan, Kaaresuvanto Enonteki\u00f6ko kaperaren menpe gelditu zen. Hala ere, menpekotasun horrek ez zuen asko iraun, Dukerri Handiak emandako erraztasunez baliatuta eta 1817. urtean eraikitako eliza berriari esker, Kaaresuvantotik bereizi eta udalerri propioa sortu zutelako herritarrek 1868. urtean; udalerri berri honek, eliza zegoen herriaren izena jaso zuen, \"Muonionniska\". Urte hauetan, finlandiarren kopuruak izugarri egin zuen gora eta, apurka, samitarrek hauen ohiturak bereganatu zituzten .\nIndependentzia eta II. MG.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, Lappiko biztanle guztiak herrietatik atera zituen eta naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak; aipatzekoa da 1944ko urriaren 26ean hasi eta 30ean bukatu zen gudua. Kittil\u00e4ko mugatik gertu izan zen gudua, finlandiar gudarosteak irabazi zuen eta bizia galdu zuten 63 soldaduen omenez oroitarri bat eraiki zen bertan. Alemaniarrek Muonioko herri gehienak eta eraikin guztien %80a suntsitu zituzten .\nAro garaikidea.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. 1960ko hamarkadan basogintza industriak udalerriko ekonomia monopolizatu zuen. 90eko hamarkadako Finlandiako ekonomia krisialdiaren ondorioz, basogintza industriak diru-sarreretan zuen berebiziko garrantzia alde batera uztea pentsatu zuten herritarrek. Honela, Pallas-Yll\u00e4stunturi Parke Nazionalaren inguruan turismoa sustatzea erabaki zuten; hala nola, Pallas eta Olos muinoetako eski-azpiegiturak handitu zituzten .\nNahiz eta gaur egun, gero eta egitura garatuagoak iristen diren turismoari esker, muonioarrek lan bila Rovaniemi hiriburura joaten jarraitzen dute eta herriek urtez urte biztanleria galtzen dute ."}
{"id": "139698", "revid": "12788", "url": "https://eu.wikipedia.org/wiki?curid=139698", "title": "Larache", "text": "Larache (, \"Al-\u00b4Araish\"; , \"A\u025brich\") Marokoko ipar-mendebaldeko hiria da, Tanger-Tetuan-Al-Hoceima eskualdearen kostaldean dagoena, Tangerretik 86 kilometro hegoaldera. 2014an, 125.008 biztanle zituen. \nHiritik 3 kilometrora Lixus erromatar kokalekuaren hondakinak daude.\nGeografia.\nLarache Marokoko ipar-mendebaldean dago, Ozeano Atlantikoaren bazterrean, Tangerretik 86 kilometro hegoaldera eta Rabatetik 168 kilometro iparraldera. Bertako hondartzak herrialdeko hoberenetakoak dira, eta udan turismoak garrantzi handia du.\nKlima.\nUda beroko klima mediterraneoa du, \"Csa\" K\u00f6ppen sailkapenaren arabera."}
{"id": "139700", "revid": "105290", "url": "https://eu.wikipedia.org/wiki?curid=139700", "title": "Mendebaldeko Estatu Batuak", "text": "Mendebaldeko Estatu Batuak edo ingelesez \"Western United States\" Ameriketako Estatu Batuetako eskualdea da. Eskualdea errolda bulegoaren estatistika eta bestelako lan edo ikerketetarako erabiltzen da. Halaber, eskualdea beste bi azpieskualdeetan banatzen da:\nMendialdeko estatuak, Mendebaldeko Estatu Batuetako estatu itsasgabeen multzoak osatzen dute eta Pazifikoko estatuek Ozeano Barera sarrera dutenak.\nDemografia.\n2000 urteko erroldaren arabera, biztanleria honela banatzen zen arrazaren arabera:"}
{"id": "139702", "revid": "105290", "url": "https://eu.wikipedia.org/wiki?curid=139702", "title": "Indagine su un cittadino al di sopra di ogni sospetto", "text": "Indagine su un cittadino al di sopra di ogni sospetto (euskaraz: Susmo guzien gainetik dagoen hiritar baten ikerketa) 1970eko zinema filma da, Elio Petrik zuzenduta eta Gian Maria Volont\u00e9 eta Florinda Bolkanek interpretatua.\n1970ean Canneseko Zinemaldian Epaiaren Sari Berezia lortu zuen.\n1970ean baita ere Ingelesa ez den hizkuntza batean egindako film onenaren Oscar Saria Estatu Batuetako Zinema Arte eta Zientzia Akademiak ingelesa ez den hizkuntza batean egindako film bozkatuenari ematen dion saria lortu zuen.\nAzpimarratzekoak dira Ennio Morriconeren musika, eszenografia eta argazkia.\nIstorioa.\nPolizia inspektore arro eta atzerakoi batek bere maitalea hiltzen du. Poliziek ikerketak egingo dituzte inspektorea susmo guzien gainetik dagoelako. Azkenean ordea inspektoreak hiltzailea bera izan dela aitortuko du."}
{"id": "139705", "revid": "119347", "url": "https://eu.wikipedia.org/wiki?curid=139705", "title": "Erkidegoko ganbera", "text": "Erkidegoko ganbera edo parlamentu autonomikoa Espainiako autonomia erkidego bakoitzak beren botere legegileari ematen dion izena da. Autonomia estatutu bakoitzak bere izen ofiziala arautzen du. 1978ko Espainiako Konstituzioak \"Biltzar\" (Asamblea) edo \"Biltzar Legegile\" (Asamblea Legislativa) izenak ematen ditu, 152. artikuluan.\nEspainiako Konstituzioko VIII. Tituluak autonomia erkidego bakoitzek botere legegile eta betearazleak antolatzen ditu, botere judiziala aldiz, bakarra da estatu osorako.\nAutonomia hiria.\nAutonomia erkidegoko guztiek dute beraien ganbera. Ceuta eta Melillako autonomia hiriek, ez. 1995 urtean Gorte Nagusiek estatutu ezpezifiko bat ezarri zuten autonomia hirientzako, baina ez die botere legegilerik ematen (autonomia hiri eta erkidegoren arteko ezberdintasun nagusia)."}
{"id": "139706", "revid": "1545", "url": "https://eu.wikipedia.org/wiki?curid=139706", "title": "Akemenestar Inperioa", "text": "Akemenestar Inperioa (), batzuetan Lehen Persiar Inperioa deitua, Iran Handia izeneko eskualdea gobernatu zuen Mediar Inperioaren ondorengoa izan zen, Ziro Handiak sortua. Persiar eta Mediar inperioak, batzuetan, biak batera Mediar-persiar Inperioa izenaz dira ezagunak, beste inperio batzuk ere barnean hartuta.\nAntzinaroko inperiorik handiena izan zen, hiru kontinentetan zabaldua: Asia, Afrika eta Europa. Une gorenean, ia 8 milioi kilometro koadroko eremua hartzen zuen, eta Iran, Afganistan, Pakistan eta iparraldeko India, Erdialdeko Asiako eskualde batzuk, Anatolia, Trazia eta Mazedonia, Itsaso Beltzaren kostaldeak, Irak, iparraldeko Saudi Arabia, Jordania, Palestina/Israel, Libano, Siria eta antzinako Egiptoko hiri nagusiak ia Libiaren mendebalderaino zituen bere barnean.\nMendebaldeko Europako historiografian Mediar Gerretan greziar hirien etsaia izateagatik, juduak Babiloniako esklabotzatik askatzeagatik eta hizkuntza ofizialak ezartzeagatik da ezaguna. Alexandro III.a Mazedoniakoak K.a. 330 inguruan inperioa inbaditu eta desegin ondoren, banatu eta Ptolomeotar Erresuma eta Seleukotar Inperioaren artean banatu zen. Haren lurraldeak zibilizazio helenistikoaren zati bat izan ziren. Inperioa berriro eratu zen partiar eta sasandar aroetan.\nHistoria.\nAsiriar iturriei kasu egitera, badirudi K.a. 900 alderako bazirela egungo Iran inguruan jatorri eta hizkuntza askotako jende taldeak. Behi, ahuntz eta, batez ere, zaldi zaintza zuten bizibide eta, nor bere lurraldean finkatu ahala, baliabideak ugalduz eta hobetuz joan ziren. Nolanahi ere, mediarrak, lehenik, eta persiarrak, gero, gailendu ziren beste guztien gainetik.\nZiro II.a Handia izan zen Akemenestar Inperioko lehen erregea, K.a. 550ean garaitu baitzuen Astiages, Mediar Inperioko azken erregea. Ordutik aurrera, bat egin zuten mediarrek eta persiarrek akemenestarren gidaritzapean, dinastia horretakoa baitzen, hain zuzen ere, Ziro II.a. Gero Anatolia osoa okupatu zuen, eta sortalderantz Induseraino hurbildu zen. K.a. 539an, ia borrokatu beharrik gabe, Babilonian sartu zen. Dirudienez, ohiz kanpoko gizona eta buruzagia izan zen. Oso pertsona gutxik bildu dute gizadiaren historian hark bezainbateko estimua, hala elezaharretan nola historian. Ezin liteke halabehar hutsa izan Herodotok eta Xenofonek Zirori buruzko hain iritzi ona izatea. Guduan hil zen, eta haren ospe ona biribildu baizik ez zen egin: buruzagi noble, ausart, lasai eta bakegile gisa geratu zen gizakien oroimenean.\nHaren seme Kanbises II.ak Egipto hartu zuen mendean K.a. 525ean, eta hura atzerrian zen bitartean Gaumata aztiak beretu zuen Persiako tronua. Kanbises bidean hil zen, bere inperioa berreskuratzera zihoala. Dario I.ak bota zuen usurpatzailea agintetik eta haren bidez eseri ziren berriro akemenestarrak errege aulkian. K.a. 519an, eszitei eraso zien Hego Errusian; gero Egipto segurtatu zuen, eta India okupatu zuen, baina K.a. 490ean porrot egin zuen Greziaren aurka egindako espedizioak.\nDarioren ondorengo pertsiar erregeek, nahiz eta arranditsuak izan, ez zuten gauza handirik lortu, eta haietako batzuk, hala nola Xerxes I.a (486-465 K.a.), ezagunak dira greziarren aurka fruiturik gabe izandako gerra luzeengatik. Dario III.a izan zen akemenestarren dinastiako azken erregea, K.a. 334an Mazedoniako Alexandro Handia Asian sartu eta persiarren inperioaz jabetu baitzen, Dario erregea K.a. 331n hil ondoren.\nInperioaren egitura.\nInperioan persiar herria zen nagusi (500.000 persiar eta 50 milioi biztanle guztira); persiarrek elkarturik egoteko joera zuten: mailatan antolatuta zeuden (magnateak, nobleak, herria), guztiek sinesten zuten beren artean, eta baita erregearekin ere, berditasunezko loturak zituztela. Persiarrentzat harro egoteko modukoa zen erregearen zerbitzuan aritzea, eta uste osoa zuten erregeari lurrak, morroiak, esklaboak eta metal nobleak eman behar zitzaizkiola.\nPersiar Inperioan aintzat hartzen ziren balio nagusiak ausardia eta ahalegin militarra, egiatasuna eta seme-alaba asko edukitzea ziren; nekazaritza jarduerak eta erregeari egiten zitzaion zerbitzua ziren persiarrarentzat jarduera duinenak. Izan ere, nekazaritza zoroastrismoak ezartzen zuen eginbehar morala zen. Denborarekin, bertute horiek guztiak galduz joan ziren, batez ere gizartearen goreneko mailetan; maila horietan bizitza gozamen modu gisa hartzen zen, eta bizimodu hartan sartzen ziren gaiztakeria, luxua, erosotasuna, nabarmenkeria eta saldukeria.\nErregeak erabateko ahalmena zuen, baina, hala eta guztiz ere, kontseilu baten babesa zuen. Goi mailako funtzionarioek eta persiar magnateek osatzen zuten kontseilu hori; elkarte bat ere bazen, printzeen elkartea alegia, erregearen 7 kontseilarik osatua. Inperioaren betebeharrak arautzeko, aramera jarri zen administrazioko hizkuntza nagusi, eta administrazioaren sail guztietan erabiltzen zen: departamentuetako ministroek (ez dira ezagutzen horien betebeharrak), \"erregearen begi eta belarriek\", eta era guztietako funtzionarioek, guztiek erabiltzen zuten aramera. Lekuan lekuko administrazioa kargu hauek osatzen zuten: probintzia bakoitzeko satrapa edo gobernariaz gainera, erregearen idazkaria, hiriburuan bildutako gudarostearen komandantea eta \"erregearen begiak eta belarriak\", satrapiak ikuskatzeko eginkizuna zutenak.\nEgitura politikoa zentralizatuta egon zedin, komunikabide egokiez hornitu behar zen inperioa (errepideak, zubiak, posta zerbitzua, seinaleak\u2026), esate baterako, Sardes eta Efeso Susarekin lotzen zituena, 2.700 bat kilometrokoa; posta bulegoak (25 kilometroz behin, gutxi gorabehera), erregearen aginduak laster jasotzeko eta erregeak berak lehenbailehen izan zezan gorabehera guztien berri. Gune militarrek errepideetako ordena eta segurtasuna zaintzen zuten; horiez gainera, mugan gotorlekuak izaten ziren.\nArkitektura.\nPersiar arkitektura, ordura artekoa bezala jainkoei eskainitako tenpluetan gauzatu ordez, erregetzaren inguruko artea dela esan liteke, errege jauregietan aurkitzen baitira garai hartako arkitekturaren adibide bikainenak. Nahiko argiak dira atzerritar eraginak akemenestarren garaiko arkitekturan.\nErrege jauregietan, esate baterako, mesopotamiar jatorriko ezaugarriak antzematen dira: arkitektura lanak terraza artifizialen gainean eraikitzea, harrizko edo beiraztatutako adreiluzko behe-erliebez apaindutako pezozko murruak, eta sarreran zezen babesgarrien irudiak ezartzea. Ateburu eta zutabeetan, aldiz, egiptoarren eta greziarren eragina antzematen da. Eta, azkenik, persiar jatorrikoak dira kapitelak -ezezagunak persiar eremutik kanpora-, zutabeen goratasuna eta kopurua, eta pilareetako erliebeak.\nPasargada.\nPasargadakoa da persiar errege jauregietan antzinakoena. Ziro Handiaren aginduz eraiki zen, eta lorategien erdian altxatako hiru eraikin multzo zituen. Lehen multzoan, ate handi bat eta 26 x 22ko hipostilo areto bat zeuden. Hipostiloak asiriar estiloko harrizko zezenak zituen sarrera nagusietan, eta jeinu hegodunak besteetan. Ipar-mendebaldeko multzoan entzutegi aretoa zegoen: eraikin angelu-zuzen bat, inguru guztian atari handiak eta erdian areto zabal bat zituena, launa zutabeko bi ilararekin. Azkenik, iparraldean, jauregi nagusia: oso atari handia zuen, hogeina zutabeko bi ilara zituena, erdian gisa bereko areto bat, eta pezoz eraikitako beste gela batzuk. Hau izan bide zen enperadorearen bizitokia, baina ez denbora luzez, sasoi betean zegoela hil baitzen Ziro.\nSusa.\nDariok eraikiarazitako Susako jauregia da antzinako persiar arkitekturaren beste adibide bat. Hasteko, 13 hektarea zabal eta 15 metro garai zen plataforma handi bat eraiki zuten, bertatik ordoki guztia menderatzen zena. Sarbide bakarra 1972an aurkitutako ate erraldoitik zuen. Garaipen arku moduko bat zen, barruan areto bat zuena. Xerxes I.aren agintaldian amaitu zen, eta errege haren ia 3 metro altuko bi estatua handi ezarri zituzten bertan. Hegoaldeko patioak beiraztatutako adreiluzko erliebeez apainduak zeuden, lehoiak, zezen hegodunak eta grifoak irudikatzen zituztela. Iparraldean, entzutegi areto eskerga zegoen, ipar, ekialde eta mendebaldetik atariak zituena; aretoaren sabaiari 20 metro altuko 36 zutabe ildaskatuk eusten zioten, bizkarretik batutako bi zezen irudikatzen zituzten 5,52 metro altuko kapitel ikaragarriekin. Harmailadietako bat \"Arkularien friso\" ospetsuarekin apaindu zen.\nPersepolis.\nBai Pasargada, eta bai Susa, persiar espirituaren eta handitasunaren erakusgarri bikainak diren arren, Persepolisen gauzatu ziren hobekien akemenestar artearen bertute eta ontasun guztiak. K.a. 518an hasi ziren eraikuntza lanak Dario I.aren aginduz, baina Xerxes eta Artaxerxesen erregealdietan ere ez ziren obrak eten. Manwdasteko ordoki handia aurrean zuela, alde bat Kuh-i Ramat mendiko harkaitzean bermaturik, 15 metro inguruko goratasuna eta 450 x 270 metroko luze-zabalera zituen plataforma eskerga eraiki zuten lehenik, lehorrean (morterorik gabe) doitutako harrizko bloke handiz. Beheko ordokitik begiratuta, ezkerretara, lau atsedentoki zituen harmailadi handia zegoen, Xerxesen atean amaitzen zena, gizaki buruko zezen hegodunez apaindua.\nSarbidea mendebaldeko harmailadi handitik zuen. Harmailak oso zabalak eta goratasun gutxikoak ziren, segur aski, zaldiz igotzeko aukera emateagatik. Behin plataformara igo eta gero, Dariok hasi eta Xerxesek amaitutako \"Herrialdeen Ate\"-tik sartu beharra zegoen. Eraikinaren mendebaldeko eta ekialdeko ateen alde banatan, bi zezen handiren irudiak zeuden kanpora begira, eta gizaki burua zuten beste bi zezen, barruko aldera begira. Hegoko atetik \"Apadana patio\"-ra ateratzen zen. Bere plataforma propioaren gainean zegoen apadana edo entzutegi aretoa. Hiru atari zituen, seina zutabeko bi ilarakoak, eta erdian 60 metroko aldeko areto karratu handi bat, 36 zutabekoa. Zutabeak (batzuk oraindik zutik daude) ildaxkatuak ziren, 19 metro garaiak, eta kapiteltzat bizkarretik batutako bi zezenen irudiak zituzten.\nHileta arkitektura.\nHileta eraikin antzinakoena Ziro Handiaren hilobia da. Landa librean eraikitako sei harmailako plataforma baten gainean, bi isuriko kapera moduko bat dago, harrizkoa, luze-zabalean 3,17 x 2,11 metro dena eta hego-mendebaldetik atea duena. Plataforma harmailaduna, berriz, 13,35 x 12,30 metro da oinarrian, eta 5,5 metroko goratasuna du.\nGainerako akemenestar erregeen hilobiak, ordea, guztiz bestelakoak dira. Dario I.ak eta haren ondorengo errege guztiek harkaitzean zularazi zituzten beren hilobiak. Persepolisetik bost kilometro ingurura dago Naqsh-e Rostam izeneko haran ezkutua, harkaitzezko amildegi ia bertikalez itxia. Elamdarren garairako ere leku sakratua zen eta huraxe aukeratu zuen Dariok bere hilobia zulatzeko. Harkaitzaren goratasun jakin batean, 22,5 metro altuko fatxada bat marraztu zuten arkitektoek, gurutze formakoa. Gorenean, Ahura Mazda jainkoa eta, tranpal baten gainean zizelaturik, erregea, ezker eskuan arku bat duela, hari otoitz egiten. Tranpalari eusten, idazkunean aipatzen diren 28 nazioak daude bi ilaratan. Alboetan, erregearen segizioko pertsonaiak ageri dira hiru ilaratan. Guztiari eusten bezala, atxikitako lau zutabe daude, Persepolisen antzeko protomo-kapitelak dituztela. Harkaitzean zizelaturik, bi isuriko sabaia eta zenbait sarkofago daude. Ondorengo errege hilobi guztiak eskema bertsuaren arabera egin zituzten\nErliebea eta eskultura.\nZiroren garaikoak dira lehen erliebeak. Hasieran, lauak eta bakunak ziren, Pasargadako jeinu hegodunetan ikusten den bezala, baina gauzak asko aldatu ziren gero, hartaraino, non, Persepolisko erliebeak hartzen baitira akemenestar eskulturaren gailurtzat. Agi denez, joniar eskultoreen eragina funtsezkoa izan zen. Erliebeari bolumen biribildu eta leuna emanez, gizaki eta animalien benetako irudikapen plastikoak egiten saiatu ziren. Lehenik zizelatze lana egiten zuten, xehetasun guztiak barne zirela, baina osotasunari lehentasuna emanez. Gero leundu egiten zuten, eta azkenik margotu. Mediarrak eta egiptoarrak ziren margolari espezialistak.\nIrudikatutako pertsonaien zurruntasunari dagokionez -norbaitek esan du izoztuak diruditela-, baliteke elamdar tradizioaren eragina izatea, baina izan daiteke maiestatea adierazteko modu bat ere.\nEskulturaren alorrean, aipatzekoak dira Persepolisko kapiteletako lehoi adardun, grifo eta zezen irudi bikainak. Aintzat hartzekoak dira, orobat, \"Herrialdeen Ate\"-ko giza burudun zezen eskergak -5,5 metro garai dira, antzinateko handienetakoak-, ore urdinezko printze buru ospetsua, eta lapis lazulizko eskaintzailearen soin enborra.\nNolanahi ere, behe-erliebea da akemenestar eskulturako arte nagusia, eta Persepolisen iristen du gailurra. Apadanaren harmailadiak askotariko gaiez apaindu ziren. Erdiko panelean zortzi zaindari daude (lau alde banatan), erdian idazkun bat dutela, eta panelaren bi aldeetan lehoi bana zezen bana menderatzen. \"Tripylon\" izeneko eraikinaren ateetan, batean Dario irudikatu zuten, oinez, bi zerbitzari atzetik zimela; eta bestean, Dario eserita eta Xerxes zutik. Darioren eta Xerxesen jauregiak, ehun zutabeko aretoa eta eraikin gehiago ere erliebez apainduak zeuden. Oro har, oso kalitate oneko lanak dira, eta zehaztasun handiz islatzen dituzte gizakiak, animaliak, eta jantziak.\nSusako jauregian, ordea, persiarren artean tradiziorik ez zuen beste apaingarri mota bat erabili zuten: beireztatutako adreiluz eraikitako erliebeak. Babiloniarrak izan zituzten maisu langintza honetan, nahiz eta gaiak erabat akemenestarrak ziren. Harmailadietako frisoetan zerbitzariak irudikatu zituzten gauzakiak eramaten eta apadanan ezarri zuten gaur hain ospetsua den \"Arkularien frisoa\"."}
{"id": "139707", "revid": "6327", "url": "https://eu.wikipedia.org/wiki?curid=139707", "title": "Akemenidar inperioa", "text": ""}
{"id": "139708", "revid": "201", "url": "https://eu.wikipedia.org/wiki?curid=139708", "title": "Akemenidar Inperioa", "text": ""}
{"id": "139709", "revid": "201", "url": "https://eu.wikipedia.org/wiki?curid=139709", "title": "Pertsiar Inperioa", "text": ""}
{"id": "139710", "revid": "6327", "url": "https://eu.wikipedia.org/wiki?curid=139710", "title": "Pertsiar inperioa", "text": ""}
{"id": "139711", "revid": "1545", "url": "https://eu.wikipedia.org/wiki?curid=139711", "title": "Akemenestar inperioa", "text": ""}
{"id": "139712", "revid": "1545", "url": "https://eu.wikipedia.org/wiki?curid=139712", "title": "Akemenidar dinastia", "text": ""}
{"id": "139713", "revid": "336", "url": "https://eu.wikipedia.org/wiki?curid=139713", "title": "Elio Petri", "text": "Elio Petri (Erroma, - \"ib.\", ) zinema zuzendari italiarra izan zen."}
{"id": "139714", "revid": "201", "url": "https://eu.wikipedia.org/wiki?curid=139714", "title": "Akemenide", "text": ""}
{"id": "139715", "revid": "201", "url": "https://eu.wikipedia.org/wiki?curid=139715", "title": "Akemendiar Inperioa", "text": ""}
{"id": "139716", "revid": "201", "url": "https://eu.wikipedia.org/wiki?curid=139716", "title": "Akemendiar leinua", "text": ""}
{"id": "139718", "revid": "201", "url": "https://eu.wikipedia.org/wiki?curid=139718", "title": "Akemenenidar Inperioa", "text": ""}
{"id": "139719", "revid": "1545", "url": "https://eu.wikipedia.org/wiki?curid=139719", "title": "Aramaiko", "text": ""}
{"id": "139720", "revid": "1545", "url": "https://eu.wikipedia.org/wiki?curid=139720", "title": "Arameo", "text": ""}
{"id": "139721", "revid": "15795", "url": "https://eu.wikipedia.org/wiki?curid=139721", "title": "Akadiko", "text": ""}
{"id": "139726", "revid": "96586", "url": "https://eu.wikipedia.org/wiki?curid=139726", "title": "Beterriko Liburua Saria", "text": "Beterriko Liburua izeneko literatur saria 1996an sortu zuen Manuel Larramendi Kultur Bazkunak, urteko libururik gogokoena aukeratzeko. Beste sarietan gertatzen ez den bezala, Beterriko Liburua Saria irakurleek aukeratzen dute. Hasiera batean \"Beterriko liburua\" aldizkariaren bitartez egiten zen bozkaketa, baina botoak oso sakabanatuak izaten ziren eta zaila suertatzen zen irabazle bat egotea. Horrexegatik, 2000n \"111 Akademia\" sortzea erabaki zuten, eta gaur egun akademikoak dira liburu irabazlea aukeratzen dutenak.\n2012. urtetik aurrera izenaz aldatu eta 111 akademia saria bilakatu zen."}
{"id": "139728", "revid": "448", "url": "https://eu.wikipedia.org/wiki?curid=139728", "title": "Windsurf", "text": "Windsurfa bela kirolaren modalitate bat da, surfekoaren antzekoa den eta bela batez hornitua dagoen taula batera igota ur gainean irristatzean datzana. Ameriketako Estatu Batuetako Kalifornia estatuan sortu zenez, ingelesetik hartua da \"windsurf\" izena; hitzez hitz, \u00abhaize surf\u00bb esan nahi du. Windsurfean aritzen denari, windsurflari deritzo."}
{"id": "139729", "revid": "512", "url": "https://eu.wikipedia.org/wiki?curid=139729", "title": "Max Frisch", "text": "Max Rudolf Frisch (Zurich, 1911ko maiatzaren 15a \u2013 Zurich, 1991ko apirilaren 4a) arkitekto eta idazle suitzarra izan zen, antzerkia eta eleberria bereziki landu zituena. Bigarren Mundu Gerraren ondoren alemanezko literaturak duen egilerik nabarmenetarikoa da, bai eta XX. mendeko suitzar idazlerik ezagunenetarikoa ere.\nLanbidez arkitektoa zen. Antzerkigintzan aritu zen batez ere. Haren lanak parabolen antzekoak dira; psikologiak, ohiturek ez dute garrantzirik; pertsonaiak alegorikoak dira, lirismoa eta umorea guztiz alde batera uzten ez baditu ere. Brecht-en eragina igartzen zaio. \"Biedermann und die Brandstifter \"(1958, \"Su-emailleak, \"Antonio Labaienek itzulia), Zurich-eko burgesiaren aurreiritzi eta ahulezien satira da; \"Don Juan oder die Liebe zur Geometrie\" (1953, \"Don Joan edo geometriarekiko maitasuna\"), maitasunaren eta bikotearen ukapena; \"Andorra \"(1961), arrazismoaren salaketa. Eleberri garrantzizkoak idatzi zituen gizon modernoaren alienazioa gai hartuta: \"Ez naiz Stiller\" (1954), \"Homo faber\" (1957), eta \"Mein Name sei Gantenbein \"(1964, \"Demagun Gantenbein naizela\") esaterako."}
{"id": "139730", "revid": "119347", "url": "https://eu.wikipedia.org/wiki?curid=139730", "title": "Hondartza nudista", "text": "Hondartza nudista \u2014hondartza naturista izenaz ere ezaguna, nahiz eta \"naturista\" adjektiboak beste esanahi batzuk ere badituen\u2014 gizakiak biluzik ibiltzeko gaitutako hondartza edo itsasertz eremua da. Hor, pertsonek erabat biluzik izateko eskubidea eta ohitura dute. Praktika hau bizi-filosofia bati lotuta egoten da maiz. Asko naturistak eta naturazaleak dira, eta ez dute giza gorputza ezkutatzeko beharrik ikusten. Haien ustez, nudismoak onura handiak dakartza osasunerako, buruz eta gorputzez. Hondartza horietan sarbidea libre izaten da, eta jeneralean hondartza arruntetatik bereizita egoten dira, hau da, jendea jantzita dabilen eremutik bereizita.\nHego Euskal Herrian, legez, hondartza guztiak dira nudistak, hondartzetan eta beste toki guztietan biluzik egoteko eskubidea baitago, tokiko lege antolamenduak aurkakoa ezartzen ez duen bitartean; hala ere, nudismoa eremu jakin batzuetan baizik ez da egiten, eskuarki. Ipar Euskal Herrian, berriz, hondartza nudistak sasilegalitatean daude; izan ere, Frantzia estatuan horrelako espazioen lege antolamendua oso zehaztuta dago, eta Lapurdikoak ez daude legez definituta.\nHondartza nudistak ez dira topless onartzen duten hondartzekin nahasi behar.\nEuskal Herriko hondartza nudistak.\nEuskal Herrian, nahiz eta zaletasun handia ez izan, badira zenbait hondartza nudista:\nAraba.\nHondartza hauek urtegietan kokatzen dira.\nNafarroa Garaia.\nHondartza hauek urtegietan daude:"}
{"id": "139731", "revid": "105290", "url": "https://eu.wikipedia.org/wiki?curid=139731", "title": "Burumendiko hondartza", "text": "Burumendiko hondartza Gipuzkoako hondartza bat da, Mutrikuko udalerrian kokatua, izen bereko mendiaren ipar magalaren oinean (Mutrikuko portura sartzean istriborrean dagoen gaina da Burumendi). Labarrean behera jaisten den harrizko eskailera bati esker irits daiteke hondartzaraino. Nudismoa egiten da han."}
{"id": "139735", "revid": "512", "url": "https://eu.wikipedia.org/wiki?curid=139735", "title": "Mohorovi\u010di\u0107 etenunea", "text": "Mohorovi\u010di\u0107 etenunea lurrazalaren eta mantuaren arteko trantsizio gunea da. Batez beste 35\u00a0km-tako sakoneran agertzen da, kontinente azpian 70 kmra irits daiteke eta itsas azpian 10\u00a0km-tako sakoneran. Sismogrametan erraz ikusten da, bertan P eta S uhinek azelerazio handia jasaten dutelako, azken batean material arinagoen (lurrazala) eta dentsoagoen (mantua) arteko muga delako."}
{"id": "139736", "revid": "59723", "url": "https://eu.wikipedia.org/wiki?curid=139736", "title": "Ennio Morricone", "text": "Ennio Morricone (Erroma, 1928ko azaroaren 10a - \"ib.\", 2020ko uztailaren 6a) italiar musikagilea izan zen, zinemarako eta telebistarako 500 soinu-banda baino gehiago sortu zituena sei hamarkadatan. Haren filmografian daude, besteak beste, \"Per un pugno di dollari\" eta \"Il buono, il brutto, il cattivo\" spaghetti westernak eta \"Days of Heaven\", \"The Mission\", \"Cinema Paradiso\", \"The Untouchables\" edota \"In the Line of Fire\" film klasikoak. Ohorezko Oscar saria jaso zuen 2007an, eta soinu banda onenaren Oscar saria 2016an \"The Hateful Eight\" filmagatik.\nBizitza.\nErromako Trastevere barrutian hazi zen, eta sei urterekin ekin zion konposatzeari, irratian entzuten zituen pieza zatiak kopiatuz. Aita tronpeta jotzailea zuen: jazz klubetan aritzen zen, baita filmetako musika grabatzen ere. Semeak aise gainditu zituen haren urratsak: hamar urterekin, Santa Ceciliako Akademia Nazionalean sartu zen tronpeta ikasteko, eta konposizioa ikasi zuen gero. Tronpetak berak ez zuen aitaren bizimodutik askorik urrundu, jazz klubetan aritu baitzen bera ere, aita gaixo zegoela hura zaindu bitartean. Urte haietan ikasi zuen musikak balio ziola garai gogorrak arintzeko.\n1961ean hasi zen zinemarako lanean. Gelditu ere egin gabe sortu zuen garai hartan, baina, halako batean, Peter Tevis estatubatuar folk kantariaren kanta batekin egindako moldaketak aldatu zuen dena. \"Pastures of Plenty\" singleak txunditu zuen Sergio Leone zinemagilea, eskolan Morriconeren ikaskidea izandakoa. Orduan sortu zuten lehen lana elkarrekin: \"Per un pugno di dollari\" (1964). Horren arrakastaren ondoren, \"Per qualche dollaro in pi\u00f9\" (1965), \"Il buono, il brutto, il cattivo\" (1966), \"Once Upon a Time in the West\" (1968) eta \"Once Upon A Time In America\" (1984) filmeetan ere lan egin zuen Leonerekin.\nLan egiteko modu berezia izan zuen: filmatutako irudien gainean giro soinu bat sortu beharrean, musika egiten hasten zen, beste ezer eduki baino lehen. Are gehiago, Leonek musika hori bera erabiltzen zuen estudioan, aktoreek filmaren giroarekin bat egin zezaten. Mozart eta Bach entzun ohi zituen Morriconek, ez zuen besterik behar. Musika bilatu zuen beste guztiaren gainetik: osoa eta trinkoa zen zerbait, beste ezeren zerbitzura jarri gabe. Perkusioarekin eta instrumentu gutxirekin sortutako soinu xumeak, gitarra elektrikoekin egindako rockaren bueltako doinuak eta orkestrazio osoak: denarekin ausartu izan zen. Inprobisazio askeko Nuova Consonanza taldeko kidea izan zen 1960ko hamarkadatik aurrera, musika eta zaratarekin jolasean.\nZinemagile handiekin lan egin zuen, eta pelikula gogoangarri askotako musika hark sortua da. 1960ko eta 1970eko hamarkadetan, herrialdeko zinemagile garrantzitsuenekin aritu zen, haien lan izarretan: Gillo Pontecorvoren \"La battaglia di Algeri\"-n (1966), Pier Paolo Pasoliniren \"Sal\u00f2 o le 120 giornate di Sodoma\"-n (1975) eta Bernardo Bertolucciren \"Novecento\"-n (1976), besteak beste. Italian bertan, Leonerekin ez ezik, ezaguna da Giuseppe Tornatorerekin egin duen lan guztia. \"Nuovo Cinema Paradiso\" filmean (1988) hasi zen harekin lanean, eta zuzendariaren lan guztietako musika sortu zuen ordutik.\nHollywoodeko film handi askori ere jarri zien musika, baina Erromatik lan egin zuen beti. Sekula ez zuen AEBetara joateko asmorik adierazi, nahiz eta etxebizitza ere eskaini izan zioten. Ingelesik ere ez zuen ikasi nahi izan. Horren beharrik gabe egin zuen lan Terrence Malick, John Carpenter, Brian De Palma, Roman Polanski, Roland Joff\u00e9 eta Oliver Stonerekin, besteak beste.\nBizitzaren azken urteetan eginiko lanik ezagunenak Quentin Tarantinoren filmetarako izan ziren: estatubatuarrak erabilia zuen Morriconeren musika \"Kill Bill\" (2003), \"Inglourious Basterds\" (2009) eta \"Django Unchained\" (2012) filmeetan, baina harentzako propio musika sor zezan tematu zen zuzendaria, eta Erromara joan zitzaion bisitan horretarako, italierara itzulitako \"The Hateful Eight\" filmaren gidoiarekin. \"Nahi duzuna egin dezakezu\" esan zion zuzendariak konpositoreari eta, hain zuzen, askatasun horrek eraman zuen Morricone baiezkoa ematera. Lan hari esker eskuratu zuen musikagileak merezitako Oscar saria 2016an, aurrez bost aldiz finalisten artean egon ostean. Aurretik ere jasoa zuen beste Oscar sari bat, ohorezkoa, 2007an. Horiez gain, Urrezko hiru Globo, lau Grammy eta sei BAFTA sari ere eskuratu zituen, besteak beste."}
{"id": "139738", "revid": "46380", "url": "https://eu.wikipedia.org/wiki?curid=139738", "title": "Eszenografia", "text": "Eszenografia deritzo antzezlekuak dekoratzeko eta diseinatzeko arte eta teknikari, bai eta ekintza baten gertalekua era errealistan, idealean edo sinbolikoan irudikatzen duten elementu bisualen emaitzari ere. Elementu bisual horiek ekoizpen eszenikoa edo eszenaratzea osatzen dute, eta askotarikoak izan daitezke: gorpuzdunak (dekorazioa eta tresneria), argiztapenekoak, pertsonaien karakterizazioari dagozkionak (jantziak, makillajea, orrazketa), edo antzezlan edo ikuskizun baten espazio eszenikoaren antolaketari dagozkionak, bai zuzeneko ikuskizunenak (antzerkia, dantza, opera, zarzuela, zirkua) eta bai bestelakoak (zinema, telebista, ekitaldiak, erakusketak). Aditu batzuek arte iragankorraren klasikotzat hartzen dute eszenografia.\nEszenografiaren ezaugarriak.\nOro har, ez dago espazio eszeniko ezarririk; eszenografoak edozein espazio moldatu edota egokitu dezake nahieran.\nEsan daiteke garrantzitsua dela espazio bat \"bizia\" izatea, munduaren ikuspegi bat ematen baitu. Era berean, ezinbestekoa da eszenografiak denborari, espazioari eta ekintzari buruzko hausnarketa bat sorraraztea. Espazio eszenikoari balio poetiko bat eman behar zaio, zer antzeztuko den kontuan harturik.\nHistoria.\nEszenografiak Antzinate klasikoan ditu sustraiak, eta lotura estua du Errenazimenduko arkitektoekin. Gerora, XX. mendearen erdialdeara, eszenografoek antzerkigintza-espazioan jarri zuten arreta, eta iraultza garrantzitsu bat izan zen arte plastikoetan, argiztapenean, proiekzio zinematografikoetan eta abarretan. Orduan hasi ziren eszenaratze dinamikoak egiten.\n\"Eszenografia\" terminoa Antonio Caimik erabili zuen lehen aldiz, 1862an, eta artista-kategoria bat deskribatu zuen: \"pittura scenica e l'architettura teatrale\" egiten zutenena. Ferdinando Galli-Bibiena artistarengan inspiratu zen horretarako, zeina ezaguna baitzen arkitektura-margolaritzat. Caimik eszenografia deritzo arte horri ere, eta aipatzen du makineria asko behar izan zela elementu mugikorrak eta giro-ilusioak sortzeko.\nBibienako Galli familia XVII. mende amaieran sortu zen, eta eszenografian jardun zuen. Bolonian sortu bazen ere, Italiaren Iparraldera, Austriara eta Alemaniara ere zabaldu zen gerora. \"Quaglio\"tarrak ere oso famatuak izan ziren antzerki-eszenografiaren munduan.\nGrezia.\nEtimologikoki, eszenografia hitza grekotik (\"sk\u00eanographia\") dator. Sk\u00ean\u00ea dekoratzeko artea aipatzen da, ondoren greziar antzoki bilakatuko dena. Greziarrek gainera, eszenatokiko apaingarriak aldatzeko Periacto deritzon trikimailua sortu zuten.\nGailu prismatiko hau 3 aurpegi ezberdinez osaturik zegoen eta horietako bakoitzean paisaia ezberdin bat zuen margotuta. Eszenatokiaren alde bakoitzean \"Periacto\" bat kokatzen zen eta hauek biratzerakoan apaingarriak aldatu egiten ziren.\nPeriacto\"-a\" egungo hegalen sorburua da; lehenengo aldiz 1620an Parmako Farnesio antzokian erabili ziren. Hegala egurrezko listoiez osaturiko egitura bat da, zeina bi aldetatik margotutako oihal edo paper batez estaltzen duten.\nAlde bakoitzean egokitzen dira ikuskizunean antzeztu behar diren eszenografiak . Atzeko oihalek berriz, ezaugarri nagusienak eramaten dituzte.\nErroma.\nOndoren II mendean, lehenengo antzoki erromatarrak eraiki ziren. Hauek Greziar Theatron ereduaren jarraipen bat ziren, baina, hau hobetzen dute hertsitasun geometriko bat aplikatuz.\nHemizikloa orain luzeagoa eta zabalagoa da, ornamentua handitu eta orkestraren gunea \u00a0txikitu zen. Grezian bezala, bi irtenguneek ahokadura mugatzen dute.\nEszenatoki atzealdean eraikitzen ziren eraikinak aktoreei ostatu emateko eta eszenatokira sarrerak eta irteerak hobeto bermatzeko balio zuten. Apainduraren kontzeptua mantendu egiten da eta makinaria berbera maneiatzen da. Antzezleen janzkera antzekoa da, baina hemendik aurrera maskarak eramango dituzte.\nApainduraren zatia garatu egin da. Eszenatokiaren lehenengo pisua fatxada, tenplu, jauregi, zutabe eta estatuez estaliko da. Eszenaurrea, altzariz eta zintzilikailuz josia agertuko da eta oihala berriz, irudi eta arabeskoz tapizatua. Egun berotsuetan linozko tela erraldoi bat (velum) zabalduko da hemizikloan ikusleak eguzkitik babesteko.\nErdi Aroa.\nErdi aroko antzerkia IX. mendean hasi zen, garaiko momentu erlijioso garrantzitsuenak aurkezten. Hasiera batean eliza barruan eta ondoren gurdietako eszenatokietan.\nBertan, lekurik xelebreenak aurkezten zitzaizkien ikusleei. Gurdi gaineko eszenatokiak, eszenatoki birakarien aurrekariak dira. Garaiko beste ezaugarri bat, aldibereko eszenak dira; bertan ikuskizuneko akzio nagusienak \u00a0antzezten ziren.\nXVI mende bukaeran etxeko patioak komedia-antzokietan bilakatu ziren. Bertan espazio eszenikoa itxi egin zen, etxadi baten barruan, zentroan, laukizuzen formarekin\".\"\nEszenografiaren hasiera aldibereko dekoratu (apaindura) batetik dator. Erdi Aro osoan zehar erabiltzen da obra erlijioso eta profanoetan, Errenazimendua iristen den arte. Ezinezkoa zirenean baso eta zelai zabaleko gudak aurkeztea, aktore bat erabiltzen zen eszenografia konplexu hauek ikusleei azaltzeko.\nElementu sinple eta xumeekin lortzen diren efektu estetikoak eszenografiaren historia osoan zehar aurki daitezke. Arte honen sorrera errepresentazio primitiboetan aurki daitekeela konproba daiteke. Hain zuzen ere, Ingalaterran, kartel xume batek ikusleengan imajinazioa piztea lortzen zuen, existitzen ez zen dekoratu bat esplikatuz.\nBerpizkundea.\nBerpizkundetik hasita XIX. mendean ondo sartu arte italiar eszenografiak antzerkia elikatu du eta eszenografoentzat eredu izan da. Arte dramatikoaren bilakaera 1428an hasten da, Erroman Plautoren komedia ezezagunak aurkitu ziren urtean.\nAldi berean antzerki eraikin modernoen garapena Berpizkundeko gorteetan ematen ziren emanaldietatik sortu zen. Ikuskizun berrietarako eszenatokia edozein tokitan irudikatu ahal zen, lorategietan edo jauregietako aretoetan.\nEszenografiak eraldaketa handia jasan zuen perspektibaren arteari esker. Agertokia handitzeko beharra sortu zen, bere atzealdeari antolaketa artistikoa emanez. Bestalde, garaiko kultura eta artearen bereizgarri den Humanismoak obren tematikak ugaritzen ditu.\nBerpizkundeak lehenengo aldiz egurrezko eszenatokia duen antzoki bat ematen digu (\"el Ol\u00edmpico de Vicenza,1585, Palladio\"). Hau garaiko eszenografiaren estetika arkitektonikoaren sintesi ikaragarria da. Eta dekorazioa hau perspektiba linealak dituen kanon artistikoen arabera antolatzen da.\nOrdena korintiarreko zutabeak, baxu erliebeak, estatuak eta erlaizteriak apaintzen zituzten fatxada eszenikoak. Erdialdean, ate nagusi edo errege atea irekitzen zen, eta \u00a0Vitrubiok zioen bezala, bertatik aktore nagusiak bakarrik ateratzen ziren; Greziar antzerkiaren modura. Baoaren bidez ikusi daitezke erliebe lausotua dituzten jauregiak.\nHauek kale bat sortzen dute, Tebas-en kalea hain zuzen ere. Osotasunean ikusi daiteke kaleak sorrarazten duen ilusio optikoa.\nXVII eta XVIII Mendeak.\nXVII. mendean, antzerkia hiru espazio desberdinetan garatuko da: Espazio publikoa, kale eta plazetan. Bertan errepresentazio erlijiosoak egiten antzeztuko dira. Erdi Aroko misterioak gaitzat edukita, lehenengo pausoak ematen hasi ziren Errenazimenduko moralitateei buruz. Hauek XVI. mendearen erdialdetik aurrera auto sakramentu izenez ezagutzen hasi ziren.\nKomedia Espainiarrean, antzerkia jatetxeetako patioetan finkatzen hasia zen (Almagroko patioko komediak). Hegal (boladizo) batek babesten zuen eszenatokia eta gradak berriz, herritarrak betetzen zituzten. Patioa irekita geratzen zen eta ondoko eraikinetako (nabarradun) leihoak palko bezala erabiltzen ziren. Errepresentazioak egunez egiten zirenez, ez zegoen argiaren beharrik.\nEspainian, Felipe IV. aren garaian, hasi ziren Italian aurkitzen ziren antzerki itxien influentziak ekartzen. Calderon de la Barca-ko obrek karakter mitologiko eta mistikoak zituzten trikimailu eta lur-mugimenduz josita. Ikusleek gainera, asko eskertzen zituzten elementu hauek.\nBibienako Galli (1659-1743) familia perspektiba piktorikoaren aurkikuntza eta ondorengo hedapenaz arduratu zen. Honela arkitektura foko bakar batetik ikusteko aukera alde batera utzi eta bestelako alderdi eta angeluak proposatzeko aukera eman zuten. Honen ondorioz, eszenografo margolariaren kontzeptua sortu zen.\nArgiztapen eszenikoak ere eszenografiaren mendekotasunean lagundu behar zuen. Aurreargiak XVII-ko aurrerakuntza izan ziren. Operak garapen honetan parte hartu zuen; izan ere, aurkezpen handi eta laguntza ekonomiko handiak eskatzen zituen genero bat zen.\nBaina garaipen hauek garrantzia har zezaten ezinbestekoa izan zen arkitekto, eraikitzaile eta margolari zirenek, eszenografoei lekua uztea. Hauek klima eszenikoak sortzen espezializatuak baitziren.\nXVII. mendean jaio zen antzerkira bideratutako apaingarria. Honen bidez, artistek bere originaltasuna eta pertsonalitatea isladatzen zuten.\nXIX Mendea.\nErromantizismoak errealitatea alde batera uzten du berezitasunera errenditzeko. Argitasunak, eszenografia objektibotik sentimendu gehiago izango zuen eszenografia baterako aldaketa ahalbidetu zuen.\nXVII eta XVIII mendeetan aurkeztutako oparotasunaren ondoren, \u00a0eszenografia, hutsalkerian eta gustu txarreko Verismoan erori zen. Garai honetan, sormena eszenografoen eta tramoilarien esku zegoen, hala nola, \"Camus, Brabant, Varnout, Godin\" eta \"Colombier\".\nSinbolismoak, hitz guztiak hornitu zitzakeela ondorioztatu zen. Hori dela eta eszenografia, apaingarri izatera bilakatuz bigarren plano batera pasa zen. Mende amaieran, existitzen zen konbentzionalismoaren aurkako mugimenduak sortu ziren.\nXX Mendea.\nKanpoko mailako arazoak izatea ekiditeko, joera eszenografiko berriak eratzera bultzatzen hasten da. Gelak, paretak eta sabaiak argiekin ixten dira, naturalismoak errealitate giro bat eskatzen baitu ezin daitezkeenak lortu atzealdeko oihal eta armazoiekin.\nGasak, olio eta kandela bidezko argiztapena ordezkatzen du. Bitartean,1887an Pariseko Andre Antoine Antzoki libreean egia bilatzen zen apaingarrietan.\nHonela deskribatzen da espazioa ixten duen 4. pareta: aktoreak ere ahalbidetu dezakete sistema itxi baten ilusioa eta ikusleak berriz, istorioaren egunerokotasun batera murgiltzen den ikuspegia dauka. Antzezpenaren aurrean \"voyeur\" batean bilakatzen da.\nMomentu honetan etxe osoak sortzen dira eszenatokian, altzariak txertatzen dira errealitatera hurbiltzen dutenak.\nEstetikak teoriak bezala ematen dira; honela ikusten dugu \u00a0Simbolismoak formula berri baten beharra duela. Dekorazioa fikzio apaingarri hutsa izan behar du, bere koloreen analogia eta dramarekin lotutako lerroekin ilusio bat osatuz.\nEszenografiaren parte diren elementuak.\nErrepresentazio eszenikoaren parte diren elementu bisualek eszenografia osatzen dute.\nHemen aipatzen dira elementu batzuk.\nArgiztapena:\u00a0 eszena barne espazio batean garatzen denean funtsezko elementua da.\nAdibidez, argiztapen\u00a0 ilun batek atmosfera goibela sor dezake. Bestalde, argi fokalizatuaren bidez eszenako elementu partikular bat nabarmendu daiteke.\n\u00a0 \u00a0 \u00a0 Jantziteria: elementu honek antzezlanaren parte diren pertsonaiei buruzko informazioa eskaintzen du.\n\u00a0 \u00a0 \u00a0 Makillajea: hau berriz, beharrezkoa da aktoreak bere pertsonaia interpretatzeko garaian behar duen itxura emateko. Makillajearen barruan bestelako elementuak aurki ditzakegu: ileordeak, bizarrak, sudurrak eta abar.\n\u00a0 \u00a0 \u00a0 \u00a0Hegalak/Bastidoreak: Eszena bat antzokian garatzen denean, bertako espazio eszenografikoaren euskarria osatzen du elementu honek.\nEszenografia motak.\n\u00a0 \u00a0 \u00a0 \u00a0Abstraktua: Eszenografia mota honetan ez da leku edo denbora zehatz bat bideratzen. Ez da errealitatea irudikatu \u00a0nahi baina elementu plastikoz osaturik dago (forma ,kolore eta bolumenak).\n\u00a0 \u00a0 \u00a0 \u00a0Erreala: Kasu honetan, dekorazioak erreala dirudien leku bat irudikatzen du. Kopia zehatz bat izan daiteke edota leku konkretu bat iradoki dezake adierazgarriak diren elementu ezberdinak uztartuz.\n\u00a0 \u00a0 \u00a0 \u00a0Iradokitzailea: Eszenografia mota hau \u201cantzerki ez-japoniarra\u201d bezala ezagutzen da. Kasu honetan eszena zabala da eta alboko pasillo batez osaturik dago. Honek, aktoreek beraien sarrera egitea ahalbidetzen du, eszenatokia erdian aurkitzen den bitartean. Jendea eszenatokitik hurbilago aurkitzen da eta bere inguruan zehar banatzen dira.\n\u00a0 \u00a0 \u00a0 \u00a0Funtzionala: Aurreko eszenografietatik ez ohikoena da, izan ere, beharrezkoak diren elementu zehatzak bakarrik erabiltzen dira antzezpenean. Orokorrean, zirkuan erabiltzen da mota hau. Ikuskizun mota honetan beharrezkoak diren baliabideak erabiltzen dira bakarrrik: sokak, pilotak eta abar."}
{"id": "139739", "revid": "336", "url": "https://eu.wikipedia.org/wiki?curid=139739", "title": "Erresuma Batuko Komunen Ganbera", "text": "Erresuma Batuko Komunen Ganbera (ingelesez \"House of Commons\") Erresuma Batuko Parlamentuaren behe ganbera da, goi ganbera Lorden Ganbera izanik. Egoitza Londresko Westminster jauregian dauka.\nKomunen Ganberako kideak demokratikoki aukeratzen dira sufragio unibertsalez. 650 kideek osatzen dute ganbera eta gehienez 5 urteko eperako hautatzen dira parlamentua deuseztatu arte. Komunen Ganberako kideei parlamentuko kide edo \"Member of the Parliament\" (MP) deitzen zaie. Komunen Ganberako izen ofizial osoa ingelesez honako hau da: \"The Honourable the Commons of the United Kingdom of Great Britain and Northern Ireland in Parliament assembled\"."}
{"id": "139740", "revid": "1340", "url": "https://eu.wikipedia.org/wiki?curid=139740", "title": "Erresuma Batuko Parlamentua", "text": ""}
{"id": "139743", "revid": "105290", "url": "https://eu.wikipedia.org/wiki?curid=139743", "title": "Segmentazio (biologia)", "text": "Segmentazioa zigotoa mitosiaren bidez zatitzen hasten denean, eta zatiketa bakoitzarekin zelula kopurua bikoizten denean gertatzen da. Horrela, morula izeneko zelula-masa esferikoa sortzen da, masusta baten antzekoa."}
{"id": "139749", "revid": "56334", "url": "https://eu.wikipedia.org/wiki?curid=139749", "title": "Erronbentzefalo", "text": "Erronbentzefaloa nerbio sistemako zati bat da, entzefaloaren zati bat hain zuzen ere. Honen ardura bat bizitza osoan nerbio sistemaren egitura batzuk eraikitzea da. Enbrioi garapenean, hodi neuraletik garatzen diren hiru xixkuetariko bat da (beste biak telentzefaloa eta mesentzefaloa dira), ornomuinaren goiko aldean kokatuta dagoena. Garapenean, mielentzefalo eta metentzefaloan banatzen da. Lehenengotik zubi eta garuntxoa sortuko dira, eta bigarrenetik erraboila. Egitura hauen barnean IV. bentrikulua sortuko da.\nKanpo morfologia.\nAlde dortsala/Atzeko aldea.\nBehetik gora honako egiturak aurkituko ditugu, ornomuniari jarraituz agertzen direnak:\nErraboila.\nIldo eta goragune batzuk aurkitzen dira, erdialdetik albora (egitura simetrikoak izanda): \nZubia.\nEgitura hau ikusteko zerebeloa edo garuntxoa kendu behar da; izan ere, hau zubiaren atzealdean kokatuta dago.\nAlde bentrala/Aurreko aldea.\nHemen ere egiturak behetik gorantz aipatuko dira.\nErraboil-zubiko ildoa.\nErraboila eta zubiaren arteko muga da. Hemen VIII., VII. eta VI. nerbioen agerpena emango da. \nZubia.\nAurrealdetik soilik zuntzak ikusten dira, axoi mielinizatuak direnak, batzuk zeharkakoak eta besteak luzetarakoak. Hori dela eta, itxura trinko eta zuria du. Horrez gain, V bikote kranealaren agerpena ematen da hemen.\nBarne-morfologia.\nEnbrioi garapena.\nErronbentzefaloa hodi neuraletik sortzen da, IV. bentrikulua eratzeko, goitik zabaltzen dena. Modu honetan, hasieran bertikalki zeuden egiturak, erdi-horizontal geratuko dira, IV. bentrikulu zorua eratuz (hemen hainbat aztarna utziz). Amaieran gehiago luzatuko da, egiturak ia guztiz horizontalki bukatuz.\nHodi neuralean neuronen somen multzoetatik bi plaka agertzen dira: oinaldeko plaka motorra eta hegal plaka sentsitiboa. Erdiko ardatzean erdiko ildoa egongo da, zeinaren inguruan erraietako aferentzia zein eferentziak garatuko diren; alboaldetan, aldiz, aferente eta eferente somatikoak agertzen dira. Nukleo sentsitibo eta motorrak banatzen, berriz, ildo mugatzailea dago.\nEgitura hauek luzetarako zutabetan antolatuko dira erronbentzefaloaren barnean, nukleo desberdinak taldekatuz. Nukleo hauetatik gara nerbioak aterako dira.\nJarraian, erdialdetik kanpoaldera, zutabe bakoitzean aurkitzen diren nukleoak eta hauetatik irteten diren gara nerbioak azalduko dira:\nZutabe eferenteak.\nEferente somatiko orokorra.\nZutabe honetan 4 nukleo desberdin kokatzen dira, hauetariko 2 erronbentzefaloan egonda:\nErraietako eferente berezia.\nArku brankialetatik eratorritako muskuluak inerbatuko ditu; denak buru eta lepoan daude. Hauek 4 nukleoen bidez inerbatuko ditu:\nErraietako eferente orokorra.\nParasinpatiko kraneala da. 4 nukleo ditu, eta hauetariko 3 erronbentzefaloan daude:\nZutabe aferenteak.\nErraietako aferente orokorra.\nBeti bezala, nukleo aferente orokorrak eta bereziak desberdindu behar ditugu.\nIX. eta X. nerbioen zuntz aferenteak nukleo bakartira helduko dira, zeina zubitik erraboilerantz luzatzen den, hala ere, atal gehiena erraboilean kokatzen da. Nukleo bakartiak 2 zati ditu:\nIX. Nerbioaren zuntzak gorputz eta sinu karotideoaren, mihi eta faringeko informazio sentsitiboa eramango du. X. nerbioak, aldiz, lepo, torax eta abdomen erraietako informazioa.\nErraietako aferente berezia.\nDastamenaren informazioa hartuko du. Bere informazioa nukleo bakartira ere helduko da. Hala ere, kasu honetan, honen alde errostralera iritsiko da informazioa 3 nerbioren bidez:\nInformazio hau talamora luzatuko da kontziente bihurtzeko faszikulu solitario-talamikoaren bidez.\nAferente somatiko orokorra.\nGehienbat buruko eta lepoko sentsibilitate orokorra hartuko ditu Trigemino nerbioari esker. Trigeminoaren hiru nukleo sentsitibo daude, mesentzefalotik erraboilera luzatzen direnak; erronbentzefaloan bi nukleo ditu:\nGainera, nukleo espinalera IX. eta X. nerbioetatik beste informazioa helduko da:\nLehen bezala, informazio hau talamora heldu behar da kontsiente bilakatzeko, zutabeko nukleoetan erreleboa (sinapsia) egin ostean. Nukleo hauetatik ateratzen diren zuntzek faszikulu trigemino-talamikoa eratuko dute talamora heltzeko.\nAferente somatiko berezia.\nNerbio bestibulukoklearraren (VIII) bidez entzumen eta orekaren informazioa hartuko du. \n\"Orekaren informazioa\".\nOrekari dagokionez, belarriaren anpulu, sakulu eta utrikuluetako hartzaileen somak bestibulu gongoilean egongo dira, eta soma hauetatik garunerantz luzatzen diren zuntzak sustrai bestibularra eratuko dute. Hau bestibulu nukleoetara ailegatuko da, zubi/erraboil mailan. 4 dira bestibulu nukleoak eta bakoitzera informazio desberdina helduko da bertan prozesatzeko, ostean errelebo egin eta garuntxora pasatzeko (traktu bestibulu-zerebelosoaren bidez):\n\"Entzumenaren informazioa\".\nEntzumenaren sentsibilitatearen bidea, aldiz, kortiren organoan hasiko da. Neuronen sometatik pasako da informazioa, gongoil kiribildura heldu eta beste aldetik aterako dira zuntzak, sustrai koklearra eratuz. Hau sustrai bestibularrarekin batuz nerbio bestibulokoklearra eratuko da. Entzumen informazioa daramaten axoiak atzeko eta aurreko koklea nukleoetara doaz (bestibulu nukleoen alboan kokatzen dira) errelebo egitera, sinapsia.\nZuntz batzuk ipsilateralki igoko dira eta besteak kontralateralki. Kontralateralki doazenak 2 bide jarraitzen dituzte:\nGorantz doazen guztiak alboko-lemniskoa eratuko dute eta beste errelebo zentro batera helduko dira: beheko kolikulura. Berriro ere zuntzak bi bide jarraituko dituzte:\nAmaieran, zuntzak kolikulu besoetatik gora joango dira talamoaren erdialdeko nukleo genikulatura erreleboa egiteko eta kortexera bideratzeko.\nGoiko olibatik pasatzen diren zuntzek badute garrantzia. Izan ere, honek soinu uhinek belarri batean eta bestean zenbaterainoko distantziara heltzen diren neurtzen du. Horri esker, jakin daiteke soinua nondik datorren.\nZubiko nukleoak.\nGoiko oliba nukleoa.\nZubiko nukleo talde bat da, bilaterala eta entzumenarekin erlazionatutakoa. Azaldu bezala, entzumen informazioa bi modutan garraiatzen da:\nBadaude koklea nukleoen artean hainbat zuntz kontralateral: trapezoide gorputza. Bertan egongo dira nerbio sistemako terminal sinaptiko handienak, izan ere, informazioa oso azkar prozesatzea garrantzitsua da biziraupenerako.\nZubi nukleoak.\nZubian ere, hainbat zuntz horizontal egongo dira, garuntxora bideratuko direnak. Hauen artean nukleo txiki batzuk egongo dira: zubi nukleoak. 15 bat nukleo dira, eta kortex-zubi zuntzek bertan egingo dute sinapsia eta garuntxora bideratuko dira.\nErraboileko nukleoak.\nBeheko oliba nukleoak.\nErraboileko oinaldean daude. Nukleo printzipal batez eta honen erdialdean aurkitzen diren hainbat nukleo gehigarriz dago osatuta. Nukleo nagusia zaku baten modukoa izango da, haren irekiera erdialderantz duena. Haren paretak hortzak bezalako egiturak izango dira.\nNukleo liraina, ziri nukleoa eta ziri nukleo gehigarria.\nAtzeko nukleotik datorren informazio propiozeptikoa hartuko dute. Traktu lirainetik datozen zuntzek nukleo lirainean sinapsia egiten duten bitartean, ziri faszikuluko zuntzek ziri nukleoan eta ziri nukleo gehigarrian egingo dute.\nNukleo lirainan eta ziri nukleoan sinapsia egiten duten zuntzak kontralateralki bideratuko dira barneko zuntz arkutuak sortuz. Hemendik atera eta zuntzek, erdiko lemniskotik goranzko bideetara abiatuko dira.\nZiri nukleo gehigarrian sinapsia egiten duten zuntzak, aldiz, erdiko lemniskoan sartu ordez, garuntxora bideratuko dira. Izan ere, zuntz horiek traktu kuneozerebelosoa edo ziri-garuntxo traktua osatzen dute, ziri faszikulua erabiltzen dutenak erraboilera heltzeko.\nEntzefalo enborreko faszikuluak.\nErronbentzefalotik eratorritako zubiak eta erraboilak, bestelako jatorria duen mesentzefaloarekin* batera, entzefalo enborra osatzen dute. \"\"\nEntzefalo enbor horretan, eta beraz zubi zein erraboilean baita, hiru faszikulu topatzen dira:\nJarraian horietako bakoitza aztertuko da: \nErdialdeko luzetarako faszikulua.\nLehenengo faszikulu hau begien mugimenduekin dago erlazionatuta batez ere, eta horiek kontrolatzeko nukleoak konektatzen dituzten zuntzak ditu.\nBere ibilbideari dagokionez, mesentzefalotik erraboilera joaten da gehienbat (tartean zubitik pasatuz). Hala ere, ornomuinerako proiekzioak ere emango ditu eta horretatik informazioa hartuko du. Gainera, zuntzak atzeko komisuratik sartuko dira, egitura telentzefalikoa dena. Entzefalo enborrean zehar gai grisaren beheko sabelean kokatzen da zehazki, erdiko ardatzean.\nGehienbat faszikulu ipsilaterala da (zuntzak batez ere ipsilateralak direlako), baina informazioa bilateralki heltzen da.\nHonako hauek dira bere osagaiak (nagusiki beheranzko zuntz erretikularrak ditu):\n1. Zuntz multzoa:\n2. Zuntz multzoa:\n3. Zuntz multzoa:\nEsatekoa da kliskatze erreflexuan V, VI eta VII bikote kranealen arteko erlazioa oso garrantzitsua dela. Informazioaren bidea honako hau da: trigemino nukleo sentsitibotik \u2192 motorrera \u2192 aurpegi nukleora (honek begia uzkurtu eta itxiko du) \u2192 begi eragilearen nukleora VI. bikote kranealaren bidez (betazalaren jasotzailea inhibitzen da, begia guztiz itxiz).\nNukleoen arteko koordinazioa, beraz, ezinbestekoa da hainbat funtzio betetzeko.\nBegien mugimendua.\nHonekin lotuta 3 zirkuito daude: begirada horizontala, bertikala eta deskoordinatzailea. Begiak ez dira bakarrik horizontalki edo bertikalki mugitzen, beraz, hiru zirkuitoek era koordinatutan funtzionatzen dute. \nMugimendu hauen eragileak begien muskulu estrinsekoak dira. Horien funtzio nagusia begiak finko mantentzea da, puntu finko batean izanik fokatu ahal izateko, burua mugitu arren. \n\"Begirada horizontala\".\nHonen zentrua zubiko formazio saretuan edo erretikulu formazioan dago.\nFuntzionamendua aztertzeko, begiak ezkerrera mugitu nahi direnean gertatzen dena ikusiko dugu: Informazioa kortexaren ikusmen eremutik ipsilateralki bidaliko zaio 6. bikote kranealaren nukleora. Nerbio bikote honek ibilbide ipsilaterala egingo du ezkerreko begiaren alboko muskulu zuzenera, eta gainera, garraiatutako informazioa, kontralateralki beste aldeko 3.bikote kranealaren nukleoari ere pasako dio. Honetatik eskuineko erdialdeko muskulu zuzenerantz bideratuko da. Holan, bai ezkerreko begia (bere alboko gihar zuzena kitzikatuz) bai eskuinekoa (bere erdialdeko g. zuzena estimulatuz) ezkerrera mugitzen dira. Kontuan hartu beharra dago alderantziz gauza bera gerta daitekela eta begiak eskuinerantz ere mugituko direla.\nLaburbilduz:\nHorrela begiak ezkerrerantz mugituko dira\nBestibulu nukleoak; orekaren sistemak eta begien sistemak parte hartzen dute. Honen deskoordinazioak begien deskontrola eta zorabioa eragiten du. Izan ere, egoera fisiologikoan, erreflexu honek buru eta begi mugimenduak erlazionatzen eta koordinatzen ditu: burua alde batera mugitzean begiak beste alderantz finko geratzen dira. \nInformazioa bestibulu gongoil eta nukleoetatik joango da (sakulua, anpuluak, hodiak). Eskuineko hodiek parte hartzen dute begiak ezkerrera mugitu egiten direnean, adibidez.\nHain zuzen, informazioa VIII. bikote kranealera (bestibulu nukleoetara) iritsiko da, eta honek beste aldeko (ezkerreko) VI. bikote kranealaren nukleora (abducens) eramango du. Behin informazioa hemen dagoela, aurretik azaldutako bidea jarraituz, bai ezkerreko begia (alde horretako VI. gara nerbioak alboko zuzena kitzikatuta) bai eskuinekoa (alde horretako III. gara nerbioak erdialdeko zuzena kitzikatuta) ezkerrerantz mugituko dira. \nKasu honetan orekaren sistemak ikusmen kortexak baino garrantzia handiagoa dauka. Begirada bertikal eta horizontalean, aldiz, ikusmen kortexa nagusituko da.\n\"Begirada bertikala\".\nKasu honetan koordinazio zentroa mesentzefaloko formazio saretuan/erretikulu formazioan eta eremu pretektalean dago. III. eta IV. bikote kranealek parte hartzen dute, nukleoen arteko koordinazioa emango delarik. Gihar eragile gisa begiaren goiko eta beheko zuzen zein lapranek parte hartzen dute.\n\"Begirada deskoordinatua\".\nZirkuito honek ere koordinazioa behar du; mugimendu oso estuak ematen dira.\nVI. (aldentzaile) eta III. (begi eragile) bikote kranealen nukleoek parte hartzen dute kasu honetan, eta alboko zein erdialdeko gihar zuzenen mugimendua ematen da. \nAipatzekoa da batzuetan akomodazioa lortzeko, adibidez, hurbileko objektuak enfokatzeko, bi begiak erdirantza jarri behar direla (konbergentzia); ezkerrekoa eskuinerantz eta eskuinekoa ezkerrerantz mugituz. Hain zuzen, akomodazio sistemaren eginkizun nagusienetarikoa da hori, eta honako hiru urrats hauetan ematen da:\nInformazioa ikusmen kortexetik eremu pretektaletara iritsiko da ipsilateralki. Hauek bilateralki proiektatzen dute, beraz informazioa gurutzatuko da, bi aldeetara iritsiz. Bai Edinger-Westphalen nukleora bai nerbio begi eragilearen (III) nukleora joango da. \nEsatekoa da urruneko objektuen kasuan, aldiz, kanporantza mugituko direla begiak (dibergentzia). Dena den, mugimendua konbergentzian ematen dena baino txikiagoa izaten da.\nBergentzia zentroa bi mugimendu hauetaz arduratzen da eta mesentzefaloan kokatuta dago.\nBizkarraldeko luzetarako faszikulua.\nFaszikulu hau, erdialdekoaren atzean, goitik behera luzatzen da. Orno muinerantz eta gorantz, egitura hipotalamikoak diren mamila gorputzetara arte ere hedatzen da. Mamila gorputz hauek talamoarekin eta sistema linbikoaren egitura desberdinekin erlazionatuta daude.\nEsatekoa da faszikulu honek nerbio sistema autonomoarekin zerikusia daukala. Goitik behera nukleo motorrak batzen ditu: trigemino, aurpegi, hipogloso\u2026 Baita parasinpatikoak ere: vagusaren n. dortsala, Edinger-Westphal, goiko listu nukleoa, beheko listu nukleoa.\nBeraz, osagai autonomoarekin lotuta dago, bereziki hipotalamoarekin zerikusia duelako (autonomoaren egitura nagusia dena, funtzio endokrinoarekiko erlazioarekin).\nOrokorrean esanda, faszikulu honek mihiaren eta listu sekrezioen mugimendu erreflexuak koordinatzen ditu usaimen eta dastamen inpultsuekiko erantzun gisa.\nBi zuntz sorta nagusi daude honen barne:\nErdiko tegmentu faszikulua (tegmentala).\nFaszikulu hau ere goitik behera hedatzen da. Kasu honetan, goragoko nukleotatik dator, eta orno muinerantz luzatzen da baina atal nagusia entzefalo enborrean dago.\nFaszikulu honetan erronbentzefaloaren parte den beheko olibak parte hartzen du (garuntxoarekin konektatzen dena). Honek, era berean, bestelako nukleoekin komunikazioa izango du: nukleo gorria zein nukleo ildaskatu eta zurbila (nukleo motorrak). \nEnborreko piramideetatik kanpoko eragin motorrak egongo dira, piramideek eta zuntz kortikoespinalek ez baitute hemen parte hartzen. Laburbilduz, faszikulu honek zentro motor extrapiramidalak erlazionatzen ditu, eta honi esker tono muskular zein mugimendu automatiko eta asoziatuen kontrola dugu. \nHonako hauek dira zuntz ezberdinak:\nErretikulu formazioa.\nFormazio saretua edo erretikulu formazioa mesentzefalotik erraboiletara doan neurona multzo barreiatua da. Sare edo erretikulu hori zentro integratzaile garrantzitsuena izango da eta bertan interneuronak topatuko ditugu batez ere (inteneurona gehien dituen egitura da), eta baita gorantza (kortexera, talamora, oinaldeko nukleoetara, etab.) eta beherantza (bizkarmuinerantz batez ere) doazen proiekzio neuronak ere.\nBanaketa hiru eremuetan antolatzen da: \nSistema noradrenergikoa.\nLocus Cereules-en eta zubi eta erraboileko eremu artean dagoen bitarteko nukleo saretuan ekoitzi egiten da noradrenalina. Hori entzefalo osoan zehar hedatu egingo da eta, besteak beste, hipokanpora (memoriari lotuta dagoen eremua), amigdaletara, sistema linbikora (emozioei lotua dagoen eremua), kortex eta oinaldeko nukleoetara helduko da. Askotan noradrenalinak aurreko sisteman aipatutako dopaminarekin batera jarduten du, eta baita serotoninarekin.\nNoradrenalinaren ekintzak: \nSistema serotoninergikoa.\nSerotonina zubi eta erraboilean kokatutako errafeko nukleoetan (nukleo dorsal eta aurreko nukleoetan) ekoitzi egiten da, eta bertatik nerbio sistema zentralean zehar gora eta behera hedatu egiten da. \nFuntzioei dagokionez, lehen esan bezala, askotan noradrenalinarekin batera lan egingo du. Honako hauetan parte hartuko du:\nSistema kolinergikoa.\nKolina\u00a0 zubi tegumentoan barreiatuta dauden neuronek ekoizten dute. Neurotrasminsore kolinergikoek efektu kitzikatzailea dute; izan ere, kolinak sinapsiak indartzen ditu.\nOdoleztapena.\nZubiaren odoleztapena.\nZubiaren aurreko 2/3ak oinaldeko arteriak (arteria basilarra) eta hemendik ateratako adarrek odoleztatuko dute. Azken hauek, luzera ezberdinekoak izngo dira: erdialdekoak (laburrak), bitartekoak (luzeagoak) eta adar luzeenak.\nGainontzeko 1/3aren goialdea goiko garuntxo-arteriak odoleztatuko du (arteria basilarraren adarra dena).\nAzkenik, zubiaren gainontzeko eremua aurre-beheko garuntxo arteriak odoleztatuko du (arteria basilarraren adarra da ere).\nErraboilaren odoleztapena.\nBi azpitaldetan banatuko dugu: alde errostrala eta kaudala.\nArnas zentroa.\nArnas zentroa erraboliean kokatuta dago eta arnas patroiak erregulatzeaz ardaduratzen da. Hiru eremu desberdin ditu: \nBestetik, zubian nukleo neumotaxikoa dago, neurona inspiratzaile zein espiratzailez osatuta dagoena. Bi neurona hauen txandakatzearen bitartez, inspirazioa eta espirazioa egokitu ditzake, bien iraupena eta haien arteko denbora egokiak izan daitezen.\nHorrez gain, zentro honek ez-ohiko arnas-patroiak ezartzen ditu: \nLesioak.\nErronbentzefaloa hainbat gaixotasun zein lesioen ondorioz kaltetu daiteke, baina, bere kokapena dela eta, traumatismo kraneoentzefalikoak izan ohi dira lesioen arrazoi nagusia. Erraboilean, esate baterako, zenbait aparatu eta sistemen erregulazioaz arduratzen diren zentroak daude; hala nola, arnas-zentroa eta zentro kardiobaskularra. Hauen lesioa emanez gero, errai hauen gaineko erregulazioa galdu egiten da, askotan heriotza eragitera helduz.\nArnas-zentroaren lesioa.\nTraumatismo bat jasotzen bada eta erronbentzefaloaren mozketa bat ematen bada arnas-funtzioaren alterazioak eman daitezke:"}
{"id": "139754", "revid": "688", "url": "https://eu.wikipedia.org/wiki?curid=139754", "title": "Mutazio", "text": "Biologian, mutazioa izaki bizidun, birus edo kromosoma-kanpoko DNA edo edozelako material genetikoaren nukleotido sekuentziaren alterazio permanentea da.\nMutazioak DNAren erreplikazioan, bereziki meiosian, ematen diren akatsen ondorio dira, baina izan daitezke ere DNA kaltetzen duten bestelako kanpo faktoreen ondorioz, adibidez erradiazioaren edo karzinogenoen ondorioz. Akats hauek konpon daitezke (bereziki muturren bateratze mediatua mikrohomologia bidez), edo beste akats bat sortu konpontzeko bidean ari direla. Baliteke ere mutazio horiek erreplikazioan ematen diren akatsak izatea (translesio sintesia). Mutazioak DNA segmentuen insertzio edo ezabaketaren bideez ere gerta daitezke, elementu mugikor genetikoen ondorioz. Mutazioek ez dute zertan aldaketa ikusgarririk egin behatu daitezkeen ezaugarrietan (fenotipoan). Mutazioek paper normala eta anormala dute prozesu biologiko askotan, hala nola eboluzioan, minbizian eta immunitate-sistemaren garapenean.\nMutazioak zelula somatikoetan edo ugalketa-zeluletan (gametoetan) gerta daitezke. Lehenengo kasuan ez dira mutazioa jasan duen organismoaren ondorengoetara transmitituko, baina gametoetan gertatzen direnean ondorengo guztiek heredatuko dituzte. Mutazioek aldaketak eragiten dituzte bizidunengan eta bizidunen populazioetan, gene-multzoen oreka apurtuz. Garrantzi handia dute, beraz, eboluzio biologikoaren prozesuan.\nLaburpena.\nMutazioek DNAren sekzio handiak bikoiztea ekar dezakete birkonbinazio genetikoaren bidez. Bikoizketa horiek gene berrien eboluziorako lehengai iturri garrantzitsuak dira, izan ere, milioi bat urtez behin hamarnaka eta ehunka gene duplikatzen dira animali genometan Gene gehienak gene familia handitan biltzen dira, zeinak arbaso beretik datozen, eta sekuentzia-homologia dela-eta antzeman daitezke. Gene berriak hainbat metodoren bidez sortzen dira. Eskuarki, antzinako gene baten bikoizketa eta mutazioaren bidez, edo gene ezberdinen zatiak birkonbinatuz, funtzio berriekin konbinazio berriak osatzeko\nKasu horretan, domeinu proteikoek modulu bezala jarduten dute, bakoitzak funtzio berezi eta independente batekin, eta nahas daitezkeenak, propietate berriak dituzten proteina berriak kodifikatzen dituzten geneak sortzeko Adibidez, giza begiak lau gene erabiltzen ditu argia hautematen duten egiturak egiteko: hiru kono zelularako edo kolorearen ikusmenerako, eta beste bat bastoi zelularako edo gaueko ikusmenerako. Laurak antzinako gene bakar batetik sortu ziren Gene baten (edo genoma osoaren) bikoizketaren beste abantaila bat da ingeniaritzako erredundantzia handitzen duela. Horrek pareko gene batek funtzio berri bat hartzea ahalbidetzen du, beste kopiak jatorrizko funtzioa betetzen duen bitartean . Beste mutazio mota batzuek noizbehinka gene berriak sortzen dituzte, aurretik kodifikatzailea ez den DNAtik abiatuta\nKromosomen kopuruaren aldaketek mutazio handiagoak eragin ditzakete, non kromosomen barnean DNAren segmentuak apurtu eta, ondoren, berrantolatu egiten diren. Adibidez, Homininae-etan, bi kromosomek bat egin dute giza kromosoma 2 sortzeko; fusio hori ez zen gertatu gainerako tximinoetan, eta kromosoma horiek bananduta mantendu zituzten. Eboluzioan, berrantolaketa kromosomiko horien funtzio garrantzitsuena zera izan daiteke: espezie berrietan populazio baten dibergentzia bizkortzea, populazioek gurutzatzeko aukera gutxiago izatea eraginez. Horrela, populazio horien arteko desberdintasun genetikoak mantenduko dira\nGenoman zehar desplazatu daitezkeen DNA sekuentziak, transposonak kasu, landare eta animalien material genetikoaren zati garrantzitsua dira, eta genomen eboluzioan garrantzitsuak izan ahal ziren. Adibidez, Alu sekuentziaren milioi bat kopia baino gehiago daude giza genoman, eta sekuentzia horiek gene-adierazpenaren erregulazioa bezalako funtzioak betetzeko bildu dira DNA sekuentzia mugikor horien beste ondorio bat hau da: genoma baten barnean mugitzen direnean, existitzen diren geneak aldatu edo ezabatu dezaketela, eta beraz, dibertsitate genetikoa sor dezakete.\nLetalak ez diren mutazioak gordailu genetikoaren barruan metatzen dira eta aldakortasun genetikoaren tamaina handitzen dute. Gordailu genetikoaren barruko aldaketa genetiko batzuen ugaritasuna hautespen naturalaren bidez murriztu daiteke. Beste mutazio mesedegarriago batzuk berriz,\u00a0 metatu egin daitezke eta moldaerazko aldaketak eragin.\nAdibidez, tximeleta batek mutazio berriak dituzten kumeak sor ditzake. Mutazio horietako gehienek ez dute inolako eraginik izango, baina bakar batek tximeletaren kumeetako baten kolorea alda lezake, eta harrapakarientzat ikusteko zailagoa (edo errazagoa) bihurtu. Kolore-aldaketa hori onuragarria bada, tximeleta horrek bizirauteko eta bere ondorengoak sortzeko aukerak apur bat hobeak izango dira, eta denborarekin, mutazio hori duten tximeleten kopuruak populazioaren ehuneko handiagoa osa dezake.\nMutazio neutroak berriz, banakoaren dohipenean eraginik ez duten efektuak dituzten mutazioak dira. Bere maiztasuna handitu egin daiteke denboran zehar jito genetikoaren eraginez. Uste denez, mutazio gehien-gehienek ez dute eragin esanguratsurik organismo baten gaitasunean.Gainera, DNA konpontzeko mekanismoak gai dira aldaketa gehienak konpontzeko, mutazio iraunkor bihurtu aurretik eta organismo askok zelula somatikoak deuseztatzeko mekanismoak dituzte, bestela, betiko mutatuta geratuko liratekeenak.\nMutazio onuragarriek ugalketa-arrakasta hobetu dezakete\nKausak.\nMutazio gehienak naturan halabeharrez eta berez gertatzen dira. Edozein DNA zati edo genek izan ditzakete mutazioak. DNA bikoizteko prozesu konplexuetan (mitosian eta meiosian) akatsak gerta daitezke, eta horiek, era berean, berezko mutazioak eragin ditzakete. Berezko mutazioak espezie guztietan gertatzen dira, baina ez dute oso maiztasun handia. Giza espeziean, berez gertatzen diren mutazioen tasa honako hau dela esaten da: 10-5 gene eta gameto bakoitzeko; alegia, sortutako ehun mila gametotik batek mutazio bat darama gene jakin baterako\nGizakiek, batez beste, 60 mutazio berri transmititzen dizkiete beraien seme-alabei. Urtero bi mutazio berri gehitzen zaizkio haur bati\nLau mutazio mota daude: (1) bat-bateko mutazioak (molekulen deskonposizioa), (2) DNAn kalte naturalen erreplikazioaren deribazioaren ondoriozko mutazioak, (3) DNA konpontzean sartutako erroreak, eta (4) mutazio induzituak. Zientzialariek ere nahita sar ditzakete sekuentzia mutanteak, DNA erabiliz, esperimentazio zientifikoa egiteko. \nBat-bateko mutazioak.\nMutazio espontaneoak probabilitate ez nuluarekin gertatzen dira, baita zelula osasuntsu eta ez kutsatu batean ere. Kalkulatzen da gizakien zelula bakoitzeko egunean 10.000 kalte oxidatibo sortzen direla naturalki DNAn, 100.000 arratoien zeluletan.\nBerezko mutazioak aldaketa espezifikoagatik bereiz daitezke\nErrorearen aurrean erreplikazioa sahiestea.\nGero eta froga gehiago dago berez sortzen diren mutazio gehienak DNAk molde-katean eragindako kaltearen ondorengo erreplikazio-akatsen ondorio direla (translesioen lesioen zeharrekoa da). Saguetan, mutazio gehienak translesien sintesiak eragiten ditu[34]. Era berean, Kunz et alk legamian ikusi zuten base pare bakar baten berezko ordezkapenen % 60 baino gehiago translesioen sintesiak eragiten zituela.\nDna konponketan egindako akatsak.\nModu naturalean gertatzen diren kate bikoitzeko hausturek DNAn maiztasun erlatiboki baxua duten arren, horiek konpontzeak mutazioak eragiten ditu. Mutur ez-homologoen lotura (NHEJ) kate bikoitzeko hausturak konpontzeko bide nagusietako bat da. NHEJ delakoak nukleotido batzuk ezabatzea dakar, bi muturren lerrokatze zehaztugabe ahalbidetzeko eta berriro elkartzeko. Ondoren, nukleotidoak gehituz hutsuneak betetzen dira. Ondorioz, NHEJk mutazioak sortu ohi ditu\nMutazio induzituak.\nMutazio induzituak genearen alterazioak dira, mutagenoekin eta ingurumen-kausekin kontaktuan jarri ondoren sorturikoak. Hau da, kanpoko agente batek eragindako mutazioak. Honi agente mutageno esaten zaio, eta bi eratakoa izan daiteke: fisikoa-esaterako, erradiazio ionizatzaileak edo ultramoreak, edo kimikoak-esaterako, bisulfito ioiak, azido nitrosoa, etab. Mutageno bakoitzak du mutatzeko modu espezifikoa; alegia, mutazio batzuekiko \u201czaletasuna\u201d\nHainbat faktorek eragin ditzakete maila molekularrean sorturiko mutazio induzituak:\nMutazio motak.\nGene baten sekuentzia hainbat modutan alda daiteke. Mutazio genetikoek eragin desberdinak dituzte osasunean, kokapen eta funtsezko proteinen funtzioaren aldaketen araberakoak dira. Geneen egiturako mutazioak hainbat motatan sailka daitezke.\nMutazioak sailkatzeko, zenbait irizpidetan oinarritu gaitezke. Esaterako, portaera genetikoaren arabera sailka daitezke: mutazioak beti azaleratzen badira, gainazartzaileak izango dira; mutatu gabeko aleloa ageri ez denean soilik azaleratzen badira, mutazioak azpirakorrak izango dira\nMutazioek banakoengan duten eragina ere kontuan har daiteke sailkatzeko irizpide gisa. Hau da, eraginik gabeko mutazioak izango dira, banakoari onurarik edo kalterik egiten ez badiote; mutazio onuragarriak esaten zaie banakoari abantaila bat ekartzen badiote, eta mutazio kaltegarriak banakoari kalteren bat eragiten badiote. Mutazio kaltegarri hauek bereizten dira: mutazio patologikoak, gaixotasuna eragiten badute; mutazio teratologikoak, malformazioak sortzen badituzte; eta mutazio hilgarriak, heriotza ekartzen badute\nAldaketa jasaten duen material genetikoaren arabera, bi mutazio mota daude: mutazio kromosomikoak eta gene-mutazioak. Mutazio kromosomikoetan kromosomen egitura edo kopurua aldatu egiten da. Aldaketa hauek mikroskopioen bidez antzeman daitezke. Gene-mutazioak ez dira mikroskopioan antzematen, geneen egitura kimikoari eragiten baitiote. Kasu honetan aldaketak maila molekularrean gertatzen dira (ADNaren nukleotidoak aldatzen dira)\nGaur egun gene-mutazioak dira benetako mutaziotzat jotzen direnak.\nMutazio kromosomikoak.\nMutazio hauei aberrazio kromosomikoak ere deitzen zaie. Gene bati baino gehiagori eragiten diete (batzuetan gene askori) eta mutazioen eragina gene mutazioena baino garrantzitsuagoa da. Zatiketa zelularrean (meiosian batez ere) izandako akatsengatik sortzen dira. Mutazio horiek zitologian hautematen dira, eta kromosoma kopuruaren alterazioa (mutazio genomikoak) edo kromosomen morfologiarena gerta daitezke (egitura-mutazioak)\nMutazio-genomikoak.\nEspezie diploide (2n) bat izanik, mutante genomiko euploide batek kromosoma multzo bakarra izan dezake(n). Horri monoploidea esaten zaio, eta, mutazioari, monoploidia. Hiru aldiz kromosoma gehiago ere izan ditzake (4n), baita gehiago ere; oro har, poliploideak dira\nEgitura-mutazioak.\nDelezioa. Kromosoma zatiak galtzean datza. Galtzen diren zatiek gene kopuru handia badute, mutazioa patologikoa dela esan daiteke, baina baita hilgarria ere. Esate baterako, giza espeziearen 5. kromosomaren delezioaren ondorioz, \u201ckatu miauaren\u201d sindromea sortzen da. Sindrome hori duten haurrek katuek egiten duten miauaren antzeko hotsak egiten dituzte eta mikrozefalia izaten dute. \nAlderanzketa. Hau gertatzen denean, kromosoma zati batek 180 graduko bira egiten du, eta, horren ondorioz, zati horren gene sekuentzia alderantzikatua geratzen da kromosoma normalarekiko.\nBikoizketa. Kromosoma zati bat errepikatzearen ondorioz sortzen da bikoizketa; horrela, gene berdinen kopia egiten da.\nTranslokazioa. Kromosoma zati baten kokapena aldatzen denean gertatzen da: homologoak ez diren bi kromosomaren artean zatiak trukatzen direnean, edo kromosoma baten zati bat beste bati itsasten zaionean. Adibidez, giza espeziean, Filadelfia deitzen den kromosoma sortzen da: 22. kromosoma zati bat translokatzen da eta 9. kromosomaren beso laburrean azaltzen. Kromosoma hori leuzemia mieloide kronikoa duten gizabanakoen zenbait zelula somatikotan agertzen da. Translokazio bereziak hauek dira: bi kromosomaren fusioa, bakarra sortzeko; edo kromosoma baten fisioa bitan\nGene-mutazioak.\nMutazio puntualak ere deitzen zaie. Genearen egitura edo konposizio kimikoa aldatzearen ondorioz sortzen dira, DNA bikoizketan gertatutako \u201cakatsak\u201d direla medio. Hauek dira, hain zuzen, mutazioak modu hertsian hartuta, gene baten alelo desberdinak egotearen erantzukizuna dutenak. Hain zuzen ere, ADNaren nukleotidoen sekuentzia aldatzen dute. Sekuentzia horretan nukleotido berri bat agertu edo gal daiteke, edo nukleotido batek beste bat ordezkatu dezake. Kasu hauetan guztietan mezu genetikoa aldatu egiten da, ADNaren kodoiak (baseen hirukoteak) aldatzen direlako.\nAzpimarratu behar da nukleotido baten agerpenak edo galerak ondorio nabarmenagoak sortzen dituela nukleotidoen ordezkapenak baino, lehenengo kasuan kodoi asko aldatzen direlako, eta bigarren kasuan kodoi bakarra.\nKodoiak aldatzean itzulpen prozesuan sortzen diren polipeptidoak ere aldatu egiten dira. Horrek aldaketa fenotipikoak ekar ditzake.\nDNAn gertatutako aldaketa batzuek eragina izan dezakete polipeptidoen sintesian, eta beste batzuek ez. Itzulitako aminoazido sekuentzia batean, ordezkapenak aldaketarik eragiten ez badu, horri mutazio isila deitzen zaio.\nKate polipeptidiko batean, aminoazido bat beste bat ordezkatzen ari bada, horrek esan nahi du esanahidun kodon batek beste bat ordezkatu duela. Orduan, hori mutazio neutrala izan daiteke, aminoazidoaren mutazioak proteinaren funtzioa aldatzen ez badu, edo esanahi faltsuan egindako mutazioa, proteinaren funtzioa aldatzen baldin bada; beraz, mutazioa adierazi egiten da. \nEsanahidun kodon bat esanahirik gabekoa bihurtzean, geldiune bat sortzen da; alegia, kate polipeptidikoan amaiera bat, eta kate hori bukatu gabe geldituko da. Hori esanahirik gabeko mutazioa da. \nDelezio puntual batean, base bat edo hiruren multiploa ez den base kopuru baten adizioaren ondorioz, nukleotidoen sekuentzian erabateko aldaketa gertatzen da, irakurketa lerroa lekuz aldatu baita. Mutazioari jarraitzen dioten kodon guztiak aldatu egingo dira, eta, horren eraginez, esanahia gal dezakete\nMutazio-tasak.\nMutazio-tasak asko aldatzen dira espezieen artean, eta mutazioa zehazten duten eboluzio-indarrak etengabe ikertzen dira.\nGizakietan, mutazio tasa genomako eta belaunaldiko 50-90 novo mutaziokoa da , hau da, gizaki bakoitzak, bere gurasoengan ez zeuden 50-90 mutazio berri metatzen ditu. Zifra hori milaka gizaki hirukoteren sekuentziaren bidez ezarri da, hau da, bi guraso eta gutxienez seme edo alaba bat\nRNA birusen genomak RNAn oinarritzen dira, eta ez DNAn. RNAren genoma birala kate bikoitzekoa (DNArena bezala) edo kate sinplekoa izan daiteke. Birus horietako batzuetan (kate sinpleko giza immunoeskasiaren birusa, adibidez), erreplikazioa berehala gertatzen da, eta ez dago genomaren zehaztasuna egiaztatzeko mekanismorik. Erroreetarako joera duen prozesu honek mutazioak eragin ohi ditu.\nGaixotasunen arrazoiak.\nDNAren eremu kodifikatzaile batean mutazio batek eragiten dituen aldaketek proteinen sekuentzian erroreak sor ditzakete, proteina partzialak edo guztiz ez-funtzionalak eragin ditzaketenak. Zelula batek behar bezala funtzionatzeko, leku eta une egokietan milaka proteinak funtzionatzearen baitan dago. Organismoan funtsezko egitekoa betetzen duen proteina bat mutazio bidez aldatzen duenean, gaixotasun bat sor daiteke.\nDrosophila espezie ezberdinen arteko geneen konparazioari buruzko ikerketa batek dioenez, mutazio batek proteina bat aldatzen badu, litekeena da mutazioa kaltegarria izatea. Izan ere, aminoazidoen polimorfismoen %70 inguruk ondorio kaltegarriak ditu, eta gainerakoak neutroak edo ez oso onuragarriak dira. Mutazio batzuek gene baten DNAren oinarrien sekuentzia aldatzen dute, baina ez dute geneak sortutako proteina aldatzen. \nHerentziazko gaixotasunak.\nMutazio bat zelula germinal batean badago, bere zelula guztietan mutazioa daraman ondorengo bat sor dezake. Hori da herentziazko gaixotasunen kasua. Zelula germinal baten barruan DNA konpontzeko gene batean mutazio bat badago, hozi-lerroan mutazio horiek daramatzaten gizakiek minbizia izateko arrisku handiagoa izan dezakete. Horren adibide bat albinismoa da: OCA1 edo OCA2 genean gertatzen da mutazioa. Nahasmendu hori duten pertsonek joera handiagoa dute minbizi-mota asko eta beste nahasmendu batzuk izateko, gainera, ikusmen arazoak izan ohi dituzte.\nDNAn izandako kalteek arazoak sor ditzakete DNA erreplikatzean, eta erreplikazio errore horiek mutazio genetiko bat eragin dezakete, aldi berean, nahasmendu genetiko bat eragin dezakeena. DNAren kalteak zelularen DNA konpontzeko sistemak konpontzen ditu. Zelula bakoitzak hainbat bide ditu entzimek DNAn eragindako kalteak ezagutu eta konpontzeko. DNA modu askotan kaltetu daitekeenez, konpontzeko prozesua gorputza gaixotasunetatik babesteko modu garrantzitsua da. Behin DNAn izandako kalteak mutazio bat eragin duenean, mutazio hori ezin da konpondu.\nFuntzioa kartzinogenesian.\nBestalde, mutazio bat organismo baten zelula somatiko batean gerta daiteke. Mutazio horiek organismo beraren zelulen ondorengo guztietan egongo dira. Zelula somatikoen belaunaldietan zehar zenbait mutazio metatzea, zelula normaletik minbizi zelulara transformatzearen kausa nagusia da\nFuntzio galerako mutazio heterozigotoak dituzten zelulek (genearen kopia zuzen bat eta mutatu bat dutenak) kopia ez mutatuarekin funtziona dezakete, kopia zuzenak somatikoki mutazioa jasan arte. Mutazio mota hori maiz gertatzen da organismo bizidunetan, baina zaila da horien tasa neurtzea. Tasa horren neurketa garrantzitsua da pertsonek minbizia garatzeko izan dezaketen abiadura iragartzeko\nUnean uneko mutazioak DNAren erreplikazioan gertatzen diren berezko mutazioetatik sor daitezke. Mutazio-tasa mutagenoen arabera igo daiteke. Batetik, mutagenoak fisikoak izan daitezke: UV izpien erradiazioa, X izpiak edo muturreko beroa kasu. Bestetik, kimikoak: base pareak desplazatzen dituzten edo DNAren forma helikoidala aldatzen duten molekulak. Minbiziarekin lotutako mutagenoak sarritan aztertzen dira minbiziari eta horren prebentzioari buruz ikasteko.\nMutazio prioikoak.\nPrioiak proteinak dira eta ez dute material genetikorik. Hala ere, prioien erreplikazioa mutazioen eta hautespen naturalaren menpe dagoela frogatu da, beste erreplikazio forma batzuk bezala PRNP giza geneak proteina prioiko nagusia (PrP) kodetzen du, eta gaixotasunak sortu ditzaketen prioien mutazioen menpe dago.\nMutazio onuragarriak.\nProteinen sekuentzietan aldaketak eragiten dituzten mutazioak organismo batentzat kaltegarriak izan daitezkeen arren, batzuetan efektua positiboa izan daiteke ingurune jakin batean. Mutazioak ahalbidetu dezake organismo mutanteak tentsio jakin batzuei aurre egitea organismo basatiek baino hobeto. Gainera, azkarrago produzitzea ere ahalbidetzen du. Kasu honetan, mutazio batek joera izango du populazio baten hautespen naturalaren bidez ohikoagoa bihurtzea. \nEragile mutagenoak.\nBerezko mutazioen frekuentzia oso txikia da. Hala ere, zenbait agente fisiko-kimikok frekuentzia hori areagotzen dute; eragile mutagenoak dira, eta mutazio induzituak sortzen dituzte. Hona hemen garrantzitsuenak:\nMinbizia eta mutazioak.\nMinbiziak ez die jarraitzen zelulen ohiko hazkundea arautzen duten faktoreei, izan ere, oraindik ez ditugu oso ondo ezagutzen. Baldintza arruntetan, zelulak beharrezkoa denean baino ez dira ugaltzen; hau da, garapenean, eta, geroago, galdutako zelulen ordez berriak jartzeko ohiko berritze prozesuetan (azala, hesteetako mukosa) edo prozesu traumatikoen ondoren (istripuak, gaixotasunak). Zelulek kontrola galtzen dutenean, zelulak ugaldu egiten dira, pilatu eta tumore gaiztoa sortzen da. Tumoreak solidoak izan daitezke (bularretakoa, umetokikoa, prostatakoa, urdailekoa, biriketakoa, kolonekoa). Tumore gehienak zelulen klonak dira; alegia, tumore zelula bilakatu den zelula bakar baten ondorengoak. Tumore gaiztoak, ondoko ehunetara zabaltzeaz gain, organismoko beste leku batzuetara ere zabal daitezke; izan ere, zelula batzuk hasierako tumoretik banandu eta beste ehun batzuetara joan daitezke linfa eta odol sistemak baliatuz, eta ehun berrietan tumore sekundarioak sortu. Prozesu horri metastasia deitzen zaio\nMinbiziaren garapena material genetikoan aldaketak gertatzearekin lotu izan da. Hain zuzen ere, lehenago esan dugun bezala, tumore gehienak minbizi zelulen klonak dira; horrek esan nahi du minbizia zeluletatik heredatutako propietatea dela. Gainera, anormaltasun kromosomikoak (delezioak, translokazioak) agerikoak dira minbizi zeluletan, eta kartzinogeno edo kantzerigeno gehienak (minbizia eragiten duten agenteak; esaterako, erradiazio ultramorea, erradiazio ionizatzaileak, tabakoaren kea eta hainbat produktu kimiko) mutagenoak ere badira\nMinbizia eragiten duten mutazioek hainbat gene motari eragin diezaiekete:\nMinbizi zelulen ezaugarriak:\nMinbizia ez da hereditarioa, zelula somatikoak baitira mutazioak jasaten dituztenak, ez gametoak. Hala ere, minbizia garatzeko joera dago hainbat familiatan. Izan ere, mutazioa jasatean tumoreak eragiten dituzten gene bereziak (onkogeneak) dituzte haien multzo genetikoan.\n2017ko ikerketa baten arabera, minbizia eragiten duten mutazioen % 66 ausazkoak dira, % 29 ingurumen faktoreek eragiten dute eta % 5 herentziazkoak dira\nHistoria.\nMutazionismoa hautespen natural bidezko eboluzioaren alternatiba bat da, Charles Darwinen 1859ko Espezieen jatorria liburua argitaratu aurretik nahiz ondoren izan diren alternatibetetako bat, alegia. \nDarwinen aurretik, biologoek saltazionismoan sinesten zuten, jauzi ebolutibo handien aukeran hain zuzen ere, berehalako espeziazioa barne. Adibidez, 1822an \u00c9tienne Geoffroy Saint-Hilairek espezieak bat-bateko eraldaketen bidez osa zitezkeela argudiatu zuen, geroago makromutazioa deituko zitzaiona . Darwin saltazionismoaren aurka agertu zen, eboluzioan gradualismoa azpimarratu zuen, geologian bezala. 1864an Albert von K\u00f6llikerrek Geoffroyren teoria berpiztu zuen.\n1902an, Hugo de Vries holandar botanikariak ikerketa batzuen emaitzak eman zituen ezagutzera: gau-lorea izeneko landarearekin Mendelen herentziari buruz egin zituen ikerketak\u00a0 eta, oro har, espezie horren herentzia era ordenatuan eta aurreikusteko moduan gertatzen zela ohartu zen; ilarrarekin gertatzen zen bezala, alegia. Hala ere, tarteka, landarearen gurasoengan edo aurrekoetan azaltzen ez zen ezaugarriren bat nabaritzen zen. De Vriesen ustez, geneetan gertatzen ziren aldaketen ondorioz sortzen ziren ezaugarri haiek, eta aldatutako gene batean sortzen den ezaugarria gero haren ondorengoetara transmititzen da, herentziazko beste edozein ezaugarriren moduan. De Vriesek mutazioak deitu zien bat-batean gertatzen ziren aldaketa horiei, eta, aldaketa horiek dituzten organismoei, mutanteak\nHugo de Vries botanikari holandarra onagra bat margotzen, itxura batean forma berriak sortu zituen landarea, bere esperimentuetan mutazio handiak eginez, Th\u00e9r\u00e8se Schwartze, 1918.\nOndorioz, XX. mendeko lehen hamarkadan, mutazionismoa edo, Vriesek zioen bezala, mutationstheorie,darwinismoaren arerio bihurtu zen, William Bateson, Thomas Hunt Morgan eta Reginald Punnett genetikariek denbora batez eman zioten babesarekin.\nXX. mendearen erdialdean, sintesi modernoaren aldekoek Darwinen eboluzioaren kontrakotzat eta eskola biometrikoaren etsaitzat jo zituzten lehen mutazionistak. Eta horrek nahastu egin zuen mutazionismoaren ulermena. 1918 inguruan, Ronald Fisher matematikariaren lanarekin hasitako genetika eta hautespen naturalaren sintesi batek garaitu zuen mutazionismoa.[118][119][120][121] \u00a0Hala eta guztiz ere, Mendelen genetika eta hautespen naturala 1902an hasi zen jada bateratzen, Udny Yuleren artikulu batekin,[122] eta lan teoriko eta esperimentalekin garatu zen Europan eta Amerikan. Egoera eztabaidagarria izan arren, lehen mutazionistek 1918an jada onartua zuten hautespen naturala. Gainera, etengabeko aldakuntza ezaugarri berean eragina duten gene ugariren emaitza bezala azaltzen zuten, altuera adibidez.[119][120]\nMutazionismoa, darwinismoaren beste alternatiba batzuekin batera, hala nola, lamarckismoa eta ortogenesia, baztertu egin zuten biologo gehienek, mendeldar genetikak eta hautespen naturalak elkarrekin arazorik gabe lan egin zezaketela egiaztatzean. Mutazioak bere lekua hartu zuen hautespen naturalak funtziona zezan funtsezko aldakuntza genetikoaren iturri gisa. Hala eta guztiz ere, mutazionismoa ez zen erabat desagertu. 1940an, Richard Goldschmidtek berriro defendatu zuen espeziazioa makromutazio bidezko urrats bakar batean, horrela sortutako organismoak \"munstro itxaropentsu\" bezala deskribatuz[123][124]. 1987an, Masatoshi Neik modu eztabaidagarrian argudiatu zuen bilakaera, askotan, mutazioek mugatzen zutela.125 Biologo modernoek, Douglas J. Futuymak besteak beste, zera ondorioztatu zuten: aldakuntza handiek bultzatutako eboluzioari buruzko baieztapen guztiak Darwindar eboluzioaren bidez azal daitezkeela ondorioztatzen dute.[126]"}
{"id": "139765", "revid": "880", "url": "https://eu.wikipedia.org/wiki?curid=139765", "title": "Mutazioak", "text": ""}
{"id": "139768", "revid": "2241", "url": "https://eu.wikipedia.org/wiki?curid=139768", "title": "Segmentazioa", "text": ""}
{"id": "139769", "revid": "119347", "url": "https://eu.wikipedia.org/wiki?curid=139769", "title": "Adriano Celentano", "text": "Adriano Celentano (Milan, Italia, 1938ko urtarrilaren 6a) abeslaria, aktorea eta zinema zuzendaria da. Claudia Mori aktorearekin ezkondua dago, eta Rosalinda Celentanoren, Rosita Celentanoren eta Giacomo Celentanoren aita da.\nArtista bizitza.\nAdriano Celentano Milango kabaretetan imitatzaile eta komiko hasi zen lanean. Abeslari gisa lehen emanaldia 1957an egin zuen, Milango Rock&amp;Roll jaialdian. Ordudanik hainbat musika generotan abestu zuen: soula, tangoa, balsa, eta abar.\n1965. urtean zineman hasi zen, zuzendari eta aktore gisa.\n40 urtez, arrakasta ugari izan ditu Celentanok musikan eta zineman.\nBere abestien artean aipagarri dira \"Azzurro\" (Paolo Conteren letrarekin), \"Yupi Du\" eta \"Chi non lavora non fa l'amore\", bere emazte Claudia Morirekin abestua San Remoko Abestialdian. Beste abesti batzuk: \"Il ragazzo della Via Gluck\", \"Io non so parlar d'amore\" eta bere abesterik entzutetsuena Latinoamerikan, \"Susana\" (\"Susanna\", italieraz), Ricky Martinen bertsioan."}
{"id": "139770", "revid": "448", "url": "https://eu.wikipedia.org/wiki?curid=139770", "title": "Irris", "text": ""}
{"id": "139771", "revid": "81544", "url": "https://eu.wikipedia.org/wiki?curid=139771", "title": "Lekuona (argipena)", "text": "Lekuona euskal abizen eta leku izen bat da. Elementu hauexek izan daiteke:"}
{"id": "139774", "revid": "1310", "url": "https://eu.wikipedia.org/wiki?curid=139774", "title": "Unbe Mendi", "text": ""}
{"id": "139775", "revid": "11782", "url": "https://eu.wikipedia.org/wiki?curid=139775", "title": "Luis Mari Uriarte", "text": ""}
{"id": "139776", "revid": "1484", "url": "https://eu.wikipedia.org/wiki?curid=139776", "title": "Mendebaldeko Dvina", "text": "Mendebaldeko Dvina edo Daugava (letonieraz: Daugava; errusieraz: \u0417\u0430\u043f\u0430\u0434\u043d\u0430\u044f \u0414\u0432\u0438\u043d\u0430, \"Zapadna\u00efa Dvina\" ; bielorrusieraz: \u0417\u0430\u0445\u043e\u0434\u043d\u044f\u044f \u0414\u0437\u0432i\u043d\u0430, \"Zahodniaja D\u017avina\"; polonieraz: D\u017awina; alemanez: D\u00fcna; estonieraz: V\u00e4ina; finlandieraz: V\u00e4in\u00e4joki) 1.200 km-ko ibaia da, Errusia, Bielorrusia eta Letonia zeharkatzen dituena.\nMendebaldeko Dvina Valdai muinoetan (Tver oblasta, Errusia) sortzen da. Tver oblasta osoa eta Smolensk oblastaren ipar-mendebaldea zeharkatu ondoren, Bielorrusian sartzen da. Hemen Vitebsk et de Polotsk hiriak bainatzen ditu. Aurrerago, Letonian sarturik, Daugavpils eta Riga hirietatik igaro eta Rigako Golkoan itsasoratzen da (Itsaso Baltikoa).\nUbide baten bidez Berezina eta Dnieper ibaiekin lotua da."}
{"id": "139782", "revid": "512", "url": "https://eu.wikipedia.org/wiki?curid=139782", "title": "Wi' My Dog And Gun", "text": "Wi' My Dog And Gun (euskaraz \"Nere txakurra eta eskopetarekin\") Eskoziako abesti herrikoia da. Bere bertsiorik ezagunena Silly Wizard taldeak moldatutakoa da.\nHitzak.\nWi' my dog and gun, through the bloomin' heather,&lt;/br&gt;\nFor game and pleasure I took my way.&lt;/br&gt;\nI met a maid, she was tall and slender,&lt;/br&gt;\nHer eyes enticed me some time to stay.&lt;/br&gt;&lt;/br&gt;\nI said \"Fair maid, do you know I love you?&lt;/br&gt;\nTell me your name and your dwelling, oh so?\"&lt;/br&gt;\n\"Oh, excuse my name, but you'll find my dwelling&lt;/br&gt;\nBy the mountain streams where the moorcocks crow.\"&lt;/br&gt;&lt;/br&gt;\nI said \"Fair maid, if you wed a farmer,&lt;/br&gt;\nYou'll be tied for life tae one plot of land.&lt;/br&gt;\nI'm a rovin' Johnny, if you gone wi' me,&lt;/br&gt;\nYou will have no ties, so gi' me your hand.\"&lt;/br&gt;&lt;/br&gt;\n\"Ah, but if my parents knew I loved a rover,&lt;/br&gt;\nIt is that I'm sure would be my overthrow,&lt;/br&gt;\nSo I'll stay at home for another season&lt;/br&gt;\nBy the mountain streams where the moorcocks crow.\"&lt;/br&gt;&lt;/br&gt;\n\"So it's fare thee well, love, another season,&lt;/br&gt;\nWe will meet again in yon woodland vale,&lt;/br&gt;\nAnd I'll set you down all upon my knee, love,&lt;/br&gt;\nAnd I'll listen to your lovesick tale.&lt;/br&gt;&lt;/br&gt;\n\"And it's arm in arm we will go together&lt;/br&gt;\nThrough the lofty trees, in the valley below,&lt;/br&gt;\nWhere the lenties sing their song so sweetly&lt;/br&gt;&lt;/br&gt;"}
{"id": "139783", "revid": "6327", "url": "https://eu.wikipedia.org/wiki?curid=139783", "title": "Anpro", "text": ""}
{"id": "139785", "revid": "1491", "url": "https://eu.wikipedia.org/wiki?curid=139785", "title": "Aiaraldea.eus", "text": "aiaraldea.eus izen bereko eskualdearen euskarazko interneteko ataria da.\nKokapena.\nEuskara hutsezko hedabiderik gabeko eskualdea izan da Aiaraldea, Orozkoko \"Zer di\u00f1o\" paperezko hiruhilabetekaria izan ezik. Irrati munduan Uhinak Irratia euskaraz zein espainieraz ari da orain. Eskualdeko euskaldungoa eta oro har biztanleria urria izateak ez du laguntzen paperezko argitalpenak plazaratzeko.\nEgoera horretatik abiatuta interneten bidezko proposamen honek eskualdeko euskarazko hutsunea bete nahi du. Beste hedabide mota batzuk garatu edota elkarrekin aritzeko asmoa ere du aiaraldea.eus-ek:\n50 bat lagunek kolaboratzen dute proiektuan eta 2010eko apirilaren 19an Amurrion egin zen aurkezpen ekitaldian hainbeste elkartetako 200 bat kide bildu ziren.\nEremua.\nEsparru geografikoari dagokionez bere izenak adierazten duen eskualde arabarra (Aiaraldea: Aiara, Amurrio, Artziniega, Laudio, Okondo) eta berarekin harreman estua daukaten udalerri bizkaitarrak: Urdu\u00f1a, Orozko, Arakaldo, Arrankudiaga.\nUdalerri izan gabe eskualde honetan nortasun berezia duten lekuak ere kontuan hartzen ditu: Arrastaria, Lezama, Areta edo Zollo.\nHistoria.\n2010eko apirilaren 17an jaio zen Aiaraldea hedabidea eskualdean euskarari bultzada emateko, komunikazio ohituretan euskal hizkuntza indartzeko hamarnaka boluntarioren gogo eta lana dela medio: Ruben Iba\u00f1ez, Lucia Menoyo, Cristian Alemany, Angela Rico, Mikel Ayllon, Irati Mendiguren, Aitor Fernandez de Pinedo...\nOrdura arte zegoen hutsunea betetzeko sortu zuten tokiko euskara hutsezko lehen hedabide digitala: aiaraldea.com. Hala, Laudiorekin batera, Urdu\u00f1a, Amurrio, Artziniega, Aiara, Okondo, Orozko, Arakaldo eta Arrankudiaga-Zolloko gertaerak jasotzeari ekin zioten; Laudioko eta inguruko ekitaldiak albiste, bideo zein argazkitan jasotzen, besteak beste. Euskaraz komunikatzeko tresnak sortzeagatik izango da Aiaraldea hedabidea aurten pregoilari, herritarrak euskarara erakartzeko egindako lanagatik.\nZazpi urteko ibilbidean eskualdeko 30 boluntarioren izerdi-tantak uholde bilakatu dira; 2017an 300 lagunetik gora baitziren Aiaraldea hedabidearen egunerokoaren parte. 2012an jarri zuten abian Aiaraldea Irratia Uhinak irratiarekin elkarlanean; interneten ere entzun zitekeen, egun egitasmoa etenda badago ere. Urtebete beranduago eman zuten hurrengo jauzia, 2013an, edizio digitalaz gain (www.aiaraldea.eus webgunea) norbanako, elkarte zein bestelako eragileengan euskara sustatzeko tresna berria eskainiz: \u201cKomunitatearen plaza\u201d, blogen txokoa. Urte horretan aurkeztu zuten Aiaraldea Egunkaria ere, eskualdeko lehen aldizkaria, 10.000 aleko argitalpena, hain zuzen. Laudioko ikasleen familia guztietara iristen da hamabostekaria, ikastetxeekin abiatutako elkarlanaren bidez; eta banatzaile boluntario edota bazkideen laguntzari esker, garraio publikoetara, komertzioetara eta espazio publiko orotara. Ildo beretik, komunikazio ohiturak aldatu direnez, telefono mugikorretarako aplikazioa sareratu zuten 2013an: Iphone eta Android gailuetarako \u201cAiaraldea\u201d aplikazioa.\nHalaber, euskarazko komunikazioa erakargarri bihurtzeko makina bat ikastaro eta tailer gauzatu dituzte urte guzti hauetan, adinaren arabera dinamika ezberdinak eskainiz: ikastetxeetako multimedia rallyak, kazetaritza tailerrak, euskarazko mugikor aplikazioen ikastaroak... 2016an aurkeztu zuten elkarteentzako komunikazio gida, euskararen paisaia linguistikoa hedatze aldera.\nUrterik urte, teknologia berriak jarri dituzte herritarren eskura, edukiak euskaraz sortu eta kontsumitzeko joera biderkatuz. Horren adibide da kolaboratzaile sare anitza, iritzi zutabeen kasu: Txema Urkijo, Txani Rodrigez, Julen Arzuaga, Esti Urresola, Norberto Aldaiturriaga, Carmelina Calavia...\nKomunikabidean diharduten lagun guztiei esker ari da osatzen komunikabidea kultur, kirol eta herri bizitzaren artxiboa, tokiko historia gordetzen, kultur aniztasuna jendarteratzen, genero ikuspegia areagotzen, sortzaileen lanak ezagutarazten, tokiko proiektuen berri (elikadura burujabetza kasu), euskararen erabilera sustatzen... Laburbilduz, denon eskutik egindakoa, denon eskura jartzen.\n2022an atariak Argia saria jaso zuen. Aiaraldea hedabidearentzat izan zen prentsa ataleko Argia Saria, Laudioko eta Amurrioko Tubacex-eko langileen greba, erresistentzia eta bizipenak hurretik kontatzeagatik. Aitor Aspuru, Izar Mendiguren, Aimar Gutierrez eta Txabi Alvarado kazetariek jaso zuten saria."}
{"id": "139787", "revid": "1545", "url": "https://eu.wikipedia.org/wiki?curid=139787", "title": "Madrilgo Erkidegoko Gobernua", "text": "Madrilgo Erkidegoko Gobernua () Madrilgo Erkidegoko autonomia erkidegoan botere betearazlea jarduten duen erakundea da, 1983 urtean sortu zena. Egungo Madril Erkidegoko Gobernuaren presidentea Cristina Cifuentes popularra da.\nAutonomia Estatutuaren erreformaren proposamenak Madrilgo Biltzarraren aurrean, besteak beste, autonomia erkidegoko gobernuari dagokio. Gobernuaren egoitza Madrilgo Puerta del Sol plazan dago."}
{"id": "139792", "revid": "105290", "url": "https://eu.wikipedia.org/wiki?curid=139792", "title": "Euskal Herria (Frantziako herrialdea)", "text": "Euskal Herria (frantsesez \"Pays basque\") Frantziako herrialde administratibo (\"pays\") bat da, Akitaniako eskualdeko Pirinio Atlantikoetako departamenduan dagoena. Ipar Euskal Herria izenez ezaguna dugun eremua hartzen du, hau da, Lapurdi, Nafarroa Beherea eta Zuberoa. 158 udalerri barne hartzen ditu, guztira 2.967 km\u00b2.\nUdalerri horiek ondorengo udalerrien arteko elkargoetan banatzen dira:\neta elkargoetan ez dagoen udalerri bat:"}
{"id": "139793", "revid": "119347", "url": "https://eu.wikipedia.org/wiki?curid=139793", "title": "Muonioko armarria", "text": "Muonioko armarria (finlandieraz, \"Muonion vaakuna\") Finlandia iparraldean dagoen Muonio udalerriaren ikur nagusia da.\nArmarria Harald B. Hellstr\u00f6m artistak sortu zuen 1955. urtean; udalbatzak urte bereko ekainaren 1ean eta irailaren 30ean onartu zuen, baina ofizialki ez zuen baliorik izan azaroaren 15ean Barne Ministerioak ontzat eman zuen arte. Armarria sortzerakoan, artistak eskualdeko natura izan zuen buruan eta, hala, bertan agertzen diren irudiekin, udalerriaren bereizgarriak adierazi nahi izan zituen. Atzealde gorriaren gainean, zilarrezko mendi tontorra dago, buruan sei puntako zilarrezko izarra duena. Hain zuzen, izarrak (iparrizarra) udalerriaren kokapena adierazten du, herrialdearen iparraldean eta Zirkulu Polar Artikoaren gainean, neguko gau ilun, luze eta hotzetan zerua argitzen duen izar nagusia baita. Tontorrak, aldiz, 807 metroko Pallas muinoaren Taivaskero tontorra irudikatzen du; izan ere, Pallas eskualdeko naturaren ikur nabarmenena da eta, azken urteotan, Pallas-Yll\u00e4stunturi Parke Nazionalari eta eski-estazioari esker, udalerriaren motore ekonomiko nagusi ere bilakatu da. Azkenik, aipatzekoa da armarriko sinbolismoak ere Muoniok antzinako kulturarekin eta, zehazki, samiekin duen harremana irudikatzen duela ."}
{"id": "139794", "revid": "1659", "url": "https://eu.wikipedia.org/wiki?curid=139794", "title": "Herrialde (Frantzia)", "text": "Frantzian herrialdea (frantsesez \"pays\") interes geografiko, ekonomiko, kultural edo sozialak partekatzen dituzten biztanleen eremua edo zonaldea da. Lurralde hauen sorrera 1995eko \"Loi Pasqua\" legeak ahalbidetu zuen.\nEremu hortako kide diren udalerriek beraien zergak izan ditzakete eta Garapen Kontseilu bat sor dezakete lurraldearen garapena bermatzeko. Kontseilu horrek proposamenak egin ditzazkeu, garapen proiektuak bultzatu eta hauen jarraipena egin, baina ez du erabaki ofizialik hartzeko eskumenik.\nAkitaniako eskualdean adibidez, 26 herrialde daude, horietako bat \"Euskal Herria\", Lapurdi, Nafarroa Beherea eta Zuberoako euskal probintziak tradizionalak barne hartzen dituena."}
{"id": "139795", "revid": "58701", "url": "https://eu.wikipedia.org/wiki?curid=139795", "title": "Augustin Zubikarai Saria", "text": "Augustin Zubikarai nobela laburren saria Ondarroako udalak eta Elkar argitaletxeak Augustin Zubikarai idazlearen omenean antolatzen duten literatur saria da. \nUrteroko maiztasunez egiten da, nahiz eta hainbat urtetan epaimahaiak saririk ez ematea erabaki duen. Irabazten duen nobela laburra Elkar argitaletxearen eskutik argitaratua izateaz gain, egileak diruzko sari bat ere eskuratzen du. 2001ean hasi ziren ematen, lehen irabazlea Alberto Ladron Arana idazle iru\u00f1earra izan zelarik.\n2010eko deialditik aurrera, saria formatuz aldatu zen, bi aldaketa nagusi egin zirelarik: alde batetik, saria beka bihurtu zen, dagoeneko bukatutako nobelak saritu beharrean proiektuak saritzea erabaki zelarik. Bestalde, genero aldaketa bat ere burutu zen, nobela laburretik eleberrira aldatuz.\n= Sarituen zerrenda ="}
{"id": "139797", "revid": "1491", "url": "https://eu.wikipedia.org/wiki?curid=139797", "title": "Iratxe Esnaola", "text": ""}
{"id": "139798", "revid": "46380", "url": "https://eu.wikipedia.org/wiki?curid=139798", "title": "Antonio Ozores", "text": "Antonio Ozores Puchol (Burjassot, Valentzia, 1928ko abuztuaren 24a - Madril, 2010eko maiatzaren 12a) espainiar aktore, zuzendari eta telebista-aurkezlea izan zen. Jos\u00e9 Luis Ozores aktorearen eta Mariano Ozores zinema zuzendariaren anaia zen, eta Adriana Ozoresen osaba. Elisa Mont\u00e9s aktorearekin egon zen ezkonduta, eta bien alaba Emma Ozoresek ere gurasoen pausoak jarraituta zineman eta telebistan lan egin zuen.\n160 film eta telebista saiotan parte hartu zuen, aktore, gidoilari eta zuzendari bezala."}
{"id": "139799", "revid": "105290", "url": "https://eu.wikipedia.org/wiki?curid=139799", "title": "Ekialdeko Europako kokatze zelta", "text": "Ekialdeko Europako kokatze zelta hainbat zelta herriren migrazioa izan zen, Erdialdeko Europatik La T\u00e8ne kulturako hainbat zelta taldek hego-ekialderantz jo baitzuen, Balkanetara, Kristo aurreko IV. mendetik hasita. Migrazio hartan, zeltak (\"galiarrak\" ere esaten zaie), lehendabizi, Panonian eta Ilirian kokatu ziren. Handik, Kristo aurreko III. mendean, Grezia inbaditu zuten, eta horixe izan zen Balkanetako zelta inbasioaren une gorena.\nKristo aurreko 279. urtean Grezia helenistikoa inbaditu aurretik, zeltek hainbat kanpaina militar egin zuten, Balkanetako hegoalderantz eta Mazedoniako erresuma grekoaren kontra, Alexandro Handiaren ondorengotza liskartsuak eragindako nahasmendua baliatuz. Inbaditzaileak Erdialdeko Greziaraino ere heldu ziren, baina greziarrek garaitu zituzten. Horren ondoren, zeltetako batzuek itsasoa zeharkatu zuten, eta Anatolian kokatu ziren; galiar haiengatik hartu zuen inguru hark Galazia izena."}
{"id": "139801", "revid": "119347", "url": "https://eu.wikipedia.org/wiki?curid=139801", "title": "Owain Glynd\u0175r", "text": "Owain Glynd\u0175r (euskarazko ahoskera \"Ouen Glendur\") edo Owain Glyn D\u0175r, William Shakespearek ingelesez \"Owen Glendower\" bezala itzuli zuen, Galesko printzea tituluaren jabe izan zen azken galestarra izan zen, Owain IV.a Galeskoa izenpean koroatua izan zelarik. Galesko ingeles nagusitasunaren aurkako iraupen luzeko galestar matxinada baten bultzatzailea izan zen, nahiz eta azkenik honek porrot egin."}
{"id": "139802", "revid": "56334", "url": "https://eu.wikipedia.org/wiki?curid=139802", "title": "Xabier Altube", "text": "Xabier Altube (Gasteiz, 1971- ) Elgoibar ikastolako irakaslea da, literatura lan zenbait idatzi dituena. Gaur egun Aretxabaletan bizi da.\nBere lehen literatura lana Ihes lerroak izeneko eleberria da, Donostia Opera Prima saria irabazi zuena 2009an. Urte berean \"Ignacio Aldecoa\" ipuin lehiaketa ere irabazi zuen, \"Idazkera tangentea\" izeneko ipuinagatik. Ez zen hori irabazten zuen lehen ipuin lehiaketa, 2006an \"Gabriel Aresti\" lehiaketan garaile izan baitzen \"Aldaera#01\" ipuinarekin. Gaur egun Elgoibar Ikastolako irakaslea da."}
{"id": "139804", "revid": "56334", "url": "https://eu.wikipedia.org/wiki?curid=139804", "title": "Mamen Mendiz\u00e1bal", "text": "Mamen Mendizabal (Madril, 1976ko urtarrilaren 15a) kazetaria eta telebistako aurkezle espainiarra da.\nMadrilgo Unibertsitate Konplutentsean kazetaritzan lizentziatu zen, bere hastapen profesionala SER irrati kateko \"Hoy por hoy\" (\"Gaurko egunez\") irratsaioan I\u00f1aki Gabilondorekin bat erredaktore postuan izan zelarik. Irrati kate horretan 2005eko irailetik 2006ko urtarrila arte \"La Ventana\" (\"Leihoa\") irratsaioan Gemma Nierga kazetariak amatasun-bajaren ondorioz utziriko postuan egon zen. Aurretik urte berdineko uztaila eta abuztuko hilabeteetan kazetari berbera ordezkatua zuen.\n2004an Espainiar Telebista Publikoak \"59 segundos\" (\"59 segundo\") eztabaida saioa aurkezteko kontratatu zuen, honen aurrean 2006ko hasiera arte mantendu zelarik, une honetan sortu berria zen La Sexta telebista katera iragan zen.\nKate honetan \"La Sexta Noticias\" (\"La Sexta Albisteak\") albistegiaren bigarren edizioaren ardura eman zitzaion, bai eta Sexto Sentido (\"Seigarren Zentzua\", 2006) saioarena ere. Halaber, kate honetan bertan hainbat albistegi eta ikerkuntza saioen aurkezle ere izan da, esate baterako \"Viva la Rep\u00fablica\" (\"Gora Errepublika\") dokumentala aurkeztu zuen.\n2010eko apirilaren 5etik aurrera La Sextan eguneroko albisteei buruzko 'Debate: al l\u00edmite' (\"Eztabaida: muturreraino\") saioa aurketu ohi du, saio honek edizio bakoitzeko lau esatarien parte-hartzea izan ohi du.\n2005an \"59 segundos\" saioari esker, Albistegietako Komunikatzaile Onenaren ATV sarirako izendatua izan zen, 2006 eta 2008an \"La Sexta Noticias\" albistegiari esker Albistegietako Aurkezle Onenaren Urrezko TP sarietarako izendatua izan zen."}
{"id": "139806", "revid": "105290", "url": "https://eu.wikipedia.org/wiki?curid=139806", "title": "Jolas-matematika", "text": "Jolas-matematika joko eta buruhausgarriak matematika\nerabiliz ebazten dituen arloa da. Jolas eta denborapasaz gainera, matematika aztertu eta\nikasteko era bat da. Horrela, jolas-matematikak probabilitate, grafo-teoria, geometria, zenbaki-teoria eta aljebrako ebazkizun sortu eta ikerketa bide\nberriak zabaltzeko balio izan du historian zehar. Aldi berean, matematikaren didaktikan, haur eta gazteei matematika modu erakargarri batez irakasteko tresnatzat hartzen da .\nJolas-matematikaren arloan lan egin eta liburuak plazaratu dituztenen artean, Yakov Perelman, Martin Gardner eta Ian Stewart matematikariak daude. Beste alde batetik, zientzia eta matematikari buruzko aldizkari ospetsuek, hala nola \"Scientific American\", jolas-matematikari buruzko atalak sartu ohi dituzte euren aleetan."}
{"id": "139808", "revid": "512", "url": "https://eu.wikipedia.org/wiki?curid=139808", "title": "Tupac Amaru II.a", "text": "Jos\u00e9 Gabriel Condorcanqui Noguera (Tinta, Peru, 1738ko martxoaren 19a - Cuzco, 1781eko maiatzaren 18a), Tupac Amaru II.a deituraz ezaguna, XVIII. mendean Amerikan kolonialismoaren aurka indigenek egin zuten matxinada handienaren burua izan zen.\nSurimana, Tungasuca eta Pampamarcako jauntxo diruduna zen, eta merkataritzan aritzen zen. Jatorri mestizoa zeukan, \"Sapa Inka\" Tupac Amaru lehenaren eta kreolen odola baitzeraman. Hamabi urte izan arte Antonio L\u00f3pez de Sosa apaiz kreolak hezi zuen, eta ondoren San Francisco de Borja eskolan kreolenganako begikotasuna erakutsi zuen, latina menderatuz eta espainiar erako jantzi finak erabiliz. Dena den, gerora inka nobleak bezala jantzi zen eta elizak eskumikatua izan zen.\nIndigena eta independentziaren aldeko mugimendu handiena zuzendu zuen Peruko Erregeordetzan. Amerika osorako askatasuna eskatzen lehena izan zen, bai Espainia eta bai bere erregearengatikan, banaketa politikoaz gain indigenak esplotatzeko hainbat modu desagerrarazteko (mehatzetako mitak, merkantzien banaketak...). Gainera, arraza beltzeko pertsonen esklabotza deuseztatzea eskatzen lehena izan zen (1780ko azaroaren 16an). Berak sortutako mugimenduaren ondorioz koloniako agintariek indigena nobleen klaseak deuseztatu zituzten hala nola beraien aurkako errepresioa handitu, berriz ere horrelako mugimendu bat sortuko zenaren beldur baitziren.\nPerun, bertako identitate nazionalaren sortzaile bezala aintzatetsi dute. Erregimen velaskoarreko (1968-1975) pertsonai esanguratsua izan zen.\nEpaiketa eta exekuzioa.\n1781eko maiatzaren 18an, Cuscoko Armen Plazan, Tupac Amaru II.ak epaiak agintzen zuen bezala, bere familia osoaren exekuzioa ikustera behartua izan zen. Bere aurrean hil zuten bere aliatu eta lagunak, emaztea eta bi semek, ordena honetan. Ondoren mingaina moztu zioten. Aurreko egunetan torturatua izan zen matxinadako bere kideei buruz informazioa ateratzeko helburuarekin, ezer lortu ez zutelarik.\nAzkenik, bizirik zatikatzen saiatu ziren, horretarako bere gorputz-adar guztiak zaldietara lotu zituzten, baina zatitzea lortu ez zutenez azkenean burua moztu zioten, ondoren zatikatu zutelarik. Zientzialariek zatiketa modu hau aztertu zutenean, halako garaierako gizon bat ezin daitekeela modu honetan zatitu esan zuten, baina esku, beso, zango eta pelbisa dislokatuko zitzaizkiola. Zatiketa saiakera horretan ez bazuten hil, ia elbarriturik geratuko zen. Bere burua lantza baten jarri zuten erakusgai Cuzco eta Tintan, besoak Tungasuca eta Carabayan, eta zangoak Livitaca (gaur egungo Chumbivilcas probintzia) eta Santa Rosan (gaur egungo Melgar-Puno probintzia).\nTupac Amaru II.a eta bere familiaren exekuzioa burutu arren, erregeordetzako gobernuak ez zuen matxinada geldiaraztea lortu, haren lehengusu zen Diego Cristobal Tupac Amaruk jarraitu baitzuen borrokarekin hau hedatuaz."}
{"id": "139811", "revid": "56334", "url": "https://eu.wikipedia.org/wiki?curid=139811", "title": "Tinta barrutia", "text": "Tinta barrutia Peruko Canchis probintziako 8 barrutietako bat da, Cuzcoko departamentuan kokatzen dena.\nCusco 113 kilometrotara dago, eta hiria 3.480 metrotara kokatzen da.\nTupac Amaru II.ak egindako matxinadaren kokapen nagusietako bat izateak nolabaiteko garrantzi historikoa eman dio."}
{"id": "139812", "revid": "1310", "url": "https://eu.wikipedia.org/wiki?curid=139812", "title": "Cocacola", "text": ""}
{"id": "139813", "revid": "6327", "url": "https://eu.wikipedia.org/wiki?curid=139813", "title": "Jos\u00e9 Gabriel Condorcanqui Noguera", "text": ""}
{"id": "139815", "revid": "105290", "url": "https://eu.wikipedia.org/wiki?curid=139815", "title": "Midlands (Zimbabwe)", "text": "Midlands Zimbabweko probintzia bat da. 49.166 km\u00b2ko azalera dauka eta 1,5 milioi pertsona bizi dira bertan (2002). Gweru da probintziako hiriburua. Zimbabweko erdialdean kokatzen delarik xhosera, iparraldeko ndebelera, tswanera, sothoera eta txewera hitz egiten duten pertsonak aurki daitezke bertan.\nMidlands 7 barrutitan banatzen da:"}
{"id": "139818", "revid": "1545", "url": "https://eu.wikipedia.org/wiki?curid=139818", "title": "Interahamwe", "text": "Interahamwe (kinyardwanda-eraz \"iraun/lan/borroka/eraso elkarrekin egiten dutenak\") Hutuen antolakuntza paramilitarra da. Miliziak Hutu gobernuaren babesa izan zuen Ruandako genozidioaren aurretik, bitartean eta ondoren."}
{"id": "139819", "revid": "105290", "url": "https://eu.wikipedia.org/wiki?curid=139819", "title": "Nataleko Errepublika", "text": "Nataleko Errepublika bizitza motza izan zuen Boer errepublika bat izan zen, 1839an Afrikaans hiztunak ziren voortrekkerrek sortua Odolaren Ibaiaren guduaren ondoren. Indiako ozeanoaren kostaldean kokatzen zen, Lurmutur Ekialdea baino harago, eta Natalia izena itsasgizon portugaldarrek eman zioten. Errepublika britainiarrek menderatua eta bereganatua izan zen 1843an. Britainiarrek Nataleko Errepublika bereganatu ondoren voortrekker gehienak \"Transorangia\"rantz joan ziren (ondoren Orangeko Estatu Askea bezala ezagutua) eta Transvaalera."}
{"id": "139821", "revid": "105290", "url": "https://eu.wikipedia.org/wiki?curid=139821", "title": "Voortrekker", "text": "Voortrekkerrak (afrikaansez eta nederlanderaz: \"aurretik oinez doazenak\", aintzindariak alegia) 1830 eta 1840 urteetan Lurmutur Kolonia (une hartan britainiarren eskutan baina herbeheretarrek sortua) utzi eta gaur egun Hegoafrika denaren barnealdera zuzendu ziren emigranteak dira. Trek Handia jende kantitate handiak mugiarazi zituzten migrazioak izan ziren. Besteak beste, gizon hauek izan ziren migrazio mugimendu haien zuzendari: Louis Trichardt, Hendrik Potgieter, Sarel Cilliers, Pieter Uys, Gerrit Maritz, Piet Retief eta Andries Pretorius."}
{"id": "139822", "revid": "336", "url": "https://eu.wikipedia.org/wiki?curid=139822", "title": "Orangeko Estatu Librea", "text": "Orangeko Estatu Librea (afrikaansez \"Oranje Vrystaat\"; ingelesez \"Orange Free State\"; nederlanderaz \"Oranje Vrijstaat\") Hegoafrikan existitu zen herrialde independentea izan zen, XIX. mendearen erdialdera, eta ondoren Hegoafrikako probintzia bat. Egungo Estatu Askea probintziaren aurrekaria izan zen. Orange eta Vaal ibaien artean hedatzen zen."}
{"id": "139823", "revid": "336", "url": "https://eu.wikipedia.org/wiki?curid=139823", "title": "John Arbuthnot", "text": "John Arbuthnot (1667ko apirilaren 29a - 1735eko otsailaren 27a) Londresko eskoziar mediku, idazle satiriko eta zientzia-gizon bat izan zen, batez ere estatistika eta probabilitate arloan egin zuen lanagatik. Christian Huygensen \"De ratiociniis in ludo aleae\" itzuli zuen ingelesera \"On the Laws of Chance\" izenburupean eta \"An Argument for the Divine Providence, taken from the constant Regularity observed in the Birth of both Sexes\" ikerketa estatistikoa plazaratu zuen 1712 urtean, John Grauntek Londresko biztanleriari buruz jaso zituen datuak osatuz."}
{"id": "139826", "revid": "6327", "url": "https://eu.wikipedia.org/wiki?curid=139826", "title": "Gaztelako erregeen zerrenda", "text": ""}
{"id": "139828", "revid": "1484", "url": "https://eu.wikipedia.org/wiki?curid=139828", "title": "Esperanza Aguirre", "text": "Esperanza Aguirre y Gil de Biedma (Madril, 1952ko urtarrilaren 3a) Madrilgo Erkidegoko Alderdi Popularreko politikaria da. Madrilgo Erkidegoko Gobernuko 3. presidente ohia da. Karguan 2003tik 2012ra arte egon zen eta aurretik, Hezkuntza eta Zientzia ministroa eta Senatuko presidentea ere izan da. Britainiar Inperioko Ordenaren dama da.\nOso ezagunak izan ziren Esperanza Aguirreren eta Alberto Ruiz-Gallard\u00f3n alderdikideearen arteko gatazkak erkidegoko gobernuaren boterea lortzeko. Bilderberg Talde erdi-sekretuko kidea da.2011ko otsailean ebakuntza egin zioten, bularrean zuen minbizia zela eta eta politika aktiboa uzten zuela iragarri zuen.\nHala ere itzuli zen, Madrilgo alkatetzarako hauteskundeetara aurkeztuz, eta hauteskundeak irabazi zituen. Hala ere Ahora Madrideko Manuela Carmenak eskuratu zuen alkatetza.\nUstelkeria kasu ezberdinak zirela eta, bere inguruko hainbat alderdikide eta kargu ohi atxilotu eta prozesatu zituzten. Hori dela eta 2017ko apirilaren 24an dimisioa eman zuen ordezkari eta eledun gisa."}
{"id": "139829", "revid": "448", "url": "https://eu.wikipedia.org/wiki?curid=139829", "title": "Hego Amerikar Plaka", "text": ""}
{"id": "139831", "revid": "448", "url": "https://eu.wikipedia.org/wiki?curid=139831", "title": "Filipinetako Plaka", "text": ""}
{"id": "139832", "revid": "448", "url": "https://eu.wikipedia.org/wiki?curid=139832", "title": "Eurasiar Plaka", "text": ""}
{"id": "139833", "revid": "448", "url": "https://eu.wikipedia.org/wiki?curid=139833", "title": "Dortsal mesoatlantikoa", "text": ""}
{"id": "139834", "revid": "448", "url": "https://eu.wikipedia.org/wiki?curid=139834", "title": "Balmoral Reef Plaka", "text": ""}
{"id": "139835", "revid": "448", "url": "https://eu.wikipedia.org/wiki?curid=139835", "title": "Conway Reef Plaka", "text": ""}
{"id": "139843", "revid": "119347", "url": "https://eu.wikipedia.org/wiki?curid=139843", "title": "Arkade", "text": "Arkade edo arkade-makina txanpon bat sartuz bideojoko edo bestelako joko bat jolasteko aukera ematen duen aparatu bat da. Aparatu horietan jolasten diren bideojokoei arkade-joko deritze. 1930eko hamarkadan sortutako makinak dira, pinball jokoetarako batez ere eta teknologia mekanikoa erabilita. 1970eko hamarkadaz geroztik, bideojokoak eta bestelako joko elektronikoetarako erabili dira gehienbat. Taberna, jolas-areto eta antzekoetan kokatu ohi dira. Japonian bertako \"otaku\" kulturaren elementu nagusienetako bat da. Arkadeen urrezko aroa 1980ko hamarkadatik 1990eko hamarkadaren lehen erdira arte izan zen.\n\"Arcade\" hitza ingelesetik dator; horrela deitzen ziren lehen jolas-makinak jartzen ziren galeriak edo arkupeak. Ondoren, jolas-makinei eskainitako aretoak izendatzeko erabili zen terminoa, denborarekin, baita azken horiek eta jolasak izendatzeko ere. Bestalde, arkadea kontsumoko bideojokoen lehen belaunaldia izan zen, eta entretenimendu modu berri horrekin lehen kontaktu publikoa.\nEzaugarriak.\nMakinak, berez, zurezko edo plastikozko altzariak dira, barruan zirkuitu-multzo bat dutenak, non jokoa dagoen, normalean plaka elektroniko bat dena. Makina horiek ez dute ezaugarri komun askorik, bakoitzak diseinu eta konposizio ezberdinak dituztelako. Irteerako gailu gisa, monitore bat dute (batzuetan bi), jokoa bistaratzeko. Pantaila horiek telebista baten eta ordenagailu-monitore baten artean daude teknikoki. Jokoa kontrolatzeko gailurik ohikoena aginte-palanka edo joystick eta botoiak dira. Hala ere, joko motaren arabera alda daiteke. Horren adibide dira lasterketa-jokoak, non agintea bolantea den. Beste kontrolatzaile batzuk dira: pistola bat, pedal batzuk, erruleta bat, trackball bat edo ukipen-pantaila bat.\nKredituak lortzeko hainbat modu daude. Makina pizteko, jokoa galtzeko edo jokoa erabat amaitzeko unean, pantailaren erdian \"txanpona txertatu\" (ingelesez \"insert coin\") esaldia agertzen da, nahiz eta borrokako bideojoko batzuetan, \"\" adibidez, goiko eskuinean \"txanpona txertatu\" esaldia ere agertzen da, jokoa abian dagoenean, bi pertsonak jolasteko aukera izan dezaten. Gaur egungo arkade jokoetan, esaldia \"txartela irristatu\" (\"swipe card\") edo \"fitxa txertatu\" (\"insert token\") da, \"txanpona txertatu\" beharrean.\nPartida bat hasteko sistema kredituetan oinarritzen da. Kreditu horiek lortzeko modua altzariaren araberakoa da, hau da, makinaren beraren araberakoa. Kreditu bat bi eratara amaitzen da, nahiz eta hori jokoaren mende egon:\nKreditua ere amaituko da jokalariak jokoa amaitzen badu, eta maila guztiak pasatzen baditu. Hasiera batean, jokoek ez zuten amaierarik, eta jolasak ez zuen gizaki batentzat ezinezkoa egiten zuen zailtasunik, eta, horren ondorioz, jokalari trebeenek nekatuta zeudenean edo despistatzen zirenean bakarrik gal zezaketen; horren adibide da Tetris. Jolas-jokoen azken belaunaldiek kontuan hartu zuten hori, eta jokoak laburragoak edo askoz zailagoak dira.\nMakina horietako jokoaren beste alderdi bat da ezin dela ekintza gelditu, eta hori egin daiteke kontsoletan; izan ere, jolas-makinetako \"start\" botoia jokoa hasteko baino ez da erabiltzen; kontsoletan, aldiz, jokoa hainbat aldiz geldi daiteke.\nBestalde, makina horien sortzaileen eta erabiltzaileen artean bilatzen den ezaugarri bat \"berrerabilgarritasuna\" da. Hau da, jokoa amaitutakoan, jokalariak jokatzen jarraitzeko nahia izatea, bere puntuazioa hobetzeko eta rankingeko onena izateko edo gozamenerako. \nHistoria.\nHastapenak.\nTrebetasun-jokoak atrakzio herrikoiak ziren jolas-parkeetan XIX. mendetik. 1933an argiak eta pantaila elektrikoak zituzten pinball-makinak sartu zirenean, baina 1947ra arte asmatu ez ziren erabiltzailearen kontrol-flipperrik gabe, zorte-jokotzat hartu ziren makina horiek. Hala ere, zenbait herrialdetan, Estatu Batuetan adibidez, makina horiek gazte errebeldeentzako joko amoraltzat hartu ziren, eta debekatu egin ziren 60ko eta 70eko hamarkadetan.\n1952. urtean estreinatu zen historiako lehen bideojokotzat hartzen dena, makinaren aurka joka zitekeen hiru marren jokoa, OXO izenarekin. Urte horretatik 70eko hamarkadara arte, industria pixkanaka garatu zen, teknologia eta grafikoaurrerapenekin,hala nola, Tennis for 2 (1958) edo Spacewar! (1962).\nXX. mendearen erdialdean, joko elektromekanikoak (EM) jolas-aretoetan agertu ziren. Segako EM Periscope (1966) jokoaren ondoren, jolas-aretoen industriak \"berpizkunde teknologikoa\" izan zuen. Horren ondorioz, jolas-aretoak ingurune osasungarritzat hartzen hasi ziren, eta 70eko hamarkadaren hasieran bideojoko komertzialetan sartu ziren.\n1971n Stanfordeko Unibertsitatean instalatu zen, \"Galaxy Game\", \"Spacewar!\"-en bertsio bat, Bal Pitsek eta Hugh Tuck ingeniariak garatua. Galaxy Game historiako lehen jolas-makina bihurtu zen, baita berehalako arrakasta ere, eta ilara luzeak sortu ziren arkadean jolasteko, 1979an kendu zuten arte, pantailak kaltetuta zituelako.\nGalaxy Game-rekin batera, Nolan Bushnell-ek Spacewar-en \"Computer Space\" bertsio propioa garatu zuen. 1.300 unitate inguru saltzea lortu zen, espero zen kopuru arrakastatsua ez bazen ere, jolas-makinen potentziala erakusteko balio izan zuen. Potentzial hori Nolan Bushnellek ikusi zuen, 1972an \"Pong\" jolasa sortu zuen enpresa berriarekin, Atari. Pong arrakasta komertziala izan zen, eta bultzada handia izan zen industriarentzat, jolas-makinen beste fabrikatzaile asko merkatuan sartzea lortu baitzuen. Joko honen bidez, bi jokalarik taula bat kontrolatzen zuten eta taula horietan beste jokalariari jaurtitzen zion bola bat sartzen saiatzen ziren. Ondorioz, arrakasta handia izan zuen, eta erakutsi zuen arkade makinek negozio-eredu errentagarri bat osa zezaketela.\nUrrezko aroa.\nArkade-makinen industria \"urrezko aro\" batean sartu zen 1978an, Taitoren Space Invaders merkaturatzearekin, eta horrek jokoaren ezaugarri berri asko sartu zituen, hala nola, markagailua. 1978 eta 1982 artean, Namco, Atari, Williams Electronics, Stern Electronics eta Nintendoko beste joko garrantzitsu batzuk arrakastatsutzat jo ziren txarteldegian, batez ere Namcoko Pac-Man(1980) edo Donkey Kong jokoekin.\nGorakada horrek arkade makinetan jolasteko aretoak sortzea eragin zuen. Horietako asko merkataritza-guneetan, bolategietan, pizzerietan, etab. Garai horretan, arkade-makinak ikusle gazteak erakartzeko moduko produktu gisa ikusten hasiko ziren.\nHala ere, gorakada hori bat-batean jaitsi zen 1982tik aurrera, hainbat faktoreren ondorioz: jolas-aretoen eta arkade-jokoen merkatuaren saturazioa, bideo-jokoen inguruan sortutako izu morala eta 1983an etxeko kontsolen merkatuan bideo-jokoen beherakada, 8 urtez eragin ziena jolas-aretoei. Era berean, jokalariek erronka berriak bilatzen zituzten. Horri erantzuteko, konpainiek joko zailagoak sortu zituzten, baina horrek jokalari berriek edo hain trebeak ez zirenek jokoekiko interesa galtzea ekarri zuen.\nArkade-aretoen merkatua 1986an berreskuratu zen, softwarearen bihurketekin, beat 'em up joko ezagunen (Kung-Fu Master eta Renegade kasu) eta mugimendu-simulagailuen joko aurreratuen (Segako \"Taikan\" jokoak, besteak beste, Hang-On, Space Harrier eta Out Run) laguntzarekin. Hala ere, Nintendo enpresa nabarmentzen da, etxeko kontsolen industria indarberritzeaz gain, bere frankizia jokoetako bat, Super Mario Bros, makinetara pasatu zelako. Hala ere, etxeko bideo-jokoen kontsolen hazkundeak, Nintendo Entertainment System bera kasu, arkade-aretoen beste beherakada labur bat eragin zuen 1980ko hamarkadaren amaieran.\nArkade jokoek hobetzen jarraitu zuten teknologiarekin eta jokagarritasunaren bilakaerarekin. 1990eko hamarkadaren hasieran, Capcomen Street Fighter II merkaturatzeak borroka-jokoen estilo modernoa ezarri zuen, eta antzeko joko batzuk sortu zituen; horrek jolas-aretoak berpiztu zituen, hala nola Mortal Kombat, Fatal Fury, Killer Instinct, Virtua Fighter eta Tekken. Beste faktore bat errealismoa izan zen, \"3D iraultza\" barne, 2D grafikoetatik 3D grafikoetara denbora errealean igarotzea ekarri zuena, neurri handi batean Sega eta Namcoren arteko karrera teknologiko batek bultzatuta. 3D jokoak 1990eko hamarkadaren hasieran zabaldu ziren arkade-aretoetan, besteak beste, Virtua Racing eta Virtua Fighter Sega jokoekin. 3Dko grafikoak 90eko hamarkadaren erdialdean zabaldu ziren kontsola- eta ordenagailu-jokoetan, nahiz eta Sega Model 3 bezalako arkade sistemek 90eko hamarkadaren amaieran etxeko sistemek baino nabarmen aurreratuagoak izaten jarraitzen zuten. 1996ra arte, gutxi gorabehera, arkade bideo-jokoek bideo-jokoaren munduko industriaren segmentu handiena izaten jarraitzen zuten.\nHamarkadaren amaieran, 1997an, Konamik musika erabiltzen zuten makina batzuk merkaturatu zituen, jokalariak periferikoak Beatmania eta GuitarFreaks bezalako jokoen erritmoan kontrola zitzan. 1998an Dance Dance Revolution atera zen. Dance Dance Revolutionek dantza-pista bat zuen, eta jokalariak pista ondo zapaltzea eskatzen zuen, puntuaziorik altuena lortzeko. Joko mota honek arrakasta berezia izan zuen Japonian, non ekoizpen mota honetan zentratu ziren.\nBeherakada.\n1990eko hamarkadaren amaieran arkade-aretoek behera egin zuten, eta kontsolen merkatuak 1997-1998 inguruan gainditu zituen lehen aldiz.\nMende berri bat hasi zenetik, arkade-makinen merkatuak behera egin zuen, baina sariak trukatzeko sistemari esker eta etxeko kontsolek ezin dutenez mugimendua egin simulagailuak bezala, arkade makina bizirauten dute gaur egun. Azken urteotan, 2018tik gutxi gorabehera, arkade-aretoak pixka bat berpiztu dira makinetan errealitate birtuala sartzeari esker; izan ere, jokalariari VR betaurrekoak probatzeko aukera ematen diote, erosi behar izan gabe.\nArkade genero gisa.\nArkade generoko bideojoko bat, arkade makinen joko estiloari jarraituz diseinatutako joko bat da. Ezaugarri nagusiak honako hauek dira:\nEzaugarri hauen helburua jokalaria denbora labur batez jokatzen mantentzea zen, txanpon gehiago sar zezan. Hala ere, kontsola- eta ordenagailu-jokoak sortu zirenean, genero honetako bideojokoak gero eta landuagoak eta luzeagoak bihurtzen hasi ziren, hainbat ordu edo egun irauteko, eta, gainera, bitarteko eszenak eta istorioak zabalagoak eta inguratzaileagoak bihurtu ziren. Gaur egun, mugikorreko edo nabigatzaileko joko asko makina zahar haien sinpletasun eta azkartasunera diseinatuta daude. Horrela, \"Arkade\" terminoa makinetarako eta bideojokoen generorako erabil daiteke. Arkade ere deitzen zaio kontsoletarako akzio bideojokoen bertsio erraz eta azkarrago bati.\nGeneroak.\nKirola.\nPartidek jokatuko den kirolaren arau berberak izan ohi dituzte, baina partidek ez dute 10 minutu baino gehiago irauten. 10 minutu igaro ondoren jokalariak irabazten badu, jokatzen jarrai dezake, baina jokalaria jokoa berdintzen edo galtzen ari bada, jokoa amaitzen da (game over). Horrelako jokoek ez dute istoriorik izaten, baina gaur egungo jokoetan formazioak edo jokalariak aldatzeko aukera izaten dute. Genero honek kirol guztiak hartzen ditu, hala nola futbola, tenisa, boxeoa, saskibaloia, futbol amerikarra, beisbola, golfa, etab.\nSimulagailua.\nGenero honen ezaugarria mundu errealeko egoerak edo jarduerak birsortzea da, jokalariari gertatzen denaren kontrola hartzen utziz. Honako simulagailuak aurki ditzakegu: hegazkinekoak, tankekoak, ibilgailukoak, etab. Bideojokoen genero horrek hardware berezia izan ohi du esperientzia murgiltzaileagoa egiteko sistema hidraulikoekin, jokoan antzematen dena atzeraelikatzen dutenak. Gainera, benetako ibilgailuetan dauden eserlekuen eta aginteen antzekoak izango dira. Simulagailuetan bi mota bereiz daitezke: suntsitzea edo erreskatatzea helburu dutenak eta hegazkin bat maneiatzean zentratzen dena, adibidez. Kasu batzuetan istorio sinple bat erakusten da, beste batzuetan simulagailu bat besterik ez da.\nLasterketa.\nAutoen edo motozikleten lasterketetan girotutako jolasak. Ohikoa da bolante itxurako eserlekuak eta aginteak izatea, abiadura aldatzeko palanka (kasu batzuetan, makinak ibilgailuaren forma du). Simulagailuak ez bezala, helburu nagusia konpetentzia batean leku onargarri batean geratzea edo denbora zehatz bat betetzea da. Normalean ez dute istoriorik eskaintzen.\nAkzioa.\nPertsonaia bat zeharkatu behar ditu gero eta zailtasun handiagoko mailak. Jolasak eskaintzen duen testuingurura egokitu behar diren ekintza eta erreakzio azkarrak eskatzen ditu (salto egin, ihes egin, jo, bota, etab., adierazitako unean). Oro har, aldi bereko bi jokalari edo gehiago baimentzen dituzte. Joko horietarako ezinbestekoa da premisa bat izatea, baina oso sinplea izaten da. Istorio bat dutenez, pertsonai batzuk egoten dira.\nBorroka.\nJoko honen helburua bi pertsonaia edo gehiagori aurre egitea da. Partidak 1, 2 edo 3 txandakoak izan daitezke borroka bakoitzeko, eta 4 pertsonaia egon daitezke erronda bakoitzeko. Jokalariak borrokaldiak irabazten dituen heinean, hurrengo borrokalariei aurre egiten die. Genero nahiko ezaguna da eta sekueletan ugaria. Lehen aipatu den bezala, genero hau bereziki aberatsa da pertsonaietan; era berean, pertsonaia bakoitzak itxura, gaitasunak, botereak, datu pertsonalak eta bakarra bihurtzen duen istorio konplexua ditu. Azken urteetan, pertsonaia edo pertsonaia-talde bakoitzaren istorioak elkarrekin lotzen dira liskarrak azaltzen saiatzen den istorio komun bat egiteko.\nPlataforma.\nJoko horiek akzio arkadeekin antz handia dute, baina horrela izendatzen dira pertsonaiak \"planoak\" edo \"plataformak\" erabili behar dituelako eta, besteak beste, horietako batetik erorita \"hil\" daitekeelako. Joko horiek, oro har, 2 dimentsiotan \"2D\" dira, adibidez, Super Mario Bros, nahiz eta arkadeetarako 3 dimentsioko joko gutxi ere aurki daitezkeen. Akzio jokoetatik bereizten dituen beste ezaugarri bat da jokalari bakarra baimentzen dutela aldi bakoitzean. Istorio bat dutenez, pertsonaiak aurki ditzakegu.\nShooter.\nHorrela deitzen zaie jokoaren ekintza nagusia tiro egitea delako. Mugitzeko askatasun osoa duen pertsonaia, ibilgailu edo ontzi bat pantaila osoan zehar desplazatzen da maila berriak astiro agertzen diren bitartean oztopoekin edo etsaiekin ibilgailu hori suntsitzeko. Albokoa edo bertikala izan daiteke. Normalean aireontziekin edo espazio-ontziekin girotzen da, baina inguruneak ere izan daitezke: itsaspekoak, Estatu Batuetako mendebaldea, etab. Kasu batzuetan istorio xume bat erakusten da.\nMusika.\nBere garapena musika da, karaokea, dantza edo musika tresnak jotzen diren musika. Joko horietako gehienek dantza-plataformak, disko-jartzaileen kontsolak, gitarrak edo danborrak edo beste kontrol batzuk behar izaten dituzte, eta jokalari anitzeko modua eskaintzen dute, non jokalariak ahalik eta puntu gehien lortzen saiatzen diren beren emanaldiaren bidez. Zenbait musika-jokok istorio bat aurkezten dute jolasaren barruan.\nIndustria.\nGaur egun, arkade makinen ekoizpena oso txikia da. SEGA bezalako enpresek eskala txikiagoko arkade-makinak ekoizten jarraitzen dute, ez dagoelako lehen bezain merkatu indartsurik berriro eskala handian ekoizteko. Hala ere, Tokion arkadeekin eta bideojoko eta makinen ekoizpen eta berrikuntzarekin jarraitzen du. Aitzitik, munduko gainerako lekuetan, arkade makinen alokairua da negoziorik errentagarriena.\nKonbertsioak eta birsorkuntzak.\n2000 baino lehen, arkade makinen joko ospetsu asko bideojoko bihurtu ziren etxeko kontsoletarako. Horren adibide dira Atari VCS kontsolako joko asko, Atariko arkade makinen joko arrakastatsuak direnak. Kontsolen munduan ez zeuden manufakturatzaile askok ikusi zuten negozio errentagarria izan zitekeela beren bideojokoak lizentziatzea, ondoren beste kontsola-fabrikatzaile batzuei saltzeko. Coleco, Estatu Batuetako bideojokoen enpresa bat, ColecoVision kontsolarekin batera Donkey Kong jokoa ematen zuten, Nintendoren arkade jokoa. \nBestalde, kontsoletan erabilitako aginteak mota guztietakoak izan zitezkeen The Amiga Corporation-i esker, VCS-rako oso ohikoak ez ziren kontrol eta jokoak sortzen baitzituztelako, hala nola Mogul Maniac (1983), ski-simulagailu bat. Jokoarekin batera, Joyboard bat etortzen zen, plataforma bat non jokalaria igo eta orekari eusten zion ski egiteko mugimendua simulatzeko. Horrelako aginteak VCSrako ekoizten ziren, eta horrek Atariko sistema bereizgarria eta herrikoia izatea eragin zuen.\nArkade makinaren joko bat etxeko kontsolako joko bihurtu ahal izateko, normalean etxeko kontsolaren potentzia konputazionala eta gaitasunak jaitsi behar ziren, adibidez, grafikoak mugatu edo gameplayan gauza batzuk aldatu. Bihurketa horiek emaitza desberdinak zituzten. Space Invaders jokoaren konbertsioa Atari VCSrako aplikazio hiltzailetzat hartu zen, 1980an VCSren salmenta laukoizten lagunduz.\nBestalde, 1982an Pac-Man jokoaren konbertsioa porrota izan zen zaleentzat, nahiz eta salmenten arabera VCSrentzat best-seller bat izan. Jokoak grafiko txarrak zituen, soinu txarra, ROOMeko 4KB, hasieran esan zen bezala 8KB izan beharrean. Arrazoi horiengatik, Atariren izen ona kaltetu egin zen, eta horrek 1983ko kraxa gertatzeko lagundu zuen.\nArkaderen jokoen konbertsioak gutxiago izaten hasi ziren, Arkaderen enpresa asko, hala nola Nintendo, Sega eta SNK, etxeko kontsolen merkatura sartu zirelako. Super Nintendo Entertainment sistemaren Mortal Kombaten konbertsioak animazio bortitz gehienak kendu zituen, eta odola izerdiz ordezkatu zuen. Hala ere, Arkaderen bideojokoaren zaleei okerrena iruditu zitzaiena izan zen \"fatality\"ren azken mugimenduak kendu egin zituztela Nintendoren kalitate-estandarrak betetzeko.\nArkaderen bideojokoen kopia zehatzak gaur egungo tresna modernoetan jolastu daitezke, MAME bezalako emuladoreei esker. Emuladore bat atzerriko softwarea denbora errealean sistema moderno batera itzultzen duen aplikazio bat da. Era horretan eraldatutako jokoak Macintoshen merkaturatu ziren 1994an.\nArcade 1Up bezalako konpainiek teknologia modernoa erabiliz Arkade makinak birsortzen dituzte. Enpresa honek mahai gaineko edo hormako arkade makinak sortzen ditu, eta antzinako arkade jokoak bertan joka daitezke.\nBideojokoak.\nArtikulu nagusia: Historiako 100 arkade joko onenak\nHistorian zehar arkade joko asko egon dira. Hala ere, arkade mundua irauli zuen bideojokoa, eta horregatik garrantzitsuena, \"Pong\" da. Jarraian aurkezten diren tauletan, ehun arkade joko onenak ikus daitezke, hamarkadaz banatuta."}
{"id": "139844", "revid": "56334", "url": "https://eu.wikipedia.org/wiki?curid=139844", "title": "Lur Berri", "text": "Lur Berri nekazaritzaren eremuko talde kooperatiboa da. Nafarroa Behereko iparraldean jaioa, egun esparru geografiko zabalago batean hedatuta dago.\nBere egoitza Aiziritzen dago eta 2010ean 5.000 bat laborari biltzen ditu.\nHistoria.\nAmikuzeko laborari talde batek sortu zuen 1936an; Jean Errekart politikari oragartarra izan zen bultzatzaile nagusia. Orduan arto eta gari-ekoizleak izan ziren bildutakoak. Hurrengo hamarkadetan landare-ekoizpenetan kontzentratu zituen bere jardunak.\n1971n zereal munduko beste kooperatiba batekin, 1947an sortutako Nafarroa Beherekoarekin fusionatu zen eta orduan jaio zen Lur Berri Talde Kooperatiboa; horrek Ipar Euskal Herrian bestelako eragin eta garrantzia ekarri zuen eta barnealdean nekazaritzaren alorrean enplegu-sortzaile eta bultzatzaile inportantea izan da.\n1980ko hamarkadatik ordea hedapen prozesu handinahi bati ekin zion. Alde batetik abere eta mota askotako animalien ekoizpenen esparruan (behiak, ardiak, txerriak eta hegaztiak) eta bestetik Ipar Euskal Herritik kanpo ere zerealak biltzeko gune askoren erosketa; lehen Bearno auzoan, geroago Gaskoiniako beste eskualde batzuetan: Landak, Pirinio Garaiak eta azken boladan Tarn eta Garona.\nAtalak.\nTaldeak hiru ataletan banatzen ditu bere ekimenak.\n\"Nekazaritza atala\".\nHauxe da taldearen bizkarrezurra. Beste bi atalak honen osagarriak dira. Nekazaritza zein animalien ekoizpenak sartzen dira bere baitan.\n\"Nekazaritza-janarien industria\".\nHedapen-prozesuan eta erronka ekonomiko eta teknologikoei aurre egitearren taldeak beste enpresa batzuekin elkarlanean hasi edo kide bihurtu ditu.\nEgitura Euskal Herrian.\nTalde osoaren egoitza nagusia Aiziritzen egoteaz gain, hauek dira Ipar Euskal Herrian dituen egiturak:\nGainera ahatekia eta izokin-ekoizpenetara dedikatutako \"Martiko\" enpresarekin duen akordioa dela eta Nafarroako Beran ere badu presentzia.\nEztabaidatua.\nIpar Euskal Herriko biztanle askoren atxikimendua izan du Lur Berrik baina bere hedapen prozesua egin den moduagatik beste askoren kexuak eta desadostasunak ere erein ditu. Mekanizazioaren bilakaerak eskualde batzuetako (Amikuze, Agaramont, Pettarra batez ere) egitura sozialean eragin dituen aldaketei kanpoko enpresetan dirutza handiak inbertitzeko dinamika gehitu zaio; batzuentzat hori guztia tokiko laborari txikien kalterako izan da; adibide gisa, ELBk hala eskatuta ere ez zuen ezer egin egoera larrian zeuden abeltzain batzuk laguntzeko.\nSauveur Baxo sindikalista kanporatu zuen. Azken urteetan transgenikoak bultzatzea ere egotzi zaio; hori dela eta ELB sindikatua eta GEOen kontrakoak aurrean izan dituzte behin baino gehiagotan.\nAurrekoarekin lotuta, kooperatibaren arduradunen artean Ipar Euskal Herriko eskuin frantseszalean kargu politikoak dituztenak egon dira eta daude: Jean-Jacques Lasserre bidaxundarra bere presidentea izan da 1987tik 2001 arte eta 2010ean bere presidente-ordea Barth\u00e9l\u00e9my Agerre da, Donapaleuko kantonamenduko kontseilari eta L\u00fck\u00fcze-Altz\u00fcmartako auzapeza. Egungo presidentea ere, Sauveur Urrutiager, Domintxaine-Berroetako auzapeza eta aurreko bien hurbilekoa da."}
{"id": "139845", "revid": "105290", "url": "https://eu.wikipedia.org/wiki?curid=139845", "title": "Salmenta-sustapen", "text": "Marketin arloan, salmenta-sustapena une eta eremu jakin batean salmentak gehitzeko bezeroei eskaintzen zaizkien pizgarrien multzoa da, hala nola zuzeneko beherapenak, 2\u00d71 eta antzeko eskaintzak, produktua erosteagatik eginiko opariak eta zozketak. Salmenta-sustapena definizioz mugatua da espazioan eta denboran zehar eta unean uneko salmentak gehitzea da bere helburua. Ez da marketin-tresna egokiena epe luzerako salmentak gehitu edo merkatu-kuota gehitzeko. Merkaturatu berria den produktu edo zerbitzu bat ezagutarazi eta salmentak abiarazteko ere balio dezake."}
{"id": "139847", "revid": "1659", "url": "https://eu.wikipedia.org/wiki?curid=139847", "title": "Baiona-Donibane Garazi burdinbidea", "text": "Baiona \u2014 Donibane Garazi burdinbidea Euskal Herriko burdinbide bat da, Baiona eta Donibane Garazi geltokiak lotzen ditu. Baiona- Donibane Garazi trenbidea Donibane Garazi eta Baionako geltokiak lotzen dituen trenbidea da, osoki 1898ko abenduan inauguratua. Burdinbidea 1891eko urtarrilaren 19an inauguratu zen Baiona eta Kanbo geltokien artean.\nIpar Euskal Herri barnealdean gaindi doan burdinbide nagusia da, egun erabilera txikikoa. SNCFren arabera, 660 000 kodea dagokio.\nHistoria.\nAurrekariak.\n1878ko abuztuan, Pirinio Behereetako departamenduko Kontseilu Nagusiari Gobernuaren proposamen baten berri eman zitzaion, burdinbideen bi proiektutarako, eta horietako bat \"Baionatik Donibane Garazira\". Proiektu hori aztertu zuen batzordeak aho batez onartu zuen, kantonamenduko hiriburu bateko linea honek zerbitzurik gabeko herrientzat zuen interesagatik. Hala ere, txosten horrek prefetaren beste txosten bat zekarren, eskaera Ortzaizetik Aldudera egindako adar baten bidez osatzeko eskatuz. Gaineratze hori justifikatu zen, esanez burdinbidearen adar bikoitz horrek Aldudeko ibarrarako meatzaritza eta basogintzako aberastasunak ustiatu eta balioetsiko dituela, eta etorkizunean Iru\u00f1erantz egingo zen lurraldearteko burdinbidearen enbrioia izan zitekeelako.\nBatzordekideek begi onez hartu zuten proiektu osoa, baina ez zuten lortu adostasunik lorpenen egutegiaren puntuari zegokionean; gutxiengo batek uste zuen kontseiluaren botoak lehentasuna eman behar ziola Nafarroa Garaiarekin lotura gauzatzeari. Azken finean, zinegotziek honako proposamena bozkatu nahi zuten: Baionatik Donibane Garazira trenbide bat irekitzea Ortzaizetik Baigorrira doan adar batekin. Erantzuna, gehienbat, baiezkoa izan zen, eta horren arabera, 1 300 liberako kreditua eman zitzaion ildo horretan egin beharreko ikerketetarako.\nBurdinbide hori, baita haren adarra ere, Freycinet planaren barruan zegoen, non 1879ko uztailaren 17ko legeak interes orokorreko trenbideen sareko burdinbideen azken postuan sailkatu baitzuen (181.ean), \"Baionatik Donibane Garazira, Ortzaizetik Baigorrirako adarrarekin\" izenburupean.\nProiektuaren aurkezpena eta onura publikoko izendapena.\nNapoleon III.aren garaian, Pereire anaien Midiko Konpainiak Frantzia hego-mendebaldean trenbide sarea eraikitzeari ekin zion. 1879tik bigarren mailako trenbideak egiten hasi ziren. 1879ko abuztuan, prefetaren txostenak lehen ikerketen emaitza ematen zien aholkulariei: 57 kilometro luze zen eta Bordele-Irun burdinbidetik abiatzen zen, Errobi ibaiako ibarrean gora Ortzaizeraino joanez, eta han Baigorri eta Donibane Garazi herrietara joateko banatzen zen. Ingeniariek Baiona eta Ortzaize arteko zatiaren aurreproiektua aurkeztu behar zuten urtean zehar. Aurreproiektuak bidearen zirriborroa zehaztu zuen: Bordele-Irun burdinbidetik adarkatuko zen, bide horrek Errobi ibaiako ibarra utzi eta Ortzaizeraino jarraitzen zuen, Uztaritze, Kanbo eta Bidarrai ondotik. Ortzaizen, burdinbidea bitan banatzen zen, adar bat Donibane Garazi aldera zihoan (Arnegiko Errobiko ibarrari jarraituz), eta bestea Baigorrira iristen zen( Urepeleko Errobiko ibarrean zehar). Adarkatzea kontuan harturik, linearen luzera 56.389 metrokoa zen. Aurreikusitako gastua 16 963 903 liberakoa zen, horietatik 12 214 250 libera azpiegiturarako, 3 621 913 libera superegiturarako eta 1 127 749 libera ibilgailu eta materialerako.\nProiektu hori ministerio-erabaki baten bidez onetsi zen 1879ko abenduaren 20an. Ikerketapean egon zen hilabete batez 1880. urtearen hasieran. Ingeniariak onura publikoko deklarazio-legearen zain zeuden zirriborro eta lurzatien behin betiko proiektua aurkezteko. Burdinbidea onura publikokotzat jo zuen lege batek 1881eko uztailaren 28an.\nEraikuntza.\n1880ko abuztuan Kontseilu Nagusian aurkeztu zuen txostenean ingeniari nagusiak honako hau dio: lehenengo lanak irekita daude, arautegian antolatuta, lurpeko galeriak eraikitzeari buruzkoak dira. Lehen zatia, 9 kilometroko lursailak eta lanak dituena, 2 000 liberako kostuarekin, administrazioak onartu du. Geltokien ikerketa bereziak bi esparru interesatutan egin dira. Baionan egindako ikerketaren balantzea goiko administrazioaren eskuetan dago, ondoko proposamenekin batera:\nMauleko barrutiko ikerketa prestatzen ari dira administraziora bidaltzeko. Partzela-planoen ikerketak Baiona, Milafranga, Uztaritze, Jatsu eta Haltsu udalerrietan egin ziren.\nBaionatik Donibane Garazirako lanak 1883an hasi zituzten Baionako Glain eta Mousserolles arteko zelaian; 1891ko urtarrilaren 19an Baiona-Kanbo zatia zabaldu zen, 1892ko abuztuaren 20an Kanbo eta Arrosa-Ortzaize artekoa eta 1898ko abenduaren 11n Nafarroa Behereko hiriburura heldu zen.\nInaugurazioa eta Bilakaera.\nIzapide administratibo guztiak gainditu ondoren, Midiko Konpainiari burdinbidea ematea onartu zitzaion, lan ministerioak eta enpresak berak 1883ko ekainaren 9an hitzartutako konbentzio baten bidez.\nHorrela, linea zatika sartu zen zerbitzuan, hurrenkera honetan:\n\"Kanbotik Hazparnera\" zihoan adarkadura bat, aldi baterako, Midiko Konpainiari eman zitzaion 1900eko ekainaren 19an. Burdinbidea, ordea, ez zen inoiz eraiki.\nTrenak, hasieran, lurrunezkoak ziren, eta, beraz, bi ordu ere behar zituzten ibilbidea osatzeko. 1930ean, trenbidea elektrifikatu zen 1,5 kV - CCtan.\n2000ko hamarkadaren hasieran, itxi gabe geratutako linea, beste asko bezala, ez zen behar bezala martxan. Soci\u00e9t\u00e9 Nationale des Chemins de fer Fran\u00e7ais enpresak uste zuen ez zela urteko trafiko nahikorik berritzeko behar diren inbertsioak justifikatzeko. Trenak 70 kilometro orduko abiadurarekin ibiltzen ziren gehienez, eta zati gutxi batzuetan bakarrik, ibilbide osoa egiteko 55 minutuko denbora hartuz. Zirkulazioek salgaien tren batzuk dituzte oraindik, batez ere egurra, eta bidaiarien trenak, hiru joan-etorri egunean (udan tren gehiago izan daitezke). Neguan, material gurpilduna diesel da, eta udan, berriz, Z 7300-ak dira bidaiari-misio omnibusak bermatzen dituztenak.\n2010. urtean, Baiona eta Kanbo arteko zatia erabat berritzearekin batera, trenbidea eta geltokiak erabat berritu ziren. 2015. urtean, Kanbo eta Donibane Garazi arteko zatiaren txanda izan zen."}
{"id": "139849", "revid": "103793", "url": "https://eu.wikipedia.org/wiki?curid=139849", "title": "Autile-Donapaleu burdinbidea", "text": "Puyo\u00f4-Donapaleu trenbidea Puyo\u00f4 eta Donapaleuko geltokiak lotzen zituen trenbidea izan zen. Bere ibilbidearen hasieran Puyo\u00f4-Maule trenbidearekin bat egiten zuen.\nHistoria.\nBearno eta Nafarroa Beherea zeharkatzen zituen trenbide hau 1884ko abenduaren 22an ireki zuten. 1930ean elektrifikatu eta 1949ko azaroaren 1etik aurrera merkantzia-trenek baino ez zuten erabiltzen.\n1988 eta 1989 arteko neguan behin betiko itxi zuten."}
{"id": "139853", "revid": "12654", "url": "https://eu.wikipedia.org/wiki?curid=139853", "title": "Enonteki\u00f6ko mendixkak", "text": ""}
{"id": "139857", "revid": "61925", "url": "https://eu.wikipedia.org/wiki?curid=139857", "title": "Puj\u00f2u-Maule burdinbidea", "text": "Puj\u00f2u-Maule trenbidea Puyo\u00f4 eta Maule-Lextarreko geltokiak lotzen zituen trenbidea izan zen. Salieseko gune termalera joateko erabiltzen zuten.\nAuteviellen, badago 10 kilometroko adar bat Donapaleura joaten dena, horrela Puyo\u00f4-Donapaleu trenbidea osatu zuten.\nTrenbidea Pirinioak zeharkatzeko zenbait ikerketetan erabili zuten, beti Bilbo eta Bartzelona arteko trenbidean dagoen Castej\u00f3ngo geltokiarekin bat egiteko asmotan. Horretarako bi pasabide proposatu zituzten, bata Larrainetik eta bestea Santa Grazitik. Edonola ere, ez bata ez bestea ez zituzten gauzatu.\nHistoria.\nEmakida :\nIrekiera:\nItxiera :\nKanporatzea :\nEzaugarriak.\nErrail bakarreko trenbidea da bere ibilbide osoan. Korronte zuzeneko 1500 volt erabiliz 1930ean elektrifikatu zuten, estazioa Salbaterra Bearnon izanik. Eraikuntza hori 1971ko abenduaren 31n itxi zuten.\n849 metroko Bellocq tunela eta Oloroeko ibaia zeharkatzen duen 180 metroko Gazteluberriko biaduktua nabarmentzekoak dira.\nHona hemen trenbidea erabili zuten tren-makinen zerrenda:"}
{"id": "139860", "revid": "336", "url": "https://eu.wikipedia.org/wiki?curid=139860", "title": "Ameriketako Estatu Batuetako Itsas Armada", "text": "Ameriketako Estatu Batuetako Itsas Armada edo ingelesez \"United States Navy\", Ameriketako Estatu Batuetako Indar Armatuak osatzen dutenaren armadetako bat da. Honen helburuak, itsas-eremu estatubatuarrak zaintzea, segurtasun nazionala eta nazioarteko misioetan bakea mantentzea dira. Munduko itsas armadarik handienetakoa da 332.000 pertsona baino gehiagorekin."}
{"id": "139864", "revid": "90204", "url": "https://eu.wikipedia.org/wiki?curid=139864", "title": "Ioan Gruffudd", "text": "Ioan Gruffudd (euskarazko ahoskera \"Iouan Grifid\") (Llwydcoed, Gales, 1973ko urriaren 6a) galestar aktore bat da. Aktore honen ama hizkuntza galesera da. \"Ioan\" bere izena euskarazko \"Jon\" izenaren parekidea da, honen harira aipamen hau burutu zuen:"}
{"id": "139868", "revid": "17", "url": "https://eu.wikipedia.org/wiki?curid=139868", "title": "Sustapen", "text": ""}
{"id": "139869", "revid": "42539", "url": "https://eu.wikipedia.org/wiki?curid=139869", "title": "Sustapen (argipena)", "text": "Sustapena besteak beste produktu, zerbitzu, lurralde eta plangintza bat ezagutarazi eta bultzatzeko ekintzen multzoa da. Testuingurua zein den adiera ezberdinak ditu:"}
{"id": "139871", "revid": "17", "url": "https://eu.wikipedia.org/wiki?curid=139871", "title": "Salmenta sustapen", "text": ""}
{"id": "139872", "revid": "2241", "url": "https://eu.wikipedia.org/wiki?curid=139872", "title": "Babesletza (argipena)", "text": "Babesletza terminoak adiera ezberdinak ditu:"}
{"id": "139873", "revid": "17", "url": "https://eu.wikipedia.org/wiki?curid=139873", "title": "Babesletza", "text": ""}
{"id": "139874", "revid": "105290", "url": "https://eu.wikipedia.org/wiki?curid=139874", "title": "Sifoi (anatomia)", "text": "Sifoia molusku akuatikoen egitura anatomiko bat da. Moluskuen atal bigunetako bat da eta hiru klasetan ageri da: Gastropoda, Bivalvia eta Cephalopoda, alegia zenbait barraskilo akuatikotan, zenbait txirlatan, eta olagarro, txibia eta haien familiakoetan.\nSifoiak ura (edo gutxiagotan, airea) alde batetik bestera mugitzen duten hodi itxurako egiturak dira. Ur hau hainbat zereginetarako erabiltzen da, esaterako lokomoziorako, elikadurarako, arnasketarako edo ugalketarako. Sifoia palioaren atal bat da eta ura kanpotik barrunbe palialera edo aurkako zentzuan mugitzen da.\nZenbait gastropodok sifoi bakarra daukate. Sifoia daukaten bibalboek, berriz, bi dauzkate."}
{"id": "139876", "revid": "1712", "url": "https://eu.wikipedia.org/wiki?curid=139876", "title": "Mollusca", "text": ""}
{"id": "139879", "revid": "336", "url": "https://eu.wikipedia.org/wiki?curid=139879", "title": "Babesletza (marketina)", "text": "Marketin arloan, babesletza enpresa babesle edo \"sponsor\" batek kanpoko kirol eta kultura-ekitaldietako gastuak, osorik edo zati batez, bere gain hartzeari deritzo, ekitaldia bera enpresak bere produktu, marka edo irudiari buruzko publizitatea egiteko euskarri gisa erabiltzearen truke. Adibide gisa, futbol taldeetako jokalariek euren alkandoretan daramatzaten logoak aipa daitezke: enpresak babesleak futbol taldearen gastuak ordaintzen ditu neurri batean, jokalariek euren alkandoretan bere marka agertzearen truke. Mezenasgorekiko aldea hauxe da: mezenasgoak, enpresak gizartean duen rola indartzea bilatzen du; babesletzak, berriz, errentagarritasuna du helburu nagusi."}
{"id": "139883", "revid": "448", "url": "https://eu.wikipedia.org/wiki?curid=139883", "title": "Afrikar Plaka", "text": ""}
{"id": "139887", "revid": "56334", "url": "https://eu.wikipedia.org/wiki?curid=139887", "title": "Gaztela eta Leongo Gorteak", "text": "Gaztela eta Leongo Gorteak (gaztelaniaz \"Cortes de Castilla y Le\u00f3n\") Gaztela eta Leongo autonomia erkidegoko lurralde parlamentua da. Gorteetako parlamentariak lau urteko eperako hautatzen dira sufragio unibertsalez. Egoitza Valladolideko Gorteen plazan dago. Egungo presidentea Luis Cifuentes Ciudadanos alderdikoa da. Gaztela eta Leongo Juntaren gaineko kontrola du.\nOsaketa.\n2011ko Hauteskundeak\n2015eko Hauteskundeak\n2019ko Hauteskundeak"}
{"id": "139888", "revid": "1545", "url": "https://eu.wikipedia.org/wiki?curid=139888", "title": "Gaztela eta Leongo Junta", "text": "Gaztela eta Leongo Junta () Gaztela eta Leongo autonomia erkidegoan botere betearazlea jarduten duen erakundea da, 1983 urtean sortu zen eta 1978tik 1983ra arte egon zen \"Gaztela eta Leongo Kontseilu Nagusia\" izeneko erakunde\naurreautonomikoa ordezkatu zuen. Gobernuaren burua presidentea da, egun Juan Vicente Herrera popularra da. Autonomia Estatutuaren erreformaren proposamena, besteak beste, autonomia erkidegoko gobernuari dagokio."}
{"id": "139889", "revid": "1340", "url": "https://eu.wikipedia.org/wiki?curid=139889", "title": "Gaztela eta Le\u00f3ngo Junta", "text": ""}
{"id": "139890", "revid": "1340", "url": "https://eu.wikipedia.org/wiki?curid=139890", "title": "Gaztela eta Le\u00f3ngo Gorteak", "text": ""}
{"id": "139891", "revid": "512", "url": "https://eu.wikipedia.org/wiki?curid=139891", "title": "Jaume Matas", "text": "Jaume Matas Palou (Palma, Mallorca, 1956ko urriaren 5a ) politikari espainiarra da. Balear Uharteetako PPko buruzagi izan da eta Balear uharteetako presidentea izan da bi aldiz.\n2010ean diru publikoarekin gehiegizko kostuekin eraikitako \"Palma Arena\" belodromoaren ustelkeria kasuan 9 delitu egotzi zitzaizkion: prebarikazioa, eroskeria, ondasun publikoen bidegabeko eralgitzea, bidegabeko jabetzea, iruzurra, influentzia-trafikoa, diru-zuriketa, zerga eta hauteskunde delituak. Fiskaltzak 3 milioi euroko fidantza ezarri zion kartzela ekiditeko eta ordaindu egin zuen."}
{"id": "139894", "revid": "1982", "url": "https://eu.wikipedia.org/wiki?curid=139894", "title": "Falkland Uharteak", "text": ""}
{"id": "139896", "revid": "6327", "url": "https://eu.wikipedia.org/wiki?curid=139896", "title": "Falkland Uharteetako bandera", "text": ""}
{"id": "139898", "revid": "512", "url": "https://eu.wikipedia.org/wiki?curid=139898", "title": "Bielorrusiaren banaketa administratiboa", "text": "Bielorrusia sei eskualdetan (\"oblast\") eta estatus bereziko hiri batean (Minsk, Bielorrusiako hiriburua) banatzen da. Oblastak raionetan zatiturik daude."}
{"id": "139900", "revid": "512", "url": "https://eu.wikipedia.org/wiki?curid=139900", "title": "Lucio Fulci", "text": "Lucio Fulci (Erroma, \u2013 \"ib.\", ) italiar zinema zuzendari, gidoilari eta aktorea izan zen. Beldurrezko filmak zuzentzeagatik ezaguna da, tartean \"Zombi 2\" (1979) eta \"The Beyond\" (1981), baina western eta komediak ere egin zituen.\nBiografia.\nFulci Erroman jaio zen. Katolikotzat zuen burua eta horrelaxe aitortzen zuen."}
{"id": "139902", "revid": "46640", "url": "https://eu.wikipedia.org/wiki?curid=139902", "title": "Western", "text": "Westerna filme genero artistiko oso popularra da. Ingelesez \"west\" medebaldeari deritzo eta AEBetako mendebaldean XIX. mendean girotutako filme edo pelikulak biltzen ditu western izeneko generoak.\nBestela, Amerindiarren eta gizaki zurien arteko harreman gatazkatsuak eta borrokaldiak plazaratzen dituzte sarritan, gehien-gehienetan bigarrenen ikuspuntutik egindako pelikulak direlarik. Mexikoko mugaren inguruan ere girotuta dago mota honetako hainbat film ere bai.\nGenero honetako lehendabiziko pelikula Edwin S. Poterrek zuzendu zuen 1903an, \"The Great Train Robbery\" izeneko film mutua, Justus D. Barnes eta Broncho Billy Anderson aktoreen artean zeudelarik.\nKlasikoak.\n1930eko hamarkada eta 1950ekoaren artean westernen \"Urrezko Aroa\" delakoa dugu, eta urte haietakoak John Ford (\"Stagecoach\", 1939), Raoul Walsh (\"They Died with Their Boots On\", 1941) , Fred Zinnemann (\"High Noon\", 1952), Howard Hawks (\"Rio Bravo\", 1959) zuzendariak eta John Wayne eta Errol Flynn aktoreak azpimarratu behar ditugu, besteak beste.\nAurreragokoak ditugu beste klasiko handi batzuk, \"The Magnificent Seven\" (John Sturges, 1960), \"The Wild Bunch\" (Sam Peckinpah, 1969) eta \"Jeremiah Johnson\" (Sydney Pollack, 1972) beste batzuen artean.\n\"Il buono, il brutto, il cattivo\" (Sergio Leone, 1966) eta \"Once Upon a Time in the West\" (Sergio Leone, 1969) Spaghetti western delako azpigeneroko adibiderik ezagunenetarikoak dira, Mendebalde Urrunari buruz baina Italian egindako zinema izanda. Charles Bronson, Lee Van Cleef, Clint Eastwood eta Henry Fonda aktore ezagunak garai hartako pelikuletan aritutakoak dira.\nGaur egun.\nAzken urteotan egindakoen artean bestela \"Dances With Wolves\" (Kevin Costner, 1990), \"Unforgiven\" (Clint Eastwood, 1992), \"Brokeback Mountain\" (Ang Lee, 2005), \"The Three Burials of Melquiades Estrada\" (Tommy Lee Jones, 2005), \"Django Unchained\" (Quentin Tarantino, 2012) edo \"The Revenant\" (Alejandro Gonz\u00e1lez I\u00f1\u00e1rritu, 2015) aipatzekoak dira. Lan hauetan ondo ikus daiteke pelikula klasikoekin egindako haustura."}
{"id": "139903", "revid": "56334", "url": "https://eu.wikipedia.org/wiki?curid=139903", "title": "Kitzikapen", "text": "Kitzikapena, kitzikadura edo narritadura libido edo sexu-gogoa piztearen ondorioa da, sexu harremana izan baino lehen. Kitzikapenak eragin fisiko narbamenak ditu gizon eta emakumearen kasuan. Gizonaren kasuan, zakila handitu, gogortu eta tentetu egiten da, eta emakumearen kasuan, bagina zabaldu eta busti eta titiburuak gogortu egiten dira. Erreakzio fisiko hauen helburua gizona eta emakumea sexu-harreman eta koitorako prestatzea da. Bestelako eragin fisikoak ere badakartza kitzikapenak, bihotz-maiztasuna gehitzea esaterako. Kitzikapen-egoerara heltzeko musuak, laztanak eta bestelako sexu jolasak behar izaten dira, pizgarri moduan."}
{"id": "139905", "revid": "98814", "url": "https://eu.wikipedia.org/wiki?curid=139905", "title": "Beldurrezko zinema", "text": "Beldurrezko zinema beldurrari lotutako zinema generoa da. Lehendabizikoak literaturaren klasikoetan oinarrituta zeuden: adibidez, \"Dracula\", \"Frankenstein\", \"The Phantom of the Opera\" etao \"Dr. Jekyll and Mr. Hyde\". Gero, literaturaren munstroetara jotzen segitu arren, egungo bizitza modernoaren ziurtasun-gabeziak ere landu dira.\nKritikariek beldurrezko filmek biolentzia, aurrekontu urriko B filmak edo \"exploitation\" aldeak gehiegi erabiltzen dituzten arren, ekoiztetxe eta zinema zuzendari nagusiek, tartean Alfred Hitchcock, Roman Polanski, Stanley Kubrick, Martin Scorsese edo Francis Ford Coppola, genero horretako filmak moldatu dituzte. Zenbait filmek zientzia fikzio, fantastiko, komedia beltz edo \"thriller\" atalak ere dituzte."}
{"id": "139907", "revid": "119347", "url": "https://eu.wikipedia.org/wiki?curid=139907", "title": "Milafrangako geltokia", "text": "Milafranga Lapurdiko tren geltoki bat da, Milafranga udalerrian kokatuta dagoena.\nGeltokia 1891eko urtarrilaren 19an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1891eko urtarrilaren 19an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2010. urtean, Baiona eta Kanbo arteko zatia erabat berritzearekin batera, trenbidea eta geltokia erabat berritu ziren.\nGeltokia.\nGeltokia kai bat du aterpe batekin. Geltokian handitutako hesi-guardiako eraikin zaharra etxebizitza pribatu bihurtu da."}
{"id": "139909", "revid": "1491", "url": "https://eu.wikipedia.org/wiki?curid=139909", "title": "Manuel Chaves", "text": "Manuel Chaves Gonz\u00e1lez (Ceuta, 1945eko uztailaren 7a) Ceutako politikari espainiar sozialista da. Andaluziako Juntako presidente izan da 19 urtez, 1990etik 2009ra arte, orduan Jos\u00e9 Luis Rodr\u00edguez Zapaterok hirugarren presidenteorde izendatu zuen. Aurretik Lan eta Gizarte Segurantza ministroa ere izan da (1986-1990) eta diputatua C\u00e1diztik (1977-1990)."}
{"id": "139910", "revid": "1340", "url": "https://eu.wikipedia.org/wiki?curid=139910", "title": "Manuel Chaves Gonz\u00e1lez", "text": ""}
{"id": "139912", "revid": "119347", "url": "https://eu.wikipedia.org/wiki?curid=139912", "title": "Uztaritzeko geltokia", "text": "Uztaritze Lapurdiko tren geltoki bat da, Uztaritze udalerrian kokatuta dagoena.\nGeltokia 1891eko urtarrilaren 19an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1891eko urtarrilaren 19an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2010. urtean, Baiona eta Kanbo arteko zatia erabat berritzearekin batera, trenbidea eta geltokia erabat berritu ziren.\nGeltokia.\nGeltokia kai bat du aterpe batekin. Ibilgailuentzako aparkaleku bat dago geltokiaren ondoan."}
{"id": "139915", "revid": "1340", "url": "https://eu.wikipedia.org/wiki?curid=139915", "title": "AENA", "text": ""}
{"id": "139916", "revid": "1545", "url": "https://eu.wikipedia.org/wiki?curid=139916", "title": "Ustaritzeko geltokia", "text": ""}
{"id": "139917", "revid": "1340", "url": "https://eu.wikipedia.org/wiki?curid=139917", "title": "Asturiasko Gobernua", "text": ""}
{"id": "139918", "revid": "1340", "url": "https://eu.wikipedia.org/wiki?curid=139918", "title": "Asturiasko Printzerriko Gobernua", "text": ""}
{"id": "139920", "revid": "336", "url": "https://eu.wikipedia.org/wiki?curid=139920", "title": "Gerra-zinema", "text": "Gerra-zinema zinema genero artistiko oso popularra da. Gerran ardazten dira genero honetako film eta telesailak, besteak beste, erromatarren gudak, Erdi Aroko gudak, Lehen Mundu Gerra, Bigarren Mundu Gerra edo Vietnamgo Gerra.\nIstorioak kontatzeko fikzioa, historia, dokudrama edo, noizbehinka, biografiak erabiltzen ditu."}
{"id": "139921", "revid": "105290", "url": "https://eu.wikipedia.org/wiki?curid=139921", "title": "Polizia-zinema", "text": "Polizia-zinema filme genero artistiko oso popularra da. Polizia ikerketa batek kriminalak edo gaizkileak erakusten ditu. Gangster-zineman ordea gaizkileak du paperik garrantzitsuena.\nEspioi-zinema edo thriller denbora eta beldurra aldi berean jokatuz."}
{"id": "139922", "revid": "512", "url": "https://eu.wikipedia.org/wiki?curid=139922", "title": "Jatsuko geltokia", "text": "Jatsu Lapurdiko tren geltoki bat da, Uztaritze udalerrian kokatuta dagoena.\nGeltokia 1891eko urtarrilaren 19an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1891eko urtarrilaren 19an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2019an, Euskal Hirigune Elkargoak Baionako aldirien\u00a0sareko lineko trenak geltoki honetan ez gelditzea eragin zuen.\nGeltokia.\nGeltokia itxita dago gaur egun.\nZerbitzuak.\nEz dago tren zerbitzuak gaur egun."}
{"id": "139923", "revid": "56334", "url": "https://eu.wikipedia.org/wiki?curid=139923", "title": "Asturiasko Printzerriko Junta Nagusia", "text": "Asturiasko Printzerriko Junta Nagusia (gaztelaniaz \"Junta General del Principado de Asturias\", asturieraz \"Xunta Xeneral del Princip\u00e1u d'Asturies\") Asturiasko Printzerriko autonomia erkidegoko lurralde parlamentua da. Junta Nagusiko parlamentariak lau urteko eperako hautatzen dira sufragio unibertsalez. Egoitza Oviedoko antzinako jauregi batean dago. Egungo presidentea Fernando Go\u00f1i popularra da.\nAsturiasko Printzerriko Gobernu Kontseiluaren gaineko kontrola du."}
{"id": "139924", "revid": "119347", "url": "https://eu.wikipedia.org/wiki?curid=139924", "title": "Haltsu\u2013Larresoro geltokia", "text": "Haltsu\u2013Larresoro Lapurdiko tren geltoki bat da, Haltsu udalerrian kokatuta dagoena.\nGeltokia 1891eko urtarrilaren 19an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1891eko urtarrilaren 19an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2010. urtean, Baiona eta Kanbo arteko zatia erabat berritzearekin batera, trenbidea eta geltokia erabat berritu ziren.\nGeltokia.\nIbilgailuak aparkatzea zaila da."}
{"id": "139927", "revid": "119347", "url": "https://eu.wikipedia.org/wiki?curid=139927", "title": "Kanboko geltokia", "text": "Kanbo Lapurdiko tren geltoki bat da, Kanbo udalerrian kokatuta dagoena.\nGeltokia 1891eko urtarrilaren 19an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1891eko urtarrilaren 19an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2010. urtean, Baiona eta Kanbo arteko zatia erabat berritzearekin batera, trenbidea eta geltokia erabat berritu ziren.\nGeltokia.\nGeltokia bi kaiak ditu aterpe batekin. Ibilgailuentzako aparkaleku bat dago geltokiaren ondoan."}
{"id": "139928", "revid": "1659", "url": "https://eu.wikipedia.org/wiki?curid=139928", "title": "Zinema historiko", "text": "Zinema-historikoa filme genero artistiko oso popularra da. Iragan jakin batean girotutako filmak dira, eta historikoak baderitzote ere, denek ez dute zehaztasun historikoa helburutzat. Bestalde, zinema historikoak girotzea hartzen du kontuan, hortik harago abenturazkoak, erromantikoak, epikoak, dramatikoak edo beste edozein motakoak izan daitezke. Egiazko gertakari historikoen dramatizazioa denean dokudrama izena hartzen du, eta pertsonaia historiko baten bizitza kontatzea helburutzat duenean film biografiko esaten zaio.\nGudu-zinemaren gisa peplumak, westernak, erdi aroan girotuak, munduko lehen gerratean girotuak, munduko bigarren gerratean girotuak eta beste hainbat filma mota biltzen ditu."}
{"id": "139930", "revid": "512", "url": "https://eu.wikipedia.org/wiki?curid=139930", "title": "Itsasuko geltokia", "text": "Itsasu Lapurdiko tren geltoki bat da, Itsasu udalerrian kokatuta dagoena.\nGeltokia 1892ko abuztuaren 20an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1892ko abuztuaren 20an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2019an, Euskal Hirigune Elkargoak Baionako aldirien\u00a0sareko lineko trenak geltoki honetan ez gelditzea eragin zuen.\nGeltokia.\nGeltokia itxita dago gaur egun.\nZerbitzuak.\nEz dago tren zerbitzuak gaur egun."}
{"id": "139932", "revid": "59723", "url": "https://eu.wikipedia.org/wiki?curid=139932", "title": "Luhusoko geltokia", "text": "Luhuso Lapurdiko tren geltoki bat zen, Luhuso udalerrian, 1892ko abuztuaren 20an ireki zena.\nEgoera.\nGeltokia honako burdinbide hauen ibilbidearen zati zen:\nHistoria.\n1892ko abuztuaren 20an ireki zen jendearentzat, Baiona-Donibane Garazi burdinbidearen trazatuaren zati gisa. Geltokia zeharkatzen zuen zatia 1930ean 1,5 kV CCtean elektrifikatu zen.\n2019an, Euskal Hirigune Elkargoak Baionako aldirien\u00a0sareko lineko trenak bertan ez gelditzea eragin zuen.\nZerbitzuak.\nEz dago tren zerbitzurik egun."}
{"id": "139934", "revid": "59723", "url": "https://eu.wikipedia.org/wiki?curid=139934", "title": "Dolarraren trilogia", "text": "Trilogia del dollaro, edo Trilogia dell'Uomo senza nome, Sergio Leonek zuzendutako lehen hiru spaghetti westernak dira. Protagonista Clint Eastwood aktore gaztea dla, Ennio Morriconeren musikagilearen musika esanguratsuan oinarrituta.\nHiru filmak.\nHiru filmak spaghetti western zinema generoaren ereduak dira, haren ezaugarririk nabarienak dituenak, 1960 eta 1970 bitartean sortuak:\nBeste aktoreak.\nMario Bregak trilogiako hiru filmetan parte hartzen du, pertsonaia bana jokatuz, beti hiltzen dena.\nBi aldiz agertzen diren beste aktoreak hauxek dira:"}
{"id": "139935", "revid": "71150", "url": "https://eu.wikipedia.org/wiki?curid=139935", "title": "Bidarrai\u2013Nobilia Zubia geltokia", "text": "Bidarrai\u2013Nobilia Zubia Nafarroa Behereko tren geltoki bat da, Bidarrai udalerrian kokatuta dagoena.\nGeltokia 1892ko abuztuaren 20an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1892ko abuztuaren 20an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2015. urtean, Kanbo eta Donibane Garazi arteko zatia erabat berritzearekin batera, trenbidea eta geltokia erabat berritu ziren.\nGeltokia.\nGeltokia kai bat du aterpe batekin. Ibilgailuentzako aparkaleku bat dago geltokiaren ondoan."}
{"id": "139938", "revid": "71150", "url": "https://eu.wikipedia.org/wiki?curid=139938", "title": "Ortzaize\u2013Arrosa geltokia", "text": "Ortzaize\u2013Arrosa Nafarroa Behereko tren geltoki bat da, Arrosa udalerrian kokatuta dagoena.\nGeltokia 1892ko abuztuaren 20an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1892ko abuztuaren 20an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2015. urtean, Kanbo eta Donibane Garazi arteko zatia erabat berritzearekin batera, trenbidea eta geltokia erabat berritu ziren.\nGeltokia.\nGeltokia kai bat du aterpe batekin. Ibilgailuentzako aparkaleku bat dago geltokiaren ondoan."}
{"id": "139939", "revid": "15795", "url": "https://eu.wikipedia.org/wiki?curid=139939", "title": "Baiona-Donibane Garazi trenbidea", "text": ""}
{"id": "139941", "revid": "71150", "url": "https://eu.wikipedia.org/wiki?curid=139941", "title": "Donibane Garaziko geltokia", "text": "Donibane Garazi Nafarroa Behereko tren geltoki bat da, Donibane Garazi udalerrian kokatuta dagoena.\nGeltokia 1898ko abenduaren 11an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1898ko abenduaren 11an ireki zen jendearentzat, Baiona-Donibane Garazi burdinbidearen trazatuaren zati gisa.\nGeltokia zeharkatzen duen zatia 1930ean elektrifikatu 1,5 kV CCtan zen.\n2015. urtean, Kanbo eta Donibane Garazi arteko zatia erabat berritzearekin batera, trenbidea eta geltokia erabat berritu ziren.\nGeltokia.\nIbilgailuentzako aparkaleku bat dago geltokiaren ondoan."}
{"id": "139942", "revid": "98220", "url": "https://eu.wikipedia.org/wiki?curid=139942", "title": "Nueve reinas", "text": "Nueve reinas (euskaraz, \"Bederatzi erregina\") Fabi\u00e1n Bielinskyk idatzi eta zuzenduriko film argentinarra da. Antzezle nagusiak Gast\u00f3n Pauls eta Ricardo Dar\u00edn dira, ezustean elkar ezagutu eta elkarlanean jarduteko indarrak bateratu dituzten bi iruzurgile. 2000. urteko estreinaldiaren ostean, nazioarteko hogeita bederatzi saritarako izendatu zuten eta haietako hogeita bat bereganatu zituen.\nSinopsia.\nJuan (Gast\u00f3n Pauls) eta Marcos (Ricardo Dar\u00edn) bi iruzurgile dira, erraz aberats litzakeen negozio batean sartuak."}
{"id": "139943", "revid": "15795", "url": "https://eu.wikipedia.org/wiki?curid=139943", "title": "Arrosa-Ortzaizeko geltokia", "text": ""}
{"id": "139946", "revid": "98220", "url": "https://eu.wikipedia.org/wiki?curid=139946", "title": "Il buono, il brutto, il cattivo", "text": "Il buono, il brutto, il cattivo italieraz, (The Good, The Bad and The Ugly, ingelesez) 1966an Sergio Leone zinema zuzendari italiarrak zuzendu zuen spaghetti westerna da. Filmaren izenburua \"Zintzoa, gaiztoa eta itsusia\" litzateke euskaraz, eta hiru pertsonaia nagusiei egiten die erreferentzia.\nFilma italiar produkziokoa da, baina Espainia, Mendebaldeko Alemania eta Ameriketako Estatu Batuek ere parte hartu zuten. Antzezle nagusiak estatubatuarrak dira, baina italiar eta espainiar antzezleek egin zituzten bigarren mailako paperak. Horrelako koprodukzioetan egin ohi zen moduan, antzezleek haien berezko hizkuntzak erabili zituzten grabaketan, eta gero zegokion hizkuntzara bikoiztu ziren ahotsak.\nItalian (Erromako estudioetan) eta Espainian (Burgosen eta Almerian) egin ziren grabaketak. Filmaren musika Ennio Morriconerena da, eta gaur egun western musikarekin lotzen diren doinu ezagunenetakoak sortu zituen film honetarako.\nZiurrenik zinema historiaren filmerik ezagunetarikoa da, spaghetti westernaren \"quintessenza\". Dolarraren trilogiaren hirugarren atala da.\nDolarraren trilogia bi pertsonaiatik hirura pasatzen dira:\nSinopsia.\nFilma 1862an kokatua da, Amerikar Estatu Batuak gerra zibilean zebiltzan garaian. \"Angel eyes\" edo \"Aingeru begi\" deritzon mertzenarioak (Lee Van Cleef) konfederatuek ezkutaturiko urrearen berri jakin du eta altxorra eskuratzekotan abiatu da. Bestalde, altxor horren ezagutza eskuratu dute kasualitatez \"Blondie\" edo \"Ilehoria\" deitzen duten sari ehiztariak (Clint Eastwood) eta Tuco bidelapurrak (Eli Wallach). Altxorra hilerri batean datza ezkutuan; Tucok hilerria zein den badaki eta Blondiek berriz altxorra azpian lurperatua duen hilarriaren izena ezagutzen du. Gerra inguruan dutelarik altxorra lortzeko pertsonaien arteko norgehiagokak, traizioak eta azpijokoak kontatzen ditu filmak.\nKanpo estekak.\n Azken dueloa 6:38 www.youtube.com-ten"}
{"id": "139950", "revid": "448", "url": "https://eu.wikipedia.org/wiki?curid=139950", "title": "San Adrian (tunela)", "text": ""}
{"id": "139955", "revid": "105290", "url": "https://eu.wikipedia.org/wiki?curid=139955", "title": "Donostia Opera Prima", "text": "Donostia Opera Prima Saria Donostiako Udalak eta Erein argitaletxeak bi urtetan behin antolatzen duten literatur saria da.\nNarratibako obrak saritzen ditu Donostia Opera Prima Sariak. Lehiaketan parte har dezakete 35 urte edo gutxiago dituzten idazleek, edota, edozein dela beren adina, oraindik narratiba lanik argitaratu ez dutenak."}
{"id": "139956", "revid": "17262", "url": "https://eu.wikipedia.org/wiki?curid=139956", "title": "Aitziber Etxebarria", "text": ""}
{"id": "139964", "revid": "1340", "url": "https://eu.wikipedia.org/wiki?curid=139964", "title": "El Hierro", "text": ""}
{"id": "139965", "revid": "6327", "url": "https://eu.wikipedia.org/wiki?curid=139965", "title": "Hizkuntzetarako Erreferentzia Sistema Europarra", "text": ""}
{"id": "139967", "revid": "58701", "url": "https://eu.wikipedia.org/wiki?curid=139967", "title": "San Kristobal gotorlekua", "text": "San Kristobal gotorlekua (ofizialki Alfontso XII.aren gotorlekua) Ezkabarte udalerriko (Nafarroa Garaia, Euskal Herria) Ezkaba mendiaren gailurrean dagoen gotorlekua da.\nAlfontso XII.aren gotorlekua du izen ofiziala, errege haren erreinaldian eraiki baitzuten, sarrerako atean ikus daitekeen bezala. Hala ere, bertokoen artean, antzina bertan zeuden eraikinen San Kristobal izenari eutsi diote. Izen hori zuten, izan ere, XIII. mendeko baselizak eta gazteluak, baita XVI. mendeko basilikak ere, eta gaur egun ere izendapen hori ezagunagoa da eta hedatuago dago iruindar eta nafarren artean.\nEraikuntza.\nHirugarren Karlistaldian, artilleria pieza modernoak mendi punta hartatik Iru\u00f1era heltzeko gai zirela konturatu zirenean, leku estrategikotzat hartuta, gotorlekua eraikitzea erabaki zuten.\nMiguel Ortega ingeniari koronelak diseinatu zuen eraikina, eta Jos\u00e9 de Luna ingeniari komandanteak zuzendu zituen lanak 1878 eta 1919. urteen artean. Horretarako, mendi-tontorra leherrarazi eta barnealdea hondeatu zuten, hiru solairu eraikitzeko. Harresiak babesteko bi metro lur metatu zuten, eta inguruan lubanarro bat egin zuten, infanteriaren erasoetatik babesteko. Guztira 615.000 m\u00b2 ditu, eta horietatik 180.000 m\u00b2 dira gotorlekuarenak.\nEspetxea.\n1919an bukatu zutenean hegazkingintza jadanik sortua zenez, eraikinak inoiz ez zuen erabilera militarrik izan. Ostera, 1934 eta 1945 artean espetxe militar bilakatu zen. Beste asmo batekin egina zenez, harresia eraiki behar izan zuten gartzelaren eta zaindarien eraikinaren artean.\n1934ko urriko iraultza eta gero, ehunka asturiar eta eibartar espetxeratu zituzten bertan. Hasiera-hasieratik, higiene eta osasungarritasun eza zela-eta, salaketak egon ziren, presoen lekualdaketa eta espetxea ixtea eskatzen zutenak.\n1935eko irailean, aipaturiko egoera txarrarengatik CNTko Santanderko kide bat hil ondoren, Iru\u00f1ean greba egin zen. Beste preso baten heriotzak protestak zabaldu eta matxinada sortu zuen espetxean, eta horrek greba orokorra bultzatu zuen Iru\u00f1ean. Hainbat udalek presondegia ixtea eta bertan zeuden 750 presoen lekualdaketa eskatu zutenez, epeka-epeka lekualdatzeak egiteari ekin zioten.\n1936ko otsailean, Fronte Popularrak hauteskundeak irabazi eta preso politikoentzako amnistia eskaini zuen. Horietatik 400 San Kristobalen zeuden. Kalera irten eta berehala, presoek espetxearen egoera salatu, eta Rafael Aizpun Justizia Ministroari egotzi zioten errua.\nEspainiako Gerra Zibila.\n1936ko uztaileko altxamendu militarraren ondorioz, Nafarroa Garaia matxinoen eskuetan geratu eta berriro espetxea bete zuten. Hilabete gutxi barru 2.000 preso zituen gotorlekuak. Horietako asko, \"askatzea\"ren berri jaso ondoren, mendia jaistean erail zituzten.\n1937ko urtarrilaren 1etik 1945eko uztailaren 6an presondegia itxi zuten arte, 305 presoren heriotza jasota dago. Zioak era askotakoak baziren ere, gehienetan \"anorexia\"gatik eta \"bihotza gelditzea\"gatik izan zen. Heriotza asko tuberkulosiarekin lotuta zeuden, batez ere gotorlekua \"espetxe-erietxe\" moduan erabili zutelako. Zerrendan \"traumatismo\"z hildako 25 preso ere badaude. Horiek fusilatu egin zituzten, hogeita bat 1936ko azaroaren 1ean eta besteak urte bereko azaroaren 17an. Fusilamendu edo \"presoen ateratze\" hauek ez daude ofizialki onartuta. Preso gehien hil zituzten urteak 1941 (51 lagun) eta 1942 (61 lagun) izan ziren.\n1938ko maiatzaren 22an presondegitik 795 presok ihes egin zuten. Horietatik 3k baino ez zuten lortu muga zeharkatzea, 585 harrapatu, eta 225 hil egin zituzten.\nNafarroako fusilatu, erail eta desagertuen senitartekoen elkartearen presidente Asun Larretak dioenez, horiei guztiei 200 desagertu gehitu behar zaizkie, \u00abartxiboetan ez daudenak, eta gehienak erailak\u00bb.\nFrankismoa eta hurrengo urteak.\n1945eko uztailaren 6an presondegia itxi zutenean, Espainiako Armadak eraikina berreskuratu zuen. Erakunde horrek 1987an utzi, eta 1991 arte laguntza-talde batek hartu zuen eraikina zaintzeko ardura. Egungo jabea Espainiako Defentsa Ministerioa da oraindik.\nMemoria-gune.\nArte Ederretako Zuzendaritza Orokorrak 2001ean kultura ondasun izendatu zuen.\n2007ko irailean Aranzadi Zientzia Elkarteak, Txinparta Elkarteak eta Nafarroako fusilatu, erail eta desagertuen senitartekoen elkarteak gotorlekuaren ondoan zeuden hilotzak lurpetik ateratzeari ekin zioten, Jose Maria Jimeno Juriok zehazturiko leku batean. Han dauden 131 hilotzetatik 25 atera zituzten. Belaunetan, botilatxo bat zuten, barruan hilaren datuak zituena; horregatik eman zitzaion lekuari Botilen Hilerria izena. Tamalez, paperak erabat hondatuta zeuden, eta ezin ziren irakurri. 1941 eta 1944 artean arnas-gaitzengatik hildako presoak ziren, batez ere tuberkulosiak eta pneumoniak jota. 2008ko urrian Baltasar Garz\u00f3n epaileak, beste 19 hilobirekin batera, lanak aurrera jarraitzeko agindua eman bazuen ere, Espainiako Auzitegi Nazionalaren Fiskaltzak azaroaren 7an agindua geldiarazi zuen, lan horiek beharrezkoak ez zirelakoan. Azaroaren 18an epaiak tokian tokiko epaitegien alde inhibitzea erabaki eta hamar egun beranduago Auzitegi Nazionalak horrelako krimenak ikertzeko eskuduntzarik ez zuela erabaki zuen.\n2007ko azaroan, Nafarroa Baik hala eskatuta, Espainiako Kongresuak lekua garbitzeko eta babesteko 500.000 \u20acko aurrekontua onartu zuen. Lanak 2008an egin behar baziren ere, 2009ko maiatz arte ez zituzten egin. Lan haietan, espetxe bilakatzean eraikitako harresiak eta espetxeko sukaldea bota zituzten. 2009ko ekaineko asteburuetan bisita gidatuak antolatu zituzten.\nBotilen hilerrian lurperatutakoak.\nHauek dira botilen hilerrian lurperatutakoak:"}
{"id": "139968", "revid": "58701", "url": "https://eu.wikipedia.org/wiki?curid=139968", "title": "San Kristobal gotorlekuko ihesa", "text": "San Kristobal gotorlekuko ihesa 1938ko maiatzaren 22an Ezkabarteko Ezkaba mendiaren gainean zegoen espetxetik 795 presok egindako ihesaldia izan zen. Kopurua kontuan hartuta, mundu osoko inoizko preso-ihesaldi handienetarikoa da.\nHistoria.\n1938an San Kristobal gotorlekuak 2.487 preso zituen, gehienak sindikalistak eta errepublikazaleak. Espetxearen egoera latza zen oso: jipoiak, gosea eta zorriak nonahi. Hori zela eta, 1937ko urtarrilaren 1etik 1945eko uztailaren 6an presondegia itxi arte 305 preso hil ziren.\nIhesaldia hogeita hamar presok zorrotz antolatu zuten. Operazioa afarian hasi zen, une horretan zaindariak sakabanatuta zeudelako. Taldeka banatu eta zenbait zaindariri armak kendu ondoren, guardia konpainia afaria egiten ari zen lekura joan ziren. Aurre egin zien guardia bat barra batekin jo eta hil egin zuten. Laster, garitetan zeuden soldaduak ere errenditu egin ziren. Ordu erdi bat baino ez zuten behar izan presoek gotorlekua bereganatzeko eta, handik, kanpoaldera atera ziren.\nIru\u00f1etik bueltan zetorren soldadu bat egoeraz konturatu eta hirira jaitsi zen alarma jotzeko. Gainera, 1937ko apirileko Salamancako gertaeraren ondorioz preso zegoen \u00c1ngel Alc\u00e1zar de Velasco falangistak ere mendia jaitsi zuen, abisatzeko.\nMilitarren kamioiak, islagailu handiak zeramatzatela, gotorlekura ailegatu zirenean, preso batzuek ihes egiteko asmoa alde batera utzi zuten. Beraz, goizeko ordu bi eta erdietan egindako zenbaketan 1.692 preso zeuden. Hau da, 795 presok ihes egin zuten, planik gabe, gaizki jantzita, gaizki elikatuta, armarik gabe eta itsumustuan. Berehala hasi ziren presoak harrapatzeko lanak, eta ia erresistentziarik gabe harrapatu edo hil zituzten. Maiatzaren 23an 259, 24an 445, eta hurrengo egunetan gutxiago . Azkena, hiru hilabete beranduago, abuztuaren 14an, harrapatu zuten. Hainbeste denbora mendian bakarrik pasa ondoren, \"Tarzan\" ezizena jarri zioten.\n795 iheslarietatik 585 harrapatu, hiruk muga zeharkatu eta 187 erail zituzten, horietatik 24 identifikatu gabeak. Hau da, litekeena da beste lauk ihes egin izana. Gehienak Ezkabarten, mendiaren iparraldeko aldean, hil zituzten, baita Olaibar eta Baztanen ere, eta Antsoainen. Guztira, 211 iheslari hil zituzten. Harrapatutako 16 buruzagitzat jo eta epaitu egin zituzten: bat Iru\u00f1eko zoroetxean sartu zuten, eta 14k heriotza-zigorra jaso zuten. Urte hartako irailaren 8an Iru\u00f1eko Ziudadelaren atzean dagoen Vuelta del Castillon fusilatu zituztenak hauek dira:\nOndorengo eginbideetan, \u00c1ngel Alc\u00e1zar de Velasco salatzaile falangistak zigorraren murrizketa jaso zuen, baita beste 60 presok ere. Espetxearen zuzendaria, Alfonso de Rojas, kargutik kendu zuten.\nHona hemen mendian hildakoen kopurua jaioterriaren arabera:\nOmenaldiak.\n1988an, ihesaldiaren 50. urteurrena zela eta, askatasunaren eta Errepublikaren alde eroritako iheslarien omenezko oroitarria eraiki zuten Ezkaba mendian. Oroitarriari hirutan eraso zioten, azkenekoz 2009ko abuztuan, ultraeskuindar kideek mazo-kolpez hautsi zutenean.. Alderdi guztiek ekintza gaitzetsi zuten Nafarroako Alderdi Popularrak izan ezik.\nI\u00f1aki Alforjak 2006an ihesaldiari buruzko \"Ezkaba\" izeneko dokumentala estreinatu zuen. Aurrez, Felix Sierrarekin batera, \"Fuerte de San Cristobal - La gran fuga de las c\u00e1rceles franquistas\" (Pamiela, 2005) liburua argitaratua zuen.\n2009ko maiatzetik aurrera, 12 plaka jarri dituzte 205 hildakoen omenez Ezkaba mendiaren inguruko zenbait hilerritan. Aitzoainen dagoenak hamar izen ditu, Antsoaingoak 20, A\u00f1ezkarkoak 15; Artikakoak 17, Ballariaingoak 12, Berriobeitikoak 14, Berriogoitikoak 13, Berriozarrekoak 47, Elkartekoak 17, Larragetakoak 12, Lotzakoak 15 eta Oteitzakoak 13 . Horietariko batzuek ere erasoak jasan dituzte, tartean Artikakoak eta Aitzoaingoak.\nBarricada rock taldeak \"La tierra est\u00e1 sorda\" bere diskoan ihesaldiari buruzko \"22 de mayo\" izeneko abestia moldatu zuen."}
{"id": "139971", "revid": "1519", "url": "https://eu.wikipedia.org/wiki?curid=139971", "title": "Adarbakar", "text": "Adarbakarra (edo adarbakoitza) mitologiako izakia da. Oro har, zaldi zuri baten itxura du, lehoiaren tamaina, antilope hankak, aker bizarra eta kopetan adar luzea. Adarra du, hain zuzen ere, ezaugarririk berezkoena: luzea da, itzulinguru itxuran eta zorrotza.\nMarrazki eta irudi modernoagoetan, berriz, zaldi arruntaren itxura du, baina beti adarra kopetan. Adar bakarren agerpena munduko mitologietan oso hedatuta dago. Marianna Mayer ikerlariaren arabera, \"Adarbakarra eta lakua\" aztertu ondoren, zera dio: \"antza denez, adarbakarra gizakia beldurtzen ez duten mitologiako abere gutxienetarikoa da\". Antzinako Grezian agertzen zen jada \"monoc\u00e9ros\" izenaz. Edi Aroko bertsioetan, ordea, pizti gisa ageri da, erasokorra, bakarzalea eta hori bai, beti edertasun misteriotsuaren jabe. Erdi Aroko eta Pizkundeko elezaharren arabera, abere bikaina zen, elefante bat garaitzeko gai. Haren adarrak ezaugarri magikoak zituen, urak arazteko eta pozoia neutralizatzeko. Haren ondorioz, adarbakarraren ustezko adarrak oso gauza preziatsuak izan ziren Erdi Aroan eta Pizkundean.\nJatorria.\nAintzinako Grezian adarbakarra ez da mitologia kontakizunetan ageri, baizik eta natur-zientzia liburuetan, adarbakarra India hurruneko benetako animalia zela uste baitzuten. Indo haranean aintzinean erabilitako zigiluetan adarkarrak margotu zituzten (perfilez ikusten diren zezenak ere izan litezke). Biblian aipatzen den \"reem\" animalia adarbakarra izan liteke. Mesopotamian \"auroch\" animalia perfilez irudikatu dutenean ere itxura hori zuen eta indarra edo boterea adierazten zuen.\nErtaroan adarbakarrak protagonista zituzten kondaira asko zabaldu ziren, iturria bibliako aipamenak zituztelarik.\nAdarbakarra Erdi Aroan.\nErdi Aroko bestiarioan azaldu zen: hor, birjinak harrapatzen zuen. Kondairetan, emakume birjin baten aurrean, otzan bilakatzen zenez, bera harrapatzeko modu bakarra birjina bat eramatea zen. Artelan erlijiosoetan askotan irudikatzen zen. Jesukristok Ama Birjinarekin zuen harremana adarbakarraren eta emakume birjinen harremanarekin parekatu da.\nAdarbakarra Euskal Herrian.\nAdarbakarra ez da maiz agertzen Euskal Herriko mitologian, baina Erdi Aroko zenbait elezaharren protagonista da."}
{"id": "139972", "revid": "11782", "url": "https://eu.wikipedia.org/wiki?curid=139972", "title": "Eritzebeiti", "text": ""}
{"id": "139973", "revid": "11782", "url": "https://eu.wikipedia.org/wiki?curid=139973", "title": "Eritzegoiti", "text": ""}
{"id": "139975", "revid": "336", "url": "https://eu.wikipedia.org/wiki?curid=139975", "title": "Pedrosa de Tobalina", "text": "Pedrosa, baita Pedrosa de Tobalina ere deitua, Burgosko probintzian kokatutako herria da (Gaztela eta Le\u00f3n erkidego autonomoan). Pedrosa, Merindadeak eskualdean, Villarcayoko alderdi judizialean eta Valle de Tobalina udalerriaren barnean dago.\nKokapena eta geografia.\nPedrosa Ebro ibaiaren ezkerreko ibaiadarrean, Jerea ibaiaren haranean dago. Herri hau Villarcayotik 32 kilometrora eta Burgostik 83 kilometrora dago.\nHainbat errepide gurutzatzen dira herrian, BU-550 errepidea Trespaderne eta Arabako Artziniega udalerria bitartean, eta BU-532 errepidea Valle de Tobalina udalerriko Barcina del Barcotik zehar.\nPoza de la Sal eta Bilbo arteko autobusak geltokia dauka herrian.\nEgoera administratiboa.\n2007ko udal hauteskundeetan herriak hautagai bakarra aukeratzen du.\nDemografia.\n1950eko erroldan Pedrosak 105 biztanle zituen. 2004an biztanleria jaitsi eta 85 pertsona zeuden erroldatuta. 2007an etxebizitza berriak eraiki direla eta, 96ra igo da herritarren kopurua.\nHistoria.\nAntzina, Friasko Dukeak alkatea izendatzen zuen.\nJaiak eta ospakizunak.\nIrailaren 16an Santa Luziaren omenezko jaia ospatzen da. Jai honetara Tobalina, Losa eta Cuesta Urriako fededunak joaten dira.\nSanta Luciari ofrendak egiten zaizkio ere bai, ikusmen gaixotasunak sendatzeko itxaropenaz.\nParrokia.\nSan Andres apostolua deituriko parrokia-eliza katolikoa dago. Eliza hau Medina de Pomarren dago. Honen menpe, ondorengo herriak daude:"}
{"id": "139976", "revid": "9235451", "url": "https://eu.wikipedia.org/wiki?curid=139976", "title": "Ezkaba (mendia)", "text": "Ezkaba edo San Kristobal Iru\u00f1eko iparraldean dagoen mendia da, 895 metroko garaiera duena. Bere kokapena dela eta Iru\u00f1erriaren iparraldeko atea kontrolatu du.\nIzena.\nMendiak bi izen ditu. Antzinena Ezkaba da, agirietan era hauetara ageri baita: 1291n \"Ezquaba\" 1294an \"Escava\", 1321ean\" E\u00e7quava\" eta 1340an \"Ezcuaba\" zena. Herrikoia, eta baita modernoagoa ere San Kristobal da, jadanik XIII. mendean bere tontorrean zegoen baseliza batetik datorkiona. Hagionimo honek denboraren poderioz indarra lortu eta XIX. menderako Ezkaba mendiaren hego-ekialdeko zatia besterik ez zen. XX. mendean aldiz, izen tradizionala berreskuratua izan zen.\nHistoria.\nMendiak Iru\u00f1eko historiarekin lotura estua izan du. Gutxienez XIII. mendean eraikitako San Kristobal baselizak zefalalgiaren aurkako ospea zuen. 1599an Nafarroan zehar zabaldu zen izurri epidemian ospitale moduan erabili zuten.\nBere kokapen estrategikoa zela eta, tontorrean zenbait gotorleku eraiki zituzten. Lehendabiziko gaztelua 1276an, Nabarreriako Gerran hain zuzen ere, Beaujeuko jauna hondoratu zuen.\n1878an Alfontso XII.aren gotorlekua, San Kristobal gotorlekua izenaz ezagunagoa, eraiki zuten. Militarrentzako zaharkitu eta espetxe bilakatu zuten, non 1938an ihesa ospetsua izan zuten.\nBere hegaletan zenbait harrobi izan dira, batez ere hego-ekialdeko Ezkaba iruindar auzoan ustiatuak."}
{"id": "139977", "revid": "1545", "url": "https://eu.wikipedia.org/wiki?curid=139977", "title": "San Kristobal (mendia)", "text": ""}
{"id": "139978", "revid": "1545", "url": "https://eu.wikipedia.org/wiki?curid=139978", "title": "Ezkaba mendia", "text": ""}
{"id": "139979", "revid": "1545", "url": "https://eu.wikipedia.org/wiki?curid=139979", "title": "San Kristobal mendia", "text": ""}
{"id": "139981", "revid": "512", "url": "https://eu.wikipedia.org/wiki?curid=139981", "title": "Soci\u00e9t\u00e9 Nationale des Chemins de fer Fran\u00e7ais", "text": "Soci\u00e9t\u00e9 Nationale des Chemins de fer Fran\u00e7ais (SNCF) () Frantziako burdinbideak ustiatzen dituen enpresa publikoa da, bertan monopolista dena.\nHistoria.\nSNCF 1938an Frantziako Gobernuak eta zenbait enpresa pribatuk sortu zuten. Estatuak %51a mantendu zuen, enpresa kontrolatzeko. Hirugarren Reichak enpresa bereganatu zuen bere armada garraiatzeko. 1945 eta gero berriro lanari ekin eta TGV proiektua bultzatu zuen.\n1982tik aurrera guztiz publiko bilakatu eta 1990eko hamarkadan bitan zatitu zen: SNCFek infraestruktura eta RFFk sarea ustiatu zuen.\n2008an Guillaume Pepy bilakatu zen presidente.\nOsaketa.\nSNCF lau adarretan banatuta dago:"}
{"id": "139982", "revid": "6327", "url": "https://eu.wikipedia.org/wiki?curid=139982", "title": "Soci\u00e9t\u00e9 nationale des chemins de fer fran\u00e7ais", "text": ""}
{"id": "139983", "revid": "119347", "url": "https://eu.wikipedia.org/wiki?curid=139983", "title": "Transport express r\u00e9gional", "text": "Transport Express R\u00e9gional (TER) (frantsesez \"Eskualdeko Garraio Espresa\") SNCF eragileak distantzia ertaineko zerbitzuak ustiatzeko erabiltzen duen marka komertziala da, Frantziako eskualdeetan erabiltzen duena.\nSNCFek 1984an ezarri zuen TER sistema, 1990eko hamarkadaren bukaeran eskualdeetako gobernuekin batera zuzendu zuena.\nAntolaketa.\n1990eko amaieratik TER sistemak eskualdeetan oinarritutako antolakuntza du. Hala, kudeaketa guztiz deszentralizatua da, eta eskualdeak berak garraioa antolatzeko agintariaren funtzioa betetzen du, SNCFk zerbitzua ustiatzen duen artean. Eskualdea eta eragilearen arteko kontratua egiten da, non eskualdeak TER zerbitzuen ezaugarriak definitzen dituen (maiztasunak, ibilbideak, tarifak...) eta SNCFk zerbitzua ustiatu besterik ez duen egiten.\nEskualde bakoitzak aurrekontu dotazioak jasotzen ditu, transferitutako zerbitzuek dakartzaten gastuei aurre egiteko. Zerbitzuak hurrengoak dira:\nGainera, Estatuak 5 urteko inbertsio-programa du geltokien berrikuntzerako. Eskualde bakoitzak bere aurrekontuetatik errekurtso gehiago bidera ditzake TER sistemari."}
{"id": "139984", "revid": "1545", "url": "https://eu.wikipedia.org/wiki?curid=139984", "title": "TER", "text": ""}
{"id": "139985", "revid": "1545", "url": "https://eu.wikipedia.org/wiki?curid=139985", "title": "Transport Express R\u00e9gional", "text": ""}
{"id": "139993", "revid": "1340", "url": "https://eu.wikipedia.org/wiki?curid=139993", "title": "Lurburu", "text": ""}
{"id": "139994", "revid": "1340", "url": "https://eu.wikipedia.org/wiki?curid=139994", "title": "\u00c5land uharteak", "text": ""}
{"id": "140018", "revid": "70730", "url": "https://eu.wikipedia.org/wiki?curid=140018", "title": "Gas natural", "text": "Gas naturala gehienbat metanoz osatutako gasa da. Sarritan beste erregai fosil batzuekin elkarrekin agertzen da, eta organismo metanogenikoek ekoizten dute padura, zingira eta zabortegietan. Erregai-iturri garrantzitsua da, baita ongarriak sortzeko lehengaia ere. Berotegi-efektuko gas indartsua da. Gas naturala ekonomiaren sektore guztietan erabiltze da, baita etxea eta kalean.\nErregai modura erabili baino lehen, gas naturala prozesatu egin behar da metanoa ez den beste edozein material kentzeko. Prozesu honen azpiproduktuak etanoa, propanoa, butanoa, pentanoak eta pisu molekular handiagoko hidrokarburoak, sufrea, karbono dioxidoa, ur-lurruna eta zenbaitetan helioa eta nitrogenoa dira.\nGas naturala erregaia da eta 10.000 kilokaloria inguru sortzen ditu metro kubiko bakoitzeko. Gas naturala petrolio meatoki bati lotuta egoten da batzuetan, baina poltsa independenteetan ere egon daiteke. Metanoz osatuta dago batez eren baina CO2-a, hidrogenoa eta sufrea ere baditu. Gasaren bero ahalmena bestelako petroliotik eratorritako produkturena baino altuagoa da, gainera ez du kerik sortzen, erregai solido eta likidorik gehienak sortzen duten bezala. Garraiatzeko eta biltzeko oso zaila denez ez da asko erabiltzen beste batzuekin konparatuta industria arloan. Gasa gasbideak erabiliz eramaten da meatokietatik kontsumo guneetara. Ozeanotik garraiatzeko gasa tenperatura txikian eta presio handian likido egoeran garraiatzen da metxeroetan bezala (\u221282\u00a0\u00baC eta 45\u00a0atm). Horrela gasaren bolumena 600 bider txikitzen da.\nGas naturalaren erreserbak mundu mailan hauek dira: Frantzia (%4), Peru (%4), Trinidad eta Tobago (%6), Nigeria (%8), Qatar (%9), Norvegia (%12), Aljeria (%55) eta beste batzuk (%1)."}
{"id": "140025", "revid": "103793", "url": "https://eu.wikipedia.org/wiki?curid=140025", "title": "Pirinioaurrea", "text": "Pirinioaurrea Pirinioen ondoko eskualde menditsua da, batzuen ustez mendilerro nagusiaren parte dena. Mendi-sistema gisa, Pirinioetako mendikatearen zati dira Pirinioaurreak, eta hortik sortzen dira kontrahormak.\nPirinioen hegoaldeko Pirinioaurrea.\nBi unitatetan banatzen dira, bien artean Pirinioaurreko Erdialdeko Sakonunea izanik:\nHegoaldean mendebalde-ekialde ardatzean 425 kilometroko luzera du, Euskal Herria, Aragoi eta Katalunia zeharkatzen dituela:\nZabalera handiena erdigunean du: 40 kilometro. Altuera handiena duten Pirinioaurreko tontorrek 2.000 metro baino gehiago dutenez, zaila da Pirinioaurrearen eta Pirinioen arteko muga zehaztea.\nPirinioen iparraldeko Pirinioaurrea.\nIparraldean, Ipar Euskal Herritik Ipar Kataluniaraino heltzen da Pirinioaurrea. Han, mendiek altuera txikiagoa dute, gune nagusiak Corbi\u00e8res eta Plantaurel mendilerroak izanik."}
{"id": "140026", "revid": "6327", "url": "https://eu.wikipedia.org/wiki?curid=140026", "title": "Azpipirinioak", "text": ""}
{"id": "140029", "revid": "1545", "url": "https://eu.wikipedia.org/wiki?curid=140029", "title": "Tupac Amaru II", "text": ""}
{"id": "140030", "revid": "1545", "url": "https://eu.wikipedia.org/wiki?curid=140030", "title": "Tinta barrutia, Peru", "text": ""}
{"id": "140031", "revid": "1340", "url": "https://eu.wikipedia.org/wiki?curid=140031", "title": "Juan eta Estanis Azanza anai-arrebaren heriotza", "text": ""}
{"id": "140033", "revid": "116181", "url": "https://eu.wikipedia.org/wiki?curid=140033", "title": "Radiotelevisi\u00f3n Espa\u00f1ola", "text": "Corporaci\u00f3n Radiotelevisi\u00f3n Espa\u00f1ola S. A. edo RTVE Espainiako telebista eta irrati publikoaz arduratzen den enpresa publikoa da. Espainiako Gobernuak sortu zuen 1956 urtean \"Ente P\u00fablico Radiotelevisi\u00f3n Espa\u00f1ola\" izenarekin. 2006an barne-egitura birrantolatu zen eta erakundeari izena aldatu zitzaion.\nKorporazioaren kateak.\nTelebista kateak.\nRTVEren telebista kateak TVEk kudeatzen ditu.\nHalaber, atzerrirako beste telebista kate bat du:\nIrrati kateak.\nRTVEren telebista kateak RNEk kudeatzen ditu."}
{"id": "140035", "revid": "1340", "url": "https://eu.wikipedia.org/wiki?curid=140035", "title": "RTVE", "text": ""}
{"id": "140045", "revid": "96586", "url": "https://eu.wikipedia.org/wiki?curid=140045", "title": "Gian Maria Volont\u00e9", "text": "Gian Maria Volont\u00e9 (Milan, Italia, 1933ko apirilaren 9a \u2013 Florina, Grezia, 1994ko abenduaren 6a) aktore italiarra zen.\nAntzerkian luzaro jardun zuen. Taviani anaien \"Un uomo da bruciare\" (1962) izan zen antzeztu zuen lehen filma. Sergio Leonek zuzendutako \"spaghetti western\"etan parte hartu zuen: \"Per un pugno di dollari\" (1964). Elio Petri eta Francesco Rosi italiar zinemagileekin arrakasta handiko hainbat film egin zituen: \"Indagine su un cittadino al di sopra di ogni sospetto\" (1970), \"La classe operaia va in paradiso\" (1971), \"Uomini contro \"(1970), \"Il caso Mattei\" (1972), \"Lucky Luciano\" (1973), \"Cristo si e fermato a Eboli\" (1979)."}
{"id": "140046", "revid": "65203", "url": "https://eu.wikipedia.org/wiki?curid=140046", "title": "Carlos Pumares", "text": "Carlos Pumares Pardo (Portugalete, Bizkaia, 1943ko irailaren 29a - Madril, Espainia, 2023ko urriaren 12a) euskal zinema kritikari eta kazetaria izan zen.\nCarlos Pumares Kimika-zientzietan lizentziatua zen, zazpigarren artearen erabateko jakituna eta zaletua zen. Bereziki bere irratsaiora deitzen zuten entzule batzuen aurka erakusten zuen aiurri edo jenio txarrarengatik oroitua da, bai eta John Ford edota Howard Hawks bezalako zuzendarien alde burutzen zuen defentsa irmoarengatik ere.\nJos\u00e9 Mar\u00eda Garc\u00eda kazetariak zuzendutako kirol irratsaioaren ondoren egunero goizeko 1:30etatik aurrera emititu ohi zen irratsaio ospetsu eta famatu baten zuzendari eta aurkezlea izan zen.\n1980ko hamarkadan irratsaioa ia irrati esperimentu baten gisa \u00abPolvo de estrellas\u00bb (\"Izarren hautsa\") izenaz berrizendatua izan zen, zinema, antzerkia, eta beste artez mintzatzeko gauzatu zen lehenbiziko irratsaioa izan baitzen, ordu erdiko iraupena zuelarik.\nEntzulego kopuru ona lortu zuenez 3 ordutako iraupena izatera iritsi zen, beti goizeko ordu txikietan eta irrati kate berdinean."}
{"id": "140051", "revid": "58701", "url": "https://eu.wikipedia.org/wiki?curid=140051", "title": "Etxeberria (argipena)", "text": "Etxeberria oikonimo bat da (etxe izen bat), \u00abetxe berri\u00bb esan nahi duena. Gerora, euskal kulturan ohikoa denez, oikonimoa pertsonen deitura ere bihurtu da; bai eta bestelakoen izena ere. Hona hemen Euskal Wikipedian artikulua dutenen zerrenda:"}
{"id": "140052", "revid": "1310", "url": "https://eu.wikipedia.org/wiki?curid=140052", "title": "Jana gorri", "text": ""}
{"id": "140053", "revid": "15795", "url": "https://eu.wikipedia.org/wiki?curid=140053", "title": "Mamurrak", "text": ""}
{"id": "140054", "revid": "512", "url": "https://eu.wikipedia.org/wiki?curid=140054", "title": "B taldearen bitaminak", "text": "B taldearen bitaminak bitamina-multzo batek osatzen du. Hasieran B bitamina bakarra zegoela uste arren, gero antzeko funtzioak eta ezaugarriak zituzten bitaminak zeudela egiaztatu zen. Talde honetan 8 bitamina daude, zenbaki desberdinekin izendatzen direnak.\nTalde honetako bitamina guztiak hidrosolugarriak dira. Hori dela eta, ez dira gorputzean pilatzen.\nB konplexua honako bitamina hauek osatzen dute:"}
{"id": "140056", "revid": "646", "url": "https://eu.wikipedia.org/wiki?curid=140056", "title": "B7 bitamina", "text": ""}
{"id": "140057", "revid": "58701", "url": "https://eu.wikipedia.org/wiki?curid=140057", "title": "Tupac Amaru I.a", "text": "Tupac Amaru (; 1545 - 1572ko irailaren 24a) Inka Inperioko azken lider natiboa izan zen Perun. Manco Inka Yupanquiren semea zena (Manco Capac II.a bezala ere ezagutua), apaiza eta bere aitaren gorpuaren zaindari bilakatu zuten.\nTronura igoera.\n1530eko hamarkadan Espainiarren Inka Inperioaren konkistaren ondorioz, familia errealeko kide batzuk estatu independente txiki bat sortu zuten Vilcabambatik gertu, Goi Amazonako leku helezin baten Cuscoko ipar-ekialdean. Estatu berri honen sortzailea Manco Inka Yupanqui zen (Manco Capac II.a), hasiera batean espainiarrekin aliatu zena eta ondoren beraien aurka gerra galdu zuena Vilcabambara joan aurretik 1540an. 1544ko espainiarren erasoaren Manco Inka Yupanqui hil zuten eta bere seme Sayri Tupacek \"Sapa Inca\" titulua aldarrikatu zuen (enperadorea, literalki \"Inka bakarra\"). Espainiar agintariak 1558an onartu ondoren eta Cuscora bizitzera joan ondoren, 1561ean hil zen (pozoituta agian). Titu Cusi bere anaiak aldarrikatu zuen titulua Vilcabamban, baina hau 1571n hil zen. Tupac Amaru, aurreko bi enperadoreen beste anai batek jaso zuen enperadore titulua azkenik Vilcabamban.\nAzken gerra espainiarren aurka.\nMomentu hartan espainiarrek ez zekiten Sapa Inkaren (Capac) heriotzari buruz ezer eta bi enbaxadore bidali zituzten Titu Cusirekin negoziaketarekin jarraitzeko. Inkak kapitain batek biak hil zituen mugatik gertu.\n\"Enbaxadoreei dagozkien nazioarteko legeak bortxatu eta apurtu\" zituztenaren aitzakiarekin, erregeorde berriak, Francisco de Toledok, Vilcabamba erasotzea erabaki zuen. 1572ko apirilaren 14an gerra deklaratu zuen. Bi asteren buruan espainiar soldaduz osaturiko talde txiki batek garrantzi handiko zubi bat kontrolpean hartu zuten, eta hemen elkartu zituen gainontzeko armadako soldadu guztiak.\nEkainaren 1ean iritsi zen gerra Vilcabambara. Inkek gogor eraso zuten naiz eta eskas armaturik egon. Behin eta berriro, espainiarrek eta beraien aliatu natiboek egindako setioa apurtzen saiatu ziren, baina ez zuten lortu. Ekainaren 23an Huayna Pucar\u00e1 fortea espainiarren artilleriaren sura errenditu ziren. Inken armadak azken hiri hau bertan behera utzi eta oihanean sartu ziren berriz elkartzeko asmoarekin. Ekainaren 24an espainiarrak Vilcabamban sartu ziren, hau hutsik aurkituz eta \"Sapa Inka\"ren arrastorik ez zegoelarik. Hiria guztiz suntsiturik zegoen eta Inka Inperioa zena, ofizialki existitzeari utzi zion egun hartan.\nIhesa.\nTupac Amaruk aurreko egunean ihes egin zuen 100 bat pertsonaz osaturiko taldearekin, oihanera. Talde honen barruan armadako jeneralak eta familia kideak zeuden. Ondoren talde txikiagoetan banatu ziren harrapaketatik ihes egiteko asmoarekin.\nTupac Amaruren ihes erritmoa oso motela zen, bere emaztea haurduna erditzeko zorian baitzegoen.\nEspainiarrek 40 pertsonaz osaturiko talde bat bidali zuten haien atzetik. Gau batean, kanpamentu bateko sua ikusi eta hara hurbiltzean \"Sapa Inka\" Tupac Amaru eta bere emaztea aurkitu zuten bata bestearekin beroa mantendu nahian. Inongo minik egingo ez zietela zin egin ondoren Tupac Amaru atxilotu zuten.\nAtxilotuak Vilcabambako hondakinetara eraman zituzten elkarrekin, eta ondoren irailaren 21ean Cuscora. Garaileek Manco Capac eta Titu Cusiren hondakin momifikatuak ere eraman zituzten beraiekin, hala nola Punchao urrezko estatua, Inken leinuaren irudikapena zena eta hildako Inken bihotzen hondakinak gordetzen zituena barnean. Osagai sakratu hauek ondoren suntsitu egin zituzten.\nExekuzioa.\nHarrapatutako bost inka jeneralek auzia izan zuten eta urkan hiltzera zigortu zituzten. Asko aurretik hil ziren torturaturik ala gaixotuta.\n\"Sapa Inca\"ren epaia egun batzuk beranduago hasi zen. Tupac Amaruri Vilcabambako apaiza hiltzea leporatu zioten, ziur asko egin ez zuen arren. Tupac Amaru burua moztuta hiltzera zigortu zuten. Idatzia dago hainbat elizgizon katolikok, Tupac Amaruren errugabetasunaz konbentzituta, sententzia ez burutzeko erregutu zutela, belaunetan ere, eta Inka Espainiara bidal zezaten eskatu zuten bertan epaitua izan zedin.\nExekuzioaren egunean, Cuzcoko plazan 10.000 eta 15.000 pertsona elkartu zirela esaten da. Tupac Amaru urkamendira igo zen eta plazan zeuden milaka indioak garrasi baten hasi ziren, beraien jauna hil behar zutelako. Tupac Amaru azken erregea preso harturik, espainiarrek Cuscoko plazan hil zuten bere emazte, haur eta hurbileneko laguntzaileekin batera 1572ko irailaren 24an.\nBaltasar de Ocampa eta frai Gabriel de Oviedok kontatu zuten bezala, exekuzioaren aurretik, Inkak besoa altxa zuen jendea isilaraziz, eta bere azken hitzak honakoak izan ziren:"}
{"id": "140058", "revid": "105290", "url": "https://eu.wikipedia.org/wiki?curid=140058", "title": "Vilcabamba", "text": "Vilcabamba (, \u00ablautada sakratua\u00bb) Manco Inka Yupanquik 1539an sortutako hiria da. Inka Inperioaren azken babeslekua izan zen, espainiarren eskuetara 1572an jauzi zen arte, horien aurkako azken Inken erresistentziari amaiera emanez."}
{"id": "140061", "revid": "15795", "url": "https://eu.wikipedia.org/wiki?curid=140061", "title": "Aizkraukle", "text": ""}
{"id": "140064", "revid": "103793", "url": "https://eu.wikipedia.org/wiki?curid=140064", "title": "Untziti (kontzeju)", "text": "Untziti Untzitibar ibarreko kontzeju bat da, Euskal Herriko Nafarroa Garaia lurraldean kokatuta, Pirinioaurrea eskualdean.\nUntzitibarreko ibarburua da. biztanle zituen.\nBertako biztanleak \"untzitiarrak\" dira.\nIzena.\n\"Untziti\" toponimoa hainbat modutan agertu da historian zehar:\nEtimologia.\n\"Untziti\" toponimoa eta euskaratik datorren toponimoa dela dirudi. Etimologia gertagarrienaren arabera, \"huntzen lekua\", \"-iti\" lekua adieraziko lukeen atzizkiari esker. Atzizki hori Nafarroako eremu euskalduneko beste biztanle-izen batzuetan agertzen da, hala nola Erbiti, Zilbeti edo Gorriti izenekoetan, eta Loiti edo Urrutia bezalako lekuizenetan, baina gaur egungo hizkuntzan jada ez dago halakorik.\nEzaugarriak.\nArmarria.\nUntzitiko armarria Untzitibarreko armarria da. Armarri honek honako blasoi hau du:\nGeografia.\nUntziti Untzitibarran dago.\nInguru naturala eta kokapena.\nUntzitibar Zangozako merindadearen ekialdean kokatzen da. NA-234 errepideak ibar osoa zeharkatzen du. Iru\u00f1erriko gune metropolitarraren ekialdera dago. Udaletxea Untzitin dago. Erliebe ertaingo ibarra da. Itzaga mendiaren magalean dago, ibarbide emankor eta laua eratuz, eta, ondoren, mendilerro menditsu bat.\nKlima.\nUntzitibarrek klima azpimediterraneoa dauka, eta urteko batez besteko tenperatura aldakorra da, 12 gradu herrigunean eta 10 herriko gunerik menditsuenetan. Prezipitazioak nahiko urriak dira udan baina ugariak gainontzeko urtaroetan, guztira 950mm inguru jausten dira urtero 110 egunetan.\nUdalerriko landarediaren erdia baino gehiago ameztiek osatzen dute. Duela mende asko, Untzitibar gehiena estaltzen zuten arren, gizakiaren eraginez asko murriztu da. Birlandatutako zuhaitzak 229 hektarea osatzen dituzte. Horrez gain, Izaga haitzaren inguruetan pagadiren bat aurki daiteke.\nEstazio meteorologikoak.\nUntzitibarran ez dago estazio meteorologikorik. Hala ere, Elo pareko udalerrian, estazio bat dagoen, itsasoaren mailatik 528 metrora, Nafarroako Gobernuak 1929n inauguratuta. Udalerriko adierazgarriena da, haran berean baitago, 4 kilometro eskasera.\n&lt;hr&gt;\nHistoria.\nLeireko monasterioak 1094an jaso zuen dohaintza bidez jauregi bat bertan. Karlos III.a erregeak 1393an eman zion hiribildua Leonel anaia bastardoari eta Nafarroa leinuko ondorengoei. Elizaren patronatua, Paulo II.a aita santuak 1464an Pedro Nafarroakoari berretsia, Iru\u00f1eko apezpikuari eman zitzaion 1481ean, Filipe Nafarroakoak uko egin ziolako.\nDemografia.\n biztanle zituen Untzitik.\nKultura.\nEuskara.\nLuis Luziano Bonapartek, 1869an, Untzitibar sailkatu zen, hegoaldeko goi-nafarrera euskalkian, Pirinioaurreko Itzagaondoa eta Ibargoiti ibarrekin hitz egiten zena.\nKoldo Zuazok, 2010ean, Untzitibar atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nUdalerri honetan hitz egiten den euskarak bere berezitasunak du. Horregatik sailkatzen da Pirinioaurrera azpieuskalkian. Euskara batuaren itzalean alfabetatutako hainbat euskaldun baden arren, Untzitibarreko mintzaira zaharrak ia ez du hiztunik."}
{"id": "140069", "revid": "448", "url": "https://eu.wikipedia.org/wiki?curid=140069", "title": "Europako Hizkuntzen Erreferentzi Marko Bateratua", "text": ""}
{"id": "140073", "revid": "6327", "url": "https://eu.wikipedia.org/wiki?curid=140073", "title": "Arabiar Plaka", "text": ""}
{"id": "140074", "revid": "448", "url": "https://eu.wikipedia.org/wiki?curid=140074", "title": "Arabiar plaka", "text": ""}
{"id": "140075", "revid": "448", "url": "https://eu.wikipedia.org/wiki?curid=140075", "title": "Enirio-Aralarko mankomunitatea", "text": ""}
{"id": "140077", "revid": "119347", "url": "https://eu.wikipedia.org/wiki?curid=140077", "title": "Lovell etxea", "text": "Lovell etxea 1927an Richard Neutra arkitektoak Los Angelesen diseinatutako eraikina da. XX. mendeko etxe garrantzitsuenetarikotzat jotzen da. Altzairuz eginiko lehen iparramerikar etxebizitza da eta Neutrak delineatzaile gisa, Chicago eta New Yorken lanean ibili zenean, miretsi zituen etxe orratzen teknologian oinarritzen da.\nHistoria.\nLovell etxearen bidez, Richard Neutrak Ipar Amerikako arkitekturan aro berri bat inauguratu zuen. Garai berean Europan, Le Corbusier bere villa famatuak eraikitzen ari zen.\n1927 inguruan, iritsi ziren Neutraren Kaliforniako etxe flotagarriaren lehen zurrumurruak, nahiz eta lehen argazkiak apur bat geroago agertu ziren, generazio gazteen ilusioa piztuz. 1930 inguruan hasi zen Neutra bere ideia utopikoak aplikatzen hainbat eraikuntza konkretutan. 1927 eta 1929 inguruan eraiki zen Los Angelesen Lovell etxea.\nNeutrak eta Philip Lovell doktoreak etxearen lehen jabeak, ideia berdinak zituzten etxearen modernotasunari eta higieneari buruz,eta biek zuten ikuspegi beraren ondorioz, etxeari Lovell jaunaren egonaldiko etxea izena jarri zioten.\nLovell bikotea, aurrerakoia eta bitxia zen , osasun fisikoari buruzko uste sendoak zituztenak. Gainera Lovell jaunak \u00abLos Angeles Times\u00bb-en zutabe bat idazten zuen \u00abGorputzaren zainketa\u00bb izenekoa. Rudolph Schindlerren lagun batzuen bidez,beronek lortu zuen Newport Beacheko hondartzako etxea egiteko enkargua, gaur egun Hondartzako Lovell etxea (1922-1926) deritzoguna.\nEz da lortu isilarazterik zergatik Lovellek ez zion Schindlerri eman, Neutrari baizik, bere kultura fisikoaren estudioa eta ondoren bere etxea diseinatzeko ardura,nahiz eta Schindlerrek Lovellen zutabean idatzi, arkitektura eta osasunari buruz. Badirudi balantza inklinatu zuena Neutrak erabiliriko metodo ez hain zuzena izan zela, osasuna eraikinetan kuantifikatzekoa,bere eraikitzeko praktika organizatua bezalaxe. Hala eta guztiz ere, Lovellek bi arkitektoak kontratatzean , arkitektura modernoko mezenas ezagun gisa toki bat hartu zuen historian.\nSchindler alde batera utzi ondoren Richard Neutra-ren lan garrantzitsuena Los Angeleseko Griffith parkean kokatutako Lovell jaunarentzat egindako etxea izan zen, ondoren estilo internazionaleko artelantzat hartuko litzatekeena. Neutrak Schindler-ek bezala, Lovell jaunak filosofia naturalarekiko zuen harremanaren eragina jaso zuen. Hori dela eta, Lovell-ek erakutsitakotik abiatuta Neutra arkitektura gizakiarentzat beharrezko ekarpen psikologiko bat izango balitz bezala ulertzeari ekin zion, ez soilik arazo formal soil bat balitz moduan, hori dela eta bere idatzi asko atal honi buruzkoak dira.\nHain zuzen ere hortik sortuko zaio etxearen inguruko bat bateko modulazioaren ardura, baita argia eta eguzkiaren modulazioarena ere. Bere obra askotan agertuko diren gaiak dira aipatutakoak, eta modu berezian Lovell etxean.\nBehin obra amaitu ostean ordea, Lovell ez zen oso gustura gelditu etxearen zenbait xehetasunekin, non arkitektoari argi eta garbi aurpegiratzean, beraien artean erlazio urduri bat sortu zen.Hala ere, obra amaitzean Neutrak pozik egoteko motibo hainbat zituen, berau amaitzean, milaka jende gerturatu baitzen Neutrari fama internazionala emango zion etxea bertatik ikustera. Neutrak ere hemen egin zuen lan, kontratista gisa, non 70 langileren kargu izan zen. \u00abEgunsentia baino askoz lehenago, milaka torloju konprobatzera esnatzen naiz\u00bb idatzi zuen. Cregory Ainek (Neutrarentzat lan egin zuenak) idatz izuen: \u00abNeutra gero zeta ezagunagoa egiten ari zen heinean Lovell doktorea etxearekin adiskidetzen joan zen\u00bb. Halaxe izan zen, 1968 aldera, Lovelldarrek jeniotzat zuten Neutra, eta beraien etxea obra bikain gisa.\nNeurrira eginiko obra izan zen. 1930ean, Neutrak Lovell etxearen zenbatekoa 58.672,32 dolarretan kalkulatu zuen, beraien ordainsariak 5.863 dolarretara igo ziren.\nEzaugarriak.\nNeutrak hautaturiko orubea hain da ausarta, non berak asmatu behar izan zuen eraikitze prozesu guztia. Atrakalekuan dagoen transatlantiko baten gisa, etxea airean sostengatzen da Los Angelesko sakan maldatsu bati loturik. Hormigoizko taula batek lotzen ditu kalea eta sarrera. Hemen, sabai behera eta zurezko panel ilunez definituriko espazio batera sartzen da; jarraian, egongela moderno nahiz argitsu batera eramaten duen eta kristalezko itxitura duen eskailera zabal batetik jaisten da; eskaileran, Ford baten aurreko argia aurkitzen da txertaturik, iparramerikar kapitalismoaren sinbolo gisa.\nBidaia beheko solairuan amaitzen da hormigoizko igerilekuarekin, seguruenik benetako \u201cegongela\u201d, mutur bat etxearen erdialdera lotuta duelarik bestea bailaratik gailentzen den bitartean; era horretara, igeri egiten denean airetik nahiz eraikinaren barrutik mugitu daiteke liberazio eta babes dialektika batean. Horrela, Neutrak Le Corbusierren estalkiko terraza etxearen beheko solairura eraman duela esan dezakegu.\nDiseinua, hegoaldera zabaltzen diren eta mendi-mazela inguratzen duten pergola eta garajera ere loturik dagoela ikus daiteke; alabaina, etxea mendixkari perpendikularki kokatzean, Neutrak ikuspegi zoragarria bermatu zuen norabide guztietan. Hala eta guztiz ere, logela nagusia hego-ekialdean (ikuspegi ederrena zuena) eta estalkiak mendebaldean hegalik ez zuela kokatzean, Neutrak bezeroen haserrea piztu zuen. Izan ere, Cregory Ain-ek \u2014Neutrarentzat 1929an eta geroago 1932tik 1935ra lan egin zuenak\u2014 esan zuenez, hauek beroz itotzen zirela aitortu zuten.\nGainera, jabeak bere klinika pribatua eraiki zuen ariketak aire librean egiteko eremuak eta atari apantailatuak (gaur egun itxiak) zituelarik; era berean, famili begetarianoaren jakiak mantentzeko 2,4m-ko hozkailu biragarria ere jarri zuen. Bestalde, 16m-ko aluminiozko \u201ckanal argitsu\u201d batek argiztatzen ditu sabai nahiz hormak. Geroago, Neutrak estalkiko hegaletan argi-iturriak gehitu zituen.\nBeheko solairuan, gela pribatuak baldarki konektaturiko labirinto batean banatzen dira, non hauetako batzuk ez duten kanpoko hormetara sarbiderik. Distribuzio honek, Neutraren geroko soluzio logikoak betetzen ez dituenak, Lovell haserrarazi zuen, nork Ain-ekin hitz egin eta honek barrualdea pixka bat aldatu zuen.\nEraikuntza.\nEtxe honetan, Neutrak, Wrightek proposatzen zuen kutxa horizontalki eta bertikalki hautsi zuen. Villa Savoyen zutabeek etxea altxatzen bazuten, etxe honetan ere modu antzerako batera lan egiten dute, eraikuntza baoburutu bat baita, Partenoiaren ez oso ezberdina.\nEraikin honetan erabiltzen diren material nagusiak, altzairua eta hormigoi armatua dira. Eraikina hormigoizko zimenduen gainean eutsia dago, bertako lurraren malkartasuna dela eta sistema egokiena delako. Altzairuzko zutabeak ditu, nagusiki karga guztia eusten dutenak. Eraikina indartzen duten elementuak, hormigoizko ilara horizontalak dira, erritmo egoki batekin, leihoak trabatzen dituelarik. Hormigoizko ilara horizontal hauek, batzuetan horma bezala lan egiten dute eta besteetan balkoien hesi bezala. Eraikinaren estalki maldaduna ere ezkutatzen dute. Hiru leihoko multzoak jarri zituen etxean, ostiko bertikal estuei lotutako batienteekin. Ostiko hauek, altzairuzko posteen artean daude jarriak, zeinek estalkiaren metal korrugatua eusten duten.\nNeutrak, eskorgetan eskuz nahastutako hormigoia alde batera utzi zuen, 60 metroko egurrezko hodi bat diseinatu baitzuen zimenduak egiteko. Zimenduek igerilekuaren altzairuzko egitura ere eusten dute, horrela euskarri bakartuak alde batera utziz."}
{"id": "140078", "revid": "336", "url": "https://eu.wikipedia.org/wiki?curid=140078", "title": "Richard Neutra", "text": "Richard Josef Neutra (Viena, Austria, 1892ko apirilaren 8a - Wuppertal, Alemania, 1970ko apirilaren 16a) bereziki AEBetan lan egin zuen arkitekto austriarra izan zen.\nBizitza.\nArkitektura ikasi zuen Vienan bertan, eta Adolf Loosen eraikuntza-eskolako klaseak jaso zituen, bera izanik gehien miresten zuen arkitektoetako bat. 1912an Rudolf Schindler arkitektoa ezagutu zuen eta beraien artean adiskidetasun sendo bat sortu zen liskar baten bitartez hau apurtu zen arte. 1914an Lehen Mundu Gerran parte hartu zuen, teniente gradua lortuz. Neutrak, Bigarren Mundu Gerra aurretik eta ostean eginiko eraikuntza gehienak etxebizitza pribatuak izan ziren, Los Angeles inguratzen duten mendien magaletan. Etxe haiek, beraien jabeen izenak hartu zituzten. Gerra amaituta, Neutra ingelesa ikasten hasi zen, Estatu Batuetara emigratzea pentsatzen baitzuen, alde batetik Loosen iradokizun bezala. Bere formazioa bukatuta, Zurichen (Suitza) lanean aritu zen, Gustav Ammann lorazain paisajistaren bulegoan. Zurichen Alfred Niedermann arkitektoaren alaba ezagutu zuen, Dione, geroago berarekin ezkondu zelarik.\nOndoren, Zurich utzi eta Berlinera joan zen, bertan antzoki batean eta publizitate-marrazkigile bezala aritu zen lanean, Luckenwalderen hirigintza eta herri lanen udal bulegoan sartu aurretik, Branderburgon. Bertan, Erich Mendelsohn arkitektoa ezagutu zuen, eta bere laguntzaile bihurtu zen Berlineko bulegoan.\n1923an Neutrak Estatu Batutara emigratu zuen. Bertan, New Yorken eta Chicagon bizi izan zen estudio batean lanean zebilela. Neutrak, Louis Sullivan ezagutzeko aukera izan zuen hil aurretik. Hil zenean, Frank Lloyd Wright ezagutu zuen Sullivanen hiletan, Gracelandeko hilerrian. Neutrak Wrightekiko zuen mirespenak, bere lehen semeari Frank Loyd izena jartzera eraman zion, geroago Wrightek Taliesineko bere estudiora eramango zuen, non, bere proiektu batzuetan lan arituko zen.\n1925. urte inguruan Kaliforniara mugitu zen, bertan Schindlerren estudioan lan egiteko. Azkenean, Los Angelesen gelditu zen, eta bere bulegoa zabaldu zuen 1926an. Irizpide berriak zituzten proiektu batzuk diseinatzen hasi zen; hala nola, hormigoi armatuko egitura eta errefortzu metalikoak leihoetan. Etxebizitza aurrefabrikatuak ere diseinatu zituen hauei \"One Plus Two\" izena emanez, eta etorkizuneko hiri baten proiektuan lan egin zuen. 1927an \"Wie baut Amerika?\"(\"Nola eraikitzen du Amerikak?\") liburua argitaratu zuen eta atentzio handia deitu zuen sektore osoan zehar. Honela, Lovell Osasun Etxea egiteko enkargua jaso zuen, eta obra honetarako altzairuzko eskeleto bat diseinatu zuen, honek muntai oso azkar bat behar zuelarik.\nLovell etxeak garrantzi erakagarri bat zuen altzairu eta leiarrezko eraikin europarrekin garai hartan, eta honekin Europan Los Angeleseko arkitektura ezagutzera eman zen. Hasieran, Lovell etxea Schindlerek diseinatu behar zuen, Neutra lorategiaz arduratzen zen bitartean, baina arazo batengatik, azkenean, Lovellek proiektu osoa Neutrak egitea erabaki zuen, honek bi lagunen arteko distantzia sortu zuelarik urte batzuez. Biak elkar berraurkitu ziren hogei urteren buruan, 1953an, ospitalean alboko oheak esleitu zizkienean. Neutra izan zen hurrengo urteetan Arte Garaikideko Akademiako eratzaile eta irakasle Los Angelesen. Gainera, proiektu askotan lan egin zuen, eta guztietan material eta egitura berriekin esperimentatzen joan zen. Bigarren Mundu Gerra bitartean, eraikitzeko material bereziak lortu ezin zirenean, Neutrak lan batzuetan pinuko zura, adreiluak eta beira erabili zituen.\n1949etik aurrera Robert E. Alexanderrekin kolaborazioa ezarri zuen, hamar urte iraun zuelarik. Biek batera garrantzi handiko eraikin publikoak proiektatu zituzten, esaterako, elizak, eskolak, klinikak eta bulego eraikinak. 1954an liburu berri bat idatzi zuen, \"Survival through Design\", non gizakiaren faktorea kontuan hartzen duen arkitekturaren diseinuen ideiak azaltzen dituen.\nBere azken zortzi urteetan, bere estudioko kontrola bere seme Dion Neutrari utzi zion, hau ere arkitektoa izanik. Neutra Wuppertalen, Alemanian, hil zen 78 urte eta 8 eguneko adinarekin, konferentzia jira batean, 1970. urtean."}
{"id": "140079", "revid": "1310", "url": "https://eu.wikipedia.org/wiki?curid=140079", "title": "Richard neutra", "text": ""}
{"id": "140080", "revid": "448", "url": "https://eu.wikipedia.org/wiki?curid=140080", "title": "Abandoko Elizatea", "text": ""}
{"id": "140081", "revid": "105290", "url": "https://eu.wikipedia.org/wiki?curid=140081", "title": "Abadeh", "text": "Abadeh (persieraz \u0622\u0628\u0627\u062f\u0647) Irango Fars eskualdean dagoen hiria da, Ispahandik 200\u00a0km eta Shirazdik 270\u00a0km-ra. Biztanleria 59.241 (2007) da. Hiria Abadehy konderriko hiriburua da.\nAbadeh-Eghlid eskualdeko hiririk handiena da, bere zur-lanenagtik ospetsua. Sesamo olioa, akain-olioa, ale eta hainbat fruta ere bertan ekoizten dira."}
{"id": "140082", "revid": "336", "url": "https://eu.wikipedia.org/wiki?curid=140082", "title": "Zinema banatzaile enpresa", "text": "Zineman estudioaren filmen zinerako banatze-eskubideak hedatzen arduratzen den hedabidea da."}
{"id": "140083", "revid": "105290", "url": "https://eu.wikipedia.org/wiki?curid=140083", "title": "Zinema beltz", "text": "Zinema beltza, \"cine negro\" espainolez edo \"film noir\" frantsesez, 1940 eta 1950 hamarkadetan AEBn garatutako zinema generoa da. Mota honetako filme ezaguna 1941ean estrinatutako El halc\u00f3n malt\u00e9s da, John Hustonek zuzendua, eta Humphrey Bogartek eta Mary Astorek interpretatuak.\nGanster zinema eta zinema sozialaren artean definitzen da."}
{"id": "140085", "revid": "448", "url": "https://eu.wikipedia.org/wiki?curid=140085", "title": "Deustuko Elizatea", "text": ""}
{"id": "140086", "revid": "512", "url": "https://eu.wikipedia.org/wiki?curid=140086", "title": "Zinema genero", "text": "Zinema generoak zinema teorian, filmak taldeetan sailkatzeko erabiltzen dituzte. Antzekotasunak edo topikoak partekatzen dituzten film batzuk genero bat osatzen zuten. Hona hemen genero nagusiak:"}
{"id": "140087", "revid": "1545", "url": "https://eu.wikipedia.org/wiki?curid=140087", "title": "Zinema generoak", "text": ""}
{"id": "140089", "revid": "119347", "url": "https://eu.wikipedia.org/wiki?curid=140089", "title": "Gasteizko Zinema", "text": "Gasteizko Zinema 1983an Juanma Bajo Ulloa euskal zinema zuzendariak sorturiko zinema estudioa da."}
{"id": "140090", "revid": "6327", "url": "https://eu.wikipedia.org/wiki?curid=140090", "title": "Afariko Wikipedia", "text": ""}
{"id": "140091", "revid": "448", "url": "https://eu.wikipedia.org/wiki?curid=140091", "title": "Afarizko Wikipedia", "text": ""}
{"id": "140092", "revid": "336", "url": "https://eu.wikipedia.org/wiki?curid=140092", "title": "Fotograma", "text": "Fotograma (\"frame\"), grezieraz foto (argi) et grama (irudi) hitz eratorria , zinema film baten banakako irudia da, hau da filmaren edo pelikularen unitaterik txikiena. Frekuentzia edo denbora batean projektatuz (gutxienez 12 fotograma/segundoko) mugimenduaren sentzazio lortzen da. Zinema filma baten abiadura 24 FPS (Frame per second)a da.\nTelebistaren kasuan, \"NTSC\" edo \"PAL\" sistemak erabiliz, fotogramak elkarlotutako bi eremuz osatuak daude.\nGiza pertzepzioa.\nGarunaren eta gizakiaren ikusmenaren arteko interfazeak segundoko 10-12 irudi prozesatu ditzake, banaka hautemanez (zenbaki hau gainditzen bada mugimendu bezala hautemango da).[1]\nArgiztatutako irudi batzuk ikusten direnean, jendea iluntasunean eten txikiak nabaritzen hasten da: gutxi gorabehera 16 milisegundokoa edo luzeagokoa bada[2], behatzaileek irudi zehatz bat gogora dezakete etenik gabeko irudi sail batean, irudi bakoitzak 13 milisegundo inguru irauten duelarik.[3]\nMilisegundo bakarreko estimulu oso txiki bat ematen denean, jendeak 100 ms eta 400 ms arteko iraupena izaten du, kortex bisualean ikusmenak irauten duelako. Honek, iraupen honetan hautemandako irudiak, estimulu bakar baten antza izatea eragin dezake, 10 metroko argi gorri baten ondoren, 10 metroko argi berde bat, adibidez, argi hori bakar bat bezala hautemango dira[4]. Ikusmenak irauteak jarraitutasun-ilusioa ere sor dezake, irudi mugiezin batzuei mugimenduaren itxura ematea ahalbidetuz.\nHistoria.\nAntzina zine mutuan freskagarri tasa 16 eta 24 FPS[5] artekoa zen, baina proiektoreari eskuz esku ematen zitzaionez, tasa eszenan zehar aldatzen zen eszenaren arabera gehiago izan zedin. Ganbera-operadoreek zinemetako freskagarri-tasa ere alda zezaketen, tentsioa kontrolatzen duen erreostatoa doituz eta proiektorean karreteak biratzen zuen mekanismoari botere handiagoa emanez.[6]\nFilm mutuak hasieran grabatutakoak baino azkarrago proiektatzen ziren erregularki[7]. Obturatzaile bikoitz eta hirukoitza duten proiektoreak erabiliz, tasa bi edo hiru aldiz biderkatzen zen. Thomas Edisonek esan zuen segundoko 46 fotograma zirela ikusmen-kortexak mugimendu gisa hartzeko gutxienekoa[8] [9]. 1920ko hamarkadaren erdialdean eta amaieran freskagarri tasa 20 eta 26 FPS arteko abiaduran handitu zen.[8]\n1926an soinudun pelikulak sartu zirenean, freskagarri abiaduraren aldaketak jada ez ziren onartzen, entzumena audioaren maiztasunaren aldaketekiko sentikorragoa baita. Zinema askok 22 eta 26 FPS arteko abiaduran proiektatzen zituzten filmak, horregatik 24 FPS abiadura aukeratu zen. 1927tik 1930era, zenbait ikerketek ekipamendua eguneratu zuten bezala, 24 FPSko tasa 35 mm-ko soinu filmentzako estandar bihurtu zen.\n24 FPSra, fimeak segundoko 456 milimetroko abiaduran bidaiatzen du. Horri esker, bi obturadoreren proiektore soilek 48 irudi segundoko serie proiektatu bat eman ahal izan zuten, Edisonen gomendioa betez. 35 mm-ko proiektore moderno gehienek hiru obturadore erabiltzen dituzte segundoko 72 irudi emateko. Fotograma bakoitza hiru aldiz erakusten da pantailan.\nZinematografia.\nIndustria zinematografikoan, non oraindik karreteak erabiltzen diren, industriak 24 FPS formatuko filmazioa eta proiekzioa estandarizatu zituen. Tasa baxuago batean grabatzeak abiadura-sentsazioa sortzen du, eta grabazio azkarragoak, berriz, kamera geldoaren sentsazioa sortzen du proiektatua izateko unean. Maxvision 48 eta Showscan, \", Douglas Trumbull,\" izan ziren freskagarri tasan egindako esperimentuen adibide batzuk.\nEtxeko zinema mutuak 16 FPS edo 18 FPS arteko freskagarri tasa zuen 16 mm eta 8 mm-rako.\nBideo digitala eta telebista.\nHiru freskagarri tasa nagusi daude telebistan eta zine digitalean. Era berean, aldaketa asko daude, eta estandar berriak sortzen dira.\nNTSC (National Television System Committee) formatu batean telebistara transferitzen denean, tasa, benetan, 23.976 FPS (24x1000) baino abiadura motelagoan jartzen da, eta, zehazki, PAL (Phase Alternating Line) edo SECAM (S\u00e9quentiel couleur \u00e0 m\u00e9moire) formatu batera transferitzen denean, azkartu egiten da. 35 mm-ko kamerek 24 FPSko tasa estandarra erabiltzen dute, baina kamera askok 23.976ko tasa eskaintzen dute NTSC formatuko telebistarako eta 25ekoa PAL/SECAM formaturako. 24 FPSko tasarik ohikoena, 20. mendeko erdialdera soinua zuten filmetarako estandar lehenetsia bihurtu zen.[10]\nEskuz egindako ia marrazki guztiak 24 FPSko abiaduran proiektatzeko diseinatuta zeuden. Harrigarria bada ere, segundoko irudi bakarra erakusten duten eskuz egindako marrazkiak oso garestiak dira, baita aurrekontu handiko filmetarako ere. Izan ere, eskuz egindako animazioek bi aldiz erakusten dute irudi bera, hau da, 12 irudi baino ez dituzte erakusten.[11]"}
{"id": "140093", "revid": "512", "url": "https://eu.wikipedia.org/wiki?curid=140093", "title": "Thriller", "text": "Thrillerra (ingelesetik \"to thrill\", ikaratu) suspensea eta tentsioa osagai dituen literatura, bideo-joko eta zinema generoa.\nThrillerra \"espioi filme\"n eta polizia filmen antza daukate. Alfred Hitchcock zinema genero honen maisutzat hartzen da.\nAntzinako olerki epikoek, hala nola Gilgameshen epopeia, edo Homeroren Odisea teknika narratibo antzekoak erabiltzen zituzten. Odisean, Odiseo heroiak etxeranzko bidea hartzen du."}
{"id": "140096", "revid": "56334", "url": "https://eu.wikipedia.org/wiki?curid=140096", "title": "Fantasiazko literatura", "text": "Fantasiazko literatura terminoak, batez ere, fantasiazko elementuetan oinarritutako narrazio-generoari egiten dio erreferentzia, eta horren barruan hainbat azpigenero bildu daitezke, horien artean beldurrezko literatura, zientzia fikzioa edo gotikoa . Terminoa izugarri nahasia da, bere aplikazioari buruzko irizpideen dibergentziagatik. Fantasiazko literatura naturaz gaindiko eta aparteko fenomenoek parte hartzen duten istorio gisa ezagutzen da, hala nola magia edo existitzen ez diren izakien esku-hartzea. Definizio hau ez da eraginkorra, naturaz gaindiko elementuak istorio mitologiko eta erlijioso guztietan daudelako eta haien presentziak egungo zibilizazioaren oso bestelako izaera duelako.\n\"Introduction to Fantastic Literature\" klasikoan, Tzvetan Todorovek fantastikoa definitu zuen fikziozko pertsonaia batek eta testu baten irakurle inplizitu batek, enpatikoki partekatutako zalantza-une gisa. Fikzio fantastikoaren mugak, bada, zoragarriaren espazio zabalak markatuko lituzke, non munduaren funtzionamendu arrazionala baztertu eta \u00abarraroa\u00bb edo \u00abfantastikoa azaltzen\u00bb, zeinetan elementu kezkagarriak arraro izatera murrizten diren, baina gertakari azalgarriak. Fantastikotasunaren definizio zabalaren aurka, definizio horrek murrizteegia izatearen ahulezia du. Definizio horren muina erreskatatzen saiatzen diren birformulazio teoriko desberdinak proposatu dira hainbat oharrekin. \nIrizpide historikoak dituen beste definizio posible batek dio literatura fantastikoa kultura laiko baten barruan definitzen dela, eta horrek ez die jainkozko eta, beraz, naturaz gaindiko jatorririk egozten fenomeno ezagunei, azalpen arrazional eta zientifiko bat bilatzen baizik. Egoera horretan, istorio fantastikoak naturaz gaindiko elementu bat sartzen du, ordena naturalarekin bat datorrena, irakurleari ezinegona sortzen diona. Naturaz gaindiko elementuak ezezaguna delako harritu eta ikaratu ez ezik, bere munduaren sistema epistemologiko osoan arraildura bat irekitzen du, mota guztietako gertakari ezohikoak eta munstroak sortzeko gai dena.\nBestalde, Ana Mar\u00eda Barrenechea literatur kritikari argentinarrak dio literatura fantastikoak egunerokotasunetik anormalera doazen gertakariak eskaintzen dituela. Hauek modu problematikoan aurkezten dira pertsonaientzat, narratzailearentzat eta irakurlearentzat. Fantasiazko eta aparteko izaki eta elementuen agerpena ere aipatzen du.\nBatzuetan, genero honek ezohiko gertakizunetan oinarritutako istorio bat eskaintzen digu, aztertutakoan errealitatetik ihes egiten dutenak, hala ere, geroago istorioan, gertaera horiek azalpen logiko edo zientifiko bat dute, baina hori ez da beti gertatzen eta batzuetan istorioa arrazionalitatetik atera gabe amaitzen da.\nFantasiazko literaturak errealitatetik hartutako objektu edo pertsonaia bat ere aurkez diezaguke, ingurune erreal batean eroak edo ezinezkoak liratekeen ekintzak eginez."}
{"id": "140098", "revid": "119347", "url": "https://eu.wikipedia.org/wiki?curid=140098", "title": "Kirol-zinema", "text": "Kirol-zinema kirolezko filmak biltzen dituen zinema da. Adibidez, \"The Champion\", Charlie Chaplinekin, \"Raging Bull\", \"Horse Feathers\" filmak biltzen ditu. Kirol-zinemaren gaiak talde baten edo kirolari bakar baten garaipenetan oinarritzen dira zailtasunari nola aurre egiten duten erakutsiz."}
{"id": "140099", "revid": "1659", "url": "https://eu.wikipedia.org/wiki?curid=140099", "title": "Ekintzazko zinema", "text": "Ekintzazko zinema edo ekintza-zinema akzio fisikoa elkarrizketen gainetik dagoen zinema genero ezaguna da. Akzioa heroi baten norgehiagokan dago oinarrituta.\nEkintza-filmak 1970eko hamarkadan hasi ziren ekoizten."}
{"id": "140100", "revid": "58701", "url": "https://eu.wikipedia.org/wiki?curid=140100", "title": "Rambo", "text": "Rambo ekintzazko filmen serie bat da, David Morrellen \"First Blood\" eleberrian oinarritua, John Rambo pertsonaia protagonistaren antzezletzat Sylvester Stallone estatubatuar aktorea duena.\nOraingoz lau film dira (eta beste bat egiten ari dira 2010 estreinatzea nahi dute):\nPertsonaia.\nJohn Rambo erotu den Vietnamgo Gerrako beterano bat da, eta garai hartan estatubatuar zibilek Vietnamen borrokatutako soldaduei buruz egiaz sentitzen zuten lotsa eta ahaztu nahia hainbat aldiz biderkaturik sufritzen du fikzioan.\nMusika.\nHiru filmen jatorrizko musika Jerry Goldsmithek konposatu eta zuzendu zuen. Lehen filmearen musika gaia \"It's A Long Road\" du izena Dan Hillek interpretatu zuen. Laugarren filmearena Brian Tylerek konposatu zuen, nahiz eta Goldsmithenen jatorrizko bertsioan oinarrituz ."}
{"id": "140102", "revid": "1659", "url": "https://eu.wikipedia.org/wiki?curid=140102", "title": "Abenturazko zinema", "text": "Abenturazko zinema zinema genero ezaguna da. Dramazko eta suspensezko eszenetan oinarritutako filmak biltzen ditu.\nHistoria.\nAbenturazko zinemaren gorengo gailurra 1930eko eta 1940eko hamarkadetan lortu zen Hollywooden. \"Captain Blood\", \"The Adventures of Robin Hood\" eta \"The Mark of Zorro\"rekin, Errol Flynn eta Tyrone Power aktoreekin."}
{"id": "140103", "revid": "56334", "url": "https://eu.wikipedia.org/wiki?curid=140103", "title": "Aisialdi-talde", "text": "Aisialdi-taldeak auzo, herri edo komunitate bateko haur eta gazteen suspertze soziokulturalerako taldeak dira, gazteen aisialdirako jarduera eta ekitaldiak antolatzen dituena, udalekuak eta txangoak esaterako, eta gehienetan boluntariotzan oinarrituta, begirale gazteei esker. Eskautismo mugimenduarekin antzekotasunak baditu ere, aisialdi-taldeen sorrera eta garapena 1960ko hamarkadatik aurrera gertatu zen, Paulo Freire pedagogoak herri hezkuntzaren ideiak plazaratu zituenean.\nEuskal Herrian.\nTalde erlijiosoei, ikuspegi politiko edo kultural jakin batzuei edota kirol talde batzuei lotutako aisialdi-taldeak daude.\nEuskal Herrian nabarmena izan da talde hauen garapena, Eliza Katolikoaren ekimenez parrokiaz parrokia eta euskararen aldeko mugimenduari esker, auzoan eta herrian txertatuta betiere. Egun, herri eta auzo gehientsuenetan aritzen dira talde hauek, euren ezaugarri edo filosofiari buruz hainbat elkartetan bildurik (adibidez, Bizi Alai Taldeak izeneko elkartean Eliza Katolikoaren Gipuzkoako aisialdi-taldeak biltzen dira). Hezitzaile eta begiraleak trebatzeko eskolak ere badaude (izaera katolikoko Hezkide Eskola, adibidez)."}
{"id": "140104", "revid": "17", "url": "https://eu.wikipedia.org/wiki?curid=140104", "title": "Aisialdi talde", "text": ""}
{"id": "140106", "revid": "58701", "url": "https://eu.wikipedia.org/wiki?curid=140106", "title": "Rambo (argipena)", "text": "Rambo izenaren adigai ezagunena John Rambo da, \"First Blood\" eleberrian sorturiko pertsonaia, Rambo film serieko protagonista dena. Sylvester Stallone estatubatuar aktoreak antzeztu du Ramboren pertsonaia, serieak oraingoz dituen lau filmetan (bosgarrena egiten ari dira):\nRambo izenarekin beste hauek ere aipatzen dira:"}
{"id": "140108", "revid": "15795", "url": "https://eu.wikipedia.org/wiki?curid=140108", "title": "Fantastikoa", "text": ""}
{"id": "140109", "revid": "448", "url": "https://eu.wikipedia.org/wiki?curid=140109", "title": "Rambo (serieko filmak)", "text": ""}
{"id": "140114", "revid": "448", "url": "https://eu.wikipedia.org/wiki?curid=140114", "title": "Zinema erromantiko", "text": "Zinema erromantikoa zinema genero bat da, maitasunezko istorioa duten filmek osatua.\nFilm erromantikorik ezagunenetarikoa \"Titanic\" da, 1997an plazaratua. 600 milioi estatubatuar dolar bildu zituen Estatu Batuetan; eta 1,8 bilioi, mundu osoan."}
{"id": "140123", "revid": "56334", "url": "https://eu.wikipedia.org/wiki?curid=140123", "title": "Jos\u00e9 Antonio Pagola", "text": "Jos\u00e9 Antonio Pagola (A\u00f1orga, Donostia, 1937ko ekainaren 16a) euskal apaiza da, Teologian lizentziatua 1962an Erromako Unibertsitate Gregoriarrean. Bestela hiri hartako Institutu Biblikoan 1965ean Bibliari buruzko ikasketa sakonagoak egin zituen eta hurrengo urtean Jerusalemgo Eskola Biblikoan. Jose Maria Setien apezpikuaren bikario nagusia izan da. Bestela, \"Jesus. Hurbilketa historikoa\" liburuak oihartzun handia sortu zuen, baita Eliza Katolikoaren sektore kontserbadoreek egindako zentsura jasan ere.\nBizitza.\nDonostiako apaizgaitegian ikasketak egin ondoren, Teologia Dogmatikokoak egin zituen Erromako unibertsitate gregoriarrean eta Biblia Zientzietakoak hiri bereko Biblia Institutuan. Jerusalemgo Biblia Eskolako irakaslea zen Israelen Sei Eguneko gerra piztu zenean eta Euskal Herrira itzuli zen. Donostiako Barrutiko Bikario Nagusi izendatu zuten 1979. urtean. Hogeita bi urtez Donostiako Elizbarrutiko Bikario izan zen, eta Jose Maria Setien Gotzainaren hurbil-hurbileko lankide, 2001eko urtarrilean kargua utzi zuen arte. Donostiako Apaizgaitegian, Erromako Unibertsitate Gregorianoan eta Jerusalemen ikasia da. Kristologian aditua da, eta azken hamarkadan astero \"El Diario Vasco\" egunkarian argitaratzen duen ebanjelioari buruzko artikuluaz gain liburu eta liburuxka ugari argitaratu ditu teologiaz, ebanjelizazioaz edota fedearen eta kristautasunaren bizipenaz, Euskal Herriak bizi duen egoera eta horren aurrean Elizak duen jarrera bezalako gaiak baztertu gabe. Besteak beste, Pagolaren lan hauek aipa daitezke:"}
{"id": "140125", "revid": "219", "url": "https://eu.wikipedia.org/wiki?curid=140125", "title": "Jos\u00e9 Mar\u00eda Seti\u00e9n", "text": ""}
{"id": "140126", "revid": "219", "url": "https://eu.wikipedia.org/wiki?curid=140126", "title": "Jose Antonio Pagola", "text": ""}
{"id": "140129", "revid": "11782", "url": "https://eu.wikipedia.org/wiki?curid=140129", "title": "Morne Diablotins", "text": ""}
{"id": "140130", "revid": "11782", "url": "https://eu.wikipedia.org/wiki?curid=140130", "title": "M\u00f2n Djabloten", "text": ""}
{"id": "140134", "revid": "105290", "url": "https://eu.wikipedia.org/wiki?curid=140134", "title": "Once Upon a Time in the West", "text": "C'era una volta il West 1968.eko italiar - estatubatuar filma, Sergio Leonek zuzendua. Charles Bronson, Henry Fonda, Jason Robards, Claudia Cardinale eta Gabriele Ferzetti aktoreek antzestuak. \"Hasta que lleg\u00f3 su hora\" (Espainia) eta \"\u00c9rase una vez en el Oeste\" (Latinoamerika)\nDavid di Donatello Saria 1969.ean ekoizpen onari. Golden Laurel Saria 1970.ean\nSpaghetti western zinema azpi genero, Sergio Leone zuzendariaren lanik onena eta generoarena ere.\nKanpo estekak.\n Azken eszenaren irudiak youtube.com-en, iraupena 8:32 minutu"}
{"id": "140135", "revid": "512", "url": "https://eu.wikipedia.org/wiki?curid=140135", "title": "Morne Diablotin", "text": "Morne Diablotin edo M\u00f2n Djabloten (1.447 m) Karibeko Dominika uharteko mendirik garaiena da. Antilla Txikietako bigarren garaiena da pittin bat altuagoa (1.467 m) den Guadalupeko Soufri\u00e8reren atzetik eta sumendia da.\nIzenak.\nEz da gorde karibearrek erabilitako bere balizko izena. Egungo izena frantsesean du jatorria eta ingelesez ere erabiltzen da. Morne Diablotins aldaera ere topatzen da eta uharteko herri-hizkuntza den \"kw\u00e9y\u00f2l\" edo frantses oinarriko Dominikako kreoleraz M\u00f2n Djabloten idazten da.\n\"Morne\" edo \"m\u00f2n\" (muino mota bat edo \"mendi\" esateko era bat) generikoa da, bere esanahia \"deabruaren mendia\" da. \"Pterodroma hasitata\" txoriak uhartean eta Antilletan oro har hartzen duen izena \"Diablotin/Djabloten\" da, \"deabru itxura\" duelakoan.\nDatu nagusiak.\nMendia uharteko barnealdean dago, iparraldean. Dominikako bigarren hiria den Portsmouthetik 9 bat kmko distantzia dago. Izen bereko parke nazional baten barruan dago. Tontorrean edo bere ingurumarian Dominikako hamar parrokietatik (\"parish\") lauren lurrek bat egiten dute: Saint Andrew, Saint John, Saint Peter eta Saint Joseph.\nSumendia da; azken erupzio orain dela 30.000 bat urte gertatu zen eta historian ezagutzen den heinean ez da bat ere egon.\nIgoera.\nLehen igoera erregistratua John Imray mediku eta botaniko eskoziarrak burutu zuen 1868ko apirilaren 21ean.\nIbilbiderik erabiliena mendebaldeko kostaldeko Dublanc herrian hasten da, Portsmouthetik hegoaldera. Syndicate Estatera doan bidea (\"Syndicate Trail\") segitu behar da. Hiru ordu eta erdi kalkulatu behar dira igotzeko; landareek bidea gogor bihurtzen dute, uharteak dituen bost landaredi motak zeharkatzen dira eta azken zatian igoera teknikoki zailago bihurtzen da. Hori dela eta M\u00f2n Djabloten ez da mendizale asko erakartzen duen tontorra."}
{"id": "140138", "revid": "512", "url": "https://eu.wikipedia.org/wiki?curid=140138", "title": "Cannaeko gudua", "text": "Cannaeko gudua K.a. 216ko abuztuaren 2an Apuliako Cannaetik gertu Bigarren Gerra Punikoko gudua izan zen. Bertan Hanibalek zuzendutako kartagotar armadak, bera baino handiagoa zen Gaio Terentzio Mario Varron eta Luzio Emilio Paulok zuzendutako erromatar armada menderatu zuen. Adituek historia militarraren garaipen taktikorik handienetariko batez gain, Antzinako Erromaren bigarren porrotarik handienentzat hartzen dute, hildakoen kopurua kontuan hartuta.\nTrebia (K.a. 218) eta Trasimeno aintzirako guduetan (K.a. 217) menderatuak izan ondoren, erromatarrek Cannaen Hanibal aurre egitea erabaki zuten. Horretarako, aliatuak barne, 87.000 soldadu eraman zituzten. Erromatarrek bere infanteria astuna formazio sakon batean kokatu zuten, Hanibalek matxarda-mugimendua erabili zuen bitartean. Hain zen latza porrota ezen erromatar armada desegin eta Capua eta beste italiar hiri-estatuek Erromatar Errepublikatik atera baitziren.\nWill Durant historialariak honela deskribatu zuen gudua:\nOinarri estrategikoak.\nBigarren Gerra Punikoa hasi bezain pronto, Hanibal Italiara heldu zen eta Alpeak neguan zeharkatu ondoren, erromatarrak bi gudutan garaitu zituen, hots, Trebian eta Trasimeno lakuan. Erromatarrek porrotaren ostean, Kinto Fabio Maximo Erromako diktadore izendatu zuten kartagotar mehatxuari aurre egin ziezaion. Fabiok higadurazko gerra bat antolatu zuen Hanibalen hornidurak mozteko, baina gudu bat aurkeztu gabe. Erromatarrentzat taktika hauek ez ziren gogokoak, zeinek jasandako porroetatik berreskuratuta, zalantzan jartzen baitzuten Fabioren estrategia, kartagotarren armadari elkartzeko aukera ematen ziolako. Erromatar gehienek nahi zutena zen gerra ahalik eta azkarren bukatzea. Honetaz gain, pentsatzen zuten kartagotarrek Italia arpilatzen bazuten oposiziorik gabe, erromatar aliatuen iritzia izango zen Erromak ezingo zuela penintsulan ziurtasuna eman eta, ondorioz, etsaiaren aldera igaroko zirela.\nGauzak honela, agintaldiaren amaieran, erromatar senatuak ez zion diktadoreari botereak berriztu eta armadaren agindua Kneo Servilio Gemino eta Marko Atilio Regulo kontsulei itzuli zien.\nK.a. 216ko hauteskundeetan, Gaio Terenzio Varron eta Luzio Emilio Paulo aukeratuak izan ziren kontsulak izateko. Ordura arte ikusita ez zegoen armada berri baten agindua eman zieten eta zuzenean Hanibalen kontra abiatu ziren.\nPolibiok honako hau idatzi zuen:\nErromatar armada, zortzi legio horiek, gehi 2.400 zaldun inguruk osaten zuten. Legio bakoitzak beste horrenbeste soldadu aliatuen kopurua zuen eta zalditeri aliatua 4.000 gizon ingurukoa zen, beraz, Hanibalen kontrako erromatar armada ez zen 90.000 gizon baino gutxiago izango.\nAtarikoa.\nK.a. 216ko udaberrian, Hanibalek ekimena hartuz, hornidurazko biltegi bat setiatu eta hartu zuen, Cannae hirian kokaturik zegoena, Apuliako lautadan. Honela erromatarren eta haien hornidurazko iturri nagusiaren artean kokatu zen. Polibiok komentatu zuen Cannae hartzeak ezinegona sortu zuela erromatar armadan, ez zituelako bakarrik hiria eta biltegiak galtzen baizik eta eskualde osoa. Kontsulek erabaki zuten Hanibali aurre egitea eta hegoaldera abiatu ziren horren bila.\nBi eguneko ibilaldiaren ostean, afrikarraren armada ikusi zuten Audifus ibaiaren ezkerraldean, eta erabaki zuten 10 kilometrora kanpamendua jartzea. Dirudienez, Giskok izeneko kartagotar ofizial batek agerian utzi zuen erromatar armadaren tamaina baina Hanibalek erantzun zion: \"Beste gauza harrigarri bat ez duzu kontuan hartu, nahiz eta hain handia izan, beraien artean ez dago inor Gisko izena duenik\". Hanibalen iruzkinak barrearazi zien soldadu urduri horiei.\nOhikoa zenez, kontsul bakoitzak bere armada zuzentzen zuen, baina biak elkarrekin zeudenez, erromatar legeen arabera, boterea tartekatu behar zuten. Hanibalek, jakinaren gainean zegoenez, horren arabera antolatu zuen bere estrategia.\nVarron kontsula, lehenengo egunean agintzen zuena, antzinako iturrien arabera arduragabekoa izateaz gain, erabakita zegoen Hanibal garaitzea. Erromatarrak Cannaera hurbiltzen ziren bitartean, Hanibalen indar txiki batek erromatar armada inguratu zuen. Varronek, erasoa atzera bota ondoren, bidaia jarraitu zuen. Garaipen honek, balio militarreko borrokatxo bat baino ez bazen ere, erromatar soldaduen adorea suspertu zuen baita Varronena ere. Paulok, berriz, ez zuen gogoko halako enfrentamendurik eta Varronen alderantziz, zuhurragoa zen uste zuelako lelokeria zela zelai zabalean Hanibalen kontra borrokatzea, nahiz eta latinoek indar gehiago eduki. Hori zentzuduna zen Hanibalek zalditeria trebeagoa eta handiagoa zelako. Hala ere, Paulok lehenengo garaipenaren ondoren, ez zuen erabaki bere armada erretiratzea eta horren bi herenari Aufidus ibaiaren ekialdera agindu zion kanpatzea, gainontzeko soldaduak, berriz, ibaiaren beste aldera bidali zituen posizioa gotortzeko. Bigarren kanpamenduaren helburua zen kanpamendu nagusiko hornidura-biltzaileen partidak babestea eta etsaia erasotzea.\nBi egunez armada bakoitzak hasierako tokian jarraitu zuen. Bigarren egunean, (abuztuaren 1ean), Hanibalek bazekienez hurrengo egunean Varron agintean egongo zela, kanpamendutik irten zen eta erromatarrei borroka eskaini zien, baina Paulok ez zuen onartu. Jarraian, Hanibalek armada bidali zuen erromatar kanpamendu txikiari, uraren bila joaten ziren soldaduak erasotzeko. Polibioren arabera, zalditeri punikoak bueltaka ibili zen erromatar kanpamenduaren inguruan kaosa eta izua sortaraziz.\nGudua.\nIndarrak.\nBi kontsulen bateratutako indarrek infanteriazko 75.000 soldadu zituzten, gehi 2.400 erromatar zaldun eta 4.000 aliatu. Hauek izan ziren gudu-zelaian parte hartu zutenak. Honetaz gain, gotortutako kanpamenduan infanteria astuneko 2.600 gizon eta arinekoa 7.400 zeuden. Honen arabera, erromatarrek gerrara eramandako indarrak 86.400 soldaduren bat ziren. Kartagotar taldean, berriz, infanteria astunean 40.000 gizon zeuden, 6.000 infanteria arinekoak eta 8.000 zaldun.\nKartagotar armada, ostera, anitz eskualdetako soldaduz osaturik zegoen. Ez dago jakiterik nazionalitate bakoitzeko kopurua, estimazio batzuk badaude ere. Guztira 10.000 zaldun inguru ziren, hauetatik 4.000 galiar eta zenbait mila hispaniar. Infanteriari zegokionez, 40.000 inguru, soldadu gehienek arinean jardun zuten (Trebiako guduan 8.000 eta Cannaen zenbait gutxiago). Enparaua, Italian gehitu ziren: zeltak (gerra hasi zenetik, Hanibalek ez zuen errefortzu berririk izan Afrikatik edo Hispaniatik). Litekeena da 8.000 libiar eta 4.000 hispaniar izatea. Beste iturriren arabera, 8.000 libiarrekin batera, (erromatar armadura zeramatenak) bazeuden 8.000 iberiar, 16.000 galiar (hauetatik 8.000 geratu ziren kanpamenduan guduaren egunean) eta 5.500 getulo. Hanibalen zalditeria toki askotatik zetorren: bazeuden 4.000 numidiar, 2.000 hispaniar, 4.000 galiar eta 450 libiar eta feniziarrak. Azkenean, Hanibalek 8.000 jazartzaile zituen, hauen artean balear habailariak eta hainbat nazionalitateko lantzariak zeuden. Hala ere, kopuru hauek bakarrik baliospenak dira Hanibalen hasierako armadan oinarrituta zeudelako, baina hau Italiako guduetan sartu ahala, joan zen aldatzen. Edozein kasutan, talde bakoitzak haren ezaugarriak gehitzen zioten Kartagoko armadari eta beraien arteko lotura bakarra Hanibal buruzagia zen.\nEkipamendua.\nErrepublikako indarrek gerra punikoen erromatar ohiko ekipamendua erabiltzen zuten. Honentan \"pilum\" eta \"hastae\" armak erabiltzen ziren baita ezkutuak, armadurak eta ohiko kaskoak ere. Armak kantitate handitan eta serie-fabrikazioan egiten ziren aurretiazko diseinu batzuen arabera, \"res miitaris\" edo disziplina izenekoak. Material horren erabilerak Errepublika eta Erromatar inperioa bikaintasun militarrera eraman zituen, baita hainbat garaipenetara ere.\nHugh Eltonen arabera, erromatar ekipamenduak (bereziki armadurak) abantaila handia eman zien soldaduei etsaien aurrean. Edward Luttwakek, berriz, uste zuen erromatar ekipamendua ez zela Erromako etsaiena baino hobea.\nHasieran, greziar eta etruriar ereduetako armak erabiltzen zituzten. Zeltekin harremanetan hasi zirenean, hauen ekipamenduko zenbait barietate hartu zuten. Kartagotarrak irabazi zituztenean, hasieratik flota berria egin zuten afrikarren eredua kopiatuz.\nKartagotarrei zegokienez, anitz ekipamendu erabiltzen zuten: libiarrek erromatarrei hartutako armak eta ekipamenduarekin borroka egiten zuten; hispaniarrek ezpata mota bat zuten (falkata) oso aproposa mozteko eta ziztatzeko, honetaz gain, xabalinak eta zuzko lantzak zituzten, eta defentsarako obalantzeko ezkutuak; galiarrek ezpata luzeak zituzten eta ezkutu obalatu txikiak baina hauskaizak. Kartagotar zalditeri astunak bi lantza, kurbatutako ezpata bat eta armadura sendo bat zeramatzan. Numidiar zalditeriak, arinagoa zenak, armadura ez bazuen ere, ezkutu txiki bat, xabalinak eta ezpata bat erabiltzen zituen. Azkenean, jazartzaileek, zalditeria arina moduan borroka egiten zutenek, habailak eta lantzak zituzten, eta hauen artean balear habailariek (oso ospetsuak arma honekin zuten trebetasunarengatik) habaila laburrak, erdikoak eta luzeak zeramatzaten, nahiz eta defentsarako ekipamendurik ez. Lantzariek ezkutuak zituzten, eta agian ezpata edo gutxienez distantzia laburrean ziztatzeko lantza motz bat.\nZabaltze taktikoak.\nGarai hartako armaden zabaltze taktikoa oinarritzen zen infanteria formazioaren erdian kokatzean eta zalditeria, berriz, bi ertzetan. Erromatarrek fidelki jarraitu zuten eskema hau, baina sakontasun gehiago eman zioten kohorte berriak jarriz, infanteriari espazio gehiago eman beharrean. Beharbada, erromatar komandanteek espero zuten indarren kontzentrazio honekin etsaien lerroaren erdia apurtzea. Varronek bazekien Trebiako guduan erromatarrek kartagotar formazioaren erdia apurtu zutela eta oraingo honetan, eskala handiagotan, gauza bera egin nahi zuen.\nPrinceps-ak hastatien atzean kokatu ziren, zeinak prest zeuden aurrera bultzatzeko etsaiekin kontaktuan egon bezain pronto, eta honela ziurtatzeko erromatarren aurrea zulorik gabeko fronte bat izango zela. Polibiok idatzi zuen: \"Manipuloak hain elkarren ondoan zeuden non tarteak laburragoak baitziren eta manipuloek sakontasun gehiago zuten frontea baino.\" . Nahiz eta erromatar tropen kopurua kartagotarrena baino handiagoa izan, formazio ezarpen honekin erromatar tropen luzera eta etsaiarena antzekoak ziren. Erromatar armadak aurkeztutako irudia eredu klasikoarena zen. Ibaiarekiko bi bloke perpendikular ziztuzten, infanteria arina aurrean eta astuna atzean. Eskuinean, ibaiaren ondoan, erromatar zalditeria eta ezkerreko ertzean erromatar aliatuen zalditeria.\nVarron kontsularen ustez, Hanibalek ez zuen nahiko espaziorik maniobratzeko eta erretiratzea ezinezkoa zitzaion ere, Aufidus ibaia haien atzeguardian zegoelako. Varronek uste zuen erromatarrek bultzatu orduko, kartagotarrak ibaian eroriko zirela eta, mugitu ezinik, haien artean izua zabalduko zela. Bestalde, Varronek Hanibalen garaipenak ikasi zituen baita honek erabilitako trikimailuak ere. Horregatik, Varronek bilatu zuen zelai zabalean borroka egitea Hanibalen ezkutaturiko tropek segada bat egin ez zezaten.\nHanibalek ere, bi lerrotan antolatu zuen armada, baina ez zuen trinko egin. Zabaltzean, kartagotar armadak apuntatzen zuen erromatar armadaren gunera. Iberiarrak, galiarrak eta zeltiberiarrak erdian kokatu zituen, honela konposizio etnikoa tartekatuz fronteko lerroan. Gunean, Hanibalek tropa iberiarrak kokatu zituen disziplina handiago zutelako, eta hauen atzean, galiarrak horren disziplinatuak ez zirelako. Hanibalen infanteria punikoa ertzetan kokatu zen.\nOhiko akatsa da pentsatzea afrikar tropek pikak zituztela, Peter Connolly historialariak adierazi zuen moduan. Egia esan, libiar tropek lantza zeramaten, erromatar triariienak baino laburragoak. Abantaila, beraz, ez ziren pikak izan, baizik eta infanteriaren eskarmentua. Honek kohesionaturik jarraitu zuen eta erromatar ertzak eraso egin zituen.\nHasdrubalek gidatu zuen kartagotar armadaren ezkerraldeko iberiar eta zeltiberiar zalditeria (hegoaldean zegoena, Aufidus ibaiaren ondoan). 6.500 zaldun zeuden horren esanetara, Hannonek, berriz, eskuineko 3.500 zaldun numidiar gidatzen zituen. Hasdrubalek azkar irabazi zuen hegoaldeko erromatar zalditeria, gero infanteriaren atzeguardia zeharkatu zuen eta zalditeria aliatuaren kontra borrokatzera abiatu zen, (numidiarren aurka borrokatzen zutenak). Hasdrubal eta Hannonen konbinaturiko indarrek erromatar zalditeria sakabanatu zuten. Honek ahalbideratu zien atzeguardiatik Lazioko infanteria erasotzea.\nHanibalek hispaniar eta numidiar zalditeri arina ertzetan kokatu zituen erromatar zalditeria azkar irabazteko eta geroago, erromatar infanteria atzeratik erasotzeko. Hau gertatzen zen erromatarrek kartagotarren zentru ahula erasotzen zuten bitartean. Afrikar tropa beteranoek ertzen erdian presioa egin zuten erromatarrak inguratzeko.\nErromatarrak Cannaeren aurreko muinoan zeuden eta eskuinean Aufidus ibaia zutenez, ezkerraldetik zen ihes egiteko toki bakarra. Gainera, kartagotarrek maniobratu zuten erromatarrak ekialdera begira jartzeko. Honela, goizeko eguzkiaren argiak erromatarrak itsutu egiten zituen eta hegoekialdeko haizeak harea eta hautsa botatzen zuen erromatarren aurpegien kontra kartagotarrak gudu-zelaira hurbiltzen ziren bitartean. Hanibalek armada zabaltzerakoan, lurraren ezaugarriak eta tropen trebetasuna kontuan hartu zituen. Garaipenerako hau guztiz erabakigarria izan zen.\nGuduaren garapena.\nArmadak elkarren kontra joan zirenean, Hanibalek haren lerroaren zentroa zabaldu zuen, Polibiok azaldu zuenaren arabera:\nPolibiok azaltzen du kartagotar gunea oso ahula zela, kurba bat eratzen zuena, erromatarrak erdian eta afrikar tropak hegaletan, diagonal-formazioan. Antza denez, formazio honen asmoa zen erromatar infanteriaren aurrealdea oztopatzea Hanibalen infanteria afrikarra ahalik eta hobekien erabili arte. Historialari gehienek uste dute Hanibalen ekintza aproposa izan zela, beste batzuen ustez, kurbatura hau gertatzen da infanteria indartsu bat aurrera doanean, edo kartagotar zentroaren atzeko partea tolesten denean erromatarren presiopean.\nGudua hasi zenean, zalditeriak gogor eraso egin zituen ertzak. Polibiok gertaera azaltzen du: Ezker ertzeko zaldi hispaniarrek eta zeltek talka egin zuten erromatar zalditeriarekin, ondoriozko borroka izugarria izan zen. Kartagotar zalditeriak laster irabazi zuen eskuineko erromatar zalditeria. Orduan, zalditeri zati bat, ezker ertzetik banatuz, inguraketa egin zuen erromatar atzeguardiatik eskuin ertzera. Han, atzetik erromatar zalditeria eraso egin zuen. Hauek, bi frontetatik erasoa jasatean, azkar sakabanatu ziren.\nBestalde, kartagotarrek erromatar zalditeria garaitzen zutenean, bi armada nagusiek elkarren kontra joaten ziren. Gudua ondo ulertzeko beharrezkoa da jakitea erromatar infanteriazko soldaduek jasaten zituzten egoera gogorrak. Erromatarrak aurrera joan ahala, ekialdeko haizeak haien kontra jotzen zuen, aurpegira hautsa jaurtikiz eta ikusmena oztopatuz. Kontuan hartu beharrekoa da bi armadek mugitzean hauts handia harrotzen zutela eta horrek haizearen efektua biderkatzen zuela. Hautsaz gain, beste faktore bat tropen logura izan zen. Kanpamenduak eta gudu-zelaiaren arteko distantziengatik, litekeena da soldaduek ordu gutxi lo egitea. Erromatarrek guduaren aurreko hidratazio falta zuten, afrikarren erasoak ibaitik ura ekartzea ekidin zielako. Azkenean, tropen izugarrizko kopuruak zarata handia egiten zuen, soldaduentzat psikologikoki oso gogorra zena.\nKartagotarrek lerro bat egin zuten 800 balear habailariekin erromatarren aurrera egitea eragozteko, baina alperrik. Bi armadak elkarren aurrean zeudenean eta jazartzaileek lantzen eurijasa egin ostean, aurrez aurreko borroka hasi zen.\nHanibalek gidatutako konpaniak, formazioaren gunean kokaturik, modu kontrolatuan erretiratu ziren. Erromatarrak espazio honetaz jabetu ziren kartagotarren ertzek inguratzen zituzten bitartean. Honela, erromatarren indarra ahulezia bilakatu zen, hauek aurreratzean tarteak gutxitu zituzten eta elkarren kontra hasi ziren bultzatzen. Azkenean, hain txikia zen haien arteko tartea non ezin baitzuten armekin maniobratu. Gainera, erromatarrek ez zituzten kontuan hartu (beharbada hautsarengatik) afrikar tropak kartagotarren formazioaren ertzetan kokatu zirela. Kartagotar zalditeriak, bi ertzetako erromatar zalditeria irabazi zuena, erromatar formazioaren gunea atzeguardiatik eraso egin zuen.\nErromatar armada ertzik gabe, joan zen kartagotarren zirkuluaren barruan sartzen, non afrikar infanteriak bi ertzak kontrolatzen baitzituen. Une hartan, Hanibalek agindu zuen bere infanteria afrikarrari eraso egitea eta honela erromatarrak guztiz inguratu zituen. Hau izan zen kurrika-taktikako adibideren bat. Beste ereduren bat Maratongo Gudua izan zen. Kartagotarren armada harresi-formazioa eratu ondoren, hasi ziren inguratutako erromatarrak hiltzen. Polibiok idatzi zuen:\nLegionarioak izututa, ez ziren gai ezkutuak altxatzeto ezta ezpatak zorrotik ateratzeko ere. Une horretan, iberiar falangea aurrera joan zen itxituraraino hegaletatik erromatarrak erasotzeko. Iberiarrek ezpata laburrekin sarraski bat egin zuten etsaien artean. Gudu honen ondoren, erromatarrek iberiar ezpataz harriturik, beste antzeko bat erabili zuten haien armadarako (gladius hispaniensis).\nHanibalek ikustean garaipena lortzen ari zela eta emaitzak sendotu nahian, erabaki zuen bakarrik preso hartzea kartagotar armadara pasatu nahi zutenak. Gainontzekoak agindu zuen mutilatzea. Aurrerago, bakarrik erresistentziarik gabeko erromatar soldaduak geratzen zirenean, agindu zuen hauek errukirik gabe sarraskitzea.\nTito Liviok honako hau azaldu zuen:\nMinutoko 600 legionarioren bat hil zituzten, iluntasunak odol isuriaren amaiera ekarri arte. Bakarrik 14.000 soldaduk hanka egin zezaketen ihesbide bat zabaldu zutelako hurbileko Canusium hiriraino.\nHildakoak eta zaurituak.\nErromatarrak.\nPolibiok idatzi zuen erromatar eta aliatuen infanterian 70.000 soldadu hil zirela, 10.000 preso hartuta eta, agian, 3.000 bizirik irten ziren. Berak esan zuen ere, 6.000 zaldunetatik bakarrik 370 biziraun zirela.\nLivioren aburuz, 40.000 oinezko, 2.700 zaldi, hiritarren edo aliatuen kopuru bera sarraskituak izan zirela. Berak zioen ere infanteriazko 3.000 erromatar eta aliatu preso hartu zituztela. Nahiz eta Liviok ez du aipatzen haren informazio iturria, antza denez, Kinto Fabio Piktor izan zen. Erromatar historialari honek borroka egin zuen II. Gerra Punikoan eta honi buruz idatzi zuen. Libiok, Piktorren oinarritzen da Trebiako guduaren hildakoak aipatzean. Paulo kontsulaz gain, Liviok dio bi kuestore hil zirela, 48tik 29 tribuno militar (batzuek kontsul kategoria zutela, hala nola, aurreko urteko kontsula Gneo Servilio Gemino eta aurreko Magister equitum Marko Munizio Rufo) eta 80 gizonezkoen senatore, senatoregaiak izan zitezkeenak.\nBeranduago, erromatar eta greko-erromatar historialariek Livioren zenbakiak erabili ziztuzten: Apianoren ustez, 50.000 hil ziren eta kopuru handi bat preso harturik. Plutarkok onartzen du 50.000 gizon hil zirela guduan eta bizirik zeuden 4.000 hartu zituztela. Kintilianok dio Hanibalek 60.000 gizon hil zituela Cannaen. Eutropioren esanetan, 20 ofizial kontsular eta pretoriar mailakoak, 30 senatore, eta beste 300 aitoren semeak hilda edo preso hartuta, gehi 40.000 oinezko eta 3.500 zaldun.\nGaurko historialariek Pobilioko zenbakiak arbuiatzen badituzte ere, prest daude Livioarenak onartzeko. Arestiko historialariek baliozpen txikiagoak egiten dituzte. Cantalupiren ustez, erromatar galerak 10.500-16.000 artekoak izan ziren. Samuelek uste du Livioren zenbakiak oso altuak direla eta kartagotar zalditeriak ezingo zuela oztopatu erromatar infanteriaren ihez egitea. Samuelek ez du uste Hanibalek horren hilketa handia egingo zuenik, zeren eta erromatar armada baitzeuden italiar asko Hanibalek aliatu gisa nahi zituenak.\nCannaen erromatar bizi gehiago galdu ziren geroko edozein gudutan baino, Arausioko guduan izan ezik, K.a. 105ean gertatu zena , eta Teotoburgoko oihaneko guduan.\nKartagotarrak.\nLivioren arabera, Hanibalek 8.000 gizon galdu zituen. Polibiok esan zuen 5.700 hil zirela: 4.000 galiar; 1.500 hispaniar eta afrikar eta 200 zaldun."}
{"id": "140147", "revid": "56334", "url": "https://eu.wikipedia.org/wiki?curid=140147", "title": "Misteriozko zinema", "text": "Misteriozko filma \"kriminal film\"aren azpi-generoa da. Ikertzaileak krimaren zehaztasunak argitzen saiatzen da, aieru edo seinaleen bidez eta ikerketa eramanez."}
{"id": "140149", "revid": "448", "url": "https://eu.wikipedia.org/wiki?curid=140149", "title": "Neoerrealismo italiarra", "text": ""}
{"id": "140150", "revid": "105290", "url": "https://eu.wikipedia.org/wiki?curid=140150", "title": "Pornografia-zinema", "text": "Pornografi zinema sexua aktibitatea agertzen duten filmak biltzen ditu. Porno edo porno zinema ere deitua.\nIkusentzulea exzitatzea du helburu, aktoreak sexuari jotzen aritzen diren bitartean.\nJaponia ekoizpeneko marrazki bizidunak ere badaude hentai deiturikoak.\nGaur egun Hungria da Europako pornografia zinemaren ekoizkilerik haundienak, estatubatuetik aldenduz."}
{"id": "140151", "revid": "880", "url": "https://eu.wikipedia.org/wiki?curid=140151", "title": "Zinema erromantikoa", "text": ""}
{"id": "140152", "revid": "880", "url": "https://eu.wikipedia.org/wiki?curid=140152", "title": "Dokumentala", "text": ""}
{"id": "140153", "revid": "105290", "url": "https://eu.wikipedia.org/wiki?curid=140153", "title": "B film", "text": "B filma (B movie ingelesez) aurrekontu txikiko film komertziala da.\nEstatu Batuetan publizitate gutxiko banaketa zuena Hollywoodeko urrezko garaian erabilitako esamoldea da."}
{"id": "140154", "revid": "58701", "url": "https://eu.wikipedia.org/wiki?curid=140154", "title": "Gilgamexen epopeia", "text": "Gilgamexen epopeia Mesopotamiako idazki zaharrena eta ezagutzen den narrazio zaharrena da, buztinezko 12 taulatan idatzia. Bertsio osatuena akadieraz idatzita dago, idazkera kuneiformean. Gilgamex Uruk hiriko erregea zen K.a. 2700 eta K.a. 2500 urteen inguruan, eta haren abenturak kontatzen ditu epopeiak. Literatura sumeriarraren partea da. Epopeian Gilgameshen arerioetako baten aita bezala aipatzen den Kish hiriko Enmebaragesi erregearekin lotutako objektuen aurkikuntzak (K. a. 2600. urte ingurukoak), sinesgarritasuna eman dio Gilgamexen existentzia historikoari.\nPoemak batez ere hiru gai nagusi lantzen ditu: gizakiaren heriotzaren zergatia, hilezkortasuna eta jainkoen jokabidea gizakiekiko. Hori dela eta, sekulako arrakasta izan zuen Ekialde Hurbilean K.a. I. mendera arte, azken batean gizakiarendako garrantzi handiko gaiak baitziren. Halaber, hartzaile nagusiak pertsona kultu, jakintsu eta zibilizatuak izan ziren. Izan ere, jorratzen ziren gaiek horrelako jendea eskatzen zuten; horrekin lotuta gogorarazi behar da filosofiaren sorrera Mesopotamian dagoela eta ez Grezian, uste izan den ez bezala.\nObraren bilakaerari dagokionez, K.a. 1600ean goiti-beheiti, biltzaile batek jatorrizko bost idazki nagusiak batu eta traskribatu zituen. Nolanahi ere, K.a. 650. urtean Asurbanipal erregearen aginduz egin zena bertsiorik erabiliena da. Eta harrigarria badirudi ere, mendebaldeko gizartera arras berant iritsi zen: bertsio horia 1845era arte ez zuten aurkitu, K.a. 612an Asurbanipal erregearen hiria suntsitu baitzuten eta mendeetan zehar egon baitzen isil-gordean; baina itzulpen-lanak 1872an hasi zituen George Smith britaniarrak.\nPoemaren muina Gilgamexen laguna hil ondoren bere doluan dago. Kritikarien ustez, jainkoen hilezkortasunaren aurrean giza hilkortasuna azpimarratzen duen lehen literatur lana da. Olerki honek Uholde Handiaren kontakizunaren bertsio bat dakar, Bibliarena baino zaharragoa.\nPoemaren ezaugarri batzuk.\nJatorriz, lanaren izenburua \"Sakonera ikusi zuena\" (Sha naqba \u012bmuru) edo \"Beste errege guztien gainetik\" (Sh\u016btur eli sharr\u012b) izan ziren, Gilgamexen izaera aparta aipatzen duten obraren abiaburutik hartutako bertsoak.\nPoema buztinezko taulatxoetan idatzi zen, K. a. 2500-2000 urteen arteko idazkera kuneiformea erabiliz. Sumeriar hizkuntzako bertsio honek, bere kontserbazio eskasaren ondorioz, hutsune asko ditu. Sumeriar hizkuntzaz gain, geroagoko bertsioak kontserbatzen dira, akadia eta hitita hizkuntzetan, horiek ere partzialak. Lanaren edizio eta itzulpen modernoek material hori jasotzen dute, sumeriar bertsioaren hutsuneak osatzeko.\nKontserbatzen den bertsiorik osoena K. a. VII. mendeko Asurbanipal asiriar erregearen liburutegiko buztinezko hamabi taulotxoetan agertzen da. Lehenengo hamaika tabletek \"Gilgamexen Epopeia\" kontatzen dute, eta hamabigarrenak Enkidu infernuetara jaisteari buruzko poema independente bat du.\nTestuak ez ditu bertsoak bereizten, baina erritmoaren arabera, 3500 bertso inguru izan ditzake.\nAdituek uste dute olerkia Gilgamex heroi eta errege mitikoari buruzko kondaira sail batean sortu zela, ziur asko Bigarren Dinastia Hasierako Aroaren amaieran (K. a. XXVII. mendean). Elezahar horietako batzuk bertsoz kontatuak izan ziren, eta ondoriozko poemak geroago muntatu ziren, lan zabalago bat sortuz.\nHistoria.\nGilgamexen epopeia ezagutzeko hainbat iturri daude, Kristoren aurreko 2000 urte baino gehiagokoak. Lehen sumeriar poemak, gaur egun, historia ezberdintzat hartzen dira epopeia bakar baten zatien ordez. Antzinako Babiloniako buztinezko taulatxoak \"Gilgameshen epikaren\" kontakizun bakar batetik kontserbatzen diren zaharrenak dira. \nNiniveko Asurbanipal erregeak epopeia transkribatzeko agindua eman zuen. Errege horrek mundu ezaguneko dokumentu idatzi guztiak kopiatzeko ahalegina bultzatu zuen. L. a. 612. urte inguruan, Ninive inbaditzaileek suntsitu zuten eta mendetan galduta egon zen. 1845ean Austen Henry Layard esploratzaile britainiarrak hondakinak aurkitu zituen, Mosuletik gertu, egungo Iraken. Liburutegiko edukiari dagokionez, gaur egun 25.000 oholez osatutako zati txiki bat baino ez da gordetzen, Londresko British Museumen.\nAntzinako babiloniar taulatxoak eta ondorengo akadierazko bertsioa iturri garrantzitsuak dira gaur egungo itzulpenetarako, eta lehenengo testuak batez ere ondorengo testuetan dauden hutsuneak betetzeko erabiltzen dira. Aurkikuntza berrietan oinarritutako bertsio berrikusi batzuk argitaratu badira ere, epopeia osatu gabe dago oraindik. Bertsio berriena, babiloniar bertsio estandarra ere esaten zaiona, hamabi taulatxoz osatuta dago, eta haren testua S\u00een-l\u0113qi-unninni asipuak transkribatuko zukeen K. a. 1300 eta K. a. 1000. urte artean.\nIdazkera kuneiformea zuten 15.000 taulatxo inguru Austen Henry Layardek, bere laguntzaile Hormuzd Rassamek eta William Loftusek 1850eko hamarkadaren hasieran aurkitu zituzten Niniveko Asurbanipalen Liburutegian. Hurrengo hamarkadaren amaieran, Museo Britainiarrak George Smith kontratatu zuen haiek aztertzeko. Smithek 1875 eta 1876an itzulpen osoagoak argitaratu zituen, eta horietako azkena \"The Chaldaean Account of Genesis\" bezala argitaratu zen. Gilgamexen pertsonaia nagusia hasieran \"Izdubar\" bezala transkribatu zen, bere izenaren logograma kuneiformeak zehaztasunez ahoskatzeko aukera izan aurretik. 1891n, Paul Hauptek testu kuneiformea bildu zuen, eta, bederatzi urte geroago, Peter Jensen orientalistak edizio oso bat eman zuen; R. Campbell Thompsonek bi lanak eguneratu zituen 1930ean. Hurrengo bi hamarkadetan, Samuel Noah Kramerrek poema sumertarrak berrantolatu zituen.\nLehen Mundu Gerraren ondoren, lehen itzulpen fidagarriak agertu ziren, eta horrek intelektualen interesa piztu zuen, batez ere alemaniarrena: Rilke, Hermann Hesse, Thomas Mann eta Carl Gustav Jungek gogotsu hitz egin zuten hari buruz. Geroago, Gilgamex, bere zalantza existentzialekin eta heriotzarekiko beldurrarekin, Alemanian eta Estatu Batuetan fikziozko hainbat lanetan inspirazio iturri izan da; Gilgamex eta Enkiduren arteko harreman estua batzuetan maitasun homosexualtzat hartu izan da. Jorge Luis Borgesek bere \"Libro de sue\u00f1os\" (1976) liburuan epopeiaren laburpen bat idatzi zuen eta bere \"Biblioteca Personal\" (1986) liburuan sartu eta hitzaurrea jarri zuen, hispaniar munduan zabaltzen laguntzeko.\n1998an, Theodore Kwasman estatubatuarrak epopeiaren lehen lerroak zituen pieza bat aurkitu zuen Britainiar Museoaren biltegian. Zatia 1878an aurkitu zen eta K.a. 600 eta K. a. 100 urte artean datatuta dago. Adituek berreskuratu zenetik mende bat baino gehiagoz ez zuten aztertu.\nArgumentua: 12 taulatxoen laburpena.\nLehen sei taulatxoek ospearen bilaketa dute solasgai, eta hondar seiek, hilezkortasunarena.\nOspearen bila (1-6)\n1. taulatxoa.\nPoema Gilgamex Uruk-tarraren aurkezpenarekin hasten da. Munduko erregerik handiena da: bi zati jainkotiar ditu, eta zati bat, gizatiar. Aurkezpenak hjaren handitasuna eta garaipenak deskribatzen ditu, eta baita Uruk hiriaren adreiluzko hesiak ere. Hala ere, jendea ez zen zoriontsu, bertako emakumeak nahieran erabiltzen baitzituen. Poemaren hasmentan, Gilgamex errege bihozgabea da bere menekoekin, eta menekoak kexu ageri dira jainkoen aitzinean: asperturik daude erregearen sexu-gosearekin, Uruk hiriko hainbertze emakume bortxatu egiten baititu. Orduan, Ninhursag jainkosak Enkidu gizon basa sortu zuen, eta artzainak gogaikatzen hasi zen. Artzain bat Gilgamexenera joan zen kexuka, eta horrek Shamax prostituta sakratua bidali zuen. Enkiduk harekin harremanak izatean, bere izate basatia leuntzen du. Bien bitartean, Gilgamexek amets arraro batzuk ditu, eta bere amak iragarpen bat egiten dio: lagun on bat etorriko da harengana.\n2. taulatxoa.\nEnkidu eta Shamhat Uruken ezkontzeko atera dira. Gilgamex ezkontzara doa, Shamhatekin lo egiteko asmoaz, baina Enkiduk ez dio utzi. Biak borrokan hasi dira, eta azkenean, Gilgamexek amari Enkiduren ezagutza eman dio, eta familiakotzat hartu dute, Endikuk ez baitu halakorik. Orduan, Gilgamexek Zedroen Oihanera joatera gonbidatu du, arbola handi batzuk moztera, eta Humbaba munstroa hiltzeko asmoarekin. Enkidu ez dago ados, baina Gilgamexek konbentzitu egin du.\n3. taulatxoa.\nGilgamex eta Endikuk basoko abentura prestatu dute. Gilgame-ek amari bere asmoak aitortu dizkio eta amak errieta egin dio, ados ez dagoelako eta laguntza eskatu dio Shamax eguzki jainkoari. Endikuri aholku bat eman dio.\n4. taulatxoa.\nBi lagunek basora egindako bidea deskribatzen du. Bidaian zehar Gilgamexek bost amesgaizto ditu, baina taulatxoa apurtuta dagoenez, zaila da zer-nolakoak izan ziren jakitea.\n5. taulatxoa.\nFinean, Humbaba zuhaitzen zaindariaren aurrera iritsi eta hark eraso egin die. Oraingoan, Gilgamex beldurtuta dago, baina Endikuren hitz batzuek hobeto sentiarazi dute eta bataila hasi da. Haren haserreak Libanoko Sirara mendiak mugitu ditu. Azkenean, Shamaxek bere hamahiru haizeak bidali ditu bi heroiak laguntzeko. Horrela, Humbaba garaitzen dute eta horrek bere biziagatik erregutu dio Gilgamexi. Bera gupidatu da baina Endiku, aldiz, haserretu eta hiltzeko eskatu dio. Humbabak Gilgamexi laguna konbentzitzeko eskatu dio, bizia barka diezaion. Endikuk berriz eskatu duenean, Humbabak madarikatu egin ditu. Heroiek zuhaitz erraldoi bat moztu dute, Endikuk haren zuraz jainkoentzako ate handi bat egin du eta ibaira bota.\n6. taulatxoa.\nGilgamexek Ishka jainkosarekin sexu harremanak izatea deuseztu du, jainkosak lehenago beste batzuekin harremanak izan zituelako, Dumuzi-rekin, adibidez. Mendeku moduan, Ishkak Zeruko zezena bidaltzeko eskatu dio bere aita Anu-ri. Aitak ezezkoa eman dionean, Ishkak hildakoak altxatzearekin mehatxatu du. Aitak amore eman eta eskatutakoa bete du. Zeruko zezena izurrita da: badirudi nolabait urarekin zerikusia duela.\n7. taulatxoa.\nEndikuren ametsean, jainkoek Humbala eta Zeruko zezenaren hilketagatik norbaitek ordaindu behar duela uste dute eta Endiku izan behar dela pentsatu dute azkenean. Shamax horren kontra dago. Endikuk Gilgamexi hori kontatu dio eta jainkoentzat egin zuen atea madarikatu du. Gilgamex oso minduta dago eta Shamaxengana jo du, bere lagunaren biziagatik otoi egiteko. Endikuk Shamax ezagutzeagatik damutu da, berak gizon bihurtu baitzuen. Shamax zerutik hitz egin die eta Endiku zein bidegabeko den ulerrarazi die. Gainera, Gilgamex izan denaren itzala bihurtuko dela esan die, Endikuren heriotzaren ondorioz. Endiku esandakoaz damutu da eta hitzak jan egin du. Horrela, Shamax bedeinkatu du, baina gero eta gaixoago dago eta beste aldearen deskribapena egin du.\n8. taulatxoa.\nGilgamexek Endikuren heriotza sentitu eta jainkoei opariak eskaini dizkie, Endikuren alboan ibiltzeko beste aldean.\n9. taulatxoa.\nEndikuren patua saihesteko, Gilgamexek bidaia arriskutsu bati ekin dio, Utnapishtim eta haren emaztea bisitatzeko asmoarekin, Uholde Nagusiaren ostean bizirik segitu zuten gizaki bakarrak. Jainkoek hilezkortasuna eman zietenez, berak ere hilezkortasuna lortu nahi zituen. Bidaian, Gilgamex eguzkiaren sorrerako bi mendi zeharkatu ditu. Bi mendi horiek bi eskorpioi-izakik gordetzen dituzte baina ez diote oztoporik egiten. Iluntasunetik bidaiatu du eguzkiak gauero egiten duen bide beretik eta eguzkiak harrapatu baino lehen, amaierara iritsi da. Lurra tunelaren bukarerako leku liluragarria da, zuhaitzez beterik eta ostoak bitxiak dira.\n10. taulatxoa.\nGilgamex Sidurirekin elkartu da eta bere bidaiaren arrazoia azaldu. Siduri Gilgamexek bidaia ez egiteko konbentzitzen saiatu da, alferrik. Urshanabi bidali dute itsasoa zeharkatzeko, Upnapishtimengana iristeko. Urshanabi harrizko erraldoi baturekin agertu da: Gilgamexek gaiztotzat hartu eta hil egin ditu. Urshnabiri laguntza eskatzean, hori kontatu dio eta horrek heriotzaren urak zeharka ditzaketen bi izaki bakarrak hil dituela erantzun dio. Ur horiek ezin dira ukitu eta beraz, 120 arraun mozteko agindu dio, urak zeharkatzeko. Azkenean, Utnapishtimen uhartera iritsi dira. Horrek gauza arraroa sumatu du itsasontzian eta horrexetaz galdetu dio Gilgamexi: gertatutakoa argitu dio, bai eta laguntza eskatu ere. Utnapishtimek gizakien patuaren kontra egiterik ez dagoela eta biziaren alaitasuna hiltzen duela esanez, errieta bota dio.\n11. taulatxoa.\nGilgamexek Utnapishtim bera bezalakoa dela pentsatzen du eta bere historia kontatzeko eskatu. Hark Uholde Nagusiaz hitz egin dio; bere historioa Atrahasis-enaren antzekoa da, jainkoek bidalitako izurriteak salbu. Orduan, Gilgamexi hilezkortasun aukera bat eman dio baina, era berean, Gilgamexi zergatik eman behar dioten berea bezalako boterea galdetuo, bera Uholde Nagusiaren heroia baita, azken finean. Gainera, lo egin gabe sei egun eta zazpi gau egiteko erronka bota dio. Utnapishtimek esaldi hori amaitzen duen une berean, Gilgamex lo geratu da. Utnapishtimek horretaz barre egin du Gilgamexen emaztearen aurrean, eta barra bat ogi egiteko agindu, lo ematen duen egun bakoitzeko. Sei egun eta zazpi gauren ostean Gilgamex gertatutakoaz ohartu da. Orduan, Utnapishtimek Urukera bidali du Urshanabirekin. Irtetzen direnean, Utnapishtimen emazteak egin duen bidaiagatik errukitzeko eskatu dio. Hala izanik, Utnapishtimek ozeano sakoneko alga bati buruz hitz egin dio, gazteago bihurtuko baitu. Gilgamexek oinetan harriak jarriz alga hartu du baina ziur ez dagoenez, Urukeko gizon zahar batengana frogatzera bidaltzea erabaki du. Tamalez, bainu bat hartzen ari denean, alga laku ertzean utzi eta suge batek lapurtu dio. Hori dela eta, azala aldatu zaio eta gazteagotu da. Gilgamexek Urshanabiren aurrean negar egin du. Bere hirira itzuli da; bertan, hiriko harresiei begira denean, lan iraunkorraren handitasuna balioesten ikasi du.\n12. taulatxoa.\nAzken taulatxo horretakoa ez da aurrekoarekin ongi lotzen. Gilgamex Endikuren aurrean damutu da, beraien jokoa beste aldean jauzi delako eta berriz ekartzeko zin egin dio. Gilgamexek beste aldetik itzultzeko egin behar duena eta egin behar ez duena azaldu dio, baina Endikuri ahaztu eta egin behar ez duena egiten duenez, beste aldeak ez dio itzultzen utzi. Gilgamexek jainkoei eskatu die laguna itzul dakion. Enlil-ek eta Sin-ek ez diote erantzun, baina Enki-k eta Shamax-ek lagundu diote. Shamaxek lurrean zulo bat egin du eta Endiku handik irten da. Taulatxoa Gilgamexek Endikuri egin dion galderarekin amaitu da: zer ikusi duen beste aldean, baina ez dago argi Endiku espiritu gisan itzuli den edo bizia berreskuratu duen.\n1. taulatxoaren itzulpena.\nLurreko bertze muturrerainoko zoko-moko guztiak ikusi zituenak, gauza guztiak bizi izan zituenak, den-dena kontuan hartu zuena, eta jakinduriaz zipriztindu zuena. Isil-gordean zegoena ikusi zuen, eta agerian jarri ezkutuan zena. Jakinarazi zuen uholde handia gertatu baino lehen. Bidaia luzea egin zuen, eta leher egina itzuli ere bai. Bere eginahal osoa harri landu batean zizelkatu zuen. Ezpondan dagoen Uruk hiriko hesia eraikiarazi. Eannal gurtuaren santutegi orbangabea.\nBegira haren kanpoko hesia, zeinaren erlaitza kobrezkoa baita! Begira barneko hesia, ez baita halakoa bezalakorik! Ohartu haren atariari, antzinakoa baita!\nHurbildu Eannara, Istarren bizilekura, zeina ezein erregek suntsituko baitu, zeina ezein gizonek berdinduko baitu. Jaiki eta ibil Urukeko harresietan barna, ikus zolako terraza, azter bere adreiluak.\nEz al dira buztin errearekin eginak? Ez al zituzten zazpi jakintsuek oinarriak ezarri?\nBere bi herenak jainkotiarrak dira, eta bertze herena, gizatiarra. Bere gorputzaren itxura [...] idi basa eta harro bat bezalakoa [...]. Bere armen indarrak ez du parekorik. Urukeko nobleak betilun daude beren ganbaretan:\n\u201cGilgamexek ez dio semea uzten honen aitari; gau eta egun harrokeria neurrigabean aritzen da. Hau al da Gilgamex, Uruk hesituko artzaina? Hau al da gure artzain ausart, hotsandiko eta jakintsua?\nGilgamexek ez dio alaba uzten honen amari. Gerlariaren alaba! Noblearen emaztea! Jainkoek horien kexuak aditu zituzten, Urukeko jaunaren zeruko jainkoek:\n\u201cEz al zuen Aruruk munduratu idi basa sendo hau? Bere armen indarrak ez du parekorik. Bere armen indarrak ez du parekorik. Gigamexek ez dio semea uzten honen aitari. Gau eta egun harrokeria neurrigabean aritzen da.\nHau al da Gilgamex, Uruk hesituko artzaina? Hau al da gure artzain ausart, hotsandiko eta jakintsua?\nGilgamexek ez dio alaba uzten honen amari. Gerlariaren alaba! Noblearen emaztea!\nAnuk haien kexuak aditu zituenean, Aruru handiari deitu zioten: \u201cAruru, zuk sortu zenuen gizakia. Sor ezazu orain bere berdin-berdina. Eta lehian has dadila bere bihotz ekaiztsuari esker. Haien artean borrokatu daitezen, Urukek bakea ezagut dezan\u201d\nAruruk, hori aditzean, Anuren berdin-berdina zen bat sortu zuen bere baitan. Aruruk eskuak garbitu zituen, hartu zuen buztina eta estepara jaurti zuen. Estepan sortu zuen Enkidu ausarta, \u2026-(r)en semea, Ninurtaren esentzia. Ilelatza gorputz osoan. Emakume baten adatsa du. bere ilekizkurrak Nisabalen gisan ernetzen dira.\nEz du jenderik ez lurrik ezagutzen. Sumuqanen gisa doa jantzirik. Gazelekin batera bazkatzen da larreetan, basapiztiekin elkartzen da aintziretan, izaki-tropelarekin laketzen da urean.\nBaina ehiztari batek, tranpa-jartzaile batek, buru egin zion uraskan, egun batean, bi egunetan, hiru egunetan; eta ehiztariak ikusi zuelarik, bere begitartea zurturik gelditu zen.\nBera eta bere animaliak bere etxean sartu ziren, izuturik, geldi-geldia, batere asotsik egin gabe; bitartean,\u00a0bere bihotza asaldaturik zen, eta bere bisaia, lauso. Zeren eta atsekabea bere sabelean sartu baitzen. Bere begitartea zen urrunetik etorritako bidaiari batena bezalakoa.\nEhiztariak bere ahoa ireki zuen hitz egiteko, bere aitari erranez:\n\u300aAita, gizon bat etorri da muinoetatik, munduko boteretsuena da, kemena du. Anuren esentzia bezalakoa, hain izugarria bere kemenean! Beti ibiltzen da muinoetan zehar, beti basapiztiekin batera belarra bazkatzen du. Beti jartzen ditu oinak urmaeletan. Hain izututa nago, ez bainaiz ausartzen\u00a0 harengana hurbiltzen! Estali zituen\u00a0 nik egindako zuloak, jarri nituen tranpak apurtu zituen, lortu zuen basapiztiek eta izakiek nire eskuetatik ihes egitea, ez dit uzten ehiza egiten.\nBere aitak ahoa ireki zuen hitz egiteko, ehiztariari erranez:\n\u300aSeme, Uruken Gilgamesh bizi da. Inor baino indartsuagoa da, Anuren esentzia bezala, hain izugarria bere kemenean! Joan, bada; jar aurpegia Uruki begira, kontaiozu gizonaren boterea, lor ezazu prostituta bat eman diezazun;\u00a0 eraman zurekin; botere handiagoa duelako nagusituko zaio. Animaliak urmalera edatera eramaten dituenean, soinekoa erantziko du, eta\u00a0 bere biluzitasunean heldutasuna nabarmenduko da. Neska ikustean, neskarengana hurbilduko da. Bere estepan hazitako basapiztiek uko eginen diote!\u300b\nBere aitaren aholkua aditu\u00a0 zuen, eta ehiztariak\u00a0 Gilgameshengana egin zuen. Ibilbidea hasi zuen, Uruken oin bat jarri zuen.\nGilgameshek erran zion ehiztariari:\n[Joan, ene ehiztari; Eraman zurekin prostituta bat. Animaliak urmalera edatera eramaten dituenean, soinekoa erantziko du, eta\u00a0 bere biluzitasunean heldutasuna nabarmenduko da. Neska ikustean, neskarengana hurbilduko da. Bere estepan hazitako basapiztiek uko eginen diote!\u300b\nJoan zen ehiztaria. Prostituta bat eraman zuen berarekin. Bidea hasi zuten,\u00a0 norabide zuzeneanan. Hirugarren egunean, leku egokira iritsi ziren. Ehiztaria eta prostituta beraien lekuetan eseri ziren. Egun bat, bi egun, eserita egon ziren urmaelaren ondoan. Basapiztiak urmaelera iritsi ziren ura edatera.\nNoraezeko izakiak iritsi eta\u00a0 beraien bihotza uretan laketu zuten. Enkiduk, muinoetan jaioak, gazelekin larratzen du belarretan, basapiztiekin ura edaten du urmaelean, noraezeko izakiekin bere bihotza urean laketzen du.\nNeskak begietsi zuen basatia, estepa sakoneko gizon barbaroa:\n[Hor dago, oh neska! Erakutsi zure bularrak, biluztu zure altzoa,\u00a0 zure lurrin gozoaz goza dezan! Ez zaitez iheskor izan! Har bere sugarra!\u00a0 Ikusten zaituenean, zuregana hurbilduko da. Bota zure soinekoa, zure gainean etzan dadin. Erakutsi basatiari emakume baten maite-lana! Bere estepan hazitako basapiztiek baztertuko dute, haren maitasuna zure barnean sartzen denean.]\nNeskak bere bularrak askatu zituen, bere altzoa biluztu zuen, eta hark neskaren heldutasuna erdietsi zuen. Ez zen iheskor agertu\u00a0 haren sugarra hartzerakoan. Bere soinekoa bota eta hark neskaren gainean hartu zuen atseden. Emakume baten tratua erakutsi zion basatiari, haren maitasuna prostitutaren barnean sartu zuenean. Sei egunez eta zazpi gauez, Enkidu prostitutarekin bizikideturik ageri da. Bere xarmaz ase eta gero , bere basapiztiei begiratu zien. Enkidu ikusterakoan, gazelek ihes egin zuten, lautadako basapiztiek haren gorputzetik alde egin zuten.\nEnkidu zur eta lur gelditu zen, bere gorputza zurrun zegoen, belaunak geldi-geldirik, bere basapiztiek alde egin baitzuten.\nEnkiduk pausoa moteldu behar izan zuen, ez zen lehenagokoa, baina orain jakinduria dauka, adimen handiagoa. Jiratu eta prostitutaren oinetan eseri zen. Prostitutaren aurpegia begiratzen du, belarria prest, eta\u00a0 prostitutak hitz egiten hasi eta Enkiduri erraten dio:\n\u201cZu jakintsua zara, Enkidu, jainko bat bezalakoa zara! Zergatik ibiltzen zara basapiztiekin zelaian barna? Ea! Utz nazazu zu Uruk harresitura eramaten, tenplu santura, Anu eta Istarren egoitzara, non Gilgamex bizi den, indarbeterik, eta idi basati baten antzera agintzen duen bere herrian.\nMintzatzen zaion bitartean, hitzek Enkidurengan oihartzuna dute, bere bihotza argitzen da, lagun baten grina du. Enkiduk erraten dio prostitutari:\n\u201cAltxa, neska! Lagundu nazazu tenplu sakratu puru horretara, Anu eta Istarren egoitzara, non Gilgamex bizi den, indarbeterik, eta idi baten antzera agintzen baitu bere herrian. Buru eginen diot, eta ausardiaz zuzenduko natzaio.\nUruken oihukatuko dut: \u201cNi naiz boteretsua! Ni naiz patuak aldarazi ditzakedana, zelaian jaio naizena eta boteretsua, kementsua\u201d.\n\u201cAltxa, bada, eta goazen, zure aurpegia ikus dezadan. Gilgamexen ezagutza emanen dizut; bai baitakit ongi non dagoen. Goazen, bada, oh Enkidu, Uruk harresitura, non ospakizunetarako janzkeraz distiratzen duen jendeak, non egunero festa den, gorpuzkera ederreko neska-mutilekin, lurrin zaporez beterik. Nagusiak bere ohatzeetatik zokoratzen dituzte! Zuri, oh Enkidu, bizitzaz gozatzen duzun horri, Gilgamexen ezagutza emanen dizut, gizon alegera bera. Ikus ezazu, begietsi ezazu bere aurpegia; haren kemenaren distira indar betean baita. Bere gorputz osoari heldutasun erabatekoa dario, zuk baino kemen handiagoa du, eta ez du atsedenik hartzen ez gauez, ez eta egunez. Oh, Enkidu, uko egiozu zeure harrokeriari! Gilgamex Samasek estimatzen du; Anu, Enlil eta Eak bere jakinduria zabaldu zuten. Zu muinoetatik jaitsi baino lehen, Gilgamexek bere ametsetan ikusiko zaitu Uruken\u2026\u201d\n2. Taulatxoaren itzulpena.\n(VI)(Bost lerro inguru falta dira). Gilgamex(...) estepan(...) hazi(...) Jaiki zen eta(...)(10) bere aurrean \nLurraren Merkatuan zeuden. Enkiduk bere oinarekin atea trabatu zuen, Gilgamex ez sartzeko. Elkarri heldu zioten, indarrez, zezenak\u00a0 balira bezala. Ate-alboa hautsi zuten, hormak dar-dar egiten zuen bitartean. Gilgamexek eta Enkiduk elkarri heldu zioten,indarrez, zezenen antzera; ate-alboa hautsi zuten, hormak dar-dar egiten zuen bitartean. Gilgamexek bere belauna tolestu zuenean ----oina lurrean zuela---- bere haserrea itzali eta buelta eman zuen urruntzeko. \nBueltatu zenean , Enkiduk Gilgamexi erran zion: {Zure amak seme bakar izan zintuen burutu , dehesetako behi basatia, Nissuna! Zure burua gizonen gainean nagusitzen da. Enil jendearenganako erregetza eman dizu!\n3. Taulatxoaren Itzulpena (hasiera).\nIII Taulatxoa BERTSIO BABILONIKO ZAHARRA Testuaren zatiek agerian uzten dute Gilgamexek bere buruari proposatu diola Huwawa munstroaren aurka ateratzeko (asirieraz: Humbaba), Zedroen Oihanean bizi dena. Enkidu Gilgamex konbentzitzen saiatzen da, baina Gilgamexen irrika nabaria da Bertsio Babiloniko Zaharrak erakusten duenez hurrengo lerroetan: (3) Ireki zuen ahoa Gilgamexek, eta erran zion\u00a0Enkiduri: \u201cNire laguna, nork eskalatu dezake zeruraino? Bakarrik jainkoak bizi dira eguzkipean\u00a0 gizakientzat betiko, azken hauen egunek epemuga bat dute; Ecl 1:2\u00a0 Egiten duen guztia haizea besterik ez da! Zuk ere beldurra diozu\u00a0 heriotzari.(10) Non da zure botere heroikoa? Utzi niri zure aurrean joan nadin, egin zeozer zure ahoak oihukatu diezadan: aurrera, ez izan beldur! Ni erortzen banaiz, ospea lortuko dut: \u201cGilgamex\u201d esango dute,\u201dbasati Huwawaren aurka erori da\u201d, nire leinua\u00a0 nire etxean jaio eta askoz denbora geroago\u201d. \nIV. eta V. taulatxoen tetu zatikatuaren arabera, uste da Huwawaren aurka bi heroiek egiten duten espedizio arriskutsua\u00a0 arrakastaz bukatzen dela.\nEragina ondorengo literaturan.\nIoannis Kordatos ikertzaile greziarraren arabera, Homeroren \"Odisea\"k poema honen eragina izan du, bai formari dagokionez (bertso paralelo ugari daudela dio), bai gai eta pasarteei dagokienez.\nEpopeiaren eragina Biblian.\nOnartuta dago Biblian idatzita dagoen Uholde Nagusiaren istorioa eta Gilgamexekoa berdintsuak direla, baita Bibliak epopeia horretatik jaso zuela ere. Horrez gain, suge batek hilezkortasuna ematen duen landarearen lapurreta ere epopeia horretatik hartuta dagoela ontzat hartzen da.\nBeste istorio edo antzekotasun batzuk daude, baina ez dago onartuta kopiatu egin zituztela, kultura berekoek momentu historiko ezberdinetan antzekoak idatzi zituztela baizik. Istorio horien adibideak honako hauek dira: errege eroia, jainkoen justizia, eroien adiskidetasuna eta ametsen garrantzia.\nXX. mendearen leheno urteetan zer testu zen bestearen kopia eztabaidatu zen, baina gaur egun Gilgamex epopeia antzinagoa dela jakinekoa da eta, beraz, Biblian zati batzuk kopiatu zirela."}
{"id": "140156", "revid": "448", "url": "https://eu.wikipedia.org/wiki?curid=140156", "title": "ADNaren erreplikazio", "text": ""}
{"id": "140158", "revid": "201", "url": "https://eu.wikipedia.org/wiki?curid=140158", "title": "Baoburu", "text": ""}
{"id": "140159", "revid": "105290", "url": "https://eu.wikipedia.org/wiki?curid=140159", "title": "Ehun mila", "text": "&lt;/math&gt;\nEhun mila 100.000 zenbakia da, 100 \u00d7 1.000 eginez ateratzen den emaitza. Bestela esanda, 105 balio du."}
{"id": "140160", "revid": "105290", "url": "https://eu.wikipedia.org/wiki?curid=140160", "title": "Trilioi", "text": "Trilioia 1.000.000.000.000.000.000 zenbakia da, 1.000.000 \u00d7 1.000.000.000.000 eginez ateratzen den emaitza. Bestela esanda, 1018 balio du.\nNazioarteko Unitate Sisteman, \"exa-\" aurrizkia dagokio."}
{"id": "140163", "revid": "512", "url": "https://eu.wikipedia.org/wiki?curid=140163", "title": "Paco Etxeberria", "text": "Francisco \"Paco\" Etxeberria Gabilondo (Beasain, Gipuzkoa, 1957ko otsailaren 14a) auzitegi medikua da, antropologoa, espeleologoa, ikertzailea, EHUko Lege eta Auzitegi Medikuntzako irakasle titularra, Aranzadi Zientzia Elkarteko lehendakaria izan zen 2018ra arte. Jokin Otamendik ordezkatu zuen lehendakari karguan, Espainiako Paleopatologia Elkarteko idazkaria, eta Euskal Kriminologia Institutuko zuzendariordea da.\nPedro S\u00e1nchezen Lehendakaritza Ministerioari atxikitako Memoria Demokratikoaren Idazkaritzako aholkularia ere bada.\nGipuzkoa Giza Eskubideak saria eman zion Gipuzkoako Foru Aldundiak 2006an.\nIrujo Etxea Elkarteak Manuel Irujo saria eman zion 2018an.\nLanak.\nGune arkeologikoetan, gorpu ateratze ugaritan hartu du parte, ikertzaile gisa: Napoleondar Gerretako soldaduen gorpuak, Espainiako Gerra Zibileko fusilatuenak... ateratze lanei ikuspegi zientifikoa emanez, betiere. Argitalpen ugari egin ditu, Euskal Herrian eta nazioartean, antropologiaz, paleopatologiaz, lege eta auzitegi medikuntzaz eta abarrez.\nBesteak beste, Euskal Herrian izandako tortura kasuak ikertu zituen 2017ko txostenean parte hartu zuen (hainbat kasu frogatutzat emanez). Ikerketa batzordeetan ere egin ditu agerpenak, frankismoaren garaian ustez lapurtutako haurren kasuan adibidez (frogarik ez dela esateko, kasu horretan).\nLasa eta Zabalaren gorpuak identifikatzen jardun zuen; V\u00edctor Jara txiletar abeslari egilearen gorpuzkiak hobitik ateratzen eta autopsia egiten; Salvador Allende Txileko lehendakariaren gorpuzkiak aztertzen; eta Kordoban (Espainia) eraildako Ruth eta Jose haurren hezurrak aztertzen, besteak beste."}
{"id": "140164", "revid": "56334", "url": "https://eu.wikipedia.org/wiki?curid=140164", "title": "Bollywood", "text": "Bollywood Bombayn Indiako zinema estudio ezaguna da. Bo (Bonbay) eta llywood (Hollywood) hitzetatik eratorria (Hollywooden antzera). Bollywoodeko industria India Hegoaldeko Zinema taldeari lotuta dago, beste Indiako zinema estudio batzuekin batera munduko film produktorerik handienak. Bollywoodeko filmak elkarrizketez gain dantza eta musika asko dituzte. \"Hindi-film\" bezala ezagutuak, jatorrizko hizkuntza Hindia delako.\nBollywood munduko zinema ekoizpen zentrorik handienetakoa da. Jakinarazi dutenez, 2001ean Indiako zinemako sarreren salmentak (Bollywood barne) 3.600 milioi sarrera saldu zituen mundu osoan, Hollywooden saldutako 2.600 milioi sarrerekin alderatuta. \nHistoria.\nLehendabiziko indiar filma \"Raja Harishchandra\" izan zen (1913ean, mutua) Dadasaheb Phalke zinema zuzendariarekin. 1920ko hamarkadan, sortzen ari zen industria sendotuz joan zen, hainbat konpainia eta zuzendari sortu baitziren; 1927an, zinema-areto handiak eraikitzen hasi ziren herrialdean, eta, horri esker, zinema audientzia handiagoetara iritsi zen.\n1930koan Indiako filmetara iritsi ziren soinua eta kolorea, eta \"Alam Ara\" (1931), Ardeshir Iranirena, izan zen soinudun lehen filma. Gainera, musika eta dantza bereizgarria zuen lehen filma izan zen, indiar filmen zigilu bihurtuko zena. Ondoren, 1937an, koloretako lehen filmak jarraitu zuen, \"Kisan Kanya\" izenekoa. Zinema ekoizpena 200 film/urteko izan 1930eko hamarkadan, baina murriztu behar izan zuten Bigarren Mundu Gerraren igaro eta Indiaren independentziara arte.\nBollywoodeko urrezko aroa Independentziarekin hasi zen (1946), eta 1950 eta 1960ko hamarkadetara hedatu zen. Garai hartan, indiarrak bizi zituen gizarte-egoera zailengatik, ekoizpenak eduki sozial handiz betetzen ziren.\n1960ko hamarkadaren amaieran eta 1970eko hamarkadaren hasieran, pelikulen edukia aldatzen hasi zen, eduki sozial nabarmena izatetik akzio eta erromantizismo-dosi handiko filmak egitera igaro baitzen, eta, horrela, zinema komertzialagoa bihurtu zen, eta garai horretakoa da halaber Bollywood terminoaren zabalkundea. Era berean, Manmohan Desai zuzendariak asmatutako \u00abmasala-zinema\u00bb terminoa ere ezagun egiten da.\n1970eko hamarkadan aktore handiak sortu ziren bollywoodeko eszenan, hala nola Amitabh Bachchan, Dharmendra, Jaya Bachchan eta Rekha. 1980ko hamarkadan eta 1990eko hasieran, Salman Khan, Madhuri Dixit, Aishwarya Rai eta Shahrukh Khan (izarretan izarrena hau, agian) bezalako aktore eta ekoizleen belaunaldi berri bat sortzen hasi zen. Belaunaldi hau eduki erromantiko handiko filmak egiten hasi zen, Indiako familia tradizionalen balioetan oinarritua. Ekoizpen-etxeen artean Yash Raj Films eta Dharma Productions finkatu ziren industriako erraldoi gisa.\n1995eko \"Dilwale Dulhania Le Jayenge\" gogoratua eta 1998ko \"Kuch Kuch Kuota Hai\" bezalako filmak 90eko hamarkadan landutako gaien adibide argiak dira. Denbora tarte horretan aurrerapen handia ikusi zen ekoizpen, trama landuago eta efektu berezietan eta animazioan aurrerapen tekniko handietan.\n2000. hamarkadako garaia iristean bollywoodek atzerriko merkatuetan egin zuen sartu-irten komertzial handia, eta Mendebaldean egin zuen debuta berritasun gisa, bere filmen eta dantza-zenbakien irudi mendebaldekoagoa ekarriz.\nHizkuntzak eta Bollywood.\nBollywoodeko filmek indostaniarra erabiltzeko joera dute, elkar ulertzeko modukoa dena beren burua hindi edo urdu hiztun gisa identifikatzen duten pertsonentzat, eta Bollywoodeko film modernoek gero eta elementu gehiago barneratzen dituzte hinglishetik. Mumbai hiria, hala ere, Mahasrashtran dago, eta bertako berezko hizkuntza marathera da; hala ere, hizkuntza honetako ekoizpena minoritarioa da Indian (konparatiboki).\nKopuruetan, dena den, beste hizkuntza batzuek badituzte beste garapen zentro batzuk- Indiako zinemak 1.986 film ekoitzi zituen esate baerako 2017an. Bollywood da bere filmen ekoizlerik handiena, 2017an ekoitzitako 364 hindizko filmekin. Bollywood Indiako leihatilako diru sarrera garbien %43 da; tamilen eta teluguen filmak %36 dira, eta eskualdeko gainerako zinemak %21 dira 2014an.\nTollywood.\nBollywood produkzio-zentro eta eredu gisa nabarmendu den bezala, beste zine-zentro batzuk ere badaude Indian. Tollywood izenarekin, izatez, bi ingurune desberdintzen dira, bata Kalkutan non bengaleraz egiten den, eta bestea teluguerazko tollywood, zeinak ez duen zentro zehatz bat, baizik eta Andra Pradesh eta Telangana estatuetako zinea adierazten duen. Bengalerazko zinean, Satyajit Ray zuzendaria nabarmendu zen 20. mendean, \"Pather Panchali\" (1955), \"Aparajito\" (1957) eta \"Apur sansar\" (1959) filmek osatutako trilogian, Apu izeneko indiar baten bizitza kontatu zuen, eta bertako gizartearen aldaketak eta erlijioaren eta liberalismoaren arteko gatazka adierazi; Cannesen saritu zuten, eta ospe handia izan zuen nazioartean.\nKollywood.\nKollywood izena berriz, Tamil Naduko Chennai hiriburuan egiten den zinema mota da, non Tamil hizkuntza darabilten. Tamilerazko ekoizpen hauetan bi genero nabarmendu dira, akzioa eta umore basatia. Rajinikanth aktore ezaguna eta Chiranjeevi pertsonaia bitxi, xelebre eta sailkaezina, adibidez, bertatik irten dira. Hori bai, ekoizpen gehienak zekenak eta nahiko narrasak dira, konparatuz Bollywoodeko ekoizpen handienekin."}
{"id": "140166", "revid": "336", "url": "https://eu.wikipedia.org/wiki?curid=140166", "title": "Ameriketako Estatu Batuetako zinema", "text": "Ameriketako Estatu Batuetako zinemak , askotan eta metonimiaz Hollywood deitua (Los Angeleseko barrutia dela eta), XX. mendearen hasieratik eragin sakona izan du industria zinematografikoan. 1917 eta 1960 artean sortutako Hollywoodeko zinema klasikoak egungo filmen ezaugarriak finkatu zituen. Lumi\u00e8re anai frantziarrak zinema modernoaren sortzaileak baziren ere, estatubatuar zinemak industria nagusia sortu zuen eta urtero 800 film baino gehiago ekoizten ditu.\nHollywoodeko ekoiztetxe nagusiek munduko film arrakastatsuenak egin dituzte: \"The Birth of a Nation\" (1915), \"Gone with the Wind\" (1939), \"The Ten Commandments\" (1956), \"The Sound of Music\" (1965), \"Jaws\" (1975), ' (1977), \"E.T. the Extra-Terrestrial\" (1982), \"Jurassic Park\" (1993), \"Titanic\" (1997), \"The Dark Knight\" (2008), \"Avatar\" (2009), \"The Avengers\" (2012) edota ' (2015)."}
{"id": "140168", "revid": "46380", "url": "https://eu.wikipedia.org/wiki?curid=140168", "title": "Claudia Cardinale", "text": "Claudia Cardinale (Tunis, 1938ko apirilaren 15a - ) italiar zinema aktorea da."}
{"id": "140169", "revid": "448", "url": "https://eu.wikipedia.org/wiki?curid=140169", "title": "Gimnasia 2008ko Olinpiar Jokoetan", "text": ""}
{"id": "140170", "revid": "448", "url": "https://eu.wikipedia.org/wiki?curid=140170", "title": "Gimnasia", "text": ""}
{"id": "140171", "revid": "120962", "url": "https://eu.wikipedia.org/wiki?curid=140171", "title": "Gimnastika", "text": "Gimnastika edo soinketa jarduera eta kirol bat da, indarra, malgutasuna, zalutasuna, koordinazioa, oreka eta dotoretasuna eskatzen dituzten ariketak egitean datzana. Herriartean, gimnastikako kirol modalitate guztiak Soinketako Herriarteko Federakundeak jaurtzen ditu, eta Estatu bakoitzean erakunde bat izaten da, herriarteko federakunde horretako kide dena.\nHistoria.\nAntzinako Greziako gazteen hezibidean, gramatika, musika eta, bereziki, gimnastika landu ziren; Antzinako Erroman molde militarrak hartu zituen gimnastikak eta garrantzi gutxi eman zitzaion. Gero baztertu egin zen erabat, eta XVIII. mendearen bukaera arte ez zen gimnastikarako zaletasuna berriro piztu; izan ere, aro modernoko bizimodu egonkorrak ez zion gizakiari gorputz neke askorik ematen eta, ondorioz, gorputz ariketaren beharraz jabetu zen, gorputza eta osasuna zaindu nahi bazituen.\nGimnasia modernoa, anatomia eta fisiologia ezagupideetan oinarritzen den soin heziketa gisa ulertuta, Suedian eta Alemanian landu zen bereziki; handik mundu osora hedatu zen, eta gaur egun ohiko ikasgai da eskoletan, zenbait unibertsitatetan, armadan, eta abar.\nMotak.\nKirolaren barnean, bost mota nagusi bereizten dira:\nGimnastika artistikoa.\nGimnastika artistikoa diziplina olinpiko bat da. Konposizio koreografiko bat egitean datza, aldi berean eta abiadura handian gorputz-mugimenduak konbinatuz. Hainbat modalitatek osatzen dute, gizonezkoen eta emakumezkoen kategorien arabera. Emakumezkoen kategorian erabiltzen diren aparatuak barra asimetrikoak, oreka-barra, lurreko ariketak eta zaldi-jauzia dira, gizonezkoen kategorian, eraztunak, barra finkoa, zaldi arkuduna, barra paraleloak, zaldiko-jauzia eta lurreko ariketak diren bitartean.\nGimnastika erritmikoa.\nGimnastika erritmikoa ere diziplina olinpiko bat da, non ballet, gimnasia, dantza eta hainbat aparaturen erabilera uztartzen diren, hala nola, soka, uztaia, pilota, mazak eta xingola. Kirol honetan, lehiaketak zein erakustaldiak egiten dira, eta horietan gimnasta musikaz laguntzen da, bere mugimenduetan erritmo bat mantentzeko. Bi modalitate bereiz daitezke: banakakoa eta taldekakoa. Puntuatzeko orduan, gehienez 20 punturen gainean egiten da.\nNazioarteko Gimnastika Federazioak emakumezkoen modalitatea onartzen du bakarrik. 70. hamarkadan zehar gizonezkoen kategoria ezagutzera eman zen, eta 2003an gizonezkoen lehenengo munduko txapelketa antolatu zen. Espainiako federazioak gizonezkoen parte hartzea onartu du.\nGimnastika tranpolinean.\nModalitate nahiko berria da, eta lau modalitate daude honen barnean. Gimnastika tranpolinean modalitatea hainbat aparatu elastikotan ariketak egitean datza, non akrobazia den protagonista nagusia. Hiru espezialitate daude: \"tumbling\", mini-tranpolin bikoitza eta ohe elastikoa, horietako azkena olinpikoa izanik Sydney 2000ko Joko Olinpikoez geroztik.\nGimnastika akrobatikoa.\nGimnastika akrobatikoa, akrosport bezala ere ezaguna, talde diziplina bat da, non modalitate desberdinak dauden, alegia, gizonezkoen bikotea, emakumezkoen bikotea, bikote mistoa, emakumezkoen hirukotea eta gizonezkoen laukotea. Gimnastika-adierazpen kolektiboak egiten dira, non gorputzak beste gorputzen aparatu motor, lagungarri eta bultzatzaile gisa jarduten duen, giza jauziak, irudiak, itzulipurdiak eta piramideak eginez.\nGimnastika orokorra.\nGuztiontzako gimnastika (gimnastika orokorra ere deitua), gimnastikako diziplina ez lehiakor bakarra da. Bertan adin guztietako jendeak hartzen du parte, 6 eta 150 gimnasta arteko taldeetan, eta horiek modu sinkronizatuan gauzatzen dituzte koreografiak. Taldeak genero bakarrekoak edo mistoak izan daitezke. Gimnastika orokorra hiru kategoriatan banatzen da: talde zuriak, urdinak eta gorriak. Talde zuria da oinarrizko kategoria, talde urdina tartekoa eta talde gorria aurreratuena. Horietako bakoitzak bete beharreko arau batzuk ditu, egin behar dituen elementu gimnastikoetan oinarrituta. Gimnasia orokorraren bereizgarria da gai bat ezaugarritzeko uniformeak eta osagarriak erabiltzea, eta, horrela, edozein adinetarako eta gimnastika mailatarako egokiak diren elementu gimnastikoekin lotutako koreografia bat egitea. Diziplina honek duen abantaila nagusia, gimnastika artistiko, erritmiko, aerobiko, akrobatiko, tranpolin eta dantzako jarduera dinamiko eta ariketak barne har ditzakeela da."}
{"id": "140174", "revid": "46380", "url": "https://eu.wikipedia.org/wiki?curid=140174", "title": "Maria de Medeiros", "text": "Maria de Medeiros Esteves Vitorino de Almeida edo Maria de Medeiros (1965eko abuztuaren 19a) Portugalgo aktorea, zuzendaria eta abeslaria da.\nLehenengo filma 1982an egin zuen (\"Silvestre\"). Portugalen eta Espainian egindako filmetan nabarmendu da, hala nola, \"A Divina Com\u00e9dia\", Manoel de Oliveirarena (1991); \"Huevos de oro\", Bigas Lunarena (1993); \"Tr\u00eas Irm\u00e3os\", Teresa Villaverderena (1994); edo Juanma Bajo Ulloaren \"Airbag\" (1997). Baina nazioartean ere ezaguna da batez ere Estatu Batuetan 1990eko hamarkadaren hasieran egindako fi filmengatik: \"Henry and June\" (1992) eta \"Pulp Fiction\" (1994)."}
{"id": "140179", "revid": "105290", "url": "https://eu.wikipedia.org/wiki?curid=140179", "title": "Le Professionnel", "text": "Le Professionnel 1981. urtean Georges Lautner zinema zuzendari frantsesak zuzendutako filma da. Jean-Paul Belmondo, Jean Desailly eta Robert Hossein aktore frantsesak antzezten dute. 1976ko Patrick Alexanderren \"Death of a Thin-Skinned Animal\" eleberrian oinarriturik dago.\nFilma musika Ennio Morriconek konposatu zuen eta musika gaia \"Chi Mai\" munduan zehar oso ezaguna da."}
{"id": "140180", "revid": "336", "url": "https://eu.wikipedia.org/wiki?curid=140180", "title": "Lee van Cleef", "text": "Clarence LeRoy Van Cleef, Jr. (1925eko urtarrilaren 9a \u2013 1989ko abenduaren 16a) estatubatuar aktorea izan zen, telebistan eta zineman aritutakoa.\nWestern filmetan eta, batez ere, spaghetti western azpi-generoan, egindako lanari esker ospetsu bilakatu zen."}
{"id": "140181", "revid": "336", "url": "https://eu.wikipedia.org/wiki?curid=140181", "title": "Cnidaria", "text": "Cnidaria (grezieratik \"cn\u00edde\", asuna) animalia diblastiko nahiko sinpleen \"phylum\" bat dira. Ur-inguruneetan soilik bizi dira, batez ere ingurune itsastarretan. 10.000 espezie inguru biltzen ditu, marmokak, polipoak, koralak, anemonak eta hidrak barne (ur gezatan bizi diren organismo bakarrak).\n\"Phylum\"-aren izenak animalia horien berezko ezaugarri diagnostiko bat aipatzen du, knidoblasto izeneko zelula urtikatzaile batzuk. Zelula horiek garroetan eta ahoko gorputz-adar guztien ahoan daude. Barrunbe gisa funtzionatzen dute eta knidozitoak gordetzeaz arduratzen dira. Knidozitoak pozoia gordetzeko kapsulak dira, eta harizpi baten bidez harrapakinera jaurtitzen dira, ezten batekin harrapatuz toxinak askatu ahal izateko. Bestalde, knidarioek simetria erradiala eta zaku formako gorputz-planoa dute. Nerbio-zelulak eta zentzumen-organoak (estatozistoak, ozeloak) dituzten animaliarik sinpleenak dira.\nAntzinako talde bat dira, Kanbriaurreko faunatik datozenak. Gainera, 700 bat milioi urteko historia fosil luzea dute. Hala ere, bere mitokondrioen erloju molekularraren analisi genetikoen arabera, knidarioen taldea zaharragoa da. Analisi horien arabera duela 741 milioi urte ingurukoa da, gaur egunera arte iraun duten fosilak ez badaude ere.\nEzaugarri orokorrak.\nKnidarioak metazoario diblastikoak dira, hau da, ehunik gabeko animaliak dira, eta bi enbrioi-geruza dituzte (ektodermoa eta endodermoa). Hala ere, batzuetan, jatorri ektodermikoko ehun analogo bat dago (ekomesodermoa), eta hortik ez dira inoiz barne-organo konplexuak eratortzen. Ekomesodermoaren zelulak unitate funtzional gisa (ehunak) diharduten bi geruzatan antolatzen dira, nahiz eta zelula askok oraindik nolabaiteko independentzia eta totipotentzia gordetzen duten.\nOrganismo horiek indibiduo bakartiak edo kolonialak eta sesilak, sedentarioak edo igerilari askeak izan daitezke. Batzuetan, fase batzuk planktonikoak izaten dira (mugikorrak, baina korronteek eramanak). Batzuk suspentsiboroak dira, batez ere espezie sesilak. Honek esan nahi du uretan suspendituta dauden partikulak jaten dituztela. Izan ere, gehienak haragijaleak dira, eta horregatik ehizatu behar dute. Elikagaiak ehizatzeko, knidoblastoak erabiltzen dituzte. Bertan knidozitoak daude, pozoia gordetzen duten kapsulak. Harizpi baten bidez presarantz jaurtitzen dira, eta, toxinak askatzeko, ezten bidez kateatzen dira. Knidozitoak oso sentikorrak direnez, nahikoa da animaliaren garroak marruskatzea haien eztatxoak kanporatzeko.\nKnidarioen gorputz-antolaketari dagokionez, zaku-formako itxura dute; digestio-aparatuak zulo bakarra du. Zulo horrek aho- eta uzki-lana aldi berean egiten du, eta barrunbe gastrobaskularra deitzen zaio. Bertan digestioa egiten da, elikagaiak eta oxigenoa banatzen dira, eta iraitz-sistema gisa ere erabiltzen da.\nGorputzaren paretak osagai hauek ditu:\nGarro bat edo gehiago dituzte ahoaren inguruan. Nerbio-sistemak sare edo plexu bat eratzen du; talde askotan, polarizatu gabeko protoneuronak daude. Izan ere, posiblea da talde batzuetan neurona polarizatuak eta zelula sentsorialak\u00a0 organo sentsorialen barruan taldekatzea.\nPolimorfismora jotzen dute, forma kolonialetara bereziki. Ez daukate gernu-aparaturik, arnas aparaturik, ezta zirkulazio-aparaturik ere. Funtzio horiek barrunbe gastrobaskularrean edo ektodermisean egiten dira.\nKolorea ere aldakorra da, baina planktonaren forma asko gardenak dira. Beste batzuk koloreztatuak dira, eta ia kolore guztiak dituzte.\nAzkenik, gutxi gorabehera 10.000 espezie ezagutzen dira. Tamaina aldakorrekoak dira, 1-2 mm-tik 1 m-ko diametrokoak zenbait marmokatan, edo 3 m-ko diametrokoak zenbait polipotan. \nMorfologia.\nKnidarioak bi formatan agertu daitezke; forma sesila eta forma askea.\nForma sesila: Polipoa.\nOro har, pareta meheak eta barrunbe gastrobaskular handia dituen animalia da. Oso gutxi garatutako mesoglea dute. Zutabe formako gorputza dute. Alde aboraletik (ikus simetria erradiala) substratuarekin erlazionatzen da. Helduak direnean, sesilak edo askeak izan daitezke, eta, era berean, bakartiak edo koloniala..\nDioikoak edo hermafroditak izan daitezke, eta sexu-ugalketa eta asexuala dute.\nTamaina-aldakortasuna dago taldeen artean:\nForma askea: Marmoka.\nOndo definitutako bi gainazal ditu marmokak: ahoa duen eskualde ahurra (aldeorala) eta kontrakoa (aborala). Multzoari unbrela deritzo, eta hor bereizi egiten dira exunbrela (aborala) eta azpiunbrela (orala).\nAhoa manubrio batean luzatzen da. Manubriotik garroak atera daitezke (edo ez, taldeen arabera). Gainera, unbrela garroetan luza daiteke (tentakulu-barrunbea izan dezakete edo ez).\nAhoa barrunbe gastrobaskularrean amaitzen da, eta bertatik kanal erradialak ateratzen dira marmokaren paretetara. Unbrela-kanalak marmoka osoari ematen dio buelta. Garroak hutsak badira, kanal tentakularra ere agertzen da.\nBarrunbe osoa (baita ubideak ere) gastrodermisez dago estalita eta, gainerakoa, aldiz, ektodermisez estalita. Mesoglea oso garatua dago azpiunbrelan, eta exunbrela, berriz, oso gutxi garatua.\nAmaitzeko, tamaina aldakorra dute knidarioek: polipo kolonialen marmoka txikiak izan daitezke (adibidez, 1-2mm-ko \"Obelia\"), baina baita 2m-ko diametroa izatera eta 220kg pisatzera irits daitezkeen marmoka handiak ere (adibidez, nomura). Marmoka erraldoiak animalia mitikoak dira.\nBarne-anatomia.\nEktodermisa.\nEktodermisak hainbat zelula mota ditu:\nEz dago argi zelula mioepitelialak benetako xafla basal baten gainean dauden, beste metazoo batzuetako benetako ehun epitelialak bezala, nahiz eta interpreta daitekeen mesoglea bera knidarioen epitelioaren oinarrizko xafla dela.\nMesoglea.\nBi geruza epitelialak bereizten dituen substantzia gelatinotsua da. Aldakorra izan daiteke: batetik, mintz mehe edo lodia; bestetik, zelularra edota ez zelularra; eta, azkenik, amebozito alderraiekin edo gabe. Substantzia gelatinotsu honek kolageno eta aurrekolageno ugari ditu, eta eskleroblastoak bezalako zelulak ere ageri dira bertan.\nGastrodermisa.\nGastrodermiseko zelulen artean, zelula sentsorialak (ektodermisean baino gutxiago) eta zelula basalak daude. \nNerbio-sistema.\nTalde batzuetan mota desberdinetako errezeptoreak agertzen dira (taktilak, kimikoak, grabitatorioak eta abar).\nErrezeptore taktilak.\nErrezeptore taktilak zelula ziliatuak dira, eta luzapen tipikoak dituzte, barne-anatomian ikusi ditugunak bezalakoak.\nFotoerrezeptoreak.\nSinpleenak begi-orbanak deritzenak dira, zenbait marmokatan agertzen diren orban pigmentatuak alegia. Bi motatako zelula-multzoek osatzen dituzte: sentsorial ziliatuak eta haien barruan pigmentu bat (errodoxina) metatzen duten zelulak. Pigmentua era simetrikoan edo asimetrikoan kokatzen da zilioaren oinarrian, mintzaren tolestura batean. \nOzeloak garatuago dauden egiturak dira. Epidermisean dauden zulo txiki batzuetan kokatzen dira. Bertan zelula fotorrezeptoreak erdian geratzen dira, zelula pigmentatuz inguratuta.\nBestalde, ozelo batzuek kopa-itxura konplexuago bat hartzen dute. Kopa horiek, sarrera handi bat dute, eta horien hondoan fotorrezeptoreak aurkitzen dira. Kasu honetan ere, pigmentatuz inguratuta daude.\nMarmoka batzuetan zelularen zati distala askatzen da, eta urola-luzapenak sortzen dira, zirrikitua betetzen dute, \"kopa\", lente moduko bat osatuta.\nHargailu horiek ez diete uzten objektuak bereizten, argiak eta itzalak bakarrik. Horri enzelofalitis deritzo."}
{"id": "140183", "revid": "336", "url": "https://eu.wikipedia.org/wiki?curid=140183", "title": "Nemertea", "text": "Nemertea (batzuetan Nemertina, Nemertinea, Nemertini edo Rhynchocoela) animalia filum bat da, har azelomatu ez segmentatuz osatua. Gorputza luzea eta zapala da. Proboszide edo tronpa ebaginagarri bat dute. Luzeran 20 zentimetro baino motzagoak dira, Cerebratulus edo \"Lineus lingissimus\" bezalako espezieak ezik, 30 metro arteko tamaina izan dezaketela. Bizitza luzea dute, urtarrak dira, gehienak itsastarrak. \"Prostoma\" edo \"Geonemerfes\" generoak Nemertearen barruan sailkatzen dira.\n1.200 espezie ezagutzen dira, bi klasetan banatuta: Anopla eta Enopla. Izena grezieratik dator, \"Nemertes\"etik, greziar mitologiako itsas-ninfetako bat."}
{"id": "140184", "revid": "90523", "url": "https://eu.wikipedia.org/wiki?curid=140184", "title": "Anopla", "text": "Anopla Nemertea itsas harren barruko klase bat da. Ez dute estileterik proboszidean, ahoa burmuinaren azpian edo atzean dago eta proboszide eta ahoarentzako hainbat irekiera dute. Anopla, hala ere, talde parafiletiko bat da, nahiz eta eskuarki erabiltzen den. Palaeonemertea eta Heteronemertea ordenatan banatzen da."}
{"id": "140187", "revid": "336", "url": "https://eu.wikipedia.org/wiki?curid=140187", "title": "Enopla", "text": "Enopla Nemertea itsas-harren barruko klase bat da.Estileteak dituzte proboszidean. Enopla talde monofiletikoa dela uste da, Anopla ez bezala. Talde oso deribatua da, gihar egitura konplexuarekin gorputzean zehar eta nerbio-sistema konplexuarekin. Ez dago argi hau plesiomorfiko eta apomorfikoa den, eta ikerketa molekurrak ez dira argiak. Paleontologo batzuen arabera \"Amiskwia\" Burguess Shaleko fosila Nemertea bat izango litzateke, Enoplaren barrukoa."}
{"id": "140188", "revid": "46380", "url": "https://eu.wikipedia.org/wiki?curid=140188", "title": "Joaqu\u00edn Luis Romero Marchent", "text": "Joaqu\u00edn Luis Romero Marchent (Madril, Espainia, 1921eko abuztuaren 26a - \"ibidem\", 2012ko abuztuaren 16a) espainiar zinema zuzendari, telebista zuzendari eta gidoilaria izan zen.\nZinema genero asko garatu zituen, baina batez ere \"spaghetti western\"ak egiteagatik ezagutua da, azpi-genero honen aitzindaria izanik Espainian.\n\"Curro Jim\u00e9nez\" telesailaren lehenengo lau atalen zuzendaria ere izan zen."}
{"id": "140189", "revid": "105290", "url": "https://eu.wikipedia.org/wiki?curid=140189", "title": "Morne", "text": "Morne edo M\u00f2n orografia arloko hitz generiko bat da, \"muino\" edo \"mendi\" esateko era.\nFrantses jatorriko kreoleretan, bereziki Antilletakoetan garatutako hitz hau 1640tik dago dokumentatuta eta espainierazko \"morro\" (\"mendixka\" esanahiarekin) hitzetik eratorria izan liteke. \"Mendi txiki isolatua\" edo \"itxura borobila duena\" esanahia ematen zaio.\nFrantsesez morne idazten da eta ingelesak bere horretan hartu du maileguan; kreolera gehienetan m\u00f2n idazten da.\nFrantziaren presentzia izan duten lurralde batzuetan hainbeste leku-izenek hitz hori daramate:"}
{"id": "140190", "revid": "336", "url": "https://eu.wikipedia.org/wiki?curid=140190", "title": "Joaquin Luis Romero Marchent", "text": ""}
{"id": "140191", "revid": "1519", "url": "https://eu.wikipedia.org/wiki?curid=140191", "title": "Udaleku", "text": "Udalekua haur eta gaztetxoen talde batentzat aisia, kirol eta heziketa-jarduerak garatzen dituen ekimen antolatu bat da. Udalekuak udako oporretan zehar eta haurrak bizi diren herri edo eskualdetik kanpo egiten dira, udalekuan bertan lo eginez gehienetan. \nEzaugarriak.\nHaur-taldeak begiraleen gidaritzapean egoten dira. Mota anitzeko udalekuak daude: aisialdi-taldeek auzo bateko haurrak elkartuz egiten diren udalekuak, natura-toki batean egun batzuk elkarbizitzan igarotzeko; kirol jakin batean ikasi eta trebatzeko antolatzen diren egonaldiak edo atzerrian hizkuntzak ikasteko egiten direnak. Antzeko ekimenak dira auzolandegiak, non gazteek lan-proiektu batean hartzen duten parte, beste herrietako gazteekin esperientziak partekatuz.\nEuskal Herrian.\n20. mendean hasi ziren hedatzen hezkuntza erakundeen artean, eta Euskal Herrian 20. mendeko 2. zatian udako koloniak antolatu izan zituzten zenbait erakundek: esate baterako Alfa enpresak Ondarroan Arrigorri etxean zituen \"koloniak\", gaztelerazko jardunarekin egiten zirenak. 1960ko hamarkadan ikastolen mugimendutik euskara hutsezko koloniak antolatu beharra ikusi zen, eta hala sortu zen \"udaleku\" terminoa ere. Euskal Udalekuen mugimendu hark, 20. mendeko azken partean garatuak, jarraitzen du 21. mendean, kasu batzuetan erakundeek antolatutako udalekuekin, eta beste batzuetan Euskal Udalekuak elkarteak kudeatzen dituenarekin.\nEra berean, ohikoa da hiri edo herrietan eguneko udalekuak egotea 21. mendean Euskal Herrian: haurrek etxean egiten dute gaua, baina eguneko jarduerak begiraleekin egiten dituzte."}
{"id": "140193", "revid": "1545", "url": "https://eu.wikipedia.org/wiki?curid=140193", "title": "Zinema estatubatuarra", "text": ""}
{"id": "140196", "revid": "11782", "url": "https://eu.wikipedia.org/wiki?curid=140196", "title": "M\u00f2n", "text": ""}
{"id": "140197", "revid": "336", "url": "https://eu.wikipedia.org/wiki?curid=140197", "title": "Auzo-elkarte", "text": "Auzo-elkarteak auzo edo herri bateko bizilagunen elkarteak dira, atxikimendu askekoak eta gehienetan legeztatuak, komunitateko arazoak eta beharrak jaso, konpondu edo udalera bideratzen dituena. Udalaren aurrean herritarren ordezkari moduan aritzen dira zenbaitetan. Bestelako jarduerak ere antolatzen dituzte, hala nola kultura eta kirol-ekitaldiak edo auzoko jaiak.\nAuzo-elkarteak ez dira nahastu behar eraikin bateko etxejabeak biltzen dituen jabeen erkidego izeneko erakunde juridikoekin."}
{"id": "140198", "revid": "17", "url": "https://eu.wikipedia.org/wiki?curid=140198", "title": "Auzo elkarte", "text": ""}
{"id": "140199", "revid": "119347", "url": "https://eu.wikipedia.org/wiki?curid=140199", "title": "Rafael Romero Marchent", "text": "Rafael Romero Marchent (Madril, Espainia, 1926ko maiatzaren 3a - ibidem, 2020ko otsailaren 13a), zinema zuzendari espainiarra izan zen.\n1965ean \"Ocaso de un pistolero\" filma zuzendu zuen eta gainera, film honekin estreinatu zen zinema zuzendari bezala."}
{"id": "140204", "revid": "119347", "url": "https://eu.wikipedia.org/wiki?curid=140204", "title": "Jabeen erkidego", "text": "Jabeen erkidegoa etxebizitza-eraikin bateko jabeak biltzen dituen erakunde juridiko bat da. Bere helburua eraikinean probetxu komuna eta jabetza partekatua duten elementuak (ezkaratza, eskailerak, fatxada, teilatua, kanalizazioak eta abar), jabetza horizontaleko elementuak alegia, kudeatzea da. Herrialde bakoitzean jabeen erkidegoak dagokion legeaz erabaki eta jardun beharko du. Espainian \"Ley de Propiedad Horizontal\" delakoren bitartez eta jabeen erkidegoak berak ezarritako estatutuak jarraituz erabakitzen dira jabeen erkidegoarekin loturik dauden gai guztiak.\nJabeen erkidegoaren funtzionamendurako kontzeptu garrantzitsu bat jabe bakoitzaren parte-hartze kuota da, elementu komunetan duen jabetza-partearen ehunekoa adierazten duena eta erabakiak hartu eta erkidegoko gastuak banatzean kontuan hartu beharrekoa."}
{"id": "140205", "revid": "336", "url": "https://eu.wikipedia.org/wiki?curid=140205", "title": "Luigi Pistilli", "text": "Luigi Pistilli (Grosseto, Italia, 1929ko uztailaren 19a \u2013 Milan, Italia, 1996ko apirilaren 21a) aktore italiarra. Antzerkigintzan Bertolt Brechten L'opera da tre soldiren aztezlerik onena kontsideratua."}
{"id": "140206", "revid": "512", "url": "https://eu.wikipedia.org/wiki?curid=140206", "title": "The Mark of Zorro (1940ko filma)", "text": "The Mark of Zorro 1940ko abenturazko zinemako filma da.\nRouben Mamoulian zinema zuzendariak zuzendu eta Darryl F. Zanuckek ekoiztu zuen 20th Century Foxerako.\nTyrone Power aktoreak \"Don Diego Vega (Zorro)\" antzezten du. Linda Darnellek bere maitea, eta Basil Rathbonek gaizkilea. Aktoreen artean agertzen dira, Gale Sondergaard gobernatzailearen emaztea, Eugene Pallette Zorroaren fraidea, eta J. Edward Bromberg gobernatzailea, Montagu Love, Janet Beecher, Robert Lowery, eta Chris-Pin Martinekin, Don Diegoren laguntzaile mutua Bernardo."}
{"id": "140207", "revid": "98814", "url": "https://eu.wikipedia.org/wiki?curid=140207", "title": "Heroi", "text": "Heroia (grekeraz, \u1f25\u03c1\u03c9\u03c2 \"h\u0113r\u014ds\", \u00aberdi-dioa\u00bb) edo gizurena antzinako Grezia eta Erromako mitologia klasikoan, Jainko baten eta gizaki baten arteko seme edo alaba zen eta, beraz, erdi gizakia eta erdi jainkoa zen eta bai moralki eta bai fisikoki ere gizakien gainetik zeuden. Herkules dugu adibide. Heroiak izaki soilek egin ezin dituzten balentria edo ekintza handi eta gogoangarriak egiteko gai izaten ziren eta, horregatik, gurtza edo erlijiozko gorazarrea jasotzen zuten, baina jainkoen mailara iritsi gabe. Horregatik, gizakiek hel egiten diete laguntza eske, Jainkoen aurrean bitartekari izateko edo haien haserrea arintzeko, eta haien balentriak ospatzen eta goraipatzen dituzte.\nGaur egungo hizkeran, heroi deitzen diogu, halaber, bere balentria edo ekintza gogoangarriengatik ospetsua den gizon edo emakumeari ere deitzen diogu heroi, ekintza heroikoak egiteko gai denari. Hedaduraz, \u00abheroia\u00bb kontakizun bateko protagonista ere aipa daiteke."}
{"id": "140209", "revid": "119347", "url": "https://eu.wikipedia.org/wiki?curid=140209", "title": "Ze Esatek!", "text": "Ze Esatek! 2009an Euskal Herrian sortutako rock, reggae eta ska taldea izan zen. Beste talde batzuetatik etorritako musikari esperimentatuez osaturiko banda da, hala nola Trikizio, The Txortains, Skunk, Harlax edota Nuke taldeetan aritutako musikariak. Bandaren filosofia joaten diren lekuan \"festa eta parranda sortzea\" omen da, taldearen estilo \u00abganberroa\u00bb-rekin, jendea giroan sartu eta mugiaraztea. Sei disko kaleratu dituzte.\nHistoria.\nZe esatek! Trikizio taldea eta Txortains taldearen arteko uztarketa da. 2008ko urrian gauzatu zen, aipatutako bi banda horietako kide batzuek AEBetara egin zuten bidaia batean. Ideia hartatik abiatuta, 2008ko abenduan, talde guztia batu zen eta lehen entsegua abenduaren 8an egin zuten. Taldea sortu eta gutxira, 2009ko urtarrilaren 23an, eman zuten lehen kontzertua eta Iru\u00f1ean egin zen Korrikaren azken festan.\n2010eko martxoaren 4an, bere lehen diskoa kaleratu zuten, Ze Esatek!.\n2010eko azaroaren 6an, Amurrion ospatu zen Ikasle Egunerako abestia grabatu zuten, \"Ikasle Eguna 2010\".\n2011ko martxoaren 14an, taldearen Facebook orrialdean Xabier Arakamak (trikitia) eta Frank Lopepek (tronboia) taldea uzten zutela esan zuten, bere proiektuekin (Trikizio eta Mikel Hats taldeak) aurrera jarraitzeko. Handik gutxira, Manex Berzosa sartuko zen tronboi.\n2011ko urriaren 2an, Azpeitian ospatu zen Kilometroak jaialdirako abestia grabatu zuten, \"Klik\" izena izan zuena, Mikel Aranburu eta Mikel Labaka futbolariekin, Pirritx, Porrotx eta Mari Mototsekin, eta hainbat haurrekin batera. Kantua eta bideoklipa 2011ko ekainaren 29an aurkeztu zituzten.\nUrte bereko abuztuaren 12an, Bilboko Txori Barrote konpartsaren 25. urteurrena zela-eta, abesti berri bat aurkeztu zuten, \"Txori Barrote 25 Urte\". Letra Etxahun Lekuek egin zuen eta musika Ze Esatek! taldeak.\n2011ko azaroaren 17an, euren hurrengo albumeko lehen singlea kaleratu zuten, \"Urriak 11\", eta, 2011ko azaroaren 24an, euren bigarren diskoa kaleratu zuten, Rock &amp; Ron izenekoa.\n2011ko gabonetan, EITBn izan ziren, Euskal Kantuen gauean\n2012ko azaroaren 29an euren lehenengo zuzeneko lana kaleratu zuten, Gu Gara, CD/DVD formatuan.2013ko azaroaren 28a zen bandak \"Ibuprofeno\" aurkeztu zuenean eta urte horretako Durangoko azokan bandako kideak \"sendagile\" izan ziren. Horrelaxe jarraitu zuten Hatortxu Rock edo Dokan eginiko aurkezpenetan ere. Hauexek izan ziren abestiak: \"Circle Pit Ska!, Kolorea kendu, Salon kitty, Viele Arten, Nere lagunak gartzelan daude, Ibuprofeno goizak, Beldurrak besarkatuz, Melody, USAmerikarren tranpa, But you don\u2019t have a band, Argizaria\" eta \"Irribarre egin\".\n2015ean, disko berria etorri zen: \"Inoiz egin dugun diskorik onena\". Tolosako Bonberenean grabatu zuten eta 10 abestiz osatuta zegoen. Hauxek dira: \"Ezin zaitut jasan, Kosta ala kosta, Summer of 74, Pianistaren heriotza, Zapaiatik zintzilik, Ilunetik argira eta buelta, Jonky Rolari, Working Class, Saminaren ederra\" eta \"Bagoaz\".\n2017an diska berri bat plazaratu dute Durangoko Azokan, \"Ibilita ikasten da erortzen\". Berriz ere Baga-Bigarekin atera dute eta bertan hiru abestiren hitzak Sustrai Colina bertsolariak egin ditu. Horrela zioen Inaxio Esnaola Aranzadik Berrian, 2017ko azaroaren 19an:\n2019ko Otsailaren 11n, sare sozialen bidez, taldearen agurra komunikatu zuten, 2018ko Abenduaren 2an azken kontzertua emanez Laudion."}
{"id": "140210", "revid": "96030", "url": "https://eu.wikipedia.org/wiki?curid=140210", "title": "Folklore", "text": "Folklore, (ingelesezko \"folk\", \"herri\" eta \"lore\", \"jakintza\" hitzen lotunea) herri edo eskualde bateko ohitura, herri-literatura, sinesmen, kondaira, musika, eta abarrek osatutako multzoa da.\nHerri edo nazio baten kontuak, musika, dantza, ahozko historia, atsotitzak, txisteak, usadioak eta ohiturak biltzen ditu.\nIzena 1846ko abuztuaren 22an William Thoms arkeologo britainiarrak proposatu zuen, berak ordura arte izendatutako \u00abantigoaleko herrikoiak\u00bb deitzeko. Hitza laster zabaldu zen adituen artean Dan Ben-Amos Pennsylvaniako Unibertsitatearen irakasleari esker. Folklore azterketak XIX. mendean hasi ziren. Lehen azterlariek nekazarien mundua hartu zuten aztergai, eta mundu modernotik nolabait kanpo ziren beste taldeak, ijitoak esate baterako. Haien helburua antzinako ohiturak eta usteak gordetzea zen, era horretan gizadiaren barne historia berregin ahal izateko. 1812an Grimm anaiek argitaratu zituzten Alemanian lehen maitagarrien ipuinak; haiei jarraiki Europa osoan hasi ziren ikerlariak genero askotako herri literatura jasotzen eta argitaratzen: ipuinak, kantak, esaera zaharrak, musika, eskulanak, antzeak. Sarritan abertzaletasuna zen lan horien bultzatzaile: talde baten folkloreak etnia nortasuna indartzen zuenez gero, maiz agertu zen folklorea askatasunaren eta nazio batasunaren aldeko borroketan. Ikerketek aurrera egin ahala, metodoa hobetu egin zen, eta analisi konparatiborako sailkapen baliozkoak egin ziren. Finlandar aditu talde batek, Kaarle Krohnen gidaritzapean, ikerketa metodo historiko-geografikoa garatu zuen: aztergaia lekuan eta espazioan kokatu, banaketa ereduak aztertzeko eta jatorrizko formak berregiteko. Metodo hau, estatistika erabiltzen zuena eta hasierakoa baino zehatzagoa, izan zen nagusi XX. mendearen lehen erdian.\nBigarren Mundu Gerraren ondoren, joera berri bat sortu zen, Estatu Batuetan batez ere: interesa ez zen mugatu nekazari taldeetara, ikusi baitzen hirietan ere badirela gizatalde bereziak, nortasun jakin bat ematen dieten antzeak, ohiturak eta balioak dituztenak. Era berean, iragana ezean mundu modernoa ere hasi zen aztertzen, jatorrira jo beharrean oraingo esanahiak eta funtzioak bilatu nahian; tradizioaren aldaketa eta egoera berrietara egokitzea hondatzea zelako ustea baztertu zen. Azken ikuspuntua soziologikoa eta funtzionalista da: gertaera bat bere ingurune osoan baino ez da ulertzen; kontalariaren edo abeslariaren biografiak eta nortasunak, hark gizataldean duen zereginak, errepertorioak eta antzeak, entzuleen zeregina, eta jarduera gertzatzen den uneak, denek moldatzen dute folklore esanahia.\nEtapak.\nAdituen folklorek lau etapa ezberdin ditu:"}
{"id": "140214", "revid": "119347", "url": "https://eu.wikipedia.org/wiki?curid=140214", "title": "Hmong etnia", "text": "Hmong jendea (ahoskera: m\u0325\u0254\u0303\u014b) Asiako etnia bat dira, Vietnamgo, Laosko, Thailandiako eta Birmaniako eskualde menditsuetan bizi direnak. Hmongak, orobat, Txinako hegoaldean bizi den Miao etniaren azpitaldeetako bat (\u82d7\u65cf) dira. Hmong taldeak pixkanaka hegoalderantz migratzen hasi ziren XVIII. mendean, asaldura politikoak eraginda eta lantzeko lurren bila.\nHainbat hmong Pathet Lao mugimendu komunista eta nazionalistaren aurka borrokatu ziren, Laosko Gerra Zibilean. Pathet Laok Laosko gobernua bereganatu zuenean, 1975ean, Hmong jendea bereizi egin zuten, zigortzeko. Dozenaka mila hmongek ihes egin zuten Thailandiara, asilo politikoaren bila. Iheslari haietako milaka batzuk Mendebaldeko herrialdeetan kokatu dira 1970eko hamarkadaren bukaeraz geroztik, batez ere Ameriketako Estatu Batuetan, baina baita Australian, Frantzian, Frantziar Guyanan eta Kanadan ere. Beste batzuk Laosa itzuli dira, Nazio Batuen Erakundeak babestutako aberriratze programen bitartez; beste batzuk, bortxaz aberriratu ditu Thailandiako Gobernuak, baita familiak bananduz ere. Gutxi gorabehera 8.000 hmong iheslari geratu dira Thailandian."}
{"id": "140218", "revid": "6327", "url": "https://eu.wikipedia.org/wiki?curid=140218", "title": "Orleanseko gerra", "text": ""}
{"id": "140219", "revid": "1545", "url": "https://eu.wikipedia.org/wiki?curid=140219", "title": "Wagramgo bataila", "text": ""}
{"id": "140221", "revid": "1545", "url": "https://eu.wikipedia.org/wiki?curid=140221", "title": "Matxitxakoko itsas bataila", "text": ""}
{"id": "140222", "revid": "15795", "url": "https://eu.wikipedia.org/wiki?curid=140222", "title": "Urdaibai arraun", "text": ""}
{"id": "140231", "revid": "80412", "url": "https://eu.wikipedia.org/wiki?curid=140231", "title": "Navassa uhartea", "text": "Navassa uhartea (, ; ; Haitiko kreoleraz \"Lanavaz\" edo \"Lavash\") Karibe itsasoan dagoen biztanlerik gabeko uharte bat da. Ameriketako Estatu Batuetako lurralde ez-inkorporatua osatzen du eta zuzenean administratzen da AEBetatik. Hala ere, Haitik uhartea erreklamatzen du 1801etik.\nHaitiar erreklamazioa.\nHaitiko Konstituzioak (II. Atala: \"Du Territoire de la R\u00e9publique D'Ha\u00efti\") Navassa aipatzen duen bere lurralde gisa:"}
{"id": "140233", "revid": "105290", "url": "https://eu.wikipedia.org/wiki?curid=140233", "title": "Palmyra atoloia", "text": "Palmyra atoloia (, ahoskatua) 12 km\u00b2-ko eremua duen biztanlerik gabeko atoloi estatubatuarra da Ozeano Barean dagoena. Kingman uharriaren hego-ekialdean eta Kiribatiren iparraldean dago, Hawaii eta Samoaren erdibidean. Atoloia Ameriketako Estatu Batuetako Gobernuak administratzen du zuzenean\nGaur egun, uhartean ez dago ekonomia-aktibitaterik. Errepide asko eraiki ziren Bigarren Mundu Gerran, baina gaur egun egoera txarrean daude eta belarrez inguratuak. Halaber, aireratze-pista bat dago 2 km-koa."}
{"id": "140236", "revid": "58701", "url": "https://eu.wikipedia.org/wiki?curid=140236", "title": "Nafarroako Fusilatu, Eraildako eta Desagertuen Senitartekoen Elkartea", "text": "Nafarroako Fusilatu, Eraildako eta Desagertuen Senitartekoen Elkartea 2002ko azaroan frankismoak sortutako biktimen oroimen historikoa berreskuratzeko helburua duen elkartea da.\nEgindako lanari esker 2003ko martxoaren 10ean Nafarroako Parlamentuak 1936ko estatu-kolpearen ondorioz fusilatutako nafarren aldarrikapen eta ordaintzearen aldeko adierazpena egin zuen. Era berean, 2007ko irailaren 21ean Iru\u00f1eko Udalak, Nafarroa Bairen bitartez egindako proposamenaren ondorioz, fusilatuak omentzea adostu zuen.\nPresidentea Mirentxu Agirre, 1936an fusilatutako Fortunato Agirre Lizarrako alkate jeltzalearen alaba, da."}
{"id": "140237", "revid": "1545", "url": "https://eu.wikipedia.org/wiki?curid=140237", "title": "Nafarroako fusilatu, eraildako eta desagertuen senitartekoen elkartea", "text": ""}
{"id": "140240", "revid": "105290", "url": "https://eu.wikipedia.org/wiki?curid=140240", "title": "Urrezko giltza", "text": "Urrezko giltza 2005. urtean sortutako disko-liburua da. Liburu honetan Patxi Zubizarreta euskal idazle famatuaren hainbat istorio biltzen dira. Abenda\u00f1o ikastolako haur abesbatzak hartu zuen parte disko honetan.\nBi zatitan banaturik dago.\nIstorioa.\nHona hemen familia bitxi baten istorioa: Olatz ile-apaintzailea, Martin kamioizalea, Kattalin, Nikolas eta Malen haurrak, Tomas aitona nekazaria eta Ageda amona bidaizalea, eta baita ile-apaindegira joaten diren Gaspar lorezain pobrea eta Maddi musika irakaslea."}
{"id": "140242", "revid": "56334", "url": "https://eu.wikipedia.org/wiki?curid=140242", "title": "Tardigrada", "text": "Tardigrada Ecdysozoa goi-filumeko animalia taldea da. Izaki mikroskopiko, igerilaria da, gorputza segmentuz osaturik du eta 8 hanka ditu. Heldurik handienek 1,5 mmko tamaina izan dezakete eta txikienek 0,1. Larba jaio berriek 0,05 mmko tamaina dute.\n1000 espezie baino gehiago ezagutzen dira, mundu osoan sakabanatuta, Himalaiatik itsaso sakonera eta lurburuetatik ekuatorera. Lurzoruan, likenetan, harea artean edo uretan bizi daitezke, adibidez. Muturreko baldintzak jasateko gai dira, bai espazio hutsean bizirauteko eta baita 6.000 atmosferako presioan ere. -200\u00baC eta 150\u00baC tenperaturak jasan ditzakete eta 10 urte ere iraun dezakete urik gabe. Hainbat esperimentu egin dira espazioan duten bizirauteko gaitasuna aztertzeko, esate baterako 2019an Ilargiaren aurka talka egin zuen zunda batek tardigradoak zeramatzan.\nAurkikuntza eta izena.\nJohann August Ephraim Goezek deskribatu zuen lehen aldiz, 1773an eta \"uretako hartz txiki\" izena jarri zion, bere itxura dela eta. Lazzaro Spallanzani izan zen 1777an \"Tardigrado\" izena eman ziena. \"Ibiltari geldoa\" esan nahi du, hartzak bezala, baina oso geldi, mugitzen delako.\nDeskribapena.\nTamaina eta itxura.\nAnimalia oso txikiak dira, 0'3 eta 0'5 mm arteko tamaina hartzera irn dute batazbeste. Espezie handienetako aleek 1'5 mm ere har dezakete, txikienak aldiz 0'05 mm-koak dira. Gorputzak segmentutan banaturik dute; aurrena burua, ondoren hiru segmentu bakoitzak hanka pare bat duena eta atzetik beste hainbat segmentu laugarren hanka parea duena. \nHankak ez daude artikulaturik eta oinetan 4-8 erpe dituzte. Aurreneko hiru hankak lokomoziorako dira eta laugarrenak sustratuari heltzeko erabiltzen ditu.\nGorputza kitinazko kutikula batek estaltzen du eta aldiro mudatu beharra dauka.\nArnasketa eta digestio egiturak.\nGorputza hemolinfak betetzen du eta gonadetan baino ez du zelomarik agertzen. Ez du arnas organorik, badirudi gorputz osoan zehar gertatzen dela gas trukea.\nTutu itxurako ahoa dute eta arantza gogorrak ditu landareen zelulak, algak edo ornogabe txikiak zulatzeko. Ahoaren ondoren faringe xurgatzailea dago eta atzetik hestegorria. Animaliaren gehiengoa hesteek osatzen dute eta digestio aparatua uzkian amaitzen da.\nNerbio sistema.\nNerbio sistemak simetria bilaterala du. Garunak hiru neurona multzo pare ditu eta hestegorriaren inguruan dagoen gongoil bati loturik dago. Bertatik bi nerbio korda ateratzen dira alde bentralean. Korda honek segmentu bakoitzeko gongoil sekundarioak ditu gorputz adarretara nerbio zuntzak eramateko. Hainbat espeziek ikusmen pigmentu rabdomerikoak dituzte buru aldean eta hainbat zentzumen nerbio ere barreiaturik badituzte gorputzean zehar.\nFisiologia.\nUgalketa.\nHainbat espezie partenogenikoak dira baina gehienetan arrak eta emeak aurkitzen dira. Emeak handiagoak izaten dira, eta ugariagoak. Sexu bietako aleek gonada bakarra dute, hesteen gainean kokatzen dena. Tradigradoak obiparoak dira eta kanpo ernalketa burutzen dute. Emeak arrautzak ezartzen ditu bere kutikularen gainean eta arrak espermaz estaltzen ditu. Espezie gutxi batzuk barne ernalketa ere badute.\nTardigrado berriak 14 egun baino lehenago ateratzen dira arrautzetatik eta handituz doaz zelulak haunditzen dituztelako, ez mitosi bidez. Ondoren azalaren muda ugari izaten dituzte, baita 12 aldiz ere.\nElikadura.\nTardigrado gehienak fitofagoak (landare jaleak) edo bakteriofagoak dira. Gutxi batzuk haragijaleak dira eta hauek tardigrado txikiagoak harrapatzen dituzte, \"Milnesium tardigradum\" adibidez espezieak.\nMuturreko baldintzekiko erresistentzia.\nMunduko eremu ia guztiak kolonizatu dituzte eta horrela aurki ditzakegu ur termaletan, Himalaian (6.000 metrotako altueran), itsaso sakonean (-4.000m), eremu polarretan izotz geruza sendoen azpian... Ez dira estremofilo kontsideratzen, muturreko baldintzetan aurkitzeaz gain baldintza onetan ere ugariak baitira. Historian zehar izan diren iraungipen masiboetan aurrera egin dute, hala meteoritoen talka izan denean, gamma izpien bonbardaketak...\nKriptobiosia.\nMuturreko baldintzak aurkitzerakoan kriptobiosi prozesua abiatzen dute. Gorputzeko %85a ura izatetik %3ra pasatzen dira eta ugalketa eta gorputzaren metabolismoa izugarri murrizten dute. Horrela batazbeste 4'4 urte iraun dezakete. 2016an Japoniako Ikerketa Polarreko Institutuan 30 urte kriptobiosian zeramaten tardigradoak berpizteko gai izan ziren. Kriptobiosiari esker gai dira erradiazio ionizatzailea, muturreko tenperaturak eta kutsadura jasateko, bai eta ur gabezia, oxigeno gabezia eta muturreko gatz kontzentrazioak ere. \nLaborategiko esperimentuetan -273\u00baC (zero absolutua) eta 151\u00baC tenperaturetan bizirauteko gai direla ikusi da, dena dela 2020an argitaraturiko ikerketa baten arabera badirudi hain tenperatura altuak denbora luzez ezin dituztela jasan baina gai izan daitezke goantza doan tenperaturara aklimatatzeko. Alkohol edota eter puruetan murgilduta ere iraun izan dute, eta zientzilari errusiarrek espaziora bidalitako suzirien estalkiei atxikita tardigrado biziak aurkitu dituzte.\n1948an Tina Franceschi biologari italiarrak museo batean gordetako 1828ko goroldio lehor batetako tardigradoak berhidratatu zituen eta hasieran mugimenduren bat antzeman bazen ere ez zen berpizteko gai izan, dena dela 120 urte kriptobiosian egondako tardigradoak berpiztu zirela zabaldu zen.\nErradiazioak.\n2007an Errusiak eta ESA agentziak Foton M3 zunda jaurti zuten espaziora eta tardigrado multzo bat ezarri zuten bertan. Ikusi zuten espazioa hutsean bizirauteaz gain ugaltzeko gai ere izan zirela. \nGainerako animaliek baino 1000 aldiz erradiazio handiagoei aurre egiteko gaitasuna zutela ere ondorioztatu da. Kriptobiosi egoeran duten ur kopuru minimoari esker dela pentsatzen da. 2020an Indiako Zientzia Institutuak (Bangalore) \"Paramacrobiotus\" espezie berria aurkitu zuten eta pigmentu fluoreszente batzuei esker erradiazio ionizatzaileari aurre egiten diotela ikusi zuten.\nTaxonomia.\nAhoaren itxura eta oinetako erpeak erabiltzen dira espezieak identifikatzeko. Hiru klase deskribatu dira tardigradoen artean: heterotardigradoak, eutardigradoak eta mesotardigradoak. Azken klase honek ordea \"Thermozodium esakii\" espeziea baino ez du eta Nagasaki hiri japoniarreko iturburu termal batean (Rahn, 1937) soilik aurkitu da. Gertatzen dena da lurrikara batek iturburu hori suntsitu zuela eta gaur geun zalantzatan jartzen da (nomen dubium).\nEz da erraza tardigradoak bizidunen artean kokatzea. Gaur egun Panarthropoda kladoa proposatzen da Tardigradoak, onikoforoak eta artropodoak biltzen dituena.\nFosilizazio eskasa.\nErloju molekularrak dioenez tardigradoak Kanbriar garaiaren aurretik bereiztu ziren artropodoetatik, baina fosil oso gutxi aurkitu dira. Izaki mikroskopikoak izatea eta atal mineralizaturik ez edukitzea izan daitezke arrazoi nagusiak. Kretazeo garaiko bi fosil deskribatu ziren aurrena, \"Beorn leggi\" (Manitoba, Kanada, 1964) eta \"Milnesium swolenskyi\" (New Jersey, AEB, 2000), biak ala biak anbarretan. 2021. urtean hirugarren bat aurkitu da, \"Paradoryphoribius chronocaribbeus\" (Dominikar Errepublikan) Miozeno garaiko anbar batean.\nGarrantzia ekologikoa.\nTardigradoak eremu berri baten kolonizatzaileak izan ohi dira, baldintza desegokitan bizitzeko duten gaitasuna dela medio. Tardigradoen harrapariek horrela eremu berriak aurkitzen dituzte eta segida ekologiko berriak abiatzen dira."}
{"id": "140244", "revid": "8692033", "url": "https://eu.wikipedia.org/wiki?curid=140244", "title": "Rotifera", "text": "Rotifera animalia sasizelomatu mikroskopikoz osatutako filum bat da. Lehenengo aldiz John Harrisek deskribatu zituen 1696an eta Anton van Leuuwenhoekek ere beste forma batzuk aipatu zituen 1703an. Gehienak 0,1 eta 0,5 milimetro arteko tamaina dute, nahiz eta 50 \u03bcm eta 2 milimetro arteko tamaina izan dezaketen. Normalki ur gezatan bizi dira mundu osoan zehar, itsastarrak diren espezie batzuekin batera. Rotifera batzuk igerilariak dira eta, beraz, guztiz planktoniko. Beste batzuk substratuan zehar mugitzen dira eta beste batzuk sesilak dira, tutu batzuen barruan bizi direlarik. 25 espezie kolonial dira (adibidez \"Sinantherina semibullata\"). Ur gezako zooplanktonaren parte garrantzitsua dira."}
{"id": "140246", "revid": "80412", "url": "https://eu.wikipedia.org/wiki?curid=140246", "title": "Serranilla", "text": "Serranilla mendebaldeko Karibe itsasoan dagoen uharte txikia da. Egun Kolonbiaren administraziopean dagoen arren, Jamaikak, Nikaraguak eta Estatu Batuek bere jabetza aldarrikatzen dute. Uhartetxoa Archipelago of San Andr\u00e9s, Providencia and Santa Catalina kolonbiar departamenduko zati bat da."}
{"id": "140247", "revid": "336", "url": "https://eu.wikipedia.org/wiki?curid=140247", "title": "Wake", "text": "Wake (, ahoskatua) Ozeano Barean dagoen uharte estatubatuarra da. Hawaiitik Iparraldeko Mariana Uharteetarako bi hereneko distantziara dago. Data-aldaketa lerroaren gertutasunagatik Ameriketako Estatu Batuetako 50 estatuak baino egun bat aurreratuago dago. Ameriketako Estatu Batuetako urruneko uhartea da eta lurralde ez-inkorporatu bezala izendatuta dago."}
{"id": "140250", "revid": "512", "url": "https://eu.wikipedia.org/wiki?curid=140250", "title": "Xamanismo", "text": "Antropologian, xamanismoa espirituen munduarekin komunikatzeari dagozkion sinesmen eta jardunen multzoa da. Xamanismoaren praktikatzaileari xaman deritzo. Tribuetan bizi diren herrietan, azti, magoa, mediuma edo sendatzailea, izpirituen munduarekiko harremanetan ahalmen bereziak dituenaren esanahiak hartzen ditu. Siberiako eta Ural-Altai mendietako erlijio sistemetan bereziki izaten dira xamanak, baina inuiten artean, amerikar leinu batzuetan, Asiako hego-ekialdean eta Ozeanian ere badira.\nXamanismoa animismoan oinarritzen da; xamanak izpiritu gaiztoetatik babesten ditu gizakiak, izpiritu horiek indargabetuz. Trantze hipnotikoak izaten ditu, eta horietan espirituekin harremanetan jartzen omen da. Aginpide eta izen handiko lekua izaten du bere tribuan. Taldean hartuko diren erabaki garrantzitsuetan xamanaren iritzia oso kontuan hartuko da.\nXamanak mundu espiritualarekin lotura hertsiago daukala besteek baino sinisten ohi dute bere kideek."}
{"id": "140253", "revid": "336", "url": "https://eu.wikipedia.org/wiki?curid=140253", "title": "Kirsten Dunst", "text": "Kirsten Caroline Dunst (Point Pleasant, 1982ko apirilaren 30a) aktore, modelo eta abeslari estatubatuarra da. Mundu mailan batez ere \"\", \"Little Women\", \"Jumanji\", \"Tower of Terror\", \"Spider-Man 1\", \"Wimbledon\", \"Marie Antoinette\", \"Spider-Man 2\", \"Eternal Sunshine of the Spotless Mind\", \"Elizabethtown\" eta \"Spider-Man 3\" filmetan agertu izanagatik ospetsua da."}
{"id": "140255", "revid": "6327", "url": "https://eu.wikipedia.org/wiki?curid=140255", "title": "Kometa espazial", "text": ""}
{"id": "140257", "revid": "448", "url": "https://eu.wikipedia.org/wiki?curid=140257", "title": "Arro (argipena)", "text": "Arro izenak adiera hauek ditu:"}
{"id": "140260", "revid": "336", "url": "https://eu.wikipedia.org/wiki?curid=140260", "title": "Jameson Raid", "text": "Jameson Raid (1895eko abenduaren 29a - 1896eko urtarrilaren 2a) Paul Krugeren Hegoafrikar Errepublikan britainiarrek egindako eraso bat izan zen. Eraso hau Leander Starr Jameson estatistak eta bere Rhodesia eta Bechuanalandiako poliziek burutu zuten 1895-96ko Gabonetan.\nHelburutzat, deserriraturik zeuden langile Britainiarren (\"Uitlander\" bezala ezagutuak) altxamendua bultzatzea zuen Transvaal-en, baina ez zuen lortu. Langileei Johannesburgoko konspiratzaileak deitu zieten. Langile hauek armadarekin bat egin eta altxamendu bat prestatuko zutela uste zen. Erasoak ez zuen bere helburua lortu, baina Bigarren Boer Gerra eta Bigarren Matabele Gerra sortu izanaren arrazoietako bat izan zen."}
{"id": "140262", "revid": "105290", "url": "https://eu.wikipedia.org/wiki?curid=140262", "title": "Ndebele", "text": "Ndebele-ak (Matabele-ak) Shaka Erregearengatik 1820. hamarkadan banatu ziren Zulu-ak dira, Mzilikazi-ren gidaripean, Shaka armadako jeneral bat.\nIparralderantz jo zuten 1838an, gaur egungo Zimbabwera, nun Shona tribuekin borrokatu ziren eta gaur egun Matabeleland deritzona sortuaz."}
{"id": "140263", "revid": "512", "url": "https://eu.wikipedia.org/wiki?curid=140263", "title": "Matabeleland", "text": "Egungo Matabeleland bi probintziatan banatzen da:"}
{"id": "140264", "revid": "5347", "url": "https://eu.wikipedia.org/wiki?curid=140264", "title": "Matabele", "text": ""}
{"id": "140265", "revid": "105290", "url": "https://eu.wikipedia.org/wiki?curid=140265", "title": "Shona", "text": "Shona hainbat pertsona talde osatzen duten pertsonei deitzen zaie Zimbabwen eta Mozambike hegoaldean. Garai batean Karanga bezala ezagutuak izan ziren eta bederatzi milioi pertsonak osatzen dute talde hau. Hainbat dialekto hitz egiten dituzte, zeinen forma estandarizatua shona (bantu) den. Shonatarrak Zimbabwe Handiaren sortzaileak izateagatik ere ezagunak dira, Ekuatoretik hegoaldera aurkitzen den europarren aurreko harri estrukturarik handiena."}
{"id": "140267", "revid": "448", "url": "https://eu.wikipedia.org/wiki?curid=140267", "title": "Eliza Katoliko Erromatarra", "text": ""}
{"id": "140268", "revid": "201", "url": "https://eu.wikipedia.org/wiki?curid=140268", "title": "Zulo beltza", "text": ""}
{"id": "140270", "revid": "119347", "url": "https://eu.wikipedia.org/wiki?curid=140270", "title": "Cinecitt\u00e0", "text": "Cinecitt\u00e0 (euskaraz: \"zinemaren hiria\") 1937ko apirilaren 28an inauguratutako zinema estudio italiar ezaguna da. Faxistek eraiki zuten Italiako zinema bultzatzeko. 1950eko hamarkadan bere urrezko aroa bizi zen, noiz Erromak \"Hollywood Tiberrean\" ezizena hartu zuen.\nSorkuntza.\nSortze ideia hogeita hamargarren hamarkadan agertzen da, Mussoliniren erregimen faxistarekin, Estatu Batuetako Hollywoodarekin lehian aritzeko saiakera batean. Horrela, erregimena propaganda arma bat izatearen garrantziaz jabetu zen, Alemania nazian gertatu zen antzera.\n1936ko urtarrilaren 26an Mussolinik lehen harria jarriko du, eta hamabost hilabeteko obren ondoren estudioak 1937ko apirilaren 28an inauguratuko dira. Urte berean 19 film egingo dira, eta datorren urtetan ehundaka film gehiago. Lehen urteetan italiar zineko izen garrantzitsuak pasa ziren bertatik: Roberto Rossellini, Federico Fellini, Vittorio De Sica eta Luchino Visconti. 1943an naziek harpilatu zuten Cinecitt\u00e0, zibilen kontzentrazio esparru moduan erabili zutelarik eta ondoren bombardatua izanik aliatuengatik.\nUrrezko garaia.\nGerrak sortutako krisiaren ondoren, berrogeita hamargarren hamarkadan, Inperio erromatarrean girotutako hainbat film klasiko egin ziren bertan, hala nola, Quo Vadis (1949), eta Be Hur (1959), hau izan zelarik estudioen urrezko garaia. Horrenbestekoa izan zen Estatu Batuarrek bertan eginiko inbertsioa ezen, \u201cla Hollywood sul Tevere\u201d (Tiber gaineko Hollywood) gisara ere ezagutua izan baitzen. Datorren urteetan mendebaldeko hainbat pelikula filmatuko dira bertan, Spaghetti Western bezala ere ezagunak. Horien artean egongo dira Per un pugno di dollari (1946) edo Per qualche dollaro in pi\u00f9 (1965). Estudio hauetan eginiko beste hainbat lan ezagun ondorengoak izan daitezke: Terry Gilliamen \"The Adventures of Baron Munchausen\", Renny Harlinen Cliffhanger, Jonathan Mostowren \"U-571\", Martin Scorseseren \"Gangs of New York\", Mel Gibsonen \"The Passion of the Christ\" eta Wes Andersonen \"The Life Aquatic with Steve Zissou\".\nPribatizazioa.\nHirurogeita Hamragarren hamarkadan, telebistaren zabalkundearekin, estudioak serie eta telesailak egiten oinarrituko dira. Laurogehita hamargarren hamarkadan Cinecitt\u00e0 pribatizatua izango da.\n2007ko abuztuan estudioek sute bat izan zuten HBO eta BBC \"Roma\" telesaila grabatzen ari ziren hangarrean."}
{"id": "140271", "revid": "105290", "url": "https://eu.wikipedia.org/wiki?curid=140271", "title": "Zubron", "text": "Zubrona, \u017bubro\u0144 polonieraz, etxeko behia eta Europako bisontearen arteko hibrido bat da. Zubrona da bera baino askoz hedatuago dagoen Amerikako beefaloaren parekoa. Azken hau Amerikako bisontearen eta etxeko behien arteko nahasketa da.\nEtimologia.\nBisontea, \"\u017cubr\" deitzen da polonieraz, eta handik sortu zen zubron izena. Hibridoari zubron deitzea 1969. urtean onartu zen ofizialki, Przekr\u00f3j aldizkari poloniarrak egindako inkestari erantzunez bertako jendeak egindako ehunka proposapenen artean izen hori aukeratuz.\nArrazaren historia.\nSortutako lehendabiziko zubrona, ezagunak diren datuen arabera, Leopold Walicki poloniarrak sortu zuen 1847. eta 1850. urteren artean., nahiz eta baliteke aldez aurretik ere zubronen bat sortua izatea.\nLehen Mundu Gerra eta gero, zenbait zientzilariek uste zuten zubrona etxeko aziendaren ordezkoa izan litekela. Askoz gogorrago eta gaixotasunen aurrean indartsuagoa baitzen. Gainera abere hau oso larre kaskarreko parajetan ondo moldatzen da, baserri baten azpiegiturarik bat ere izan gabe ere.\n1958. urtetik aurrera zubronekin egindako saiakerak jarraitu ziren Poloniako zenbait erakundeen eskutik, bereziki Bia\u0142owie\u017ca basoan eta Mlodzikowon. Poloniako behi gorriak zein behi frisiarrak erabili zituzten bisontekin nahasteko. Experimentoaren lehendabiko 16 urtetan 71 abere jaio ziren, \"Filon\" izeneko alea barne 1960ko abuztuaren 6an jaio zena. Filonen ama zubron bat zen jada. Txahal eta txekorrek 60 kilogramo inguru pisatzen dute jaitzerakoan, eta oso azkar hazten dira. Haragitan emankortasuna ere handia da, kalitate handikoa gainera.\nAbere hibrido hauen helburua etxeko aziendaren aurrean alternatiba merke eta iraunkorra bilakatzea zen.\n1980. hamarkada arte experimentoa aurrera joan zen, baina orduan zenbait faktore batu ziren zubronen aurka.\nAlde batetik ordurako nekazaritzako agintariak ez zeuden ados egindako esfortzu eta ateratako ondorio eta etekinekin. Are gutxiago ekonomia sozialista estutasun larrietan sartuta zegoenean. Agintariek experimentoarekiko interesa galdu zuten. Beste aldetik Europako beste herrialdetako etxaldeek ere interes gutxi zuten hibridoarekiko. Hori gutxi balitz beldurra zegoen zientifikoen artean abere hauek ugalduz gero, zubrona Europako bisonte puroekin libreki gurutzatuko ote zen arrazaren ondare genetikoa kutsatuz. Azken hau Europako zenbait herrialdetan gertatu da beste hibrido eta basa-animaliekin. Esate baterako basurde eta txerrien arteko kontrolik gabeko edota nahita sortutako aberekin.\nBaldintza eta beldur guzti hauek bat etorri ziren azken erabakia hartzerakoan. Bi gune nagusi zeuden saikaera bultzatzen; alde batetik Lekno 391 aberekin eta Popielno 121 aberekin. Sobietar Batasuneko Askania Novan ere zenbait saikaera egin omen zuten hibridoarekin.\nPrograma bertan behera geratu zen azkenean, eta soikik zubronen samalda txiki bat mantentzen da egun Bialowieskako Parke Naturalean."}
{"id": "140272", "revid": "105290", "url": "https://eu.wikipedia.org/wiki?curid=140272", "title": "Zinema estudio", "text": "Zinema estudioa zinema ekoizpenaz eta banaketaz arduratzen den industri-entrepresari deitzen zaio.\nMunduko zinema estudio ezagunenak.\nMunduan hiru lekutan konzentratzen dira zinema estudioak:"}
{"id": "140275", "revid": "201", "url": "https://eu.wikipedia.org/wiki?curid=140275", "title": "\u017bubro\u0144", "text": ""}
{"id": "140276", "revid": "119347", "url": "https://eu.wikipedia.org/wiki?curid=140276", "title": "Bud Spencer", "text": "Carlo Pedersoli (Napoli, 1929ko urriaren 31 - Erroma, 2016ko ekainaren 27a) Bud Spencer goitizenaz ezagunagoa, italiar aktorea eta zinema zuzendaria izan zen. Gaztetan igerilaria izan zen. Aktore lanetan, bereziki ezaguna da Terence Hillekin batera egindako filmengatik. 2010ean, David di Donatello Saria jaso zuen bere ibilbide profesionalarengatik."}
{"id": "140282", "revid": "336", "url": "https://eu.wikipedia.org/wiki?curid=140282", "title": "Sipuncula", "text": "Sipuncula animalia zelomatu protostomo filum bat da, itsastiarrak eta gorputz ez-segmentatukoak. 144 eta 320 espezie artean ezagutzen dira. Normalki ez dituzte 10 zentimetro baino gehiago neurtzen. Euren anatomiaren alderik garrantzitsuena ahoa da, tentakulu barneragarriz inguratutako eraztun batekin. Liseriketa hodia, U itxurarekin, ahotik igarotzen da eta gorputzaren atzealderantz doa, gero berriro igoz eta animaliaren alde batean dagoen uzkiraino iritsen da. Batzuek uzkiaren inguruan egitura kaltzifikatua dute. Zeloma dute, baina ez zirkulazio-aparaturik."}
{"id": "140283", "revid": "8777479", "url": "https://eu.wikipedia.org/wiki?curid=140283", "title": "Sexualitate", "text": "Sexualitatea sexu bakoitzaren bereizgarri diren ezaugarri anatomikoen, fisiologikoen eta psikologikoen multzoa da. Gizabanakoaren izaera osatzen duten ataletako bat da, eta pertsonen arteko afektibitatea eta komunikazioa adierazteko modu bat.\nSexu organoen eginkizunari (heldutasun sexualari, beraz) lotu zaio luzaroan sexualitatea, baina Freudek, bere ikerketen ondorioz, bestelako oinarri batzuk ezarri zituen sexualitatea aztertzeko:"}
{"id": "140284", "revid": "336", "url": "https://eu.wikipedia.org/wiki?curid=140284", "title": "Echiura", "text": "Echiura (grezieratik, \"echinos\", arantza eta \"our\u00e1\", isatsa) har protostomo zelomatu klase bat dira, Annelida filumaren barnekoak, nahiz eta urte askotan zehar filum berezitutzat hartu izan den. 3 eta 25 zentimetro arteko tamaina dute. Itsasoan bizi dira, hareatik gertu, lokatzean edo arroka-tartetan. 150 espezie ezagutzen dira eta Echiura fosilik zaharrena Karboniferokoa da, Penssylvaniarrekoa."}
{"id": "140285", "revid": "105290", "url": "https://eu.wikipedia.org/wiki?curid=140285", "title": "Gi\u00f9 la testa", "text": "Gi\u00f9 la testa 1971ko spaghetti western filma da 1916ko Mexikoko Iraultzan oinarritua.\nSergio Leone zinema zuzendariak zuzendua James Coburn, Rod Steiger eta Romolo Valli aktoreekin.\nRod Steigerek interpretatutako Juan Mirandaren pertsonaia eszena ezagunean, eskuen jestuan Mesa Verde bankua ikusten ari den bitartean.\nBerezitasuna.\nHau da \"Once upon a time the Trilogy\"ren bigarren filma \"Once Upon a Time in the West\" (1968) ondoren , \"\u00c9rase una vez en Am\u00e9rica\" (1984) aurretik."}
{"id": "140286", "revid": "56334", "url": "https://eu.wikipedia.org/wiki?curid=140286", "title": "Emily Watson", "text": "Emily Watson (1967ko urtarrilaren 14a, Islington, Londres) zinema eta antzerkiko ingeles aktore da, aktore onenaren Oscar Saria, Urrezko Globo Saria eta BAFTA sarientzako hainbat alditan izendatua izan da."}
{"id": "140287", "revid": "105290", "url": "https://eu.wikipedia.org/wiki?curid=140287", "title": "Erdialdea (Botswana)", "text": "Erdialdea Botswanako barruti handiena da bai azaleran eta bai biztanleriari dagokionez. Bamangwatotarren jatorrizko lurraldea baitan hartzen du. Botswanako politiko ezagun asko barruti hontatik irten dira hala nola Seretse Khama presidente ohia, Festus Mogae presidente ohia ala gaur egungo presidentea, Seretse Ian Khama teniente jenerala.\nBarrutiko herrialde handienen artean Palapye eta Serowe aurkitzen dira, Afrikako tradizio handienetariko bi herri hain zuzen ere. Limpopo ibaia elikatzen duten hainbat ibai zeharkatzen dute barruti hau, bapateko uholdeak sortzeko erreztasuna dutenak ekaitzak daudenean."}
{"id": "140288", "revid": "336", "url": "https://eu.wikipedia.org/wiki?curid=140288", "title": "Bryozoa", "text": "Bryozoa (grezieratik, \"bryo\", goroldio eta \"zooa\", animalia) -batzuetan Ectoprocta izendatuak- animalia ornogabe filum bat dira. 0,5 milimetro luze neurtu ohi dute eta aurkitzen duten janaria iragazten dute lofoforo batzuekin. Hauek koroa egitura batean lerrokatzen dira zilio ezberdinekin. Itsas espezie gehienak tropikoetan bizi dira, baina poloetan ere aurkitu daitezke. Ur gezatan ere badira hainbat espezie. 4.000 bat espezie ezagutzen dira eta generoetako bat bakartia da eta beste guztiak kolonialak."}
{"id": "140289", "revid": "336", "url": "https://eu.wikipedia.org/wiki?curid=140289", "title": "Briozoo", "text": ""}
{"id": "140290", "revid": "119347", "url": "https://eu.wikipedia.org/wiki?curid=140290", "title": "Lurrama", "text": "Lurrama 2006tik urtero EHLGk antolatzen duen azoka da. Ipar Euskal Herriko laborariak, bere ekoizpenak eta amalurrarekiko atxikimendua hirira (kasu honetan BAB eta kostaldera batez ere) hurbiltzeko xedez pentsatuta dago. Lehen edizioak Baionan ospatu eta gero, 2011n Biarritzen antolatu zen estreinakoz.\nDatu nagusiak.\nKalitatezko laborantza bat garatzearen garrantziaz hiritar oro jabetzea du helburu. Adituez gain kontzientzia hartzea guztion lana delakoan ekoizpenak erakustearekin batera eztabaidak sustatzen dira eta informazioa zabaltzen da. Hitzaldiek, filmek, erakusketek eta tailerrek osatzen dute programa, herri-bazkariak ere burutzen direlarik. Horren guztiaren bidez kontsumitzaile eta ekoizleen arteko zuzeneko harremana errazten da. Adin guztietakoei zuzendutako ekintza pedagokikoez gain euskarak ere badu leku zabala eta hainbeste partaide izan ditu, instituzionalak, pribatuak edo hedabideak.\n2011 aurreko edizio guztiak Baionan burutu dira, bai Xaho-Pelletier kaian (2007, 2008) bai Glaineko Elkarteen Etxean (2006, 2009, 2010). 2009ko edizioaren gaia ura izan zen. Antolakuntza lan oro ehunka bolondresek (700 batek 2008an) egiten dute.\nHasieratik arrakastatsua izan da (2006an 31.000 bat bisitari lau egunez, 2007an 35.000 bat hiru egunez). Nekazaritza eredu alternatibo batek eta EHLGk lortzen zuten irudi onarekin kezkatuta departamenduko Nekazaritza Ganbera ofizialak \"La ferme en ville\" (\"etxaldea hirian\") azoka antolatzeari ekin zion 2008an leku berean; operazioa begi bistakoa izan zen eta erantzuna ere jaso zuen \"La ferme en vrille\" (\"etxaldea peko errekara\" itzul daitekeena) webgune ironikoaren bidez.\n2011n Lurrama Biarrizko Irati Erakustazokara lekualdatu zen, kokapen goxoagoa delakoan. 25.000 bat lagun bildu zituen."}
{"id": "140291", "revid": "336", "url": "https://eu.wikipedia.org/wiki?curid=140291", "title": "Stand in the Schoolhouse Door", "text": ""}
{"id": "140292", "revid": "105290", "url": "https://eu.wikipedia.org/wiki?curid=140292", "title": "Zimbabweren banaketa administratiboa", "text": "Zimbabwe administratiboki 8 probintzia eta probintzia mailako 2 hiritan banatzen da. Probintzia horiek 59 barruti osatzen dituzten eta azken hauek 1.200 udalerritan (\"ward\")."}
{"id": "140293", "revid": "119347", "url": "https://eu.wikipedia.org/wiki?curid=140293", "title": "Zutik Eskolako Atean", "text": "Zutik Eskolako Atean edo ingelesez Stand in the Schoolhouse Door Alabamako Unibertsitatean 1963ko ekainaren 11an izan zen gertakari bat izan zen. Alabamako Gobernadorea (Ameriketako Estatu Batuak) zen George Wallacek berak esandako \"banaketa arraziala orain, banaketa arraziala bihar eta banaketa arraziala betiko\" esaldia bete nahi izan zuen, Vivian Malone Jones eta James Hood ikasle beltzen sarrera blokeatzen saituz.\nGertakari honek George Wallace komunikabideen aurrean jartzea ekarri zuen."}
{"id": "140294", "revid": "105290", "url": "https://eu.wikipedia.org/wiki?curid=140294", "title": "Lofoforo", "text": "Lofoforoa (grezieratik \"lophos\", gandorra eta \"phoreus\", eramaten duena) Lophophorata guztiek duten organoa da. Animalia talde hauek bilateralak, zelomatuak eta ziurrenik deuterostomoak dira. Koroa itxurako egitura bat da, hainbat tentakulu ziliaturekin ahora inguratzen, baina ez uzkia. Zilioen bibrazioak ur-korronte bat sortzen du eta horrek uran igerian dauden partikulak gerturatzen ditu tentakuluetara. Elikatzeko modu honi suspensiboro deritzo. Lofoforoak arnasketa egiteko ere balio dezake.\nBryozoa, Braquiopoda eta Foronidea dira lofoforoak duten taldeak. Batzuetan Entroprocta ere gehitzen da, biana talde honen filiazioa oraindik eztabaidagai dago."}
{"id": "140295", "revid": "105290", "url": "https://eu.wikipedia.org/wiki?curid=140295", "title": "Breaking the Waves", "text": "Breaking the Waves (euskaraz \"Olatuak Apurtzen\") Lars von Trier zuzendariaren 1996ko filma daniarra da.\nArgudioa.\nKontakizuna 1970eko hamarkadan Eskozian leku hartzen du. Pertsonaia nagusia Bess McNeill (Emily Watson) deituriko emakume gazte bat da, hau ekialdeko kostaldean bizi den Eskoziako Elizako komunitate bateko kidea da. Komunitate honek izakera erlijioso oso zorrotza du, erabateko nortasun garbizale duelarik. Emakumeek elizan ezin dute hitz egin, hau da, ez dute inongo ahotsik, ospakizun erlijosoetan ere parte hartu ezin dutelarik.\nFilma komunitate honen ardura duen Elizaren Batzarra Bess eta \"arrotz\" baten arteko ezkontza \"baimendu\" ala ez erabakitzeko biltzartzen den unean hasten da. Dena delako \"harrotz\" hau Jan Nyman da (Stellan Skarsg\u00e5rd), itsasoan dagoen petrolio plataforma batean lan egiten duen norvegiarra. Batzarreko agureek Bessen ezkontza onartu egiten dute, aurretik zituzten zalantzak alboratuz.\nJan ezagutu aurretik Bessek bere anaiaren heriotzaren ondorioz sortutako krisi pertsonal bat jasana zuen, horren ondorioz ospitalean ere izana zen. Bere anaiaren alarguna eta koinata Dodo McNeill da (Katrin Cartlidge), herriko ospitaleko erizaina, jatorriz komunitatekoa ez denez \"arrotza\" ere, eta bertan bizitzen jarraitzeko erabakia hartu eta Bessi lagundu eta zaintzen diona. Ezkondu eta Jan eta Bessek denboraldi alai eta eder bat bizitzen dute, baina handik gutxira Jan denboraldi luze baterako itsasoratzen denean, Dodok Bess zaintzeko ardura berrartzen du.\nBere senarraren itzuleraren itxaronaldi luze eta latzan zehar, ikuslea Bessek Jainko oso zorrotz batekin duen harremanarekin topatuko da. Bessek Jainko horrekin ustezko solasaldiak matenduko ditu, berak galdetu eta berak erantzuten duen bakar hizketa bat, bere ahotsa fina eta ahula entzuten da, Jainkoarena berriz zorrotza eta agintaria. Berak bere buruari Jainkoaren izenean erantzuten dio."}
{"id": "140296", "revid": "105290", "url": "https://eu.wikipedia.org/wiki?curid=140296", "title": "Frantziaren banaketa administratiboa", "text": "Frantziaren banaketa administratiboa hainbat mailatan banatu den administrazio-sistema konplexu bat da:"}
{"id": "140298", "revid": "336", "url": "https://eu.wikipedia.org/wiki?curid=140298", "title": "Nematoda", "text": "Nematoda (grezieratik: \"nema\", haria eta \"eides\" edo \"oidos\", itxurarekin), normalean nematodo izenaz ezagunak, zizare pseudozelomatu filum bat dira. 25.000 espezie ezagutzen dira eta Metazoa erreinuko laugarren filumik handiena izan daiteke espezie-kopuruari dagokionez. Estimazio batzuen arabera 500.000 espezie ere izan daitezke.\nGorputz biribileko zizare luzexka sasi-zelomatuak dira. Ez dute gorputza eraztunetan edo segmentutan banatuta eta batzuek bizkarroi moduan ematen dute bizitza. Nematodo gehienak sexuz bereiziak dira, dimorfismoz agerikoak, emea arra baino handiagoa delarik.\nAnimalia filum urtar nahiz lurtarra da. Batzuk libreki bizi dira, batez ere itsaso eta lurzoruan, eta animalia eta landareen parasito direnak ere badira, trikinosi, filariasi, ankilostomiasi, askariasi, estrongiloidiasi eta toxokariasia gaixotasunak sortzen dituztenak barne. Hala ere, gaixotasun-zerrenda esanguratsua izan arren, gizakien parasito diren espezie-kopurua txikia da.\nNathan Cobb-ek, nematologiaren aitak, haien ubikuotasuna honela deskribatu zuen:Laburbilduz, Unibertsoko materia oro, nematodoak izan ezik, desagertuko balitz, gure mundua oraindik ere ahulki errekonozigarria izango litzateke, eta, gorputz-gabeko izpiritu antzera, iker genezake, haren mendi, muino, haran, ibai, laku eta ozeano nematoda kapa batek ordezkatua topatzeko gai izan beharko ginateke. Herrien kokapena deszifragarria izango litzateke, gizaki-masa bakoitzak nematodo jakin batzuen masa edukiko baitu. Zuhaitzek, mamu-itxurako ilaretan zutik jarraituko lukete gure kale eta errepideak ordezkatuz. Zenbait animalia eta landareren kokapena ere deszifragarria izango litzateke, eta, jakintza nahikoa edukitzekotan, hainbat kasutan espeziea espezifika genezake parasito diren nematodo ezberdinei esker.\nHistoria.\nFilum hau antzinatik ezagutu izan du gizakiak, nematodoen izaera parasitikoak hainbat arazo sortzen baitzituen osasun- eta nekazaritza-arloetan. Antzinaroan \"Ascaris lumbricoides\" espeziea izan zen landuena, haren ospe txarrak eta sarritasunak antzinako egiptoarren eta Aristoteles-en arreta erakarri baitzuen, K.a 1550. eta 350. urteetan hurrenez hurren. Hala ere, tamaina mikroskopikoko espezie ez-parasitikoak mikroskopioaren asmakuntza arte ez ziren topatu.\n1758. urtean Linneok zenbait nematodo-genero deskribatu zituen, Ascaris esaterako, eta Vermes izendatu zuen talde obsoletoan sailkatu zituen, gainerako ornogabe ez-artropodoekin batera.\nHarrezkero, nematodoen taldeak gorabehera taxonomiko handiak ezagutu ditu eta, kasurako, Karl Gegenbaur-ek 1859an zizare nematomorfo eta akantozefaloekin batera sailkatu zuen, Nemathelminthes filuma proposatuz, zeina geroago gehiago zabaldu baitzen gastrotrikoak, kinorrinkoak eta errotiferoak besarkatuz, eta Aschelminthes filuma eratu zen. Aschelminthes talde hori Hyman-ek berrantolatu zuen 1951n eta bai Pseudocoelimata izenaz birbataiatu ere.\nNolanahi ere, Nemathelminthes, Aschelminthes eta Pseudocoelimata ez dira benetako filumak, baizik eta zeloma baten antzekoa den blastozele pertsistente baten presentziak bateratzen dituen taldekamendu artifizialak, gaur egun obsoletotzat jotzen direnak. Nematodoak horrenbestez, filum kategoria taxonomikoarekin ulertzen dira.\nBiologia.\nAnatomia.\nNematodoek duten ohiko zabalera 5 eta 100 \u00b5m ingurukoa da eta luzeeran aldiz 0,1 eta 2,5 cm artekoak dira. Espezierik txikienak mikroskopikoak dira, zizare ez parasitikoak izanez, zeintzuen tamaina maximoa 5 cm inguru den. Bizkarroiak berriz luzeagoak dira, espezie anitz metro batera iritsiz. Inoiz deskribatu den espezierik handiena kaxalotearen parasito den \"Placentonema gigantissima\"-ren emea da, 8 m-ko luzeera hartuz.\nMorfologikoki, har luzexka eta biribilak dira, gorputz zilindriko eta segmentatu gabekoa dutena. Haien kanpo-azalak, kutikulak , epidermia gaineztatzen du eta oso gogorra da helduetan, hainbat egoera oldarkorri aurre egitea bermatuz, hala lurzoru lehorrak, nola ostalarien digestio hodiak. Ingurumenak ere eragingo dio kutikuluaren lodieran; adibidez, lehorreko espezieek itsastarrek ez duten zuntzezko barne-geruza kutikular dentsoa dute. Epidermia berriz, neuronaz eta kanal eskretatzailez betea dago, zeinen azpian zenbait muskulu-geruza beha daitezken, lokomozioaz arduratuko direnak.\nMuskuluen mugimenduari esker, eskeleto hidrostatikoak, zirkulazioaz arduratzen den medio likidotsuak, mantenugai eta hondakinak mugiaraziko ditu, organo eta zelula guztietara iristen direla bermatuz.\nElikadura eta digestio-aparatua.\nNematodoak ekosistema zeharo ezberdinetan bizi direnez, espezie bakoitza elikadura jakin batera espezializatu da: zenbait espezie sarraskijale topa ditzakegu, beste hainbatek berriz, animalia edo landareak parasitatzen dituzte; azken horiek ostalari direnean, estilete izeneko organo baten bidez zurrupa ditzakete sustraien ehunak. Badaude izaki mikroskopikoetaz elikatzen direnak ere, diatomeo eta bakterioetaz esaterako.\nHaien digestio-aparatuak anatomia ezberdina du, elikadura eta elikatzeko estrategiaren arabera, eta haien ahoko hortz, baraila, estilete, ezpain eta arantzen morfologian igarriko da. Esofagoa ere badute, muskulu eta guruin-guneetan bereiz daitekeena. Horren ondoren hestea dute, uzkiarekin konektatzen dena eta azken honek aldi berean, arren kasuan, ugal-aparatuarekin batera kloaka osatzen du.\nMetabolismoa.\nBidezidor aerobio eta baita anaerobioak ere topa daitezke filum honetako espezieetan, bata edo bestea oxigenoaren kontzentrazioaren arabera erabiliz. Hala ere, hainbat bizkarroi edo oxigeno urriko ekosistemetan bizi diren espezieak anaerobio fakultatiboak dira, energia lortzeko hartzidura edo beste molekula batzuk baliatuko baitituzte azken elektroi harrapatzaile bezala.\nZirkulazioa.\nOrnogabe askok bezala, nematodoek ez dute aparatu berezirik gas-trukea burutzeko eta difusioz egiten dute. Espezie aerobioen kasuan esaterako, behar duten oxigenoa gorputzean sartzen denean, bertako barne-medioko likidoan, hau eta bestelako mantenugai eta hondakin guztiak gorputzak mugimendu bidez eragindako presio hidrostatikoari esker garraiatuko dira zeluletara. Hortaz gain, behatu izan da zenbait espezie parasitikok hemoglobina dutela oxigenoa garraiatu eta metatzeko.\nEskrezioa.\nNematodoak bizidun amoniotelikoak dira, hau da, amoniakoa eskretatzen dute; hori kanporatzeko ez dute aparatu konplexurik, azaletik izango baita eskretatua. \nOsmorregulazioaren kasuan, nematodoetan bakarrik dauden Renette-zelulak arduratzen dira organismoarentzat kaltegarria den gehiegizko ur bolumena kanporatzen. Gehienbat, espezie itsastar ez-parasitikoetan daudela behatu da. Zelula hauek abdomenean binaka daude, hor kokatzen baita poro-eskretatzailea. Zenbaitetan ampula izeneko egitura osatuko dute hirugarren zelula batekin.\nNerbio-sistema.\nNerbio-sistema zentralaren egitura oso antzekoa da filum osoan aldaketa batzuez aparte. Bizitza askeko nematodoek, baina batez ere itsastarrek, burualdean anfido izeneko organo sentsorialak dituzte, kimiorezeptore direnak.\nUgal-aparatua.\nNematodo gehienak gonokoristikoak, soilik espezie gutxi batzuk dira hermafroditiko. Ar eta emeen arteko dimorfismo sexuala ageria da baina gradu apal batean, batez ere tamainan, arrak txikiagoak direlarik.\nEmeek pare bat obulutegi edo gehiago izan ditzakete, hodi bidez uteroarekin elkartzen direnak. Kanpoaldean dute bagina, gonoporo izeneko irtengune genitalarekin konektatuta. Aparatu hori uzkiarekiko bereizia egongo da, sabelaldean kokatuz. Arren kasuan, berriz, hiru guneetan banatzen da: gune germinala, erdian hazkund-gunea eta heltze-gunea, zeina espermaduktoari lotuta baitago. Hodia semen-guruina eta guruin-prostatikoekin elkartzen da (espezie jakin batzuen kasuan), hodi-eiakulatzailean amaituz, zeinek uzkiarekin batera kloaka osatuko baitu.\nUgalketari dagokionez, nematodoak sexualki ugaltzen dira eta hainbat animaliak bezala, aldez aurretik, arrak esperma ekoitziko du; emeek berriz, obuluak dituzte, milioika arrautza erruteko gaitasuna izanik. Bi gametoak barne-ernalketaren bidez fusionatuko dira, indibiduo berria enbriogenesi bidez sorraraziz. Egoera batzuetan ordea, obulua ez da ernaldua izango, espermaren estimulu bati esker hasiko baita garatzen, hots indibiduo berria eratzen; fenomeno horri partenogenesi deritzo eta ohikoa da filum honetako zenbait bizi-ziklo jakinetan.\nBizi-zikloa.\nNematodoek espeziearen arabera bi bizi-ziklo mota dituzte: parasitikoa eta ez-parasitikoa.\nHaien bizi-itxaropena aldakorra da, tartea hilabete batetik hamar urteetara izanez.\nTaxonomia.\nOraingoz 25.000 espezie inguru ezagutuz, bi klaseetan banatzen dira: Adenophorea eta Secernentea. Haien arteko ezberdintasuna gehienbat morfologikoa da.\nAdenophorea klasea gehienbat ingurune itsastar eta lurtarreko espezie ez-parasitikoz dago osatuta gehienbat. Hau bi subklaseetan banatzen da:\nSecernentea klasean espezie parasitiko eta hainbat ez-parasitiko lurtar kokatzen dira. Haien iraizketa sistema konplexuagoa da. Hiru subklase nagusietan banatzen da:\nHala ere, gaur egun geneetan oinarritutako zenbait ikerketen arabera sailkapen hau erabat aldatu liteke .\nEpidemologia.\nNematodoek gizakiari zenbait gaixotasun eragiten dizkiote, trikinosi, filarasi, anisakiasi eta toxokariasia, besteak beste.\nGizakiarentzako onurak.\nAgrikultura.\n\"Heterodera\" eta beste hainbat nematodo generok landare anitz parasitatzen dituzten; uzta suntsituz, gosetea sortuz eta gainbera ekononomiko eta sozialak ekarriz. Zenbait genero, \"Heterorhabditis\" adibidez, uztarentzako lagungarri direla frogatu izan dira ordea, beste hainbat organismok eragindako izurriteak inhibitzen baitituzte, sits larbek eragindakoak kasu; izan ere, larbei \"nematodo onuragarri\" horien esofagoa habitatzen duten \"Xenorhabdus\" eta \"Photorhabdus\" generoko bakterioek larbei heriotza eragingo die. Ezaugarri hau gizakiak uztaren galera ekiditeko erabil dezake, nematodo espezie egokiak askatuz eta kontrolpean edukiz.\nIkerketa biologikoak.\n\"Caenorhabditis elegans\" espeziea zenbait ikerketetan erabili izan da, batez ere 70. hamarkadan. Haren itxura garden eta sinpleak, haren organo eta ehunak mikroskopioarekin erraz behatzea ahalbidetzen du. Gainera, haren 2-3 aste inguruko bizi-itxaropen laburrak emaitza azkarrak ahalbidetu ditu. Hala, organismoen zahartzearen inguruko ikerketak burutu dira, baita beste zenbait gaixotasunen ingurukoak ere, alzheimerra eta diabetesarenak besteak beste.\nEspezie honek ere protagonismo handia izan zuen 90. hamarkadako genetika arloan, 1998. urtean zehazki; izan ere, genoma osoa sekuentziatua izan duen lehen organismo zelulanitza bilakatu zen. Hito hau oinarri izan zen hurrengo bizidunen genomen sekuentziazioan, gizakiarenean barne."}
{"id": "140300", "revid": "336", "url": "https://eu.wikipedia.org/wiki?curid=140300", "title": "Nematodo", "text": ""}
{"id": "140301", "revid": "512", "url": "https://eu.wikipedia.org/wiki?curid=140301", "title": "Liechtensteinen banaketa administratiboa", "text": "Liechtensteingo Printzerria hamaika udalerritan banatzen da (pl. \"Gemeinden\" - sing. \"Gemeinde\"), gehienak herri bakar batez osatuta daudelarik:"}
{"id": "140302", "revid": "448", "url": "https://eu.wikipedia.org/wiki?curid=140302", "title": "Marketing", "text": ""}
{"id": "140306", "revid": "448", "url": "https://eu.wikipedia.org/wiki?curid=140306", "title": "Babesletza (marketing)", "text": ""}
{"id": "140309", "revid": "123839", "url": "https://eu.wikipedia.org/wiki?curid=140309", "title": "Demi Lovato", "text": "Demetria Devonne \"Demi\" Lovato (1992ko abuztuaren 20a), Demi Lovato izenez ezaguna, aktorea eta abeslaria da. Ezagun egin zen \"Camp Rock\" izeneko \"Disney Channel\"eko pelikulan Mitchieren papera egin zuenean, Jonas Brothers taldearekin. Ezaguna da, halaber, \"Sonny With a Chance\" deitzen den telesailean ateratzen delako, non Sunny Munroe baita. Gainera, Estatu Batuetan 24 milioi disko saldu ditu.\n26ko martxoan atera zuen \"Dancing with the Devil\" abestiak eragin handia izan du bere karreran, gai zailez hitz egiten duelako. Adibidez, drogen kontsumoa edo bere antsietatea aipatzen ditu abestiaren letran, baita bere droga \"gamelu\"-tik jasotako bortxaketa ere. Datu gehiago jakiteko, Demik gai hauei buruzko dokumental bat argitaratu zuen YouTube plataforman.\nBiografia.\nDallasen jaio zen, Texasen. Bi ahizpa ditu: Dallas, 3 urte zaharragoa, aktorea eta abeslaria bera ere; eta Madison, 10 urte gazteagoa dena. Bere ama, Diana Hart, ezaguna zen bere hirian abeslari bezala. Demik \"Cross Timbers Middle School\" eskolan ikasi zuen, eta bertan hiru urte pasa zituen koroko klaseetan. Gaur egun klaseak etxean jasotzen ditu, irakasle partikular batekin, bere karreraren ondorioz.\nKarreraren hasiera.\nDemi Lovato sei urterekin hasi zen antzezten. 2002an \"Barney &amp; Friends\" izeneko programan agertzeko aukeratu zuten. Garai hartan, Demik bere abesteko gaitasuna erakutsi zuen eta \"Prison Break\", \"Split Ends\" eta \"Just Jordan\" izeneko telebistako programetan parte hartu zuen. 2007ko urtarrilean mini-serie izeneko bost minutuko programan agertu zen. Baina Demi famatu egin duena Disney Channeleko \"Camp Rock\" izeneko pelikula originala izan da. Pelikula 2008ko ekainaren 20an estreinatu zen Estatu Batuetan. Demi abeslaria ere bada, 10 urterekin hasi zen gitarra jotzen. Gaur egun \"Sonny With a Chance\" izeneko telesailean ari da lanean. Bera da protagonista."}
{"id": "140314", "revid": "5834", "url": "https://eu.wikipedia.org/wiki?curid=140314", "title": "Suediaren banaketa administratiboa", "text": "Suedia administratiboki 21 \"l\u00e4n\" edo konderritan banatzen da. Gaur egun, konderri bakoitza udalerritan banatzen da, Suedia osoan 290 daudelarik. Udalerriak haur hezkuntza, lehen hezkuntza, bigarren hezkuntza, gizarte zerbitzu eta hirigintza-plangintzaz arduratzen dira.\nHistorikoki, 24 \"landskap\" edo probintziatan antolatuta egon da. Halaber, hiru eskualde nagusitan zeuden:"}
{"id": "140318", "revid": "28807", "url": "https://eu.wikipedia.org/wiki?curid=140318", "title": "Platyhelminthes", "text": ""}
{"id": "140323", "revid": "336", "url": "https://eu.wikipedia.org/wiki?curid=140323", "title": "Total War", "text": "Total War () The Creative Assembly estudio britainiarrak garatutako bideo-joko saga edo bilduma bat da. Bideo-joko guzti hauen dinamika txandakako estrategia eta denbora errealean burututako gudu taktikoen arteko konbinaketan oinarritzen da. Beren ezaugarri nagusia euren eduki grafiko harrigarrian datza, hau batez ere bere azken bertsioan jazotzen da.\nBilduma hau unitate oso handien kontrola zailtasun handirik gabe burutu ahal izateagatik ospetsu bilakatu da. Bideo-jokoak izanik, ez da ahaztu behar egiazkotasun nahiko zorrotza dutela. Horregatik bideo-joko sorta honen zaletuek zorroztasun hau handiagotu eta okerrak konpondu nahian hainbat mod sortuz joan dira. Adibidez: \"\" bertsioko \"zezen-gerlarien\" kasuan gertatu zenean."}
{"id": "140325", "revid": "448", "url": "https://eu.wikipedia.org/wiki?curid=140325", "title": "Kanariar Uharteak", "text": ""}
{"id": "140328", "revid": "448", "url": "https://eu.wikipedia.org/wiki?curid=140328", "title": "Kanaria Handiko Las Palmas", "text": ""}
{"id": "140330", "revid": "69477", "url": "https://eu.wikipedia.org/wiki?curid=140330", "title": "Tenerifeko Santa Cruzko udalerrien zerrenda", "text": ""}
{"id": "140331", "revid": "448", "url": "https://eu.wikipedia.org/wiki?curid=140331", "title": "Tenerifeko Santa Cruzko probintzia", "text": ""}
{"id": "140332", "revid": "448", "url": "https://eu.wikipedia.org/wiki?curid=140332", "title": "Tenerifeko Santa Cruz", "text": ""}
{"id": "140334", "revid": "448", "url": "https://eu.wikipedia.org/wiki?curid=140334", "title": "La Arena hondartza (Kanariar uharteak)", "text": ""}
{"id": "140335", "revid": "28807", "url": "https://eu.wikipedia.org/wiki?curid=140335", "title": "Kanari", "text": ""}
{"id": "140338", "revid": "105290", "url": "https://eu.wikipedia.org/wiki?curid=140338", "title": "Serowe", "text": "Serowe (90.000 biztanlerekin 2001ean) Botswanako hiri handiena zen Palapye bizilagunak 2000. urtean gainditu zuen arte. Serowek Botswanako historian garrantzitsua da; Bamangwato jendearen hiriburua izan zen XX. mende hasieran eta Botswanako hainbat presidente jaiotako hiria izateagatik. Azken urteetan hainbat garapen eman dira, hiria eta Botswana bera ere aurrera doazen heinean.\nHistoria.\nSerowen Khama III.-aren oroimenezko estatua bat dago. Khama III Bamangwato jendearen buruzagi bat izan zen 19. mende bukaeran eta 20. mende hasieran. 1903an Serowe sortu zuen. Serowen ere Seretse Khama, Botswanako lehen presidentea jaio zen.\nGobernua.\nSerowe Erdialdea barrutiko hiriburua da."}
{"id": "140339", "revid": "105290", "url": "https://eu.wikipedia.org/wiki?curid=140339", "title": "Bamangwato", "text": "Bamangwato (zuzenago idatzita BagammaNgwato) Botswanako zortzi Tswana tribu nagusietako bat da, eta beste Twana tribuek bezala biztanleriaren portzentai txiki bat osatzen dute baita beraien hiriburuan, Serowen, ere. Gehiengoa diren Bakalanga-rengan (Erdialdea barrutiko tribu handiena) agindu zuten, baita beste tribu batzuengan ere hala nola Bitwa edo Tswapong."}
{"id": "140340", "revid": "5347", "url": "https://eu.wikipedia.org/wiki?curid=140340", "title": "BagammaNgwato", "text": ""}
{"id": "140341", "revid": "1491", "url": "https://eu.wikipedia.org/wiki?curid=140341", "title": "Marigorringo", "text": "Marigorringoak intsektu familia bat dira (\"Coccinellidae\"), izen ugarikoa: amona mantangorria, amona gonagorria, katalingorria eta marigorria dira erabilienak (\"marigorringo\"rekin batera), baina badira beste hainbat ere: \"gonagorria, maria gonagorria, mariana gonagorria, martin karraka, matxingorria, poxpolingorria\"...\nAnimalia txikiak dira, 1 mm eta 10 mm bitartekoak. Gorriak edo horiak dira, eta orban beltz txikiak dituzte hegalen estalkietan. Hankak, burua eta antenak beltzak dituzte. Mota batzuk osorik beltzak edo grisak dira, eta aditu ez direnentzat zaila izan daiteke \"coccinellidae\" familiakoak direla hautematea. Era berean, aditu ez denak aise nahasiko ditu beste intsektu batzuk marigorringoekin.\nMundu osoan daude hedatuta, eta 5.000 espezie baino gehiago sailkatu dira. Espezie bakan batzuk izurritzat hartzen dira Ipar Amerikan eta Europan. Gehienetan, ordea, intsektu onuragarriak direla uste izaten du jendeak, nekazaritzarako kaltegarri diren zenbait intsektuz elikatzen baitira marrigorringo batzuk.\nMarigorringo zazpittitta (\"Coccinella septempunctata\") da espezie ohikoena Euskal Herrian.\nLandare-zorriei aurre egiteko erabili izan da marigorringoa. Animalia horien etsai nagusiak direlako. Esaterako, Parisko ekialdean dagoen Vincennesko basoko lore-parkeari urtero erasotzen diete landare-zorriek. Arazo horri aurre egiteko parkeko zuzendariek marigorringoa hazteko zentro bat ireki zuten. Animalia hauek, kukurutxa eta sirfidoekin batera, landare-zorrien etsai nagusiak dira. Adituek kontrol biologikoa eraso kimikoa baino egokiagotzat hartzen zuten gero eta maizago. etan Vincennesko entomatologoak, alde batetik \"Cryptolemus\" marigorringo-mota hazi zuten kukurutxak kontrolatzeko eta bestetik \"Phytoseiulus\" akaroa hazi zuten armiarma gorriari aurre egiteko. \nIzenak.\nIntsektu honek dozenaka izen hartu izan ditu Euskal Herrian zehar: amona mantangorri, amandre gonagorri, amandre mantalgorri, amonagonagorri, amona mantangorri, amona mantalgorri, amonamantagorri, amuna mantagorri, anddere kota-gorri, andekotagorri, andere-kotagorri +zub, andere kotta-gorri, andre marigorringo, gonagorri, iratargi, jaungoikollar, katalingorri, kattalingorri, katalin-xume, kottagorri, labagorri, malo gorringo, mamanton gona-gorri, mantalgorri, ma\u00f1agorri, maria gona-gorri, maria gorringo,maria teilaganeko, mariana gona-gorri, mariana gorri, mariana gorri-gorri, mariana gonagorri, marigorri, marigorringo, marije talatuko, marije telletuko, mari-kattalin, marikita, mari\u00f1ela gorri, maritxugorri, maritxutalletuko, maritxu talletuganeko, maritxu teilatuganeko, maritxu teiletako, maritxu teilletako, maritxu teilatuko, maritxu tellatuko, martin-karraka, matxingorri, matxingorringo, txipilota gona-gorri...\nMitologia.\nIntsektuon inguruan mito ugari dago bizi den eremu osoan. Euskal Herrian ere izaki onuragarritzat ageri da mitologian.\nEguraldiaren iragarle edo aldarazle.\nEuskal Herriko alde askotan, eguraldiaren berri dakarren mezularia zela uste zuten, edo are eguraldia alda zezakeela ere.\nBestelako sinesmenak.\nEuskal Herriko mendebaldeko ahozko tradizioan Maritxu Telletuko abestia gorde da. Ikus: \"Katuen Testamentua\"\nSailkapena.\nChilocorinae.\nChilocorini\nPlatynaspidini\nTelsimiini\nCoccidulinae.\nAzyini\nCoccidulini \nCranophorini\nExoplectrini\nLithophilini\nMonocorynini\nNoviini\nOryssomini\nPoriini\nCoccinellinae.\nCoccinellini\nDiscotomini\nHalyziini\nSinghikalini\nTytthaspidini\nEpilachninae.\nEpilachnini\nEpivertini\nEremochilini\nMadaini\nOrtaliinae.\nOrtaliini\nScymninae.\nAspidimerini\nBrachiacanthadini\nCryptognathini\nDiomini\nHyperaspidini\nPentiliini\nScymnini\nScymnillini\nSelvadiini\nStethorini\nSticholotidinae.\nArgentipilosini\nCarinodulini\nCephaloscymnini\nLimnichopharini\nMicroweiseini\nPlotinini\nSerangiini\nShirozuellini\nSticholotidini\nSukunahikonini"}
{"id": "140342", "revid": "201", "url": "https://eu.wikipedia.org/wiki?curid=140342", "title": "Amona mantangorri", "text": ""}
{"id": "140343", "revid": "201", "url": "https://eu.wikipedia.org/wiki?curid=140343", "title": "Amona gonagorri", "text": ""}
{"id": "140344", "revid": "201", "url": "https://eu.wikipedia.org/wiki?curid=140344", "title": "Katalingorri", "text": ""}
{"id": "140345", "revid": "201", "url": "https://eu.wikipedia.org/wiki?curid=140345", "title": "Marigorri", "text": ""}
{"id": "140346", "revid": "201", "url": "https://eu.wikipedia.org/wiki?curid=140346", "title": "Matxingorri", "text": ""}
{"id": "140348", "revid": "336", "url": "https://eu.wikipedia.org/wiki?curid=140348", "title": "Louis Mountbatten", "text": "Louis Francis Albert Victor Nicholas George Mountbatten (1900eko ekainaren 25a \u2013 1979ko abuztuaren 27a) Erresuma Batuko amirala izan zen, Indiako azken erregeordea, eta Indiako Batasun independentearen lehen gobernatzaile nagusia (1947-1948). 1979an, Behin-behineko IRAk hil zuen, haren itsasontzian jarritako bonba batez.\nBiografia.\nViktoria erregina berramona zuen, eta Filipe, Edinburgoko dukea, haren biloba zen.\nLehen Mundu Gerran Jutlandiako bigarren itsas guduan hartu zuen parte. Bigarren Mundu Gerran Norvegia eta Frantziako indargune alemaniarren kontrako operazioak zuzendu zituen. 1943ko abuztuan, Asiako hego-ekialdean aliatuen aginte nagusia eman zitzaion. Japoniarrak Birmaniatik eta Singapurretik egoztea lortu zuen.\nDiplomatiko nabaria ere izan zen. Lord Wavell ordezkatu zuen Indiako azken erregeordea izateko, eta independentzia prozesua burutzea egokitu zitzaion. India independenteko lehen gobernatzaile nagusia ere izan zen, Jawaharlal Nehru lehen ministroak eskatuta.\nHeriotza.\nMountbattenek udako oporrak Donegal konderrian pasa ohi zituen, Irlandako ipar-mendebaldeko kostaldean. Garda S\u00edoch\u00e1nak segurtasunaren inguruan emandako aholkuak eta ohartarazpenak gorabehera, 1979ko abuztuaren 27an arrantza egitera irten zen. Aurreko gauean, Thomas McMahon IRAko kideak urruneko kontroleko bonba bat paratu zuen 10 metroko txalupan. Ezezagun batek leherrarazi zuen bonba, Mountbatten eta beste batzuk barruan zirela.\nMcMahonek bizitza osorako kartzela zigorra jaso zuen 1979ko azaroaren 23an.\nGerry Adamsek ondokoa adierazi zuen Mountbattenen heriotzari buruz:"}
{"id": "140349", "revid": "15795", "url": "https://eu.wikipedia.org/wiki?curid=140349", "title": "Kanariar Uharteetako udalerrien zerrenda", "text": ""}
{"id": "140353", "revid": "1340", "url": "https://eu.wikipedia.org/wiki?curid=140353", "title": "Candelaria (Tenerifeko Santa Cruz)", "text": ""}
{"id": "140362", "revid": "59723", "url": "https://eu.wikipedia.org/wiki?curid=140362", "title": "Orotariko Euskal Hiztegia", "text": "Orotariko Euskal Hiztegia\" (OEH siglaz eta Orotarikoa\" izen laburtuaz ere ezaguna) euskararen aro eta euskalki guztietako idazkietako lexikoa jaso eta antolatzea xede duen hiztegi historiko deskriptibo bat da, Euskaltzaindiak egin duen lanik handienetako bat. Koldo Mitxelenaren ardurapean hasi zen egiten, eta lantaldearen burua Ibon Sarasola izan da. 1987an argitaratu zen paperean lehen liburukia, eta 2005ean azkena, hots, 16.a. Euskaltzaindiak Internetez eskaintzen du hiztegiaren oinarrizko bertsio elektronikoa, Creative Commons lizentziapean (CC-BY-NC-CA), paperezko bertsioa osatu (adibidez, geroago agertu zen Lazarragaren eskuizkribuarekin) eta zuzendu duena.\nHiztegirako hitzak biltzeko \u2014hau da, corpusa osatzeko\u2014, 1970eko hamarkada arterainoko 310 obra oso aukeratu zituzten. Hortik, 5.800.000 hitzeko testu-corpusa sortu zuten. \"Orotariko Euskal Hiztegiaren corpus moduan ezaguna dena.\" Hiztegiko sarrera bakoitzean xehetasun hauek ageri dira: hitza, hitzaren aldaerak, aldaera bakoitzaren euskalkiak, aldaeraren idatzizko lehen erabileraren urtea, hitzaren esanahia eta erabileraren adibideren batzuk. Orotariko Euskal Hiztegia 310 idazki horietan oinarritzen da gehienbat, baina bestetako iturriak ere (hiztegiak, lexiko bilduma dialektalak, etab.) erabili ditu; jakina, munduko hiztegi guztiek bezala, ez ditu euskaraz izan diren eta diren hitz guzti-guztiak jaso, ezinezkoa da eta.\nKoldo Mitxelenaren ekimenez abiatu zen, eta hark ezarri zituen lanaren oinarriak. Lehen liburukia kaleratu baino lehentxeago hil zen, 1987an, eta orduan Ibon Sarasolak hartu zuen lanaren gidaritza. Gabriel Fraile ere ari da hiztegian lan egiten.\nOrotariko Euskal Hiztegia Hiztegi Batuaren oinarri nagusia da, baina ez bakarra.\nOEH Corpusa.\nOrotariko Euskal Hiztegiko corpusak garai, toki eta mota guztietako euskal hitz-ondarea bildu nahi du. Hots, tradizioaren bilketa-lanean oinarritzen da proiektua.\nOrotariko Euskal Hiztegia corpus diakroniko itxia da, 1970. hamarkada arte iristen baita. 310 obra oso \"aukeratu\" biltzen ditu, 5.800.000 hitzek osatua; kodetu eta lematizatu gabea. Hala ere, euskararen historiaren altxor ezinbestekoa da. Sailkapen orokorra du: epea, euskalkia, eta testu mota zabala. 2020ko bertsioak 146.134 sarrera eta 56.781 azpisarrera biltzen ditu, eta 485.168 adibide erakusten ditu (hiztegiak dituenetatik % 80 inguru). Hiztegiaren egitura formala Text Encoding Initiative (TEI) gidalerroen arabera definitu da. Creative Commons lizentziapean banatzen da (CC-BY-NC-CA)."}
{"id": "140363", "revid": "1150", "url": "https://eu.wikipedia.org/wiki?curid=140363", "title": "Zisne", "text": ""}
{"id": "140364", "revid": "448", "url": "https://eu.wikipedia.org/wiki?curid=140364", "title": "OEH", "text": ""}
{"id": "140365", "revid": "448", "url": "https://eu.wikipedia.org/wiki?curid=140365", "title": "Palma", "text": ""}
{"id": "140368", "revid": "105290", "url": "https://eu.wikipedia.org/wiki?curid=140368", "title": "Ekonomia informal", "text": "Ekonomia informala edo ezkutuko ekonomia estatuaren kontrolpetik at egiten den jarduera ekonomikoa da. Ekonomia informala ez da sartzen estatistika ofizialetan, ez eta zirkuitu fiskaletan ere, protagonistak (herritarrak, enpresaburuak, langileak) eta emaitza (produkzioa, kostuak, irabaziak) ez direlako aitortzen.\nEkonomia informalean sarturik daude bai legezkoak diren zenbait ekonomia jarduera (hala nola truke informala), bai ezkutuko ekonomia edo merkatu beltza izenez ezagunak diren legez kanpoko ekonomia jarduerak (hala nola droga trafikoa eta arma trafikoa).\nEkonomia informala garrantzi handikoa da edozein herrialdetan, batez ere langabezia-tasa altua duten herrialdeetan. Europan egin diren azterketetan kalkulatu da hala Espainiak nola Italiak barne produktu gordinaren %\u00a020 dutela ezkutuko ekonomian, eta Greziak aldiz %\u00a030.\nEtorkinak, emakumeak eta haurrak dira ekonomia informalean aritzen diren langileen ehuneko handiena. UNICEFek emandako datuen arabera, 246 milioi haurrek egiten du lana ezkutuko ekonomian; hiru laurdenek (171 milioi), arrisku egoeran."}
{"id": "140369", "revid": "6327", "url": "https://eu.wikipedia.org/wiki?curid=140369", "title": "Ekonomia murgildua", "text": ""}
{"id": "140370", "revid": "6327", "url": "https://eu.wikipedia.org/wiki?curid=140370", "title": "Ekonomia irregularra", "text": ""}
{"id": "140371", "revid": "6327", "url": "https://eu.wikipedia.org/wiki?curid=140371", "title": "Ekonomia Beltza", "text": ""}
{"id": "140372", "revid": "6327", "url": "https://eu.wikipedia.org/wiki?curid=140372", "title": "Lurpeko Ekonomia", "text": ""}
{"id": "140373", "revid": "6327", "url": "https://eu.wikipedia.org/wiki?curid=140373", "title": "Kariba Lakua", "text": ""}
{"id": "140374", "revid": "448", "url": "https://eu.wikipedia.org/wiki?curid=140374", "title": "Afrikako Laku Handiak", "text": ""}
{"id": "140375", "revid": "15795", "url": "https://eu.wikipedia.org/wiki?curid=140375", "title": "Munduko laku handienen zerrenda", "text": ""}
{"id": "140376", "revid": "448", "url": "https://eu.wikipedia.org/wiki?curid=140376", "title": "Laku", "text": ""}
{"id": "140377", "revid": "6327", "url": "https://eu.wikipedia.org/wiki?curid=140377", "title": "Amerikako Laku Handiak", "text": ""}
{"id": "140381", "revid": "6327", "url": "https://eu.wikipedia.org/wiki?curid=140381", "title": "Brujas/Brugge", "text": ""}
{"id": "140383", "revid": "6327", "url": "https://eu.wikipedia.org/wiki?curid=140383", "title": "Lausana/Lausanne", "text": ""}
{"id": "140384", "revid": "448", "url": "https://eu.wikipedia.org/wiki?curid=140384", "title": "Lovaina/Leuven", "text": ""}
{"id": "140385", "revid": "201", "url": "https://eu.wikipedia.org/wiki?curid=140385", "title": "Coccinellidae", "text": ""}
{"id": "140388", "revid": "7476", "url": "https://eu.wikipedia.org/wiki?curid=140388", "title": "Biosfera erreserba", "text": "Biosfera erreserba, UNESCOk planetako habitat moten adierazgarritzat izendatu dituen eremu geografikoak dira, lehorreko nahiz itsasoko ekosistemak barne hartzen dituztenak. Izendapen horiek Gizakia eta Biosfera (MAB) programaren barruan egiten dira; izan ere, 1970eko hamarkadaren hasieran abiatutako programa horren helburu da bioaniztasunaren galerak ekologian, gizartean eta ekonomian dakartzan ondorioak aztertzea, eta bioaniztasunaren galera hori geldiaraztea. Eta helburu horretarako tresna bat da Biosfera Erreserben Mundu Sarea.\nGaur egun, munduan 580 biosfera erreserba dira, eta 114 estaturen lurretan daude.\nBiosfera erreserbak Euskal Herrian.\nBi dira biosfera erreserbak Euskal Herrian: Urdaibai (Bizkaian) eta Bardea (Nafarroan)."}
{"id": "140394", "revid": "119347", "url": "https://eu.wikipedia.org/wiki?curid=140394", "title": "Lovaina (hiria)", "text": "Lovaina edo Leuven (; ; ) Belgikako hiri unibertsitario bat da, Flandriako Brabanten kokatua. 90.706 biztanle ditu.\nLovainako Unibertsitate Katolikoa hiriko ekonomiaren ardatz historiko eta nagusia izan zen. Belgikako unibertsitate zaharrena izan zen, 1425ean sortua. Flandriar eta valoniarren arteko tirabiren ondorioz, 1968an bitan zatitu zuten, eta frantses hiztunek hiri berri bat sortu zuten, \"Lovaina Berria\" (Louvain-la-Neuve). Lovaina Berrian ezarri zuten beraien unibertsitatea, Universit\u00e9 catholique de Louvain delakoa. Antzinako unibertsitatea KU Leuven neerlandofona bilakatu zen.\nLovainaren beste bereizgarrietako bat da han sortutako Stella Artois garagardo marka famatua. 1366an hasi ziren hiri hartan garagardoa egiten.\nOndarea.\nKulturagune garrantzitsua da XIV. mendean sortu zen flandestar unibertsitateari esker eta ondo gorde ditu, bestalde, garai bateko monumentuak: XII. mendeko gaztelua, XV. mendeko udaletxe gotikoa, XV-XVI. mendeetako Saint-Pierre eliza gotikoa, Saint-Jacques eliza (XII-XVI. m.), Saint-Michel eliza barrokoa (XVII. m.), XII. mendeko abatetxea, XV-XVIII. mendeetako komentua eta XIV. mendeko unibertsitatea, 1425ean sortua eta Herbehereetako unibertsitate zaharrena dena.\nHistoria.\nIX. mendean sortu zen Lovainako hiria, germaniar enperadore batek normandiarrei aurre egiteko eraiki zuen gazteluaren inguruan hain zuzen. XI. menderako hiri garrantzitsua zen, bertan bizi izan baitziren Lovainako kondeak lehendabizi eta Brabanteko dukeak, ondoren. XIV. mendean Europako hiri handienetakoa zen (ehungintzari esker nagusiki). Hiritarren eta nobleen arteko liskarrak zirela eta, Flandesera eta Ingalaterrara aldatu ziren ehungintzako lantegi nagusiak eta Brusela bihurtu zen Brabanteko hiriburu.\nFlandriar eta valoniarren arteko tirabiren ondorioz, 1968an bitan zatitu zuten, eta frantses hiztunek hiri berri bat sortu zuten, Leuven Berria (Louvain-la-Neuve). Leuven Berrian ezarri zuten beren unibertsitatea, Lovainako Unibertsitate Katolikoa (, ).\nEkonomia.\nLovainako Unibertsitate Katolikoa (KU Leuven) hiriko ekonomiaren ardatz nagusia da.\nNekazaritzako eremu oparo baten erdian dago; industriagune garrantzitsua ere bada (destilategiak, garagardogintza, mekanika, automobilgintza, kimika, janari industria, larrugintza). Leuvenen beste bereizgarrietako bat da han sortutako Stella Artois garagardo marka famatua. 1366an hasi ziren hiri hartan garagardoa egiten.\nHiri senidetuak.\nLovaina ondorengo hiriekin senidetuta dago:"}
{"id": "140398", "revid": "201", "url": "https://eu.wikipedia.org/wiki?curid=140398", "title": "Biosfera Erreserba", "text": ""}
{"id": "140401", "revid": "46380", "url": "https://eu.wikipedia.org/wiki?curid=140401", "title": "Jules Renard", "text": "Pierre-Jules Renard edo Jules Renard (Ch\u00e2lons-du-Maine, Mayenne, Frantzia; 1864ko otsailaren 22a - Paris, Frantzia - 1910eko maiatzaren 22a) Goncourt Akademiako kide izan zen idazle frantziarra. Mercure de France-ko sortzaileetako bat. Literatur eta drama kritikoa, kontalari eta poeta.\nBizitza.\nNeversen eta Parisen egin zituen ikasketak; \"Mercure de France\" aldizkariaren sortzaileetariko bat izan zen 1890ean. Eleberriak eta antzerkirako obrak idatzi zituen batik bat, eta 1935. urtean argitaratu zen 1887-1910 urteetan idatzi zuen \"Egunkaria\"."}
{"id": "140406", "revid": "1519", "url": "https://eu.wikipedia.org/wiki?curid=140406", "title": "Once Upon A Time In America", "text": "Once Upon A Time In America (euskaraz \"Bazen Behin Amerikan\"), 1984ko Sergio Leone italiar zinema zuzendariaren gangster drama film bat da. Robert De Niro, James Woods, Elizabeth McGovern, Jennifer Connelly, James Hayden, Brian Bloom, William Forsythe, Adrian Curran, Tuesday Weld, Joe Pesci, Treat Williams, James Russo, Burt Young eta Danny Aiello aktoreek antzezten dute. Soinu banda Ennio Morricone musikagileak konposatu zuen.\nBAFTA saria lortu zuen 1984ean : musika onenari (Ennio Morricone), eta erropa onenari (Gabriella Pescucci).\nSergio Leonek zuzenduriko azken filma da. \"Once upon a time\" trilogiaren filmeetako bat da, beste biak, \"Once Upon a Time in the West\" (1968) eta \"Gi\u00f9 la testa\" (1971).\nArgumentua.\nDavid Aaronson \"Noodles\" (Scott Tiler), judu gazte txiro batek, XX. mende hasieran Manhattan, New Yorkeko herrian, Maximilian Bercovicz \"Max\" (Rusty Jacobs) ezagutzen du, beste judu bat bere helburuak lortzen edozein bide erabiltzeko gai dena.\nHiru lagunekin adiskidetzen dira eta banda bat osatzen dute \"Noodles\", Patrick Goldberg \"Patsy\" (Brian Bloom), Philip Stein \"Cockeye\" (Adrian Curran), eta Dominic (Noah Moazezi). Bugsy (James Russo)gatik jarraituak dira, lehenago Noodleskin lan egiten zuena eta Dominic hilgo duena. Noodlesek hilgo du berehala eta 12 urte gartzelan pasatuko ditu.\nNoodles (Robert De Niro) prisondegitik irteterakoan Max (James Woods) hartzen du, eta bandaren beste 2 lagunekin jarraiten du, Patsy (James Hayden) eta Cockeye (William Forsythe). Laurak debekatu garaiaren gansterik handienak izatera helduko dira."}
{"id": "140415", "revid": "12788", "url": "https://eu.wikipedia.org/wiki?curid=140415", "title": "Ghanzi (barrutia)", "text": "Ghanzi (batzuetan Ghantsi) Botswana mendebaldeko barrutia da. Mendebaldean Namibiak mugatzen du, eta ekialdera herrialdearen barnealderaino hedatzen da. Barrutiko zentru administratzailea Ghanzi hiria da. Ghanzi barrutiko ezkerraldeko erdiak Kalahariko erreserbako barnean dago. 2001ko datuen arabera 33.170 biztanle bizi dira bertan, Botswanako beste edozein barrutin baino gutxiago."}
{"id": "140417", "revid": "105290", "url": "https://eu.wikipedia.org/wiki?curid=140417", "title": "Ghanzi (hiria)", "text": "Ghanzi Botswana Errepublikako mendebaldean kokatzen den hiri bat da, Afrikako hegoaldean. Ghanzi barrutiko zentru administratzailea da, eta \"Kalahariko hiriburua\" bezala ezagutzen da."}
{"id": "140418", "revid": "119347", "url": "https://eu.wikipedia.org/wiki?curid=140418", "title": "Terence Hill", "text": "Mario Girotti, batez ere Terence Hill ezizenAz ezaguna, (Venezia, 1939ko martxoaren 29a - ) aktore italiarra da.\nBud Spencerrekin ezaguna egin zen \"spaghetti western\" zinema generoan egindako filmengatik.\nNazioarteko ezagutza.\n\"Lo chiamavano Trinit\u00e0...\" (1970) eta \"...continuavano a chiamarlo Trinit\u00e0\" (1971), nazioarteko mailara iritsi zen. 1973an Henry Fondarekin, \"Il mio nome \u00e8 Nessuno\", Sergio Leoneren zortzigarren filmean protagonista izan zen.\nTerence Hillek Hollywoodeko film batzuetan parte hartu zuen, \"\" (1977), Dick Richards, Gene Hackman; \"Mister Miliardo\" (1977) Jonathan Kaplan, Valerie Perrine. Bud Spencerrekin batera, eszenagintza eta musika idatzi zituen. Geroago, \"Don Camillo\" (1983) eta \"Botte di Natale\" (1994) egin zituen, \"Lucky Luke\" telebista seriea (1991) eta \"Doc West\" (2009), Giulio Baserekin zuzendua.\n1999an, Roberto Benigniren \"La vita \u00e8 bella\"rekin, Time aldizkariak \"munduko italiar aktore ezezagunen\" zerrenda argitaratu zuen: lehenak Bud Spencer eta Terence Hill izan ziren.\n2000ko RAIren \"Don Matteo\"ko protagonista izan zen, apaiz ikerlari baten rolean.\nBud Spencerrekin batera, 2010eko maiatzaren 7an David di Donatello saria jaso zuen bere ibilbidearengatik."}
{"id": "140427", "revid": "105290", "url": "https://eu.wikipedia.org/wiki?curid=140427", "title": "Das urteil", "text": "Das Urteil (euskaraz: \"Epaia\") Franz Kafkak 1912an idatzitako narrazioa da. \"Arkadia\" izeneko literatura-urtekarian argitaratu zen 1913an. \"Felice Bauer\" emakumeari eskaini zion narrazioa, nahiz eta hurrengo argitalpenetan \"F.\" izena bakarrik agertu.\nArgumentua.\nGeorg Bendemann, merkatari gazte bat, gutun bat idazten ari zaio Errusian bizi den lagun bati, laster Frieda Brandenfeld neskarekin ezkonduko dela azaltzeko. Lagunak jaioterria utzi zuen negozio bat ezartzeko Errusian. Negozioa gainbehera doa, nahiz eta hasieran arrakasta izan.\nGeorgek gutuna idatzi duela bere aitari azaltzea erabakitzen du. Aitak zalantzan jartzen du lagunik dagoela. Halaber, familiaren negozioan gertatzen dena ezkutatzea leporatzen dio Georgeri.\nGeorg saiatzen da aita oheratzen, baina honek oihukatzen du bere semeak hil egin nahi duela. Halaber, semearen laguna ezagutzen duela onartzen du, eta Georgeri aurpegiratzen dio kasu egin ez diola lagunari, Errusiara joan zenetik. George kikiltzen da aitaren hitz gogorrengatik.\nAitak, gaitzespenak amaituta, honako epai hau botatzen dio: \"itota hiltzera kondenatzen zaitut\". Georgek etxetik alde egiten du eta zubi batera heltzen da. Han bere burua erortzen uzten du, hiltzeko, agidanez."}
{"id": "140428", "revid": "201", "url": "https://eu.wikipedia.org/wiki?curid=140428", "title": "Mario Girotti", "text": ""}
{"id": "140429", "revid": "1545", "url": "https://eu.wikipedia.org/wiki?curid=140429", "title": "Das Urteil", "text": ""}
{"id": "140430", "revid": "448", "url": "https://eu.wikipedia.org/wiki?curid=140430", "title": "Die Verwandlung", "text": ""}
{"id": "140431", "revid": "105290", "url": "https://eu.wikipedia.org/wiki?curid=140431", "title": "Once upon a time the Trilogy", "text": "Once upon a time the Trilogy, Sergio Leone zinema zuzendari italiarraren hiru film dira.\nHiru filmak \"Once upon a time...\" hasten direnak, \"Bazen behin...\" euskaratuta."}
{"id": "140435", "revid": "1519", "url": "https://eu.wikipedia.org/wiki?curid=140435", "title": "Jatsu (argipena)", "text": "Jatsu Euskal Herriko bi herriren izena da:\nJatsu Garazitik eratorritako erabilerak.\nJatsu Garazin zuen jatorria Frantzisko Xabierkoaren familiak, eta horrek \"Jatsu\" deitura gisa ere erabiltzea ekarri du (espainieraz, \"Jaso\" grafia eman du). Azken urteetan pertsona izen gisa ere erabili izan da."}
{"id": "140437", "revid": "11782", "url": "https://eu.wikipedia.org/wiki?curid=140437", "title": "Jatsu Lapurdi", "text": ""}
{"id": "140438", "revid": "119347", "url": "https://eu.wikipedia.org/wiki?curid=140438", "title": "Mihigorri", "text": "Mihigorri Iru\u00f1eko Arrosadia auzoko pertsonaia da. Euskara sustatu nahi du auzoan, denon eskubide linguistikoak bermatuak izan daitezen. Gainera, Mihigorri ahuldu egiten da jendeak euskara erabiltzeari uzten diolarik eta horregatik auzoa euskaldundu nahi du. Urtean zehar Arrosadian egiten diren ekimenetan parte hartu ohi du, baina bestak dira berak gehien maite dituenak. Normalean besten hasierako egunean (ostirala) Arrosadiako karriketan barna ibiltzen da haurrak zirikatzen eta erdaraz mintzo direnei pegatinak jartzen. 2010. urtean berari egokitu zitzaion txupinazoa botatzea.\nMihigorriren Kondaira.\nAunitz dira pertsonaia mitologiko honen inguruan eraiki diren istorioak. Askotarikoak dira Mihigorriren jatorriaz kontatzen direnak. Batzuk zuzen dabiltza, oker beste batzuk, eta badira ere berau kaltetu nahian berari buruzko istorio faltsuak asmatzen dituztenak. Hortaz, izaki miresgarri honen istorioa kontatuko dizuet inork ez dezan dudarik izan Mihigorri nor den galdetzen diotenean. Ni sahats zahar bat naiz, arrosadian jaio nintzen eta hil aurretik Mihigorri nor den azalduko dizuet.\nGure laguntxoa inguruetan sortu zen lehen euskalduna dugu. Oraindik gogoan dut Mihigorri jaio zen udaberriko gau epel hura. Zerua oskarbi zegoen eta izarrek inoiz ez bezala egiten zuten dir-dir. Haize gozo batek hazi berri ziren arrosen petaloak askatu eta niregana ekarri zituen. Nire sustraiak petaloekin elkartu ziren orduan eta ezustean Mihigorri sortu zen. Azkar ohitu zen bere sorterrian zehar ibiltzera eta han eta hemen euskara hedatuz joan zen. Gizakiei, hizkuntzarekin, mintzatzeko dohaina eman zien eta behin bere lana gauzaturik zuela, niregana itzuli zen, Arrosadiara itzuli zen. Mihigorri inoiz baino indartsuago zegoen, inguruko jendeak euskara erabiltzeak ematen baitzion indarra.\nGure laguntxoak mozolo bat zuen gidari. Mihigorrik laguntza behar zuen eta hegazti hau aukeratu zuen adiskide leial gisa. Mozoloak Arrosadiako zeruak zeharkatzen zituen euskaldunak ez zirenak aurkitzeko, hartara Mihigorrik gure mintzaira preziatua erakutsiko zien. Heien hizkuntza erabiltzen zuten euskaldunei mihia gorri uzten zien, erdaraz mintzatzen zirenei beste kolore batez margotzen zielarik. Arrosadiako bizilagunak pozik bizi ziren eta denek miresten zuten Mihigorri. Baina, egun batean, gure izaki mitologikoari sekulako inbidia zion sorgintzar bat agertu zen auzoan: Mari Puzker. Bera ez zen euskalduna eta Mihigorrirekin akabatu nahi zuen. Bere xedea lortzeko oilar zantar baten eta zezentzar kankailu baten laguntza izan zuen.\nBehin, Mozoloa auzoko teilatuen gainetik zebilela usai goxo-goxo bat antzeman zuen. Etxerako bidean zenez, bazka goxo horren usaia nondik zetorren egiaztatzeari ekin zion. Usaia geroz eta handiagoa zen, azkenik zezentzar beltz-beltz bat ikusi zuen arte. Zezenari galdetu zion ea zer zen prestatzen ari zen bazkari goxo hura eta honek paella bat egiten ari zela erantzun zion. \u201cNahi duzu nirekin bazkaldu? Nire lagun Oilarkorekin geratua naiz eta badugu bertze batendako adina jaki\u201d. Mozoloa hagitz sineskorra zen, bera biziki ona zenez ez baitzuen uste pertsona zitalik izanen zenik munduan. Beraz, zezentzarrarekin geratu zen oilarraren zain. Hamar minuturen buruan Oilarra agertu zen champagne botila batekin. Mozoloa bapo geratu zen eta txanpan koparen bat ere hartu zuen, baina berak ez zekien jaki eta edari horiek magikoak zirenik. Honela ba, Mihigorriren laguntzailea berehala loak hartu zuen, eta orduan bi animalia zitalek bahitu egin zuten. Hura izan zen gure pertsonaiaren galburua. Mozoloaren laguntzarik gabe, Mihigorrik ezin zuen bere lana gauzatu.\nUrte baten buruan Arrosadiako bizilagunak erdara erabiltzen hasi ziren. Mihigorri inoiz baino ahulago hasi zen sentitzen eta nik Olentzerorengana joateko gomendatu nion, bera euskararen eta euskal herritarren zaintzaile izaki, lagunduko zuelakoan. Esan eta bete. Mihigorri mendira abiatu zen Olentzeroren bila. Itzultzerakoan esan zidan ez nenbilela oker, Olentzerok jakin baitzekien Mozoloa basoan zela ezkutaturik eta Basajauni laguntza eskatzeko esan omen zion. Honela ba, gure laguntxoak basorantz jo zuen. Baina arras ahul zegoen, geroz eta jende gutxiagok erabiltzen baitzuen euskara bere inguruan. Basajaun aurkitu zuenerako ia ezin zen zutik mantendu. Bidean aurkitu zuen makila luze eta sendo batek eusten zuen bere gorputza. Laguntza behar zuen berehala, edo bestenaz betiko desagertuko zen. Basajaunek basoko bazter guztiak ezagutzen zituenez pozik lagunduko ziola esan zion Mihigorriri, baina Mozoloaren bila hasi aitzinetik, hobe zuela atseden hartzea. Hala egin zuen eta biharamunean ekin zioten bahituriko laguna bilatzeari. Galtzagorri bihurriek esan zieten gezurren erruz egun osoa alferrik eman zuten Mozoloa ez zegoen lekuetan bila. Mihigorri hiltzeko tenorea iritsi zitzaiolakoan zegoen, orain pauso erdi bat ibiltzeko gai ez baitzen. Basajaunek gure laguntxoaren ahulezia ikusirik, bere kabuz jarraitu zuen bilaketa. Bidean emakume eder bat aurkitu zuen. Bere ile luze eta leunak hegan egiten zuen airean eta bere kantuak belarriak urtzen zizkion edonori. Mari zen eta laguntzeko prest azaldu zen. Bien artean lortu zuten Sorgina ezkutaturik zegoen kobazuloa aurkitzea. Zezentzar kankailua paretik kentzea erreza izan zen, baina oilarra desagerraraztea ez zen ahuntzaren gauerdiko eztula izan. Zezentzarra lotan zegoela, basajaunek hankak lotu zizkion eta animalia esnatu zenerako ezin zen mugitu. Basoko izaki mitologikoak bere indarra erabili zuen zezena bizkarrean hartu eta kobazulotik at bidaltzeko. Oilarrarekin, berriz, indarrak ez zuen balio, bere moko zorrotzaz babesten baitzuen bere burua. Basajaun nekaturik zegoen eta lurrera erori zen. Oilarrak pertsonaia mitologikoa garaitu zuela uste zuen, baina orduan Mari abesten hasi zen eta doinu eder horrekin oilarra liluratu egin zuen, champagne magikoa edan izan balu bezala. Behin bi animaliak bidetik kendu zituztela, sorginarengana joan ziren, baina konturatzerako Mari Puzkerrek alde egin zuen. Hala ere, Mozoloa bertan utzi zuen herdoildutako kaiola batean sarturik.\nHonen ostean, helburua lortu zutenez, Basajaunen etxera itzuli ziren non Mihigorri aurkitzen baitzen. Iristean ez zuten Mihigorri ohatzean aurkitu; Betiko desagertuko ote zen? Mozoloaren begietatik ur ttanttak jauzi egiten ziren abiadura handiz lurrean jotzen zuten arte. Ezin zitekeen egia izan, euskara galdua zen. Baina, egoera ezin okerragoa zirudienean, han agertu zen Mihigorri jauzika, eskutan marrubiz beteriko otarre bat zeramala. \u201cBizirik hago!\u201d oihukatu zion Mozoloak eta bere besoetara egin zuen hegan. Mihigorrik eskerrak eman zizkien Mari eta Basajauni emandako laguntzarengatik eta eskuaz agurtzen zuela etxerako bidea hartu zuen Mozolo lagun zuela.\nOrain, ni moztu eginen naute. Antza enbarazu egiten dut hemen. Nik, bizi osoa hemen daraman sahatsak, traba egiten omen dut eta betiko desagertuko naiz. Hala ere, Mihigorrik bizirik dirau eta bera nirekin batera desagertu ez dadin euskaraz mintzatu beharko zarete. Euskararik gabe gure laguntxoa desagertuko litzateke eta berarekin batera, gure nortasuna. Beraz, indarberri dezagun Mihigorri, eman diezaiogun gure energia eta erabili dezagun, beraz, euskara."}
{"id": "140439", "revid": "11782", "url": "https://eu.wikipedia.org/wiki?curid=140439", "title": "Jatsu Garazi", "text": ""}
{"id": "140442", "revid": "1519", "url": "https://eu.wikipedia.org/wiki?curid=140442", "title": "Jaso (argipena)", "text": "Jaso izenak hainbat artikulutara eraman gaitzake:"}
{"id": "140449", "revid": "11782", "url": "https://eu.wikipedia.org/wiki?curid=140449", "title": "Pierre Dibarrart", "text": ""}
{"id": "140450", "revid": "336", "url": "https://eu.wikipedia.org/wiki?curid=140450", "title": "Cuelgamuros Harana", "text": "Cuelgamuros Harana 2022rarte Erorien Harana moduan ezagutua (gazteleraz, \"Valle de los Caidos\") San Lorenzo de El Escorialen, Guadarramako mendilerroaren Cuelgamuros haranean hain zuzen ere, Francisco Franco diktadoreak Espainiako Gerra Zibilean eroritakoen omenez eraikitako monumentua da.\nPedro Muguruza eta Diego M\u00e9ndezek diseinaturiko monumentua 3.360 akreko azalera duen mediterranear basoko eremu batean eraiki zuten, Beneditar basilika baten ondoan.\nLanak 1940an hasi eta hemezortzi urte iraun zituzten, 1958ko apirilaren 1ean ireki arte. Aurrekontu ofiziala 1.159 bilioi pesetarena zen.\nBere esangura eta mantenua eztabaidatuak dira oso, alde batetik monumentua eraikitzeko erabili zituzten langile asko presoak, horietako asko errepublikazaleak, zirelako eta, bestetik, bertan omendutako eroriak alde batekoak zirelako, matxinoen aldekoak, noski. Errepublikazaleak ere badaude, baina senideen baimenik gabe lurperatuak.\nEraikina Patrimonio Nacionalek, Espainiako Gobernuaren ondare agentziak, kudeatzen du eta 2009an bere itxiera erabaki zuen.\nIzena.\nEspainian egin zen \"Demokraziaren Memoria Legea\"ren barnean Oroimen historikoaren baitan, 2022an Espainiako Gobernuak bere antzinako izena (hau da, Cuelgamuros) berrezartzea erabaki zuen. Erabaki honek haranak frankismoarekin zituen loturak arintzeko helburua izan zuen."}
{"id": "140451", "revid": "15795", "url": "https://eu.wikipedia.org/wiki?curid=140451", "title": "Valle de los Caidos", "text": ""}
{"id": "140452", "revid": "1545", "url": "https://eu.wikipedia.org/wiki?curid=140452", "title": "The Mark of Zorro (1940 film)", "text": ""}
{"id": "140455", "revid": "1545", "url": "https://eu.wikipedia.org/wiki?curid=140455", "title": "Soccer City", "text": "Soccer City estadioa, duela gutxi arte FNB Stadium bezala ezaguna, Hegoafrikako Johannesburg hirian kokatuta dagoen futbol zelaia da. 2009ko FIFAren Konfederazioen Txapelketa eta 2010eko Munduko Futbol Txapelketa ospatu dira bertan eta 91.000 lagunentzako eserlekuak ditu. Futbolerako nahiz errugbirako erabiltzen da estadioa hau."}
{"id": "140456", "revid": "1545", "url": "https://eu.wikipedia.org/wiki?curid=140456", "title": "Moses Mabhida estadioa", "text": "Moses Mabhida estadioa Hegoafrikako Durban hirian kokatuta dagoen futbol zelaia da. 2009ko FIFAren Konfederazioen Txapelketa eta 2010eko Munduko Futbol Txapelketa ospatu dira bertan eta 54.000 lagunentzako eserlekuak ditu. Futbolerako nahiz errugbirako erabiltzen da estadioa hau."}
{"id": "140457", "revid": "1545", "url": "https://eu.wikipedia.org/wiki?curid=140457", "title": "Lurmutur Hiria estadioa", "text": "Lurmutur Hiria estadioa (afrikaansez \"kaapstad-stadion\", ingelesez \"Cape Town Stadium\") Hegoafrikako Lurmutur Hirian kokaturiko futbol zelaia da, 56.000 lagunentzako eserlekuak dituena. 2009ko FIFAren Konfederazioen Txapelketa eta 2010eko Munduko Futbol Txapelketako ospatu dira bertan. Futbolerako, errugbirako nahiz musika-ekintzetarako erabiltzen da estadio hau."}
{"id": "140458", "revid": "1545", "url": "https://eu.wikipedia.org/wiki?curid=140458", "title": "Ghanzi (Barrutia)", "text": ""}
{"id": "140459", "revid": "1545", "url": "https://eu.wikipedia.org/wiki?curid=140459", "title": "Ghanzi (Hiria)", "text": ""}
{"id": "140460", "revid": "1545", "url": "https://eu.wikipedia.org/wiki?curid=140460", "title": "Nelson Mandela Bay estadioa", "text": "Nelson Mandela Bay Estadioa Hegoafrikako Port Elizabeth hirian kokatuta dagoen futbol zelaia da. 2009ko FIFAren Konfederazioen Txapelketa eta 2010eko Munduko Futbol Txapelketa ospatu dira bertan eta 49.000 lagunentzako eserlekuak ditu. Futbolerako, errugbirako nahiz bestelako jendetza handiko jardueretarako erabiltzen da estadio hau."}
{"id": "140461", "revid": "448", "url": "https://eu.wikipedia.org/wiki?curid=140461", "title": "Cape Town Estadioa", "text": ""}
{"id": "140462", "revid": "1545", "url": "https://eu.wikipedia.org/wiki?curid=140462", "title": "B3 bitamina", "text": "B3 bitamina, niazina, azido nikotinikoa edo PP bitamina ere deitua, C6H5NO2 formula duen bitamina hidrodisolbagarria da, prozesu katabolikoetan zeregin garrantzitsua betetzen duena.\nNiazinatik abiatuta funtsezko bi koentzima sintetizatzen dira: NAD eta NADP. B3 bitaminak, beraz, parte hartzen du bi koentzima horien sintesian, molekula aitzindaria baita.\nFuntzioak.\nBitamina honek zenbait hormona esteroideen sintesian parte hartzen du (giltzurrungaineko guruinek jariaturikoak).\nBestalde, NAD eta NADP koentzimen molekula aitzindaria denez, funtsezkoa da gluzido, lipido eta protidoen prozesu katabolikoetan.\nJanari-iturriak.\nLandare zein animali-janarietan ugaria da: legamietan, onddoetan, frutan, lekaleetan, esnean, gibelean eta okelan, besteak beste.\nBeharrizanak eta gabezia.\nGomendatutako dosia, egunero, adina eta egoeraren araberakoa da: 2-12 mg umeengan, 14-16 mg helduengan eta 18 mg haurdun dauden emakumeengan.\nBitamina honen gabeziak pelagra izeneko gaitza sortzen du. Gaitz honek digestio-aparatuari eragiten dio (sabeleko mina, beherakoak...), eta baita larruazalari (dermatitis, azal gorria...) eta nerbio-sistemari ere (insomnioa, depresioa...).\nErabilera terapeutikoa.\nLarruazaleko lehortasuna eragiten duenez, niazina pomada moduan erabiltzen da aknearen aurkako tratamenduan, erabilera topikoan."}
{"id": "140463", "revid": "646", "url": "https://eu.wikipedia.org/wiki?curid=140463", "title": "Niazina", "text": ""}
{"id": "140464", "revid": "336", "url": "https://eu.wikipedia.org/wiki?curid=140464", "title": "Roger Corman", "text": "Roger William Corman (1926ko apirilaren 5a, Michigan, Estatu Batuak) kultuzko zinema ekoizle eta zuzendari estatubatuarra da, nagusiki bere aurrerakontu baxuko filma ugariengatik ezaguna da. Bere zuzendaritzapean une hartan hasiberriak eta ezezagunak ziren eta gerora ospetsu izango ziren aktore anitzek lan egin zuten: Jack Nicholson, Peter Fonda, Bruce Dern, Michael McDonald, Dennis Hopper eta Robert De Niro."}
{"id": "140467", "revid": "448", "url": "https://eu.wikipedia.org/wiki?curid=140467", "title": "Lurmutur Hiria Estadioa", "text": ""}
{"id": "140468", "revid": "448", "url": "https://eu.wikipedia.org/wiki?curid=140468", "title": "Moses Mabhida Estadioa", "text": ""}
{"id": "140469", "revid": "448", "url": "https://eu.wikipedia.org/wiki?curid=140469", "title": "Loftus Versfeld Estadioa", "text": ""}
{"id": "140470", "revid": "448", "url": "https://eu.wikipedia.org/wiki?curid=140470", "title": "Nelson Mandela Bay Estadioa", "text": ""}
{"id": "140471", "revid": "448", "url": "https://eu.wikipedia.org/wiki?curid=140471", "title": "Free State Estadioa", "text": ""}
{"id": "140472", "revid": "448", "url": "https://eu.wikipedia.org/wiki?curid=140472", "title": "Royal Bafokeng Estadioa", "text": ""}
{"id": "140476", "revid": "336", "url": "https://eu.wikipedia.org/wiki?curid=140476", "title": "Fotoi", "text": "Fisikan, fotoia (grezieratik \u03c6\u03c9\u03c2, \"fos\", \"argi\") oinarrizko partikula bat da, elkarrekintza elektromagnetikoaren kuantua da eta argiaren zein erradiazio elektromagnetikoaren gainerako forma guztien funtsezko \"unitatea\" da. Indar elektromagnetikoaren partikula eramailea ere bada. Indar honen efektuak erraz beha daitezke bai eskala mikroskopikoan zein eskala makroskopikoan; izan ere, fotoiak ez duenez masarik, funtsezko elkarrekintzak distantzia luzera gerta daitezke. Oinarrizko partikula guztietan bezala, fotoietan mekanika kuantikoak agintzen du eta uhinenak zein partikulenak diren ezaugarriak agertzen dituzte. Esaterako, fotoi batek errefrakzioa jasan dezake leiar bat zeharkatzen duenean, baina partikula modura ere jokatzen du eta emaitza zehatza ematen du bere momentu kuantitatiboa neurtzen denean.\nFotoiaren kontzeptu modernoa Albert Einstein zientzialariak garatu zuen argiaren uhin-eredu klasikoarekin bat ez zetozen behaketa esperimentalak azaltzeko. Fotoiaren ereduak azaldu nahi zuen, batez ere, argiaren energia maiztasunaren mendekoa zela eta materiak eta erradiazio elektromagnetikoak oreka termikoan egoteko zuten gaitasuna azaldu zuen. Behaketa anomaloak azaltzeko ere erabili zen, esaterako gorputz beltzen erradiazioaren propietateak. Beste fisikari batzuek, batez ere Max Planck-ek, \"eredu erdiklasikoak\" erabiliz saiatu ziren azaltzen azken hau, argia Maxwell-en ekuazioen bidez azalduz eta argia igorri eta xurgatzen duten objektu materialak kuantizatuak direla esanez. Eredu erdiklasiko hauek mekanika kuantikoaren garapenean lagundu zuten arren, geroago egindako esperimentuek Einsteinen hipotesia, argia bera kuantizatua dagoela alegia, baliozkotu zuten. Argiaren kuantuak, beraz, fotoiak dira.\nPartikulen fisikaren alorreko eredu estandar modernoan, fotoiak eremu elektriko eta magnetikoen sorreraren arduradunak dira, eta aldi berean fotoien ondorioz lege fisikoek nolabaiteko simetria erakusten dute leku-denboraren puntu guztietan. Fotoien berezko propietateak, esaterako karga elektrikoa, masa inbariantea eta spin-a, gauge simetria honen propietateen araberakoak dira.\nFotoien kontzeptuak aurrerapen garrantzitsuak eragin ditu fisika teorikoan eta esperimentalean, adibidez laserren sorrera, Bose-Einstein kondentsazioaren aurkikuntza, kuantu-eremuen teoria edo mekanika kuantikoaren interpretazio probabilistikoa. Fotokimikan, bereizmen handiko mikroskopian eta distantzia molekularren neurketan aplikatu izan da. Berriki, fotoiak konputazio kuantikoko elementu modura aztertu izan dira, bai eta komunikazio optikoen aplikazio sofistikatuetan ere, hala nola kriptografia kuantikoan.\nEzaugarri fisikoak.\nFotoiak ez dauka masarik, ez dauka karga elektrikorik eta ez da berez desintegratzen espazio hutsean. Fotoi batek bi polarizazio-egoera posible ditu eta hiru parametro jarrairen bidez deskribatzen da modu zehatzean: bere uhin-bektorea (\"\u03bb\" uhin-luzera zehazten duena), bere norabidea eta bere hedapena. Fotoia elektromagnetismoaren gauge bosoia da, eta beraz, fotoiaren beste zenbaki kuantikoak (esaterako leptoi-zenbakia, barioi-zenbakia eta zaporedun zenbaki kuantikoak) zero dira.\nFotoiak prozesu natural askotan igortzen da. Esaterako, karga bat azeleratzen denean, sinkrotroi-erradiazioa igortzen du. Molekula, atomo edo nukleo atomiko bat energia-maila baxuago batera igarotzen denean, energia-maila desberdinak dauzkaten fotoiak igortzen dira, argi infragorritik hasi eta gamma izpietaraino. Partikula bat eta hari dagokion antipartikula deuseztatzen direnean ere, adibidez elektroi-positroi deuseztapena gertatzen denean, fotoi bat igortzen da.\nEspazio hutsean, fotoia \"c\" abiaduran (argiaren abiadura) higitzen da eta bere energia eta momentua bidez adierazten dira, non \"p\" p momentu-bektorearen magnitudea den."}
{"id": "140478", "revid": "119347", "url": "https://eu.wikipedia.org/wiki?curid=140478", "title": "Clive Owen", "text": "Clive Owen (1964ko urriaren 3a, Coventry, Ingalaterra) erregularki Hollywood eta estatubatuar film independenteetan antzeztu ohi duen aktore ingelesa da.\n2005an \"Closer\" filmean burututako antzezpenari esker Clivek aktore onenaren Oscar Sarientzako izendapena lortu, eta Urrezko Globoa eta BAFTA sariak irabazi zituen."}
{"id": "140479", "revid": "336", "url": "https://eu.wikipedia.org/wiki?curid=140479", "title": "Hemichordata", "text": "Hemikordatu (Hemichordata) animalia deuterostomoen filum bat da, har itxurarekin, Chordataren ahaidea, baina hauek ez bezala notokordarik gabe, baizik eta estomokorda batekin. Estomokorda hau liseriketa hodiaren luzakin bat da. Kordatuak bezala faringean zakatzak ditu, eta hauek erabiltzen ditu janariak iragazteko.\nKanbriarreko fosilak ezagutzen dira eta ziurrenik Graptolites izeneko animaliak ere talde honetakoak ziren. Hauek Karboniferoan desagertu ziren. Gaur egun 100 bat espezie ezagutzen dira.\nHemikordatu estomokordatu izena ere baduten itsas ornogabeen taldeko animalia batzuez esaten da. Zizarearen gisakoak dira eta hodi baten barruan bizi dira. Kordatuek zelula-korda bat izaten dute gorputzaren zehar euskarri gisa, bizkar-korda deitua. Estomakordatuetan korda hori faringeko luzakin bat besterik ez da. Bakarrik edo taldetan bizi dira, oso sakonak ez diren itsas hondoko hareetan. Gorputzak hiru zati ditu: protosoma, mesosoma eta metasoma. Estomokordatuak lau klasetan banatzen dira: enteropneustoak, balanaglosoak, pterobrankioak eta pogonoforoak."}
{"id": "140480", "revid": "336", "url": "https://eu.wikipedia.org/wiki?curid=140480", "title": "Dennis Hopper", "text": "Dennis Lee Hopper (1936ko maiatzaren 17a, Dodge City, Kansas, AEB - 2010eko maiatzaren 29a, Venice, Kalifornia, AEB) zinemako aktore eta ekoizle estatubatuarra izan zen.\n1956an \"Giant\" filman antzeztu zuen. 1969an Peter Fonda eta Jack Nicholsonekin batera Easy Rider filma antzeztu eta zuzendu ostean mundu mailako ospea bereganatu zuen. Bere ibilbide profesionalean zehar mentalki desorekatuak baina era berean buruargiak diren pertsonaiak antzezten espezializatu izan zen.\n2003an Iru\u00f1ean filmatu eta girotutako \"Americano\" filma antzeztu zuen."}
{"id": "140481", "revid": "536", "url": "https://eu.wikipedia.org/wiki?curid=140481", "title": "Placozoa", "text": "Placozoa animalia filum txiki bat da, momentuz bi espezie deskribatu baino ez dituena. Franz Eilhard Schulze zoologo alemaniarrak deskribatu zuen lehengo aldiz Grazeko Zoologia Institutuko akuariumean ikusi zituen animalia narrasti batzuetatik abiatuta. Planularen Teoriarekin harremanetan zeuden animaliak zirela uste zuen.\nBaliteke hau izatea egitura sinpleena duen animalia Lurra osoan. Itsas-uretan bizi da eta hainbat zelula elkarrekin dituen izaki laua da. Arrokatara igotzen da eta bertan dagoen edozein alga jaten du. Protozooak baino konplexuagoa da, baina ez du inongo organo berezirik. Hasieran beste animalia baten larba zela uste zen.\n\"Trichoplax adhaerans\" itxura globosoa du eta gorputz kabitate batean likidoa du presioan sartuta. Filumeko espezie bakarra dela esan daiteke; izan ere, bestea, \"Treptoplax reptans\", 1896an deskribatu zen eta ez da berriro aurkitu.\nFilogenia.\nEuren sinpletasuna dela eta, hasieran, animaliarik antzinakoenak zirela uste zen. HAla ere euren epitelioko zelulek proteina extrazelularrak dituztela aurkitu ondoren ideia aldatu zen. Izan ere proteina hauek animalia guztiek dituzte belakiek ezik, beraz Eumetazoaren oinarrian egon daitezkeela proposatu zen:\nHala ere Bilateriaren oinarrian egon daitezkeela ere proposatua izan da:"}
{"id": "140483", "revid": "1545", "url": "https://eu.wikipedia.org/wiki?curid=140483", "title": "CajaSur", "text": "CajaSur (Kordobako Aurrezki Kutxa), izen bereko probintziako aurrezki kutxarik garrantzitsuena da. Kordobako aurrezki kutxa berez 1864an sortu bazen ere, CajaSur, Espainia osoan 1990eko hamarkadan egindako fusioen ondorio da. 1995ean elizaren jabetzako \"Monte de Piedad y Caja de Ahorros de C\u00f3rdoba\" eta Kordobako probintziako diputazioak zuzendutako \"Caja Provincial de Ahorros de C\u00f3rdoba\" batu ziren. Aurrezki kutxaren jabea BBK da.\nEskuhartzea.\nHilabete askotan zehar Espainiako Bankuak beste aurrezki kutxa batekin batzera bultzatu nahi izan zituen CajaSur zuzentzen zuten arduradunei, baina azkenik hauek bat Unicajarekin adostutako bat egiteari uko egin, eta Espainiako Bankuak Cajasurren esku hartzea beste irtenbiderik ez zuen izan, higiezinen sektoreak egindako inbertsio handiek eragindako galerek aurrezki kutxaren etorkizuna arriskuan jartzean. Eskuartzea 2010eko maiatzaren 21etik maiatzaren 22rako gauean eman zen argitara.\n2010eko esleipena.\n2010eko uztailaren 16ean Espainiako Bankuak CajaSur enkatera atera zuen eta BBK-k lortu zuen CajaSurren jabe berria izatea. BBk-k enkantean Caja Madrid, BBVA eta Unicajari irabazi zion.\nPresidenteak.\nAurrezki kutxak azken urteetan izandako presidenteak:"}
{"id": "140484", "revid": "4380", "url": "https://eu.wikipedia.org/wiki?curid=140484", "title": "Cajasur", "text": ""}
{"id": "140485", "revid": "105290", "url": "https://eu.wikipedia.org/wiki?curid=140485", "title": "Derediako fusilamenduak", "text": "Derediako fusilamenduak edo Derediako sarraskia Lehen Karlistaldian Zumalakarregik zuzendutako armadak Barrundiko Deredia herrian (Araba) 118 gerra-preso (Gamarran errendituak) hiltzea izan zen.\nAurrekariak.\n1833ko azaroan Zumalakarregik armada karlistaren agintaritza lortu zuenean, lau batailoietan antolaturiko 2.500 lagunek osaturiko gaizki hornituriko armada zuen.\nHori zela eta, armada liberalaren aurkako lehendabiziko erasoaldiek armak eta munizioak lortzea beste helbururik ez zuten. Horretarako Gasteiz erasotzea erabaki zuen, bertan aldekoak ere topatzeko asmotan. Joaqu\u00edn de Osma jeneralaren agintepean zegoen Gasteizko goarnizioa infanteriazko 750 soldadu eta 136 zaldunez osatuta zegoen.\n1833ko abenduan liberalek Arabako zaindariak izeneko unitate militarra sortu zuten. Bere helburua herrialdeko herrietan ordena mantentzea zen karlistek sortutako aduanazainen lana oztopatuz. Zaindariak Gamarran, Gasteiztik iparralderantz 4 kilometrotara, kuarteleratuta zeuden.\n1834ko martxoaren 16an Nafarroatik atera eta egunsentia etorri zenerako Gasteiza ailegatu zen, bertan arabar batailoi karlistekin bat eginez. Zaindariak non zeuden jakin zuenean, bere 3.000 lagunetik zalditeria eskuadroi bat eta infanteria konpainia bi banatu eta Gamarra erasotzeko agindua eman zien.\nBesteek Gasteiz setiatzeari ekin zioten. Gasteizko hiriburuan omen zeuden aldekoak ez ziren agertu eta erasoak porrot egin zuen, erori asko izanik. Joaquin de Osmak egun hartan egindako parte ofizialean ofizial bat eta hiru soldadu galdu zituela karlistek \"...berrogei hilotz erreboltari lurperatu...\" zituzten bitartean esan zuen.\nFusilamenduak.\nGamarran zeuden 200 zaindari inguruk gogor eutsi zuten, baina, komandante eta ofizialek ihes egin ondoren eta 30 erori inguru zituztenez, errenditu ziten, bere bizitzak errespetatuko zituztenaren promesaren truke. Karlistek presoak handik 25 kilometrotara ekialderantz dagoen Derediara eraman zituzten.\nNafarroara itzultzen ari zen Zumalakarregik iparraldetik Esparterok zuzendutako zutabe liberala hurbiltzen zitzaion jakin zuenean, zaindariak bildu eta fusilatu zitzaketen agindu zuen. Bruno Villarreal arabar komandante karlistak bere buruzagiari alferrik \"...egin latz horrek sortuko dituen zoritxarreko ondorioak...\" azaldu zizkion. Ormaiztegiarrak tinko eutsi zuen. Hala ere, Villarrealek, isilpean, ezagunak zituen zaindari bi gordetzea lortu zuen. Besteak erailak izan ziren. Jose Uranga jeneral karlistak honela azaldu zuen gertaera bere egunkarian: \"Hilak 17. Deredian geratu ginen, non 118 \"pesetero\" fusilatuak izan ziren.\"\"\nOndorioak.\n1834ko apirilaren 28an Zumalakarregik bere errepresaliak bidezkotzen zituen manifestua argitaratu zuen, eta hor honela azaltzen du Deredian gertatutakoa:\nBilbon britainiar kontsula zen John Francis Baconek Zumalakarregiren erabakia defendatu zuen, \"gerra zibiletan eta iraultzetan, erabaki odoltsuak hartzen dituztenek begirune eta ospe handiena lortzen dute\"lako.\nZaindariak gehienetan Burgosko probintzian eta Errioxan kontratatuak izan ziren. Hilketaren ondorioz, Espainiako Gobernuak bere ama eta emazteak ordainsaria eman zien, batez ere Le\u00f3ngo apezpikua karlistekin bat egin ondoren elizbarrutia hartatik ateratako diruarekin. Probintzia bien aldizkari ofizialetan 1834 eta 1840 artean hainbat aldiz ordainsari hauen berri ematen zituzten, zaindari eta bere senideen izenak ezagutarazten dituztenak.\nGero, Zumalakarregik era honetako taktikak erabiltzen jarraitu zuen. Horrela Cenicero eta Alesbesen defendatzaileak elizetan babesa hartu eta gero, eliza biak erre zituen. Hurrengo urtean Lord Ellioten hitzarmena sinatu ondoren ez zituen berriro horrelako sarraskirik errepikatu."}
{"id": "140487", "revid": "12788", "url": "https://eu.wikipedia.org/wiki?curid=140487", "title": "Arriagako kofradia", "text": "Arriagako kofradia Arabako lehen antolamendu politikoa izan zen. Historialari batzuek jadanik IX. edo X. mendeetan biltzarrak egiten zituztela esaten badute ere, lehendabizikoz, 1258an Alfontso X.a Gaztelakoaren eta kofradiaren artean sinatutako agiria, aipatzen da.\nNoblezia eta kleroa ez ezik, nekazari eta zenbait emakumek ere osatzen zuten kofradia honen ezaugarri nagusia jaunaren hautaketa izan zen. Honela deskribatu zuen Alfontso XI.a Gaztelakoaren kronikak:\nHorrela, kofradiako kideak ez ziren erregeak gobernatuak izan baizik eta berek aukeratutako jaun batek, bere jurisdikzioa mantenduz.\nKofradiak egungo Arabaren herri gehienek osatzen zuten, Gasteiz eta Agurain hiriak izan ezik. Honek liskar asko sortu zituen bien artean, 1332ko apirilaren 2an desegin eta Gaztelako Koroaren esku geratu arte. Jurisdikzioa entregatzearen truke, beste hiriek ez bezalako eskubideak lortu zituzten\nBere biltzarrak Arriaga herrixkan, egun Arriaga-Lakua auzoa dena, egiten zituzten, egun San Juan baselizaren eraikinean hain zuzen ere."}
{"id": "140488", "revid": "1545", "url": "https://eu.wikipedia.org/wiki?curid=140488", "title": "Arriagako Kofradia", "text": ""}
{"id": "140500", "revid": "12788", "url": "https://eu.wikipedia.org/wiki?curid=140500", "title": "Mbombela estadioa", "text": "Mbombela estadioa futbol eta errugbi zelaia da, Hegoafrikako Nelspruit hirian dagoena. Eraikuntza lanak 2007an hasi ziren, eta 2009an amaitu. 199 milioi dolarreko kostua izan zuen. 2009ko FIFAren Konfederazioen Txapelketako eta 2010eko Munduko Futbol Txapelketako egoitzetako bat izan zen. 43.589 lagunentzako eserlekuak ditu."}
{"id": "140501", "revid": "1545", "url": "https://eu.wikipedia.org/wiki?curid=140501", "title": "Peter Mokaba estadioa", "text": "Peter Mokaba estadioa Hegoafrikako Polokwane hirian kokatuta dagoen futbol zelaia da. 2009ko FIFAren Konfederazioen Txapelketa eta 2010eko Munduko Futbol Txapelketa ospatu dira bertan eta 46.000 lagunentzako eserlekuak ditu. Futbolerako eta errugbirako erabiltzen da estadioa hau gehinbat. Estadioak 150 dolarreko kostua izan zuen."}
{"id": "140503", "revid": "28807", "url": "https://eu.wikipedia.org/wiki?curid=140503", "title": "Onychophora", "text": ""}
{"id": "140504", "revid": "336", "url": "https://eu.wikipedia.org/wiki?curid=140504", "title": "Onikoforo", "text": "Onikoforoak (grezieratik, \"onykhos\", \"azkazala\" eta \"phoros\", \"eraman\") animalia ornogabe filum bat da, ileguri itsurarekin, beldarren antzarekin. Kanbriar garaitik existitu direla uste da eta artropodoekin zuzenki loturik daude, baina hauek ez bezala, ez daude artikulaturik. Hala ere, zoologo batzuek artropodoetan sartzen dituzte. 165 espezie ezagutzen dira.\nEzaugarriak.\nLehorreko animaliak dira, zizarearen antzekoak, baina neurriz haiek baino askoz txikiagoak. Burua soinetik garbi bereizten ez dena, ahoa azpialdean duena eta intsektuen antzeko antenekikoa dute. Gorputzaren alde banatara hanka asko, giltzatuak eta erpedunak dituzte.\nEkuatorez hegoaldeko lurralde bero eta epeletan bizi dira, leku heze eta ilunetan batez ere. Egur ustela eta artropodo txikiak jaten dituzte."}
{"id": "140505", "revid": "11782", "url": "https://eu.wikipedia.org/wiki?curid=140505", "title": "Lats (erreka)", "text": ""}
{"id": "140506", "revid": "58701", "url": "https://eu.wikipedia.org/wiki?curid=140506", "title": "San Marinoren banaketa administratiboa", "text": "San Marino, herrialde txikia denez, administrazio maila bakarra du: udalerriak (\"castelli\")."}
{"id": "140508", "revid": "119347", "url": "https://eu.wikipedia.org/wiki?curid=140508", "title": "Paduretako Ermandadea", "text": "Paduretako Ermandadea (gaztelaniaz: \"Hermandad de las Marismas\") Erdi Aroan Gaztelako Erresumaren alde zeuden Bizkaiko Golkoaren ekialdeko portu nagusien federazioa izan zen, nazioarteko harremanak mantendu zituena eta, batzuetan, Frantzia eta Ingalaterra borrokatu zuena.\nSorrera.\n1296ko maiatzaren 4an Hego Euskal Herriko eta Kantabriako kostaldeetako hiribildu nagusiek, bere interes amankomunak defenditzeko asmotan, \"Hermandad de la Marina de Castilla con Vitoria\" edo Gaztelako Itsas-Armada Gasteizekiko Ermandadea izeneko elkartea sortu zuten, Paduretako Ermandadea ezizenaz ezagunagoa izango zena. Hiribildu hauek Santander, Laredo, Castro Urdiales, Bermeo, Getaria, Donostia, Hondarribia eta Gasteiz izan ziren. San Vicente de la Barquera 1297. urtean sartu zen. Egoitza Castro Urdialesen kokatu zuten. 1302an Fernando IV.a Gaztelakoak sorrera-agiria sinatu eta elkartea sendotu zuen.\nHelburuak.\nErmandadearen helburu nagusia erregearen kontra bere interes eta eskubideak defendatzeko antolatzea izan zen, Andaluzian errekonkistan parte hartzen loturiko eskubide eta salbuespenak mantenduz.\nGainera guztiok Frantzia, Ingalaterra eta Flandriarekin zituzten harreman komertzialek sortutako tirabirak konpontzeko bidea ezarri zuten. Hona hemen hitzarmenaren erabaki nagusiak:\nHansa ospetsuaren moduko antolakuntza prestatu zuten.\nGatazkak.\nBaionan ingelesek zituzten itsasontzi eta Ermandadearen itsasontzien arteko gatazkak etengabekoak izateaz gain, historian badaude beste une gorenak:\nDesagerpena.\nMende bi pasa eta gero, Errege-erregina katolikoek 1494an Burgosko kontsulatua sortu eta Castro Urdialesen egindako biltzar batean ermandadeak bere botereak erakunde berriari eman zizkion.\nBere azken ekintza 1481ean burutu zuen, turkiarren aurka borrokatzeko Alonso de Quintanillari itsasontziak utziz."}
{"id": "140509", "revid": "646", "url": "https://eu.wikipedia.org/wiki?curid=140509", "title": "Azido pantoteniko", "text": ""}
{"id": "140511", "revid": "1545", "url": "https://eu.wikipedia.org/wiki?curid=140511", "title": "Biomak", "text": ""}
{"id": "140514", "revid": "536", "url": "https://eu.wikipedia.org/wiki?curid=140514", "title": "Ipar Afrikako uro", "text": "Ipar Afrikako uroa (\" Bos primigenius mauretanicus\", baina baita ere \"Bos primigenius africanus\" eta \"Bos primigenius opisthonomous\") garai batean Ipar Afrikan hedatu zen uroaren azpiespeziea da. Gainerako uroak bezala, desagertu zen. Hala ere, uste da egungo Afrikako zenbait behi azienden arbasoa dela.\nZenbait ikerleren iritziz, uroaren azpiespezie hau, etxekotu eta gero, Gibraltarko itsasartean barrena Iberiar penintsulan sartu zuten gizakiek, eta penintsulako hainbat behi arraza eman zituen, besteak beste zezenketarako zezenak.\nOrobat, uste da Ipar Afrikako uroa Indiako uroen ondorengoa dela, eta Ekialde Hurbilean barrena heldu zela Ipar Afrikara.\nHabitata.\nIpar Afrikako uroa, garai batean han zabaltzen ziren baso eta sastrakadietan bizi zen, Saharan izandako Klima aldaketak basamortu bihurtu zuen arte.\nHedapena.\nIpar Afrikako uroa Mediterraneoko Afrikako kostaldean bizi zen, eta kontinentean gehixeago barneratzen zen Nilo ibaiaren ibarrean.\nEtxerakotzea eta iraungitzea.\nEsan bezala, klima aldatzeak eta basamortua handitzeak ekarri zuen uro azpiespezie honen galera, baina lehenago egiptoarrek bertako uroa etxekotu zuten; espeziearen populazio basatiak galdu ziren, beraz. Hain zuzen ere egiptoarrek etxekotutako uro basati haiek izan ziren Mediterraneo aldeko etxeko behiaren lehendabiziko arraza, Indiako zebuak sartu arte. Zebuek ordezkatu zituzten uro etxekotuak.\nEgiptoko uroak ez ziren Europako iparraldeko uroetatik oso ezberdin, eta ezaguna da Nilo ibaiako paduretan uroak bazirela K.a. 4000. urtean."}
{"id": "140516", "revid": "3591", "url": "https://eu.wikipedia.org/wiki?curid=140516", "title": "Bos primigenius mauretanicus", "text": ""}
{"id": "140517", "revid": "201", "url": "https://eu.wikipedia.org/wiki?curid=140517", "title": "Uhin-partikula bitasuna", "text": ""}
{"id": "140519", "revid": "1340", "url": "https://eu.wikipedia.org/wiki?curid=140519", "title": "Hego Ozeanoa", "text": ""}
{"id": "140522", "revid": "11782", "url": "https://eu.wikipedia.org/wiki?curid=140522", "title": "JAO", "text": ""}
{"id": "140523", "revid": "11782", "url": "https://eu.wikipedia.org/wiki?curid=140523", "title": "Jitez Aldatu Organismo", "text": ""}
{"id": "140524", "revid": "11782", "url": "https://eu.wikipedia.org/wiki?curid=140524", "title": "Jitez Aldatutako Organismo", "text": ""}
{"id": "140525", "revid": "11782", "url": "https://eu.wikipedia.org/wiki?curid=140525", "title": "GEO", "text": ""}
{"id": "140526", "revid": "448", "url": "https://eu.wikipedia.org/wiki?curid=140526", "title": "Joannes Oxalde", "text": ""}
{"id": "140527", "revid": "6327", "url": "https://eu.wikipedia.org/wiki?curid=140527", "title": "Jean-Baptiste Oxalde", "text": ""}
{"id": "140528", "revid": "448", "url": "https://eu.wikipedia.org/wiki?curid=140528", "title": "Jan Batixt Otxalde", "text": ""}
{"id": "140529", "revid": "59723", "url": "https://eu.wikipedia.org/wiki?curid=140529", "title": "Izatearen arintasun jasanezina", "text": "Izatearen arintasun jasanezina (jatorrizko ) (1984), Milan Kunderaren eleberria da, Pragako Udaberriaren garaian kokatua. Idazleak bertan fikzioa eta saiakera (filosofia, historia, etab.) uztartzen ditu. Txekieraz idatzi zuen 1982an, eta bi urte geroago argitaratu zen Frantzian frantsesezko itzulpena. Txekierazko jatorrizko testua 1985ean plazaratu zen lehen aldiz, \"Torontoko 68 Publishers\"\u00a0argitaletxearen eskutik. Txekian, ordea, urte dezente geroago (2006an). 2009an Karlos Cid Abasoloren euskarazko itzulpena argitaratu zuten Elkar eta Alberdania argitaletxeek. Itzulpen hori finalista izan zen 2010eko Euskadi Sarietan.\nPertsonaiak.\nHona eleberriko pertsonaia nagusiak:"}
{"id": "140530", "revid": "6327", "url": "https://eu.wikipedia.org/wiki?curid=140530", "title": "Otxalde", "text": ""}
{"id": "140531", "revid": "6327", "url": "https://eu.wikipedia.org/wiki?curid=140531", "title": "Oxalde", "text": ""}
{"id": "140532", "revid": "6327", "url": "https://eu.wikipedia.org/wiki?curid=140532", "title": "Otsalde", "text": ""}
{"id": "140533", "revid": "95298", "url": "https://eu.wikipedia.org/wiki?curid=140533", "title": "Oxobi", "text": "Jules Martin Moulier Hiribarne, ezizenez Oxobi (Bidarrai, Nafarroa Beherea, 1888ko apirilaren 7a - Hiriburu, Lapurdi, 1958ko otsailaren 7a) euskal idazlea.\nLarresoroko eta Nayko (Paue inguruan) apaizgaitegietan ikasi ondoren, apaiz egin zen, Hiriburun, 1912an. Donostiri eta Arrangoitzeko erretore izan zen. \"Eskualduna\" aldizkarian eman zituen argitara hasierako lanak. \"Gure Herria\" aldizkariaren sortzaileetako bat izan zen, 1921ean. \"Almanaka\" eta \"Herria\" agerkarietan ere idatzi zuen. 1952an euskaltzain izendatu zuten. Alegia-idazle gisa da batez ere ezaguna."}
{"id": "140534", "revid": "119347", "url": "https://eu.wikipedia.org/wiki?curid=140534", "title": "Villanueva etxebizitza merkeen sozietate kooperatiboa", "text": "Villanueva etxebizitza merkeen sozietate kooperatiboa Portugaleteko eraikin-multzoa da, Errepelega auzoan dagoena.\n2010eko martxoaren 29an, El Progreso etxebizitza merkeen sozietate kooperatiboa eta Babcock &amp; Wilcox herria etxebizitza taldeekin batera, Eusko Jaurlaritzak \"monumentu-multzo\" izendatu zuen, Sailkatutako Kultura Ondasuna.\nDeskribapena.\nBizkaiko Labe Garaietan, ontzigintzan eta Babcock &amp; Wilcoxen ziharduten langileen taldea kooperatiban batu eta Villanueva gauzatu zuten, Portugaleteko etxebizitza merkeen lehendabiziko multzoa izan zena. Santos Zunzunegi Etxeberria arkitektoak diseinatu zuen proiektua, 1924 eta 1925 urteen artean eraikia.\nOrubearen azalera laua da, karratua eta 11.448,47 metro koadro ditu. Hizpide dugun eremuan 61 etxebizitza daude bata besteari atxikiak. Eraikin kolektibo bat ere badago, kontsumo-kooperatiba eta eskolaurreko haurtzaindegi moduan antzina erabili zena.\nAntolakuntzari dagokionez, bi kale elkarrekiko perpendikular dira esparruaren ardatz. Kaleok lau lursail karratutan banatzen dute orubea. Horiez gainera, bada auzoa inguratzen duen beste kale bat ere. Lursailen barruko aldeak etxadi itxiak dira: etxebizitzak lursailaren kanpo-perimetroan kokatzen dira eta erdiko aldea libre dago. Etxe artean libre den eremu horretan daude etxebizitzen atzeko aldeko baratze indibidualak.\nLursailetan bi etxebizitza mota aurkituko ditugu, biek ala biek dituztelarik beheko solairua, lehen solairua eta ganbara. Honela kokatzen dira etxebizitzen bi mota aipatuak lursail karratuetan: kale nagusiarekiko paraleloak diren aldeetan sei etxebizitzako errenkadak daude, eta beste bi aldeetan, hots, zeharkako kaleetatik gertukoenetan, bi familiako etxebizitzak kokatzen dira.\nEtxebizitzen barruko oinplanoa karratua da eta oso modu interesgarrian banaturik dago: beheko solairuan aurkitzen dira egun argiz gauzatzen diren jarduerekin lotura duten gelak, hau da, sarrerako arkupea, atondo txikia, jangela, sukaldea, komuna eta eskailera; goiko solairuan, inoren begiradatik salbu, hiru logela eta jantzitegi bat daude. Etxebizitza guztiak ondoz ondokoarekiko simetrikoak dira. Horrela, etxaurreak simetrikoak dira, bi isuriko estalkiak dituzte eta etxebizitzetara sartzeko bi ate. Ateak bisera batek gorderik daude eta goihabeko ardatzean erdiraturik.\nEtxaurreei dagokienez, hizpide ditugun bi etxebizitza motak -errenkadan jarritakoak nahiz bi familiako etxebizitzak- euskal eredu berriei jarraiki egin dira. Baserrietako berezko ezaugarriak ageri dira etxaurreetan: bi isuriko teilatuak, goihabea etxaurrearekiko perpendikularra dutenak, teilatu-hegal irtenak, balkoiak garaieran, oholtza artifiziala horma pikoetan, simetria, burudun ate handiak -etxaurrearen erdian kokatuak- eta harlangaitzezko oinaldea sotoan (egun zuriberritua). Bi familiako etxebizitzek euskal baserriaren itxura dute.\nEtxebizitzez gainera, bada funtsezko eraikin kolektibo bat orubearen ipar-mendebaldeko ertzean: Villanueva taldeko kontsumo-kooperatiba. Eraikin exentua da, oinplano laukizuzenekoa eta beheko solairua eta lehenengo solairua dituena. Lau uretako jatorrizko estaldurari gerora gehitu zaio bi isuriko teilatutxoa duen ganbara. Gailen da etxaurre nagusia, Ramon y Cajal kalera begira dagoena: puntu erdiko bost arku ditu beheko solairuan, eta hiru baodun balkoi nagusi handia lehenengo solairuan. Etxaurrea ongi egituraturik dago, hutsune berringuratuak ditu, beheko solairua eta lehen solairua banantzen dituen ezker-eskuineko inposta eta goitik beherako inposta izkinetan. Hizpide dugun eraikinaren etxaurreek itxura handia dute eraikin publiko mota zehatz eta ohiko batekin: arkupedun udaletxeekin."}
{"id": "140535", "revid": "119347", "url": "https://eu.wikipedia.org/wiki?curid=140535", "title": "El Progreso etxebizitza merkeen sozietate kooperatiboa", "text": "El Progreso etxebizitza merkeen sozietate kooperatiboa Portugaleteko eraikin-multzoa da, Errepelega auzoan dagoena.\n2010eko martxoaren 29an, Villanueva etxebizitza merkeen sozietate kooperatiboa eta Babcock &amp; Wilcox herria etxebizitza taldeekin batera, Eusko Jaurlaritzak \"monumentu-multzo\" izendatu zuen, Sailkatutako Kultura Ondasuna.\nDeskribapena.\n\u00abEl Progreso\u00bb sozietate kooperatiboak Villanuevaren ereduari eutsi zion hainbat urte geroago. Kooperatibako bazkide izan ziren Bizkaiko Labe Garaietako eta Babcock &amp; Wilcoxeko langileek Villanuevatik gertuko lur-eremu batzuk eskuratu zituzten 1929. urtean -10.508,20 metro koadroko azalera guztira- eta 1930ean Emiliano Pagazaurtundua Murrieta arkitektoak proiektua idatzi zuen.\nTaldea osatzen duten 66 etxebizitzak errenkadetan antolaturik daude. Etxebizitza bakoitzak baratzea du atzeko aldean. Antolamendu horrek aukera ematen du etxebizitzen errenkada bikoitz eta simetrikoak osatzeko. Horrela, baratzeak geratzen dira etxebizitzen bi hileren arteko esparru librean. Etxebizitza guztiak erdiko kalearekiko (El Progreso kalearekiko) paraleloak dira, etxebizitzen bi ilara izan ezik, auzoa ixteko zeharkako errenkadetan jarri direnak eta Repelega etorbidera ematen duen aurrea osatzen dutenak.\nEtxebizitzek beheko solairua, lehenengo solairua eta ganbara dute, baita bi isuriko teilatua eta etxaurre nagusiarekiko goihabe paraleloa ere. Eguneko gelak etxebizitzen beheko solairuan dira: ataria, sukaldea, garbitokia, jangela eta dutxadun bainugela (eskaileraren azpiko hutsunea aprobetxatuz). Goiko solairuan, aldiz, hiru logela, komuna eta ganbara daude. Garai hartako banatzeen aldean, hizpide dugun egituraketa biribila da, eta bereziki azpimarratzekoak dira bi komunak eta garbitokia.\nEtxebizitzak teknika tradizionalak aplikatuz egin ziren, karga-horma perimetralak adreiluzkoak dira eta egitura eta forjatua egurrezkoak. Villanuevako etxebizitzetan bezala, teila zeramiko lauak erabili dira, etxebizitza merkeen multzoetan ohiko materiala, alegia. Etxebizitzak lurretik banandurik daude osasun-forja aireztatuaren bidez.\nKanpoko itxurari dagokionez, nahiz eta euskal eraikuntza-estilo berriko printzak jaso -hala nola gezurrezko zur-egiturez apaindutako hormapikoak- \u00abEl Progresok\u00bb ukitu eklektikoa du. Etxebizitzetako etxaurreak zuriberriturik daude, eta kolore desberdinetan margoturik: atzealdea gris ilunez margoturik dago eta zuri kolorea erabili da leihoak, oinaldeak, forjatu-lerroak eta begiratokiak margotzeko.\nNabarmen da aurreko aldeko etxaurrearen originaltasuna. Etxebizitza bakoitzak sartzeko atea du eta leiho bat beheko solairuan. Goiko solairuan, aldiz, balkoia eta begiratoki irtena. Formen eta materialen eskema xalo hori aberasteko, apaingarri eklektikoak erabili dira: erlaitzetan irtengune bitxiak, banantze-inposta forjatuak, goitik beherako inpostak etxe bat ondoz ondoko etxetik bereizteko eta koskak leiho nahiz ate inguruetan. Elementu horiek guztiak zarpiatuan nabarmendu dira. Igeltserotzako begiratokia etxaurretik irteten da, bi mentsulatan bermaturik dago eta buruan frontoi hautsia du nahiz bi boluta alde bietara. Azken horiek dira eklektizismo horren barruko elementurik klasikoenak. Hasierako arotzeriako elementu asko zurezkoak dira egun ere. Balkoiak zurezkoak dira eta horietako batzuetan errementaritzako ukituak aurki ditzakegu.\nErrenkadetako buruhormak itsuak dira eta apaindurik daude irudi geometrikoekin, inpostekin nahiz gezurrezko egur-oholtzekin hormapikoetan. Atzealdea gris kolorekoa da eta aipatu berri ditugun elementuak zuriz margotu dira, nabarmen izan daitezen. Aldeetako buruhormen goihabea miru-buztanez erremataturik dago.\nEtxearen atzeko aldea, baratzei begira dagoena, gainerakoen oso bestelakoa da: zuria da goitik behera, eta neurri desberdineko leihoak ditu. Leihoen egitura xalo hori errepikatzean indar plastiko handia hartzen du."}
{"id": "140536", "revid": "1545", "url": "https://eu.wikipedia.org/wiki?curid=140536", "title": "Babcock &amp; Wilcox herria", "text": "Babcock &amp; Wilcox herria Portugaleteko eraikin-multzoa da, Errepelega auzoan dagoena.\n2010eko martxoaren 29an, Villanueva eta El Progreso etxebizitza merkeen sozietate kooperatiboen etxebizitza taldeekin batera, Eusko Jaurlaritzak \"monumentu-multzo\" izendatu zuen, Sailkatutako Kultura Ondasuna.\nDeskribapena.\nBabcock &amp; Wilcox herria, Villanueva eta El Progreso auzoak baino geroagokoa da. 289 etxebizitza ditu, Babcock &amp; Wilcox enpresaren enkargupean eta Viviendas de Vizcayaren diru-laguntzarekin egin zirenak. Pascual Perea eta Luis Pueyo arkitektoek diseinatu proiektua bi fasetan garatu zen: 1951n 108 etxebizitza egiten hasi ziren, eta 1960an gainerako 181ak. Horretarako, orube handia erosi zuten, 6 hektarea ingurukoa, oinplano hirukia eta ipar-mendebalderako malda handia zuena.\nBabcock &amp; Wilcox dentsitate baxuko herria da. Bata besteari atxikitako bi alturako bloke txikiek osatzen dute, zeinek etxaurre ordenatua eta kaleekiko lerrokatua osatzen baitute. Auzoaren barruko aldea egituraturik dago kale zabalez osaturiko sarearen bidez: Tubos eta Forja kaleak bi ardatz zuzen eta elkarrekiko perpendikular dira, eta barruko plaza osatzen dute; Fundici\u00f3n eta Maquinaria kaleak, aldiz, kale okerrak dira, lur-eremuko topografiari egokitzen zaizkionak. Aipatutako sareak oinplano irregularreko sei lursail handitan banatzen du orubea. Etxebizitza-blokeak lursail horien perimetroan kokatzen dira. Horrela, blokeen atzeko aldean lur-eremu zabala geratzen da, banakako baratzeetan banatu dena, non familia bakoitzak lanabesak eta animaliak izan ditzakeen.\nUrbanistikoki, espazio handia eta lorategidun zona handiak izateaz gainera, baditu, baita ere, orubearen topografia okerrera egokitutako hainbat irtenbide interesgarri eta hizpide dugun esparrua berezi bihurtzen duten hainbat esparru komun: plazak daude kale bat bestearekin elkartzen den gunean, arkupeak, eraikinen azpitik igarotzen diren kaleak, harrizko harmailadiak, lorategi txikiak eta atzeraemangune zehatzak blokeen lerrokadetan.\nEtxebizitzen tipologiari dagokionez, bi eredu erabili dira nagusiki, horien gain bertsioak eta egokitzapen txikiak egin direlarik:\nBloke horien guztien kanpoko itxura sendoa eta xaloa da. Etxaurre zuriberrituetan bao burudunak daude, ordenan, bata bestearen ondoan. Etxaurreek harrizko oinaldea dute, gris koloreko entokadura beheko solairuan, inposta horizontala lehen solairuko baoen mailara eta, azkenik, krema koloreko entokadura goiko solairuan. Egun, kolore horien lekuan arrosa kolorearen tonalitate berriak jartzen ari dira.\nAzkenik, azpimarratu beharra dago auzoan hainbat zerbitzu kolektibo jarri zirela: saltokiak, ikastetxeak, eliza, errepideak, espaloiak, lorategidun eremuak, eta abar. Egitura horiek guztiek herri itxura eman zioten auzuneari.\nRamon y Cajal etorbidean, Repelega ikastetxe publikoa dago egun. Kasu horretan, herria diseinatu zuten arkitektoek funtzionaltasun irizpide berberei eutsi zieten Babcock &amp; Wilcox ikastetxea eta La Divina Pastora kapera eraikin berean biltzeko. Mintzagai dugun eraikinaren egitura hormigoi nahiz adreiluzkoa da eta leiho handiak ditu. Hasierako eraikinaren beheko solairua arkupeduna zen eta zabalik zegoen.\nBestetik, Antonio Trueba ikastetxea legoke. Herriaren beheko aldean dago, Abatxolo kalearekin lerrokatuta. Juan Mar\u00eda de Uribe Guim\u00f3n arkitektoak, forma eta lerro zuzenen garbitasuna oinarri, diseinatu zuen eraikin arrazionalista hori. 1933 eta 1935 urteen artean eraiki zen, Babcock &amp; Wilcox herriaren aurretik, Repelegako herritarren hezkuntza-beharrak asetzeko asmoz, populazioa gaztetu egin baitzen Villanueva eta El Progresoko etxe merkeen taldeen eraginez. Juan Maria Amestik berritu zuen jatorrizko proiektua 1968. urtean, zonako hezkuntza-beharrek gora egin zutela ikusirik. Eraikina berritzeko, hirugarren altuera eta terraza eraitsi ziren, horien lekuan beste bi solairu eta lau isuriko teilatua egin zirelarik. Nahiz eta obra horrek desitxuratu hasierako proiektuaren proportzioak eta terrazadun teilatua, eraikinak gorde ditu eraikin arrazionalista zainduaren itxura eta elementuak. Nolanahi ere, argi eta garbi bereiz daitezke eraikinaren jatorrizko parteak eta erreformaren ondotiko bi solairu berriak. Hauek dira hizpide dugun eraikinaren ezaugarri nagusiak: osaera simetrikoa; eskailera angeluarren bi gorputz bertikalak eta horma-arteko leiho errenkada horizontalak; eta krema nahiz arrosa koloreko paramentu leun entokatuen eta ageriko adreiluko azaleren konbinazioa."}
{"id": "140537", "revid": "6950", "url": "https://eu.wikipedia.org/wiki?curid=140537", "title": "Salazar dorrea", "text": "Salazar dorrea izen bereko leinuak 1380 inguruan Portugaleten eraikitako dorretxea da. Herriko Alde Zaharrean kokatuta dago.\nHiribilduko probestua zen Otxoa Salazarrek harlangaitzez egindako eraikinak lehenengo solairuan espetxea eta bigarrenean etxebizitza zituen hasieran.\n1934an anarkistek erre ondoren, hondakinak besterik ez ziren geratu eta liburutegia galdu zen. 1958 eta 1959. urteetan Joaqu\u00edn Irizar arkitektoak berreraiki zuen. Gaur egun bi zatik osatzen dute multzoa: alde batetik, dorrea, eta bestetik, harresiaren zati bat, garai batean eraikina inguratzen zuen harresirena zena.\nXX. mendearen bukaeran zaharberritua izan ondoren, bertan museo eta jatetxe bat jarri zituzten."}
{"id": "140538", "revid": "646", "url": "https://eu.wikipedia.org/wiki?curid=140538", "title": "Biotina", "text": ""}
{"id": "140539", "revid": "59723", "url": "https://eu.wikipedia.org/wiki?curid=140539", "title": "Eli Wallach", "text": "Eli Herschel Wallach (Brooklyn, 1915eko abenduaren 7a - New York, 2014ko ekainaren 24) estatubatuar aktorea zen.\nBiografia.\nTexasko Unibertsitatean lizentziatu ondoren, antzerkira berandu heldu zen: 1946an hain zuzen ere. 1951n Tennessee Williamsren \"The Rose Tattoo\"ri esker ezagun bilakatu zen. Gero John Patricken \"The Teahouse of the August Moon\" eta Eugene Ionescoren \"Rinoceronte\" antzezlanak ere egin zituen.\nZinema munduan, 1956an hasi zen \"Baby Doll\"ekin. \"The Magnificent Seven\" (1960), \"The Misfits\" (1961), \"The Good, the Bad and the Ugly\" (1966), \"Mackenna's Gold\" (1969), \"Nuts\" (1987), \"The Godfather: Part III\" (1990), \"The Hoax\" (2006) filmei esker ospea lortu zuen.\n1948an Anne Jacksonekin ezkondu zen."}
{"id": "140541", "revid": "56334", "url": "https://eu.wikipedia.org/wiki?curid=140541", "title": "Diego Luna", "text": "Diego Dionisio Luna Alexander (Mexiko Hiria, 1979ko abenduaren 29a - ) zinema zuzendaria eta aktore mexikarra da."}
{"id": "140542", "revid": "105290", "url": "https://eu.wikipedia.org/wiki?curid=140542", "title": "Kristadelfianoak", "text": "Kristadelfianoak (Eng. \"Christadelphians\") elkarte erlijioso kristaua da, 1848. urtean sortua. Hasiera batean Erresuma Batuan eta Ameriketako Estatu Batuetan garatu ziren. Gutxi gora-behera 60.000 kide ditu 120 herrialdetan banatuta."}
{"id": "140543", "revid": "1545", "url": "https://eu.wikipedia.org/wiki?curid=140543", "title": "Isle of Beauty, Isle of Splendour", "text": "Isle of Beauty, Isle of Splendour () Dominikako ereserkia da. Isle of Beauty lehen hitzengatik ere ezaguna da. Hitzak Wilfred Oscar Morgan Pondenak (1912-1985) dira eta musika Lemuel McPherson Christianek (1913-2000) egina da. Estatu honetako hizkuntza ofizial bakarra den ingelesez dago.\nHistoria.\n1965ean konposatu zuten uharteko kanta nazionala bihurtzeko, lehen Egun Nazionalaren harira. 1967an Erresuma Batuarekiko estatu elkartua bilakatu zenean izendatu zuten formalki \"kanta nazionala\". 1967-1978 aldian gobernadorea zetorrenean \"God Save the Queen\" ereserki britainiarra jotzen zen eta Isle of Beauty, Isle of Splendour uharteko Lehen Ministroaren aurrean.\n1978ko independentziarekin ereserki nazionala bihurtu zen."}
{"id": "140544", "revid": "11782", "url": "https://eu.wikipedia.org/wiki?curid=140544", "title": "Wozeau", "text": ""}
{"id": "140547", "revid": "1340", "url": "https://eu.wikipedia.org/wiki?curid=140547", "title": "Frantziar Polinesia", "text": ""}
{"id": "140554", "revid": "201", "url": "https://eu.wikipedia.org/wiki?curid=140554", "title": "Nesnesiteln\u00e1 lehkost byt\u00ed", "text": ""}
{"id": "140555", "revid": "11782", "url": "https://eu.wikipedia.org/wiki?curid=140555", "title": "Jose Mendiage", "text": ""}
{"id": "140558", "revid": "1340", "url": "https://eu.wikipedia.org/wiki?curid=140558", "title": "Aachen", "text": ""}
{"id": "140560", "revid": "119347", "url": "https://eu.wikipedia.org/wiki?curid=140560", "title": "Asis", "text": "Asis (ofizialki ) Italiako Umbria eskualdean dagoen udalerria da. Frantzisko Asiskoaren jaioterria da, Asisen frantziskotarren ordena erlijiosoa sortu zuena 1208 urtean.\nMugakideak.\nAsisek honako udalerri hauekin egiten du muga:"}
{"id": "140561", "revid": "1340", "url": "https://eu.wikipedia.org/wiki?curid=140561", "title": "Assisi", "text": ""}
{"id": "140562", "revid": "1545", "url": "https://eu.wikipedia.org/wiki?curid=140562", "title": "Ciudad Universitaria (UNAM)", "text": "Ciudad Universitaria () Mexikoko Unibertsitate Nazional Autonomoaren (UNAM) campus nagusia da, Mexiko Hirian kokatua hegoaldeko Coyoac\u00e1n auzoan. Mario Pani eta Enrique del Moral arkitektoek diseinatua, eraikin ugari batzen ditu: Estadio Olinpikoa, 40 fakultate eta institutu, Kultura Zentroa, erreserba ekologiko bat, Liburutegi Nagusia eta museo batzuk. 1950eko hamarkadan eraiki zen, \"El Pedregal\" izeneko laba gotortu zelai batean, hiriguneko eraikin zaharkituak ordezteko. 1954an osatu zen. 2007an, UNESCOk Gizateriaren Ondare izendatu zuen.\nEraikinak.\nLiburutegi Nagusia.\nLiburutegi Nagusia Gustavo M. Saavedra eta Juan Mart\u00ednez de Velasco-k diseinatu zuten. 400.000 liburu inguru ditu.\nKanpoaldea Juan O'Gorman artistak egindako horma-irudiz apaindua dago. Lau fatxadak gaika landatuak daude:\nEstadio Olinpikoa.\n\"M\u00e9xico 68\" Estadio Olinpikoa, 1954an eraikia jatorrizko hirigintza planaren barnean. Augusto P\u00e9rez Palacios, Jorge Bravo eta Ra\u00fal Salinas-ek eraiki zuten eta apaindura Diego Riveraren lan artistikoa da. Jatorrizko izena Estadio Olinpikoa () zen soilik, baina izena aldatu zioten 1968ko Olinpiar Jokoen egoitza bihurtu baitzen. Egun Club Universidad Nacional futbol taldearen eta \"los Pumas CU\" errugbi taldearen egoitza da. 68.000 ikuslerentzako edukiera du."}
{"id": "140565", "revid": "512", "url": "https://eu.wikipedia.org/wiki?curid=140565", "title": "Santa Klara komentua (Portugalete)", "text": "Santa Klara komentua Portugaleteko Alde Zaharraren ondoan dagoen eraikina da.\n1614an Urdu\u00f1atik etorritako moja batzuek, portugaletetar beaten laguntzarekin, eraiki zuten komentu hau. Klaratar klausurako mojek erabili zuten XX. mendeko bukaerara arte.\nApaindurarik gabeko eraikin barrokoa XIX. mendean Lehen Gerra Karlistan kuartel bilakatu eta Mendizabalen desamortizazioa jasan zuen. Mende horren bukaeran Francisco Berriozabal arkitektoak estilo historizista erabili zuen eraikina berreraikitzeko.\nSarrera nagusiak Santa Klararen irudia duen horma-hobi eta pilastradun garaipen-arkua ditu.\n1987an Portugaleteko Udalak erosi, birgaitu eta eraikina zentro-kultural eta inguruko orubea parke bilakatu zituen."}
{"id": "140566", "revid": "77047", "url": "https://eu.wikipedia.org/wiki?curid=140566", "title": "Portugaleteko hotela", "text": "Gran Hotel Puente Colgante udaletxearen eta Bizkaiko Zubiaren artean dagoen Portugaleteko (Bizkaia) hotela da.\nHerritarren artean \"Hotela\" izen soilaz ezaguna den eraikina 1871an Manuel Calvo Aguirre portugaletetar indianoak eraiki zuen udarako etxebizitza moduan. Neoklasiko eta historizista eraginak zituen luxuzko etxeak kolonial estiloa zuen.\n1904an jabea hil zenean, Udalak jarauntsi zuen, kafe-hotel bilakatuta herriko txiroen artean bere mozkinak banatzeko baldintzarekin.\n1993an sute batek erabat suntsitu zuen. Lanek zenbait urte iraun zuten 2002an berreraiki eta \"Gran Hotel Puente Colgante\" izendatua izan arte.\nKanpo estekak.\n Webgune ofiziala"}
{"id": "140567", "revid": "1545", "url": "https://eu.wikipedia.org/wiki?curid=140567", "title": "Portugaleteko udaletxea", "text": "Portugaleteko udaletxea eraikina Portugaleteko Udalaren egoitza da. Alde Zaharreko Orube plazan kokatuta dago.\nEraikina.\nAtanasio Anduiza arkitektoak 1883. urtean eraiki zuen.\nNeoklasizismo barroko estiloan eraikitako arkupedun eraikina dotore eta soila da, oinplano angeluzuzenekoa. Bere burdinezko barandadun balkoiak, fatxadaren zutabe korintiarrak eta herriko armarria nabarmentzekoak dira.\n1985ean espazio gehiago izateko zaharberritu eta zabaldu zuten."}
{"id": "140568", "revid": "1545", "url": "https://eu.wikipedia.org/wiki?curid=140568", "title": "Portugaleteko Udaletxea", "text": ""}
{"id": "140570", "revid": "512", "url": "https://eu.wikipedia.org/wiki?curid=140570", "title": "Portugaleteko mareometroa", "text": "Portugaleteko mareometroa erloju baten itxura duen eta mareak neurtzeko erabiltzen den tresna da. 1883an Txurruka kaiaren bukaeran kokatu zuten eta behar beharrezkoa izan zen lau urte geroago Burdinazko kaia eraiki arte. Itsasontziek hareazko barra zeharkatzeko itsasgora erabiltzen zuten eta. Egun, oraindik martxan dabil."}
{"id": "140577", "revid": "90523", "url": "https://eu.wikipedia.org/wiki?curid=140577", "title": "B12 bitamina", "text": "B12 bitamina, kobalamina ere deitua, bere molekulan kobaltoa duen bitamina hidrodisolbagarria da. Egitura molekular korapilatsua du bitamina honek (\"ikus irudia\"), kobaltoa eraztun porfiniko baten erdian egonik.\nFuntsezko zeregina du kobalaminak burmuin eta nerbio-sistemaren jardueran. Baita odoleko eritropoiesian ere.\nZehatza izanik, B12a ez da bitamina bakarra. Lau kobalamina daude, haien egitura molekularrean kobaltoa dutenak:\nFuntzioak.\nEritropoiesian parte hartzeaz gain, proteina eta azido nukleikoen metabolismoan jarduten du kobalaminak. Metilo taldearen (-CH3) transferentzietan ere laguntzen du bitamina horrek.\nNerbio-sistemaren funtzionamendurako funtsezkoa da. Mielina-zorroaren egitura mantentzen du, hots, nerbioak babesten dituen egitura.\nIturria.\nNaturan B12 bitaminaren sintesia bakterioek burutzen dute. Zehazki, lurzoruan edo landareen erroetan\n(sinbiosia eginez) bizi diren bakterioak dira bitamina honen ekoizle nagusiak. Besteak beste, \"Aerobacter\", \"Azotobacter\", \"Bacillus\", \"Clostridium\", \"Mycobacterium\", \"Proteus\", \"Pseudomonas\", \"Rhizobium\" eta \"Streptomyces\" generoak.\nAnimalia belarjaleek bakterioek sortutako B12 bitamina hartzen dute landareetatik, eta haragijaleek belarjaleak janez hornitzen dira bitamina horretaz.\nElikagaien artean, B12 bitamina ugaria da okelan, arrainetan, esnean, arrautzetan eta gibelean. Barazkijaleen artean bitamina honen gabezia ager daiteke, fruta eta barazkietan urria baita.\nGabezia.\nBitamina honen gabeziak anemia kaltegarri izeneko gaitza eragiten du: eritrozitoen kopurua asko jaisten da (eritropoiesiak akats larriak baititu), eta kalte neurologiko eta gastrointestinalak agertzen dira.\nBehar den baino gutxiago hartzen denean, anemia kaltegarria agertzen ez bada ere, beste gaitz batzuk etor daitezke: nekea, depresioa eta oroimen ahula, besteak beste.\nAzpimarratu behar da bitamina hau heste meharrean xurgatua izan dadin beharrezkoa dela urdailak ekoizten duen FI faktorea (\"faktore intrintsekoa\"). Faktorerik ezean hartutako kobalamina ez da xurgatzen eta ez da odolera iristen, anemia kaltegarria agertuz."}
{"id": "140578", "revid": "646", "url": "https://eu.wikipedia.org/wiki?curid=140578", "title": "Kobalamina", "text": ""}
{"id": "140579", "revid": "512", "url": "https://eu.wikipedia.org/wiki?curid=140579", "title": "El Saltillo jauregia", "text": "\"El Saltillo\" jauregia Vallejo Arana familiak 1894an Portugaleten eraikitako aisialdirako etxea da.\nAbaro etorbidean, Santurtziko Oriol eta Portugaleteko Lexartza jauregien artean dago, ia udalerri bien arteko mugan.\nOinplano laua eta hiru solairu ditu, frantziar estiloan eraikiak. 1950ean zaharberritu zuten, fatxadetako apaindurak kendu eta bistako adreilu gorri erabiliz.\nEgun bertan gazteak babesteko gunea dago."}
{"id": "140581", "revid": "23317", "url": "https://eu.wikipedia.org/wiki?curid=140581", "title": "Sociedad Deportiva N\u00e1utica de Portugalete", "text": "Sociedad Deportiva Na\u00fatica de Portugalete 1948an sortutako Portugaleteko ur-kirol kluba da\nKlubak kirol bitan aritzen du: igeriketa eta waterpolo.\nHistoria.\nKluba 1948ko apirilaren 24an sortu bazuten ere, XX. mendeko hasieratik portugaletetarrek itsasadarrean igeriketa-lehiaketak egin edo waterpolo partidak jokatzen zituzten.\nHasieran arraunketa saila ere bazuen, izan ere 1949ko urriaren 29 eta 30ean bere arraunlariek Avil\u00e9sen Espainiako Batel Txapelketa irabazi zuten.\n1972an \u00c1ngel Santamar\u00eda eta 1983an Javier Mel\u00e9ndez kideek Naviako Itsasadarraren Jaitsiera irabazi zuten.\n2009an waterpolo-sailak Bilboko Club Nataci\u00f3n Maristasen sailarekin bat egin zuen.\n1988an, Espainiako Federazioak bere igerilekuetan Portugaleteko Nazioarteko Waterpolo Txapelketa antolatzen du, hasieran klubekin eta gero selekzioekin. Munduko Ligako kanporaketa saioa da."}
{"id": "140583", "revid": "23317", "url": "https://eu.wikipedia.org/wiki?curid=140583", "title": "Club Nataci\u00f3n Maristas", "text": "Club Nataci\u00f3n Maristas 1994an sortutako Bilboko ur-kirol kluba da, \"El Salvador\" ikastetxean egoitza duena.\nKlubak kirol bitan aritzen du: igeriketa eta waterpolo.\nHistoria.\n1970eko hamarkadaren hasieran sortutako \"Asociaci\u00f3n Deportiva Maristas\" 1993an desegin eta hurrengo urtean kluba sortu zuten. 2000an waterpolo saila sortu zuten.\n2009an, sail honek Deportiva Na\u00fatica Portugaleteren sailarekin bat egin zuen."}
{"id": "140585", "revid": "119347", "url": "https://eu.wikipedia.org/wiki?curid=140585", "title": "Euskal Herriko gizonezko waterpolo Liga", "text": "Euskal Herriko gizonezko waterpolo Liga Espainiako gizonezko waterpolo Ligaren hirugarren mailara heltzeko aukera ematen duen lehiaketa da.\nEuskadi eta Nafarroako igeriketa federazioek antolatzen badute, inguruetako taldeek ere parte hartzeko aukera dute\nPalmaresa.\nHona hemen 1997, hau da, liga hasi zenetik, palmaresa"}
{"id": "140587", "revid": "23317", "url": "https://eu.wikipedia.org/wiki?curid=140587", "title": "Larraina", "text": "Campo de Deportes Larraina Iru\u00f1eko kirol kluba da\nHistoria.\n1969an waterpolo saila sortu bazuten ere, ez zuten lehendabiziko partida ofiziala jokatu 1970era arte.\n1980an bigarren mailara eta 1987an Ohorezko mailara igo ziren.\n2005ean maila galdu ondoren, 2006an saila desagertu eta jokalari gehienek Waterpolo Navarra taldea sortu zuten."}
{"id": "140589", "revid": "1310", "url": "https://eu.wikipedia.org/wiki?curid=140589", "title": "Monte Berreaga", "text": ""}
{"id": "140590", "revid": "23317", "url": "https://eu.wikipedia.org/wiki?curid=140590", "title": "Waterpolo Navarra", "text": "Waterpolo Navarra Iru\u00f1eko waterpolo-taldea da.\nHistoria.\n2005ean Larrainak maila galdu ondoren, 2006an saila desagertu eta jokalari gehienek Waterpolo Navarra taldea sortu zuten, lehendabiziko entrenatzailea David Garc\u00eda izanik\n2007an Manel Silvestre entrenatzailea fitxatu ondoren, 2007-08 denboraldian Ohorezko mailara igo eta 2008-09 denboraldian Errege Koparako sailkatu zen. Txapelketa honetan Club Nataci\u00f3 Sabadellek menderatua izan zen\nIzandako jokalaririk garrantzitsuenetarikoak James Stanton, Juraj Sakac eta Sam Mac Gregor izan dira."}
{"id": "140591", "revid": "1310", "url": "https://eu.wikipedia.org/wiki?curid=140591", "title": "Berreagamendi", "text": ""}
{"id": "140592", "revid": "1310", "url": "https://eu.wikipedia.org/wiki?curid=140592", "title": "Berriagamendi", "text": ""}
{"id": "140593", "revid": "119347", "url": "https://eu.wikipedia.org/wiki?curid=140593", "title": "Euskal Herriko emakumezko waterpolo Liga", "text": "Euskal Herriko emakumezko waterpolo Liga Espainiako emakumezko waterpolo Ligaren lehenengo mailara heltzeko aukera ematen duen lehiaketa da.\nEuskadi eta Nafarroako igeriketa federazioek antolatzen badute, inguruetako taldeek ere parte hartzeko aukera dute\nPalmaresa.\nHona hemen 2004, hau da, liga hasi zenetik, palmaresa"}
{"id": "140594", "revid": "119347", "url": "https://eu.wikipedia.org/wiki?curid=140594", "title": "Euskal Herriko emakumezko waterpolo kopa", "text": "Euskal Herriko emakumezko waterpolo kopa Hego Euskal Herriko waterpolo txapelketa da.\nEuskadi eta Nafarroako igeriketa federazioek antolatzen badute, inguruetako taldeek ere parte hartzeko aukera dute\nPalmaresa.\nHona hemen 2006, hau da, txapelketa hasi zenetik, palmaresa"}
{"id": "140595", "revid": "119347", "url": "https://eu.wikipedia.org/wiki?curid=140595", "title": "Euskal Herriko gizonezko waterpolo kopa", "text": "Euskal Herriko gizonezko waterpolo kopa Hego Euskal Herriko waterpolo txapelketa da.\nEuskadi eta Nafarroako igeriketa federazioek antolatzen badute ere, inguruetako taldeek ere parte hartzeko aukera dute\nPalmaresa.\nHona hemen 2008an txapelketa hasi zenetik izandako palmaresa"}
{"id": "140596", "revid": "4380", "url": "https://eu.wikipedia.org/wiki?curid=140596", "title": "El Correo Espa\u00f1ol, diario tradicionalista y de las JONS", "text": ""}
{"id": "140597", "revid": "4380", "url": "https://eu.wikipedia.org/wiki?curid=140597", "title": "El Correo Espa\u00f1ol-El Pueblo Vasco", "text": ""}
{"id": "140602", "revid": "119347", "url": "https://eu.wikipedia.org/wiki?curid=140602", "title": "Portugaleteko Nazioarteko Waterpolo Txapelketa", "text": "Portugaleteko Nazioarteko Waterpolo Txapelketa Portugaleten 1989tik aurrera ospatzen den waterpolo txapelketa da.\nBizkaiko Igeriketa Federakuntzak antolatzen du, Bizkaiko Foru Aldundia eta Portugaleteko Udalaren babesarekin. Deportiva Na\u00fatica Portugaleteren egoitzetan egiten dute.\nHistoria.\n1989an, lehendabiziko ekitaldirako, Europako talde nagusienetariko batzuek, VK Partizan, Budapest Honv\u00e9d SE eta Club Nataci\u00f3 Catalunya, parte hartu zuten. Hurrengo urtetik aurrera selekzio nazionalek parte hartu zuten.\n2002 eta 2008an txapelketa Munduko Ligararako kanporaketa saioa izan zen. 2009an gizon eta emakumezko txapelketak antolatu zituzten."}
{"id": "140603", "revid": "96586", "url": "https://eu.wikipedia.org/wiki?curid=140603", "title": "John Carradine", "text": "Richmond Reed Carradine (New York, 1906ko otsailaren 5a - Milan, 1988ko azaroaren 27a), John Carradine izenaz ezagunagoa, Western eta beldurrezko filmak antzezteagatik ezaguna izan zen aktore estatubatuarra izan zen. David, Bruce eta Keith Carradine aktoreen aita ere izan zen.\nBiografia eta lana.\nJohn Carradine New Yorken jaio zen, familia dirudun batean, ama kirurgialari prestigiotsuaeta eta aita abokatu bikaina izan zituelarik.\nBere hasierako ideia, Arte Grafikoko New York-eko Eskolara joan ondoren, pinturaren eta eskulturaren munduan aritzea izan zen. Shakespiriar aktore lanek sartu zuten interpretazio munduan eta, 1930ean, bere debuta burutu zuen, \"Peter Richmond\" izena hartu zuelarik. 1933ra arte, ez zuen \"John Carradine\" izena hartuko. Urtebete geroago, John Ford-ekin elkartu zen lehen aldiz eta honek egin zuen ezagun hainbat film medio (\"The Prisoner of Shark Island\" (1936) edo Katharine Hepburnek antzestutako \"Maria Estuardo\").\nCarradine John Ford-en hamar bat titulutan agertu zen, \"Suminaren Mahatsak\" (1940), \"Diligentzia\" (1939) edo \"Liberty Valance Tirokatu Zuen Gizona\" (1962) besteaz beste. Horrez gain, \"Hamar Aginduak\" filman (1956) Aaron-en papera antzeztu zuen. Aktore txukuna bazen ere, ez zuen testuinguru dramatikoetan lan egiteko aukera handirik izan. 40ko hamarkadan, antzerki konpainia batekin bidaiatu zuen, William Shakespearen Hamlet eta Macbeth bezalako obrak irudikatuz.\nBroadway-en egindako lanen artean, \"Ferdinand\" dago John Websterren \"The Duchess of Malfi\" lanean, edo \"Ragpicker\" izan zen Jean Giraudouxen \"La Folle de Chaillot\"-en, \"Lycus\" ere izan zen \"A Funny Thing Happened on the Way to the Forum\"-en eta \"DeLacey\" \"Frankenstein\"-en 1981eko bertsioan.\n1935ean, John Carradine Ardanelle McCool-ekin ezkondu zen eta bi seme izan zituzten: Bruce eta David; 1941ean dibortziatu ziren.\nBerriro ezkondu zen John eta, oraingoan, Sonia Sorel izan zuen emazte. Bikote honek ere bi seme-alaba izan zituen: Keith eta Robert; bikotea 1956an banandu zen.\nDoris Rich (1957-1971) eta Emily Cisneros (1975-1988) ere izan zituen andregai.\nCarradine 225 pelikula baino gehiagotan azaldu zen, horietako batzuetan pertsonaia eszentriko, zoro edo maltzurraren paperean; beldurrezko generoan, 40ko hamarkadan ikur nagusienetako bat bilakatu zen. 1985ean, Daytime Emmy Saria irabazi zuen \"Umbrella Joe\"-n laneko zahar eszentrikoaren papera interpretatu zuelako.\nJohn Carradinek badu izarra Hollywood-eko Ospearen Paseoan, Hollywood Blvd-eko 6240 zenbakian hain zuzen ere eta hori zinemari eta entretenimenduari egin zion ekarpenarengatik izan zen.\n2003an, Oklahoma City-ko National Cowboy &amp; Western Heritage museoan dagoen Western Performers Hall of Fame-n sartu zen.\n1988ko azaroaren 27an hil zen Milanen (Italia). 82 urte zituen. Milango Duomoaren 328 eskailerak igo berri zituen eta gutxi zen Hegoafrikan filma bat bukatu zuenetik. Hauek izan omen ziren azken hitzak:"}
{"id": "140604", "revid": "1545", "url": "https://eu.wikipedia.org/wiki?curid=140604", "title": "Tupac Amaru I", "text": ""}
{"id": "140605", "revid": "98220", "url": "https://eu.wikipedia.org/wiki?curid=140605", "title": "Sam Elliott", "text": "Samuel Pack Elliott (Sacramento, Kalifornia, 1944ko abuztuaren 9a) aktore estatubatuarra da. Bi alditan Urrezko Globoak sarietarako izendatua izan da. Bere fisiko garai, ihar eta mehea, bai eta ahots ozenarengatik, Elliotek sarritan betiko cowboy klasikoa irudikatu izan du."}
{"id": "140610", "revid": "336", "url": "https://eu.wikipedia.org/wiki?curid=140610", "title": "Crocodilia", "text": "Crocodilia (edo Crocodylia) narrasti handien ordena bat da. Orain dela 84 milioi urte agertu ziren, Campaniar garaian. Hegaztien ahaiderik gertukoenak dira gaur egun, Archosauriaren barruan zeuden taldeen artean bizirik jarraitzen duten bi taldeak direlako. Crurotarsi kladoa orain dela 220 milioi urte agertu zen eta zituzten forma anitzetik biziraun duen bakarra hau da.\nTalde honen barruan krokodiloak, aligatorrak, kaimanak eta gabialak sartzen dira. Batzuetan \"krokodilo\" hitzarekin talde osoa izendatzen da, baina ez da zuzena.\nFilogenia.\nFilogenia honetan letra etzanez desagertutako kladoak agertzen dira eta letra arruntez gaur egun bizirik daudenak."}
{"id": "140611", "revid": "336", "url": "https://eu.wikipedia.org/wiki?curid=140611", "title": "Krokodilido", "text": ""}
{"id": "140612", "revid": "336", "url": "https://eu.wikipedia.org/wiki?curid=140612", "title": "Diapsida", "text": "Diapsida (grezieraz \"bi ganga\") Amniota narrastien azpiklase bat dira. Euren ezaugarri nagusia, jatorrian, bi fosa tenporal dituztela dira, hau da, bi leihatila buru-hezurraren alde bakoitzean, begiaren atzealdean. Sinapsida eta Anapsidarekin batera Amniotaren hiru talde handietako bat da. Karboniferoan sortu zen taldea."}
{"id": "140613", "revid": "336", "url": "https://eu.wikipedia.org/wiki?curid=140613", "title": "Synapsida", "text": "Synapsida (grezieraz \"fusionatutako arkua\") animalia mota bat da, narrastien barrukoa baina, era berean, ugaztunak biltzen dituenak (ugaztunen ezaugarri asko dituzte eta, hori dela eta, ugaztunen aurrekotzat hartuak izan dira).\nDefinizioz Mammalia eta Mammaliatik beste edozein Amniotatik baino gertuago dauden animalia guztiak barne-biltzen ditu. Lehen synapsidoak normalki Pelycosaurus izena hartzen dute, ugaztun-itxura zutenak Therapsida. Literatura klasikoan ugaztun ez direnak \"ugaztunkara\" izena jasotzen dute, baina kladistikaren barruan \"proto-ugaztun\" izena hartzen dute. Amniotaren eboluzioz sortu ziren eta sortu ziren taldeen artean handienen artean dago, Sauropsidarekin batera (narrastiak eta hegaztiak). Tenporalean leiho bakarra dute begiaren atzealdean eta ezaugarri hau lehen aldiz Karboniferoan azaldu zen, orain 324 milioi urte.\nLehen, bi multzo nagusi bereizten ziren: pelikosauroena (Permikoaren bukaerakoa) eta terapsidoena (Triasikokoa).\nSynapsida Permiarrean zehar oso talde arrakastatsua izan zen. Permiar iraungitzearekin batera euren kopurua asko jaitsi zen eta espezie batzuek baino ez zuten lortu Triasikora igarotzea, nahiz eta Archosauria taldekoek euren lekua irabazki. Kretazeoan azken kideak desagertu ziren. Hala ere ugaztunen lehenengo arbasoak talde honetakoak zirenez berez taldea ezin da desagertutzat eman. Gizakiak azken milaka urtetan izandako gorakadak berriro jarri du talde hau nagusi moduan."}
{"id": "140616", "revid": "148237", "url": "https://eu.wikipedia.org/wiki?curid=140616", "title": "Ren\u00e9 Lafon", "text": "Mathieu Ren\u00e9 Lafon (M\u00e9rignac, Gironda, 1899ko abuztuaren 4a - Arcachon, 1974ko otsailaren 4a) euskal hizkuntzalaria izan zen, jatorriz frantsesa. Paueko lizeoan irakasle zela, euskara ikasteari ekin zion. Bigarren Mundu Gerran soldadu izan zen, eta, preso zegoela, 1940-1941 urteen bitartean, espetxekide euskaldunekin hitz eginez bere euskara hobetu zuen. Filosofiako ikasketak egin zituen Sorbonan. Lehen Mundu Gerran parte hartu zuen. Alen\u00e7onen, Pauen eta Bordelen aritu zen lizeoko irakasle (1921-1937). Pauen egin zituen euskarari buruzko lehen ikasketak.\nEuskal aditzari buruzko doktorego tesia defendatu zuen Sorbonan (1944). Frantziako Hezkuntza ministroak Bordeleko Unibertsitatean Euskal Hizkuntza eta Literaturaren katedra sortzea erabaki zuen 1948an; Ren\u00e9 Lafon izendatu zuten katedradun, eta han jardun zuen 1969ko irailaren 30ean erretiroa hartu zen arte. Euskaltzain osoa izan zen 1953az geroztik, 14. aulkia zuela.\nCentre National de la Recherche Scientifique erakundeko kide izan zen 1937. urtetik aurrera. Bigarren Mundu Gerran atxilo hartu zuten, Bainvillen. Han, harekin batera preso hartutako euskaldunengandik euskalkiei buruzko informazioa jaso zuen. 1941ean libre utzi zuten. Zuberoara joaten hasi zen orduan, uda askotan, euskara ikertzera, nahiz eta bere lehen ikergaia Kaukasoko hizkuntzak izan ziren. 1941-1943 bitartean bukatu zuen bere tesia euskal aditzari buruz, bi liburukitan argitara emana: \"Le syst\u00e8me du verbe basque au XVIe si\u00e8cle\" eta \"Le syst\u00e8me des formes verbales \u00e0 auxiliaire dans les principaux textes basques du XVIe si\u00e8cle\". 1949an, Bordelen Euskal Hizkuntza eta Literaturako Katedra sortu zelarik, Lafon izan zen postu hura betetzeko izendatua, eta, harik eta erretiroa hartu zuen arte (1969), han aritu zen irakasle. Euskaltzaindiak bere kideen artean onartu zuen 1953an. 1969an, Tbilisiko Unibertsitateak (Georgia) \"honoris causa\" doktore izendatu zuen. Ehunetik gora artikulu ditu euskararekin zerikusia duten gai bereziei buruz idatziak."}
{"id": "140620", "revid": "75584", "url": "https://eu.wikipedia.org/wiki?curid=140620", "title": "Emic eta etic", "text": "Emic eta etic giza- eta gizarte zientzietan, batez ere antropologian eta etnografian, erabiltzen diren metodologia osagarriak dira:\n\"Emic\" eta \"etic\" bereizketa Kenneth Pike hizkuntzalari eta antropologoak plazaratu zuen 1954 urtean eta geroztik eztabaida biziak sortu ditu ikuspegi bakoitzaren defendatzaileen artean. \"Emic\" ikuspegiaren aldekoek kulturak osotasun moduan aztertu direla baiztatzen dute eta horretarako kulturak kulturako protagonisten asmoak eta jarrerak hartu behar dira aintzakotzat, \"etic\" ikuspegiaren objektibismoa kritikatuz. \"Etic\" ikuspegiaren defendatzaileen esanetan, berriz, kulturak kanpotik agertzen zaizkio ikertzaileari eta horrela aztertu behar dira, \"gauza\" moduan; \"emic\" ikuspegiak kultura-fenomenoak barnetik modu zehatzean ikertzeak dakarren zailtasunak adieraziz.\n\"Emic\" metodologiaren defendatzailea Marvin Harris antropologoa izan da. \"Etic\" aldekoetan, \u00c9mile Durkheim soziologoa nabarmendu da.\nMetodologia bat edo bestea aplikatzerakoan, ikerketaren helburua hartu behar da kontuan. \"Emic\" metodologia aproposa da gizarte-fenomenoaren adierazgarritasuna edo zentzua bilatu nahi denean; \"etic\" ikuspegia, berriz, egokiagoa da ikerketa konparatiboak edo deskribatzaileak egin nahi direnean."}
{"id": "140624", "revid": "6327", "url": "https://eu.wikipedia.org/wiki?curid=140624", "title": "Euskal Herriko idazle erdaldunak", "text": ""}
{"id": "140625", "revid": "448", "url": "https://eu.wikipedia.org/wiki?curid=140625", "title": "Hizkuntzen Europako Erreferentzia Marko Bateratua", "text": ""}
{"id": "140626", "revid": "448", "url": "https://eu.wikipedia.org/wiki?curid=140626", "title": "Hizkuntzen Europako Erreferentzi Marko Bateratua", "text": ""}
{"id": "140628", "revid": "448", "url": "https://eu.wikipedia.org/wiki?curid=140628", "title": "Hizkuntzetarako erreferentzia-esparru komuna", "text": ""}
{"id": "140629", "revid": "448", "url": "https://eu.wikipedia.org/wiki?curid=140629", "title": "Hizkuntzetarako Europako Marko Komuna", "text": ""}
{"id": "140630", "revid": "448", "url": "https://eu.wikipedia.org/wiki?curid=140630", "title": "Europako Erreferentzi Marko Bateratua", "text": ""}
{"id": "140631", "revid": "448", "url": "https://eu.wikipedia.org/wiki?curid=140631", "title": "Europako Erreferentzia Marko Bateratua", "text": ""}
{"id": "140634", "revid": "201", "url": "https://eu.wikipedia.org/wiki?curid=140634", "title": "Ciudad Universitaria", "text": ""}
{"id": "140645", "revid": "105290", "url": "https://eu.wikipedia.org/wiki?curid=140645", "title": "Kgalagadi", "text": "Kgalagadi Botswanako hego-mendebaldeko barruti bat da, Namibia eta Hegoafrika-rekin mugatzen dena. Administrazio zentrua Tshabong da. Kgalagadi-k Kalahari desertuaren zati handi bat hartzen du barnean. Barrutiak 42.000 biztanle zituen 2001ean, eta 105.200 km\u00b2-ko azalera dauka."}
{"id": "140646", "revid": "512", "url": "https://eu.wikipedia.org/wiki?curid=140646", "title": "Tshabong", "text": "Tshabong Kgalagadi barrutiko administrazio zentroa da, Botswanan. Kalahari desertuan kokatzen da. 6.591 biztanle zituen 2001ean.\nOspital nagusienak azalera oso handiko biztanleei ematen die zerbitzua."}
{"id": "140648", "revid": "17", "url": "https://eu.wikipedia.org/wiki?curid=140648", "title": "Etic", "text": ""}
{"id": "140649", "revid": "17", "url": "https://eu.wikipedia.org/wiki?curid=140649", "title": "Emic", "text": ""}
{"id": "140651", "revid": "6327", "url": "https://eu.wikipedia.org/wiki?curid=140651", "title": "Ormuz itsasartea", "text": ""}
{"id": "140653", "revid": "201", "url": "https://eu.wikipedia.org/wiki?curid=140653", "title": "Perra", "text": ""}
{"id": "140658", "revid": "336", "url": "https://eu.wikipedia.org/wiki?curid=140658", "title": "Anapsida", "text": "Anapsida (grezieraz \"an\", ez, eta \"hapsidos\", ganga) Amniota narrastien azpiklase bat da. Ez dute leihorik buru-hezurraren atzealdean, alde tenporalean. Gaur egun Testudines ordena baino ez da bizi, hau da, dortokak eta bere senideak. Lehenengo fosilak Triasikoan aurkitu dira, baina gaur egungo dortoken antza handiegia dute ordezkari zaharrenak hauek izateko. Bere ahaideak diren Synapsida eta Diapsida Karboniferoan sortu zirenez garai horretakoak direla esan daiteke.\nTradizionalki talde monofiletikoa zela uste zen, baina badirudi ahaideak ez ziren talde fosilak ere sartzen direla. Leihorik ez izatea karaktere plesiomorfiko bat denz taxoi parafiletikoa izan daiteke. Egile batzuen arabera dortokak berez leihoak galdu dituzten Diapsidaren ondorengoak izan daitezke. Dortokez gain Procolophonidae taldeak baino ez zuen lortu Permiar-Triasiko garaia gainditzea."}
{"id": "140660", "revid": "21098", "url": "https://eu.wikipedia.org/wiki?curid=140660", "title": "Johnny Test", "text": "Johnny Test Estatu Batuetako eta Kanadako animaziozko telesaila da, Cartoon Network, Teletoon eta Kids' WBren produkzioa dena. 2005eko irailaren 17an ikusi zen lehen aldiz telebistan. Scott Fellowsek telesaila sortu zuen."}
{"id": "140661", "revid": "69297", "url": "https://eu.wikipedia.org/wiki?curid=140661", "title": "Vladimir Karpets", "text": "Vladimir Aleksandrovitx Karpets, errusieraz \"\u0412\u043b\u0430\u0434\u0438\u0301\u043c\u0438\u0440 \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u0438\u0447 \u041a\u0430\u0440\u043f\u0435\u0301\u0446\", (San Petersburgo, Errusia, 1980ko irailaren 20a - ) txirrindulari errusiarra da. Egun Nafarroako Mutiloabeiti herrian bizi dena.\nBiografia.\nDebuta.\n2000garren urteko Sydneyko Joku Olinpikoetan pista proban parte hartu ondoren, Karpets profesional lez 2001. urtean Itera taldearekin egin zuen debuta, non bi urtez egon zen. Bere bigarren urtea taldean 2002an, hirugarren izan zen (brontzea) Errusia erlojuz kontrako txapelketan.\nEtxabarri eta Unzuerekin batera.\nKarpets (bere lagun Denis Mentxovek egin zuen lez) Nafarroan bizi da, 2003an Etxabarri eta Eusebio Unzue zuzendariek ibanesto.com (banesto taldearen segida) talderako fitxatu baitzuten.\n2004an, bere bigarren denboraldia taldean (Illes Balears deitua), Frantziako Tourreko maillot zuria (gazte onena) irabazi zuen, bigarren postuan Thomas Voeckler frantsesa geratu zen. Geroxeago, abuztuan, bere selekzioarekin Atenasko Olinpiar Jokoetan parte hartu zuen ibilbide proban.\n2005ean UCI ProTourren lehenengo denboraldia (non bere taldea hasieratik sartu egon zen), ez zuen lortu aurreko denboraldian emondako maila, nahiz eta Italiako Giroan top 10 barruan sartua izanda.\n2006an, taldea Caisse d\u2019Epargne deitzera pasatu zen, ez zuen garaipenik lortu.\n2007a hasi zuen Gaztela eta Leongo Itzuliko etapa bat irabazten, eta geroago Kataluniako Voltako jenerala irabazi zuen. Baina urteko momenturik onena Suitza Itzulian heldu zen jeneraleko garaipena lortuz itzuli ospetsu honetan.\n2008an, taldean egongo zen azkenengo urtea, Ordiziako Klasika irabazi zuen, baita Errusiako erlojupeko txapelketan hirugarren (brontzea) postua lortu zuen.\nKatuxako buru errusiarra.\nOrain dela gutxi sortu zen Katuxa, UCI ProTour kategoriakoa, taldeagatik fitxatu zuen. Romandia Tourreko sailkapenean 2. geratu zen.\nGaraipenak.\n2002\n2004\n2005\n2007\n2008\n2009\n2010\n2011"}
{"id": "140669", "revid": "336", "url": "https://eu.wikipedia.org/wiki?curid=140669", "title": "Royal Air Force", "text": "Royal Air Force (RAF) (euskaraz \"[Erresuma Batuko] Aireko Errege Armada\") Erresuma Batuko aireko armada da. Munduko aireko armada independente guztien artetik zaharrena, 1918ko apirilaren 1ean sortu baitzuten.\n1.114 hegazkin ditu (2010) eta, 2009tik aurrera, 44.300 erregularreko indarra du, eta 2500 borondatezko. Hegazkinen eta langileriaren geihengoa Erresuma Batuan daude, baina beste guztiak operazioetan daude (nagusiki Afganistan eta Ekialde Hurbila) edo atzerriko egonaldi luzetako baseetan (Ascension Irletan, Canadan]], Cyprusen, Diego Garcian, Gibraltaren, Falkland uharteetan eta Alemanian).\nMisioa.\nRAFen misioa Erresuma Batuko defentsa ministerioaren (MoD) helburuak bermatzea da, direla \"Erresuma batuko eta itsasoz bestaldeko lurraldeen segurtasuna eta defentsa bermatzea, espezialki terrorismoaren kontra, Gobernuaren atzerri politikei laguntzeko, espezialki bakea eta segurtasun nazionalean beharrezkoa den ahalmena ematea.\"\nHistoria.\nEraketa eta historia goiztiarra (1918-1939).\nRAF 1918ko apirilaren 1ean sortu zen Aireko Errege Gorputzaren eta Itsasoko Aireko Errege Zerbitzuaren fusioarekin. Aireko Errege Gorputza Errege Ingeniarien dibisio bat zen, Britainiar Armadaren kontrolpean. Bi unitateak fusionatzeko eta indar armatu independente bat sortzeko erabakia Lehen Mundu Gerrako gertaerei aurre egiteko erantzuna izan zen. Gerra hartan aire bidezko boterea erabakigarria zela erakutsi zuen lehen aldiz. Aireko Errege Indar sortu berria boteretsuena izan zen bere garaian, 20.000 aireontzi zituen, eta gerra arteko garaia nahiko baketsua izan zen RAFentzat, Britainiar Inperioan garrantzi gutxiko ekintzetan parte hartuz.\nRAFek Afganistanen eman zuen zerbitzua, non lehenengo aldiz egin zen hiritarren ebakuazioa 1928an. 1936 urtean, RAF agintaritzaren berrantolaketaren ondorioz, Borroka Agintaritza (\"Fighter Command\"), Bonbardaketa Agintaritza (\"Bomber Command\") eta Kostaldeko Agintaritza (\"Coastal Command\") sortu ziren. Itsasoko Aireko sekzioa RAFetik banandu eta Flotaren Aireko Arma (\"Fleet Air Arm\") deitzera igaro zen, Errege Armadaren menpe.\nBigarren Mundu Gerra (1939-1945).\nRAFek hazkunde azkarra izan zuen Alemania Naziaren aurkako gerrak eztanda egin zuenean 1939an. Honela, Britainia Handiaren aireko tripulazioak Nazio Mankomunitatean (Commonwealth-ean alegia) entrenatu ziren Commonwealth-aren Aireko Entrenamendu Planean zehar eta eskuadroi osoak, hala nola hamarna mila soldadu bidali ziren komisio zerbitzua betetzera Commonwealth-eko beste herrialdetako airezko indar armatuetan. Soldadu hauekin beste hainbat soldaduk bat egin zuten, horietako asko Europar kontinentean naziek okupaturiko herrialdetatik ihes egin zutenak.\nRAF existitzearen arrazoia definitu zuen uneetariko bat Ingalaterrako Batailan eman zen. 1940ko udan, RAFek Luftwafferen erasoaldiak egotzi zituen, agian inoizko aireko kanpaina luze eta korapilatsuena izan zen hartan. Lorpen horrek nabariki atzeratu zituen alemaniarren planak Ingalaterra inbaditzeko (Itsas Lehoi Operazioa) eta Bigarren Mundu Gerraren bilakaera eraldatzea posible egin zuen; ingelesen ahalegin militarra -\"Ardatza\"ren potentzien aurka- jarrai zedin posible egin zuen, Sobietar Batasunak eta Estatu Batuak gerran parte hartzea erabaki zuten arte, orduan indar-oreka Aliatuen alde hautsi baitzen.\nRAFen esfortzu handiena gerran zehar Alemaniaren aurkako bonbardaketa estrategikoaren kanpaina izan zen. 1942ko maiatzak 31tik aurrera, RAFen Bonbardaketa Agintaritza eskala handiko gau-erasoaldiak zuzentzeko gai izan zen. 1000 hegazkin arte ere inplikatu zituen, zeinetatik asko lau motorretako bonbaketari astun berriak ziren. Gerraren azken hilabeteetan zehar, Alemaniako hirien aurkako erasoen etikaren inguruan eztabaida handia dago; adibideetako bat Dresdeko Bonbardaketa dugu.\nGerra Hotza (1945-1990).\nBigarren Mundu Gerraren ondoren, RAF beste berrantolaketaren mende egon zen; batik bat, aireko gerraren aurrerapen teknologikoen ondorioz ehiza-hegazkinak eta erreakzio bonbaketariak sortu baitziren. Britainiarrek arma nuklearrak garatu eta gero, RAFeko V bonbaketarien eskuadroiek disuasioko armategi nuklearraren garraioaren erantzukizuna bereganatu zuten, Errege Armadaren Polaris motako itsaspekoak garatzen ziren bezala. 1968an Polaris itsaspekoak martxan jarri zirenetik, RAFen funtzio nuklear-estrategikoa maila taktikora murriztu zen, WE177 grabitate lehergailuen erabileraz. Funtzio taktikoa V bonbaketariek jarraitu zuten 80ko hamarkada hasieratik, 1998 urtera arte Tornado GR1 ehiza-bonbaketariengatik.\nRAFen funtzio nagusia Gerra Hotzean Europaren defentsa izan zen, Sobietar Batasunaren eraso potentzialen aurka. Britainiar Inperioaren gainbeherarekin, mundu mailako operazioen irismena murriztu zen eta Ekialde Urruneko RAF 1971ko urriaren 31an disolbatu zen.\nAurrekoa gorabehera, RAFek borrokaldi askotan hartu zuen parte Gerra Hotzean zehar. RAFen eginbeharra Koreako Gerran txikiagoa izan zen, zeinetan ontzi flotatzaileak parte hartu zuten. 1956ko Suezko Krisialdia, halere, RAF parte hartzeko aukera izan zen. Orduko operazioetarako, Zipre eta Maltan basea zuten hegazkinak erabili zituen. 60 hamarkada hasieran, Malasia-Indonesia gatazkak (Konfrontasi) RAF hegazkinen erabilera eskatu zuen, baina diplomazia eraginkorrari eta alde bietako gertaera batzuen ignorantzia selektiboari esker, gatazkak ez zuen erabateko gerran bukatu\n1982ko Malvinetako Gerran Ejerzitoak eta Armadak hartu zuten parte nagusiki, izan ere, bataila lurraldea RAF hegazkinen eragin eremutik kanpo aurkitzen zen. Hala ere, RAF hegazkinak Ascension uhartean hegazkinak zabaldu ziren eta Armadaren hegazkin-ontzian. Misio garrantzitsuenak gatazka honetan \u201c\"Black Buck\"\u201d erasoaldiak izan ziren, Ascension Uhartean basea zuten Avro Vulcan hegazkinez baliatuz. Edonola ere, RAFek beste hainbat zerbitzu eman zituen gatazkan zehar egin beharreko ahalegin logistiko ikaragarrian, Malvina Uharteetako helikopteroen bitartez, HMS Hermes hegazkin-ontzitik hegaz egiten zuten Harrier GR3en bidez eta itsas-patruilako hegazkinak, hegazkin zisterna flotarekin.\n1990tik gaur egunera arte.\n1991an, RAFeko 100 hegazkinek Golkoko Gerran hartu zuten parte. Gatazka hori zedarri izan zen RAF historian zehar, izan ere, RAFek lehen aldiz erabili zuen zehaztasunez gidatutako munizioak kantitate adierazgarrian. Geroago, 1999an, Kosovoko Gerraren ondorioz RAF Europan zabaldu zen Bigarren Mundu Gerratik. Afganistango inbasioan, 2001ean, RAFek Estatu Batuei laguntza eman zion, zisterna eta errekonozimendu hegazkinez hornituz.\nIrak-eko inbasioan, RAFek eskala handiko zabaltzea burutu zuen Estatu Batuetako Aireko Armadaren mesedetan. RAFen galera bakarrak istripuen eta alde bereko erasoen ondorioz eman ziren, RAFeko Tornado bat \"Patriot\" misil estatubatuar batengatik suntsitua izan zenean, alegia."}
{"id": "140670", "revid": "1519", "url": "https://eu.wikipedia.org/wiki?curid=140670", "title": "Luis Elberdin", "text": "Luis Elberdin Bilbao (Orereta, Gipuzkoa, 1951) sexologoa da. Psikologia-ikasketak Parisen eta Donostian egina, Orereta eta Donostiako Askabide sexu-osasun zentroen sortzailea da. Hedabide zenbaitetan hartu du parte, sexualitate gaien inguruan. Halaber, gaztelaniaz liburu batzuk idatzi ditu gaiaren gainean; bai eta jaioterri duen Errenteriaren izenaz ere, \"Orereta\" izenaren alde."}
{"id": "140671", "revid": "1340", "url": "https://eu.wikipedia.org/wiki?curid=140671", "title": "Iparraldeko eskualde", "text": ""}
{"id": "140672", "revid": "1340", "url": "https://eu.wikipedia.org/wiki?curid=140672", "title": "Erdialdeko eskualde", "text": ""}
{"id": "140673", "revid": "201", "url": "https://eu.wikipedia.org/wiki?curid=140673", "title": "Vladimir karpets", "text": ""}
{"id": "140674", "revid": "1545", "url": "https://eu.wikipedia.org/wiki?curid=140674", "title": "Eritropoiesi", "text": "Eritropoiesia eritrozitoen eraketa-prozesuari deritzo, helduengan hezur muinean osatzen dena. Eritrozitoak eritroblasto izeneko zelula aitzindarietatik sortzen dira.\nUmekian eritropoiesia zaku bitelinoan eta gibelean burutzen da. Umeengan eta helduengan, aldiz, hezur muinean. Ornoak, esternoia, saihets-hezurrak eta pelbisa dira helduengan eritropoiesia burutzen duten hezurrak.\nEritrozito baten bizitza odolean 120 egun ingurukoa da. Bere bizitzan zehar 600 km inguru egiten ditu zirkulazio-aparatuan.\nBeren sortze-abiadurari dagokionez, egundokoa da: hezur-muinean 2 milioi eritrozito inguru sortzen dira segundoko."}
{"id": "140676", "revid": "119347", "url": "https://eu.wikipedia.org/wiki?curid=140676", "title": "David Carradine", "text": "John Arthur Carradine, zinema munduan David Carradine izenaz ezagunagoa (Hollywood, AEB, 1936ko abenduaren 8a - Bangkok, Thailandia, 2009ko ekainaren 3a), aktore estatubatuar bat izan zen eta, batez ere, \"Kung Fu\" telesailan eta \"Kill Bill\" filmean egindako lanengatik ospetsu egin zen.\nBiografia.\nJohn Arthur Carradine Hollywooden (AEB) jaio zen 1936ko abenduaren 8an. Aita John Carradine aktorea izan zen eta ama, Ardanelle \"Abigail\", jaiotzez, McCool. Keith, Christopher eta Robert anaiaorde izan zituen.\n\"Jack\" txikiak \u2014horrela deitzen zioten etxean\u2014 haurtzaro mugitua izan zuen. Gurasoak banandu eta behin eta berriro ezkondu ziren. Bera jaio zenean, amak aurreko ezkontza batetik bazituen beste hiru seme-alaba eta aitaren lehena bazen ere, beste lau senide etorri zitzaizkion gero. Bere autobiografiaren arabera, bikoteak ez zituen harreman samurrak izan eta, bost urte besterik ez zuenean, bere buruaz beste egiten saiatu zen, jada. Anaia Bruce eta biek aita biologiko ezberdinak zituztela jakin zuenean, bere burua urkatu nahia etorri omen zitzaion.\nHiru urtez ezkonduta egon ondoren, amak dibortzioa eskatu zion Johni, baina beste bost urtez ezkonduta segitu zuten. 1944an banandu zen bikotea, \"Jack\"ek zazpi urte zituela. Aitak Kaliforniatik alde egin zuen, ez baitzion pentsioa ordaindu nahi eta bikotea sesio legaletan murgildu zen. \"Jack\" aitarengana joan zen, New Yorkera, baina ondorengo urteetan hemendik hara ibili beharrean izan zen, barnetegi eta erreformatorioetan.\nAzkenean, Jack Carradine Kaliforniara itzuli zen eta Oakland Junior College eskolan (gaurko Laney College) graduatu zen. Drama eta Musikaren teoria ikasi zuen eta musika idazten hasi.\nAlde egiten saiatu bazen ere, 1960an, AEBetako armadara joan behar izan zuen. Betiko neska-lagun Donna Lee Bechtekin ezkondu zen eta alaba bat izan zuten, Calista. Haurtzaroan izandako egonkortasun ezak bizitza guztian jazarri zion, bera ere bost aldiz ezkondu baitzen. Askotan izan zen atxilotua eta prozesatua eta, maiz, droga abusuak hartu zuen.\nHauek izan ziren bere emazteak:\nGainera, 1972 eta 1975 artea, Barbara Hershey neska-lagun izan zuen.\nLana.\nZinema ibilbidea 1964ko western generoko Taggart filmean hasi zuen. Aktore gisan dizdira egin zuen, baina 1972 eta 1975 urte arteko \"Kung Fu\" telebista seriearen pertsonaiak pisu handia hartu zion karrera osoan. \"Kwai Chang Caine\" moje shaol\u00edn txinatar-estatubatuarra Bruce Leerentzakoa zen hasiera batean, baina Carradineri esleitu zioten, Brucen itxura \"orientalegia\" zela-eta.\nPpertsonaia esanguratsua izan zen haren lan-ibilbidean eta, ondoren etorri ziren interpretazioak askotan arte martzialei lotuta egon ziren: adibidez, Richard Mooreren \"Circle of Iron\" (1978) edo Steve Carverren \"Lone Wolf McQuade\" (1983). \"Kung Fu\" seriea egin zuenean, Carradine ez zen arte martzialetan oso jaioa, baina interes handia piztu zitzaion eta trebatzen saiatu zen: gaiaren inguruko liburu bat ere idatzi zuen.\nOndorengo urteetan, beste lan batzuk ere izan zituen:\n1990eko hamarkadaren hasieran, \"Kung Fu\" telebista seriearen jarraipena zuzendu, protagonizatu eta ekoitzi zuen\nAzken zinema lanen artean, \"Bill\" pertsonaia azpimarratu behar da, Quentin Tarantinoren \"Kill Bill\" filma Uma Thurmanen ondoan egin zuenean.\nTelebista serie batean ere parte hartu zuen, \"Celebrity Paranormal Project\", VH1 kanalean: aktore ospetsuak hainbat tokitan sartzen ziren eta espirituekin egiten zuten topo. Carradine gidaria zen edo esperientzia zuena, behintzat.\n2009an, \"Big Stan\" filma estreinatu zuen, berriro \"Kung Fu\" lanetan aurrekogaraiak gogoraraziz.\nArazoak bizitza pertsonalean.\nGaztetan, behin baino gehiagotan hartu zuten preso, polizia jotzeagatik, ordena publikoko iskanbilak, lapurretak eta abar leporatuta.\n1967an, \u2014izena aldatuta zuen, jada, eta \"David\" zen\u2014 marihuana izateagatik atxilotu zuten.\n1974an, oso pertsona ezaguna zen eta berriro hartu zuten atxilo, lapurreta eta kalteak esleituz. Peiotearen eraginpean eta bilutsik paseatzen ibili omen zen Laurel Canyon auzoan. Leihoa hautsi eta bizilagun baten etxera sartu zen, besoan ebakia eginez. Odola dariola zihoan eta poliziak horrela atxilotu zuen, odol arrastoak jarraituz, alegia.\n1980an, Hegoafrikan zela, \"Rally\" filma egiten, berriro atxilotu zuten, marihuana zuelako. Hamarkada hartan beste bi aldiz behintzat egon zen preso, alkoholaren eraginpean gidatzeagatik.\nHeriotza.\n2009ko ekainaren 4an, hilik aurkitu zuten Bangkokeko (Thailandia) Park Nai Lert hoteleko logelan. Bertako medioetan, bere buruaz beste egin zuela esan zuten, bere burua urkatuz, baina haren agenteak arrazoi naturalak izan zirela esan zuen. Geroko azaldu zen informazioaren arabera, badirudi ez bata eta ez bestea ez zela egia izan, bere buruari itolarria eraginez jasandako istripua baizik; masturbazioan, arnasestu autoerotikoaren bidez, sexu estimulazioa potentziatu nahian zebilen eta horretantxe ari zela hil zen.\nThailandiako poliziak ez zuen ofizialki ezer argitu eta familiak FBIren laguntza eskatu zuen. Hango agintaritzak poliziaren ikerketa behatzeko baimena eman zien, baina ez ikertzeko ahalmena. Egun batzuk geroago, \"Thai Rath\" egunkariak Carradineren hilotzaren argazkia argitaratu zuen, aurkitu zuten bezalaxe, eta aktorearen familia haserretu zen oso.\nOndorengo egunetan, hipotesiak barra-barra ibili ziren, baina ez zen ezer egiaztatu. Bigarren autopsia batek suizidioaren kontua baztertu zuen, baina ez ziren heriotzaren arrazoiaren ondorio garbira iritsi.\nCarradinek 72 urte zituen eta Charles de Meaux zuzendariaren \"Stretch\" filma grabatzen ari zen.\nLos Angelesko hilerrian egin zioten azken agurra eta 400 bat lagun bertaratu zire, besteak beste, Tom Selleck, Jane Seymour, Daryl Hannah eta Lucy Liu, (gonbidatuek bakarrik izan zuten joateko aukera)."}
{"id": "140681", "revid": "1545", "url": "https://eu.wikipedia.org/wiki?curid=140681", "title": "Afrika Korps", "text": "Deutsches Afrika Korps (DAK) Bigarren Mundu Gerran zehar italiar gudarosteari laguntzeko asmoz 1941an Afrikako iparraldera bidalitako alemaniar indar militarrak izan ziren.\nBuruzagitza.\nIndar hauen komandantea Erwin Rommel zen, \"Basamortuko Azeria\" () ezizenaz ezagunagoa.\nHistoria.\nTropa hauek oso ondo prestatuta egon ziren. Horrela, hasieran aurrera egin zuten etengabe, eta Hitlerrek sekulako konfiantza jarri zuen haiengan. Hala ere, baliabideren eskasia inposatu zen eta El-Alameingo guduan galtzaile atera eta gero haien plangintza deuseztatu zen: gudaroste aliatuak aurrea hartu zuten Ipar Afrikako Kanpainan eta Afrika Korpsak Tunisiatik alde egin behar izan zuten Italiarantz.\nPortaera.\nPortaera bikaina izan zuen, egoera kaskarrean britainiar indarren aurka borrokatuz. Azkenik, 1942ko urriaren 23an Bernard Montgomery jeneralaren agindupeko indarrek bigarrengo El-Alameingo guduan garaitu zituzten, gudarostearen dekadentzia ekarriz."}
{"id": "140682", "revid": "2241", "url": "https://eu.wikipedia.org/wiki?curid=140682", "title": "RAF", "text": "RAF akronimoak honako esanahiak izan ditzake:"}
{"id": "140683", "revid": "201", "url": "https://eu.wikipedia.org/wiki?curid=140683", "title": "Rote Armee Fraktion", "text": ""}
{"id": "140684", "revid": "6327", "url": "https://eu.wikipedia.org/wiki?curid=140684", "title": "Gilgamesh epopeia", "text": ""}
{"id": "140688", "revid": "1519", "url": "https://eu.wikipedia.org/wiki?curid=140688", "title": "Gilles de Rais", "text": "Gilles de Montmorency-Laval, Raisko baroia, Gilles de Rais (edo Gilles de Retz) ere deitua (1405 ? - 1440ko urriaren 26a), zaldun bretoia izan zen, baita serieko hiltzailea ere, Joana Arkukoarekin bat Ehun Urteko Gerran parte hartu zuen, beti Joanaren jarraitzailea izan zelarik.\nBiografia.\nBretainia, 1432. Frantzia eta Ingalaterraren arteko Ehun Urteko Gerra betean Gilles de Montmorency-Laval, Raiseko baroia, mariskal izendatu zuten, gudu zelaian emandako zerbitzuen ordainetan. Frantziako noble familia nagusietako eta aberatsenetako baten oinordekoa zen, eta urte hartatik aurrera, aitona hil zenean, ondasun haiekin nahi zuena egiteko aukera izan zuen. Gainera, gerrak Gilles de Raisen izen ona eta ondasunak areagotu zituen. Frantziako gizonik miretsienetakoa zen orduan, Joana D\u2019Arc-en jarraitzaile sutsua, oso fededuna, jantzia, musikazale amorratua, eskuzabala. Baina historiako serieko hiltzaile krudelenetakotzat hartzen da gaur egun.\nGaur egungo psikiatren esanetan, Gilles de Raisek joera psikopatikoak edo eskizofrenia larria zituen seguruenik. Muturreko oldarkortasuna baliagarria izan zitzaion gerra kontuetan, baina bizimodu zibilean ondasunen bidez soilik lortu zuen krimenak estaltzea. Eta ez betiko.\nPlazera lortzeko dirutza xahutzen zuen baroiak. Esaterako, Poitiersko gudua antzezteko 150 aktore kontratatu eta 80.000 koroatik gora gastatu zituen. Baina plazerik handiena haurrak eta gazteak \u20136 eta 18 urte bitartekoak\u2013 bahitzen, bortxatzen, torturatzen eta hiltzen lortzen omen zuen, eta horretan ere ez zuen ahaleginik aurreztu. Hark eta haren zerbitzariek ia Bretainia osoa zeharkatu zuten hiltzailearen gustuko gaztetxoak \u201cbiltzeko\u201d. Batzuetan indarrez eta bestetan engainuz \u2013biktimei nahiz gurasoei etorkizun oparoa aginduz\u2013 eramaten zituzten Tiffaugeseko gaztelura. Izualdiak 1432tik 1440ra arte iraun zuen, eta zortzi urte horietan Bretainian 1.000 haur eta gazte inguru desagertu omen ziren.\nInguruko haurrak bezala, Gilles de Raisen dirutza ere urritzen hasi zen. Bere buruaz gain, inguruko asko porrotera eraman zituen, eta salaketen oihartzuna Nanteseko gotzainarengana iritsi zen. Bere luxuzko bizimoduari eusteko, lurrak, etxeak eta gazteluak saltzen hasi zen, eta halako batean, geratzen zitzaizkion azken gazteluetako batean, gorpu askoren arrastoak topatu zituzten. Raiseko baroia 1440ko irailaren 15ean atxilotu zuten. Torturapean eta buru nahasmenduek akuilatuta, handik hilabetera bere krimenak aitortu zituen. Eta urriaren 26an urkamendian hil zuten.\nHaren bizar beltzak dirdai urdinxkak omen zituenez \u201cBizar Urdin\u201d goitizena zuen heroi ohia krudeltasunaren paradigma bihurtu zen bat-batean. Eta 1697an Charles Perraultek serieko hiltzaile horretan oinarrituta idatzi zuen Bizar Urdin ipuin ezaguna. Baina, beste behin, errealitateak fikzioa gainditu zuen aise."}
{"id": "140689", "revid": "512", "url": "https://eu.wikipedia.org/wiki?curid=140689", "title": "John Davey", "text": "John Davey (1812\u20131891) Kornuallesko baserritar bat izan zen, hau kornubiera hizkuntzaren ezagupena izan zuen azken pertsonatzat jo ohi da. Hizkuntza honetan zuen gaitasuna ez dago batere garbi, baina ziurrenik hainbat hitz eta esaldietara mugatuko zen. \"Cranken Rhyme\" deituriko bertsoak Daveyk buruz abestu ohi zituela aipatu ohi da.\nDavey Kornuallesko Zennor parrokiako Boswednack herrixkan bizi izan zen, denboraldi batez Zennorren maisu gisa jardun zuen baserritarra izan zen. Uste denez kornubiera bere aitarengandik ikasi zuen. 1891an 79 urteko adinarekin zendu zen, bere jakintza berarekin bat eramanaz."}
{"id": "140691", "revid": "56334", "url": "https://eu.wikipedia.org/wiki?curid=140691", "title": "Jordi Hurtado", "text": "Jordi Hurtado Torres (Sant Feliu de Llobregat, Bartzelona, 1957ko ekainaren 16a) bikoiztaile eta telebistako aurkezle kataluniarra da. Espainiako TVE komunikabide taldeko lehiaketa ugariren aurkezlea izateagatik ezaguna da, baita bereziki La 2 kateko \"Saber y Ganar\" (\"Jakin eta Irabazi\") eta haurrentzako Sesame Street saioko \"Epi\" pertsonaia bikoizteagatiki ere."}
{"id": "140693", "revid": "12654", "url": "https://eu.wikipedia.org/wiki?curid=140693", "title": "FC Honka Espoo", "text": ""}
{"id": "140694", "revid": "11782", "url": "https://eu.wikipedia.org/wiki?curid=140694", "title": "Putxerri", "text": ""}
{"id": "140696", "revid": "11782", "url": "https://eu.wikipedia.org/wiki?curid=140696", "title": "Oarriz", "text": ""}
{"id": "140699", "revid": "6327", "url": "https://eu.wikipedia.org/wiki?curid=140699", "title": "Egipziar arabierazko Wikipedia", "text": ""}
{"id": "140700", "revid": "1545", "url": "https://eu.wikipedia.org/wiki?curid=140700", "title": "Duwamish", "text": "Duwamish Washington estatuko mendebaldean bizi den tribu amerindiar bat da. Seattle hiria denean bizi izan dira azken 10.000 urteetan, azken Izotz Arotik alegia. Duwamish tribua gutxienez beste bi taldetatik dator (zuriekin kontaktua izan aurretik): Barnealdeko jendetik (Elliot badia ingurukoak) eta Laku Handiko jendea (Washington Lakua), nahiz eta etengabe eboluzionatzen ari diren kulturalki eta etnikoki."}
{"id": "140701", "revid": "336", "url": "https://eu.wikipedia.org/wiki?curid=140701", "title": "Shere Hite", "text": "Shere Hite (Saint Joseph, Missouri, 1942ko azaroaren 2a - Londres, 2020ko irailaren 9a) alemaniar sexologo eta feminista izan zen. Shirley Diana Gregory izenarekin jaio zen, baina aurrerago bere aitaordearen, alegia Raymond Hite-ren, abizena hartu zuen.\nGiza-sexualitateari buruz egin zituen ikerketengatik da ezaguna. Hain zuzen ere, emakume eta gizonen sexualitatearen inguruko \"Hite txostenengatik,\" non milaka testigantza biltzen dituen. Estatu Batuetan bere lanagatik egin zizkioten kritikak direla eta, bertako hiritartasunari uko egin eta alemaniar bihurtu zen 1995 urtean. 1985etik 1999ra bitartean Friedrich H\u00f6ricke kontzertu pianistarekin ezkonduta egon zen, bera baino 19 urte gazteagoa zena.\nHezkuntza ibilbidea.\nSeabreeze High School-en graduatu zen Daytona Beach-en, Floridan. Horrez gain, Historia masterra egin zuen\u00a0Floridako Unibertsitatean 1967an.\nAurrerago, New Yorkera etxealdatu zen, Columbia Unibertsitatean Historia Sozialean aritu baitzen PhD edo doktoregoa egiten. Hitek ez zuen bere Filosofiako doktoregoa Columbian bukatu, Unibertsitatearen izaera kontserbatzailea zela eta. Hala eta guztiz ere, Tokioko Nihon Unibertsitatean ikasketak bukatzeko aukera izan zuen. Sexologia klinikoan ere beste PhD bat egin zuen Floridako Maimoides Unibertsitatean.\nEgilearen aztergaia.\nHitek norbanakoon esperientzia sexuala eta horrek duen garrantzia aztertu zuen. Bere liburuetan emakumeen intereseko hainbat gai lantzen ditu: antisorgailuak, haurdunaldiak, abortua, masturbazioa, homosexualitatea, menopausia... \nMasters eta Johnsonen argudioak kritikatu zituen, zehazki, ez zegoelako ados haiek baieztatzen zutenarekin, hots, nahikoa zela koitoan ematen zen estimulazioa orgasmoa lortzeko. Alegia, hori ez lortzeak disfuntzio sexuala adierazten zuela pentsatzen zuten.\nHitek ez zien garrantzia kendu bai Kinsey bai Masters eta Johnsonen ekarpenei. Alabaina, haratago joan zen. Hitek azpimarratzen zuen, laborategitik at, esperientzia sexuala eraikuntza pertsonal eta kulturalean oinarrituta bilakatu egiten zela. \nBere lanaren ekarpenak.\nHiteren lanak ondorioztatu zuen emakumeen %70ek ez zuela penetrazioarekin soilik orgasmoa lortzen, baina bai masturbazioa eta klitoriaren estimulazioaren bitartez. Bere ikerketan parte hartu zuten emakumeen %30ak bakarrik lortu zuen orgasmoa koitoaren bidez.\nJack Halberstam, (Columbiako unibertsitateko ikasketa burua), genero eta sexualitatearen inguruko ikerketen oinarri gisa, gogora ekartzen du Hite informea Estatu Batuetako emakumeen eskubideen aldeko mugimenduak oso bizi zeudenean kaleratu zela. Akademiko honek emakumeek esateko zuten entzun behar zela azpimarratu zuen. Emakumeen eskubideak eta harreman sexualak uztartu zituen eta adierazi zuen harreman sexualetan gertatzen zenak zerikusia zeukala genero berdintasunarekin eta justiziarekin. Ideia horiek oso iraultzaileak ziren. Shere Hiteren lanak garaiko gizartean hautsak harrotu eta zeresana eman zuen arren, bere lehenengo txostenaren 50 milioi kopia saldu ziren. \nBizitza pertsonala.\nHitek ez zuen seme-alabarik izan. 1985. urtean (hau da, 43 urterekin) ezkondu zen Friedrich Horicke pianista alemaniarrarekin, bera baino 19 urte gazteago zena. \nPlay Boy aldizkariarentzat argazki batzuk egin zituen Columbia Unibertsitatean ikasten ari zenean dirua lortzeko. Geroago, bere txostena zela eta, aldizkari honek, \"Man-hater\" (gizonak gorroto dituena) ezizenez ezagutarazi nahi izan zuen eta horretarako \"The Hate Report\" izendatu zuten bere lana."}
{"id": "140703", "revid": "105290", "url": "https://eu.wikipedia.org/wiki?curid=140703", "title": "Der Heizer", "text": "Der Heizer (euskaraz: \"Sugilea\") Franz Kafkak idatzitako narrazioa da. 1913an argitaratu zen. Kafkaren asmoa zen bera hil ondoren argitaratutako Amerika edo Desagertutakoa eleberriaren lehen kapitulua izatea narrazio hau.\nArgumentua.\nKarl Rossmann, hamasei urteko mutila, New Yorkeko portura heltzen ari da itsasontzi alemaniar batean. Bere gurasoek hara bidali dute neskame batek bera limurtu eta ume bat izan zuelako.\nLehorrera heltzear dagoenean, gogoratzen du euritakoa behean utzi duela eta gizon bati eskatzen dio bere maleta zaintzeko, euritakoaren bila doan bitartean. Mutila pasilloetan galtzen da eta ate bat jotzen du. Gizon batek sartzen uzten dio eta hitz egiten hasten dira. Gizonak adierazten dio ontziko sugilea dela, baina laster kanporatuko dutela, bere nagusiak \u2014Schubal izeneko errumaniar batek\u2014 errumaniarrak lehenesten dituelako (bera alemaniarra da). Halaber, azaltzen dio hainbat itsasontzitan lan egin duela eta guztietan laudatu dutela bere lana.\nKarlek sugilea laguntzea erabakitzen du eta elkarrekin doaz kapitainaren gelara. Sugileak era katramilatsuan adierazten du kasua eta Karlek eskatzen dio ideiak ordenatzeko. Une horretan Schubal sartzen da gelan eta bere portaera zuritzen du. Bere lekuko batzuek kanpoan itxaroten dute.\nBat-batean, Jakob izeneko gizon batek, senatariak, izena eskatzen dio Karli eta bere osaba del esaten dio. Gero guztiei jakinarazten die Karl limurtu zuen neskameak gaztigatu zuela hori Amerikara helduko zela. Karl bere osabaren ospea sugilearen alde erabiltzen saiatzen da, baina osabak kapitainaren eskuetan uzten du arazoaren konponbidea. Kapitainak osaba eta ilobarentzako txalupa bat prestatzeko agintzen du.\nTxalupan daudenean kapitainaren gela ikusten du eta konturatzen da Schubalen lekukoak sartu direla eta berari agurtzen ari zaizkiola. Badirudi sugilea ez dela, jada, existitu ere egiten. Karlek bere buruari galdetzen dio ea bere osaba inoiz sugilea ordezkatzera iritsiko denik bere baitan."}
{"id": "140704", "revid": "12788", "url": "https://eu.wikipedia.org/wiki?curid=140704", "title": "Kgatleng", "text": "Kgatleng Botswanako barruti bat da, eta Bakgatla jendearen bizilekua. Mochudi da hiriburua eta 2001ean 73.507 pertsona bizi ziren bertan.\nKgatleng-ek hegoaldean Ipar-mendebaldeko probintziarekin mugatzen du (Hegoafrika), eta ekialdera Limpopo probintziarekin (Hegoafrika). Botswanako hurrengo barrutiekin ere mugatzen da:"}
{"id": "140706", "revid": "105290", "url": "https://eu.wikipedia.org/wiki?curid=140706", "title": "Mochudi", "text": "Mochudi Botswanako hiririk handienetarikoa da, ia 40.000 biztanle dituelarik. Bakgatla tribua bizi den lurraldean kokatzen da, Kgatleng Barrutian, Gaborone-tik 37 km ipar-ekialdera.\nMochudi Tswana jendeak sortu zuen 1871ean."}
{"id": "140707", "revid": "46380", "url": "https://eu.wikipedia.org/wiki?curid=140707", "title": "Julia Otero", "text": "Julia Otero P\u00e9rez (Monforte de Lemos, Lugo, 1959ko maiatzaren 6a) kazetari galiziarra da, Katalunian bizi dena."}
{"id": "140708", "revid": "336", "url": "https://eu.wikipedia.org/wiki?curid=140708", "title": "Jordi Estadella", "text": "Jordi Estadella i Gr\u00e0cia (1948ko azaroaren 11, Bartzelona - 2010eko apirilaren 30a, Bartzelona) kazetari, gastronomo, irrati esatari, telebistako aurkezle eta bikoiztaile kataluniarra izan zen."}
{"id": "140709", "revid": "119347", "url": "https://eu.wikipedia.org/wiki?curid=140709", "title": "Javier Sard\u00e0", "text": "Francesc Xavier Sard\u00e0 T\u00e0maro, Xavier Sard\u00e0 edo Javier Sard\u00e0 (Bartzelona, 1958ko apirilaren 16a) kazetari, irrati esatari eta telebistako aurkezle kataluniarra da."}
{"id": "140713", "revid": "6327", "url": "https://eu.wikipedia.org/wiki?curid=140713", "title": "Epaia", "text": ""}
{"id": "140714", "revid": "336", "url": "https://eu.wikipedia.org/wiki?curid=140714", "title": "Gremlin", "text": "Gremlin bat izaera gaiztoko saxoi mitologiako izaki herrikoia da. \"Gremlin\" hitza \"gr\u00ebmian\" antzinako ingeleseko hitzetik dator, honek \"gogaitu\" edota \"haserrarazi\" esan nahi du. \"Grim\" izakiarekin ere lotu izan ohi da, honek \"ebaki\" esan nahi du eta alemanezko \"gr\u00e4men\" (\"atsekabetu\") hitzetik eratorria da.\nBeti \"panpintxo iletsu\" polit gisara ikusi izan dira, hauek gauerdia ailegatzean sentimendurik gabeko munstro bilakatu eta beren jabeak izorratu eta gogaitzeko asmoz bihurrikeriak gauzatzen dituzte.\nGremlinak edozein motako makinak saboteatzeko gai diren izakiak dira. Sineskera herrikoi honetan oinarritzen da Bigarren Mundu Gerran zehar Ekialde Ertainan jardun ohi zuten Royal Air Forceko hegazkin pilotu ingelesek kontatu ohi zuten ipuina. Ipuin edo kontakizun honen bitartez hegaldietan gertatu ohi ziren istripu eta kalteak izaki hauei egotzi nahi zitzaien. Dena apurtzen zuten izakiak zirela aipatzen zen, gisa honetan erasorik jasan gabe jazo ohi ziren hegazkinen erorketak azalduarazi nahi ziren.\nGremlin bat norberaren \"alter ego maltzurra\" ere badela esan ohi da.\nZinema.\n1980ko hamarkadan izaki hauetan oinarrituta bi filma burutu ziren: \"Gremlins\" (Joe Dante, 1984) eta \"\" (Joe Dante, 1990)."}
{"id": "140717", "revid": "1340", "url": "https://eu.wikipedia.org/wiki?curid=140717", "title": "Ordu eremu", "text": ""}
{"id": "140718", "revid": "1340", "url": "https://eu.wikipedia.org/wiki?curid=140718", "title": "Udako ordutegia", "text": ""}
{"id": "140719", "revid": "11782", "url": "https://eu.wikipedia.org/wiki?curid=140719", "title": "Jebel ash-Shams", "text": ""}
{"id": "140720", "revid": "11782", "url": "https://eu.wikipedia.org/wiki?curid=140720", "title": "Jebel Shams", "text": ""}
{"id": "140722", "revid": "119347", "url": "https://eu.wikipedia.org/wiki?curid=140722", "title": "Jabal Shams", "text": "Jabal Shams (arabieraz \u062c\u0628\u0644 \u0634\u0645\u0633, esanahiaz \"eguzkiaren mendia\") Omango mendirik altuena da. Hajar mendietako mendebaldeko sektorean dago, ipar-ekialdean Al Hamra hiritik iparraldera.\nIturrien arabera bere garaiera 2.980 eta 3.075ren artekoa da; Omango Informazio Ministerioak azken zenbaki hau eskaintzen du baina ez da zertan fidagarriena izan. Bi tontor nagusi ditu; 3.009 eta 3.005 m dute iturri askoren arabera.\nJakingarriak.\n\"Ekialde Ertaineko haitzarte handia\" ezizena eman zaio. Udan tenperatura 20\u00a0\u00b0C ingurukoa izaten da eta neguan 0\u00a0\u00b0Ckoa izan daiteke baina bero handiegia ekiditeko urritik apirilera izaten da garairik onena hara joateko.\nMendia ez dago Maskat hiriburutik oso urrun, 150 bat kmra dago eta are hurbilago Nizwa Ad Dakhiliyah eskualdeko hiriburu eta hiri turistikotik. Hori dela eta zonaldeak turismoa erakartzen du.\nNizwatik Al Hamra hirira heldu eta hortik Wadi Ghul izeneko lekura errepidez; hortxe hasten da igoera. Teknikoki ez da zaila eguzkiak gogor jotzen ez badu bederen eta hurbiltzeko pistak daude; trekking ibilbideak prestatu dira. Tontor nagusia eremu militarrean dago, radar estazio bat ezarri zuten eta horregatik ezin da bertara joan; bigarren tontorrik altuena izaten da mendigoizaleen helburua."}
{"id": "140723", "revid": "15795", "url": "https://eu.wikipedia.org/wiki?curid=140723", "title": "Buztintzuri", "text": ""}
{"id": "140724", "revid": "512", "url": "https://eu.wikipedia.org/wiki?curid=140724", "title": "Beroitz (argipena)", "text": "Beroitz (Euskaltzaindiak aholkatutako grafian) edo Beroiz (erdararen eraginez sortutako forma) leku-izen eta deitura bat da."}
{"id": "140725", "revid": "11782", "url": "https://eu.wikipedia.org/wiki?curid=140725", "title": "Beroiz", "text": ""}
{"id": "140726", "revid": "11782", "url": "https://eu.wikipedia.org/wiki?curid=140726", "title": "Beroiz (argipena)", "text": ""}
{"id": "140727", "revid": "11782", "url": "https://eu.wikipedia.org/wiki?curid=140727", "title": "Poblado de Potasas", "text": ""}
{"id": "140730", "revid": "5834", "url": "https://eu.wikipedia.org/wiki?curid=140730", "title": "Erlezaintza", "text": "Erlezaintza nekazaritza eta abeltzaintzaren arloko jarduera bat da, erle hazkuntzan eta ezti bilketan datzana. Erleak erlauntzetan hazi ohi dira. Erlezaintzan diharduenari erlezain deritzo.\nHistoria.\nBicorpeko Armiarmaren haitzuloko (Valentzia) pintura batean gizakiak eztia biltzen agertzen dira, erleak inguruan biraka dabiltzala. Horregatik jakin da Historiaurrean gizakiek jakiak eztiz gozatzen zituztela, Neolitora arte erlezaintza garatu ez zen arren.\nAntzinaroan ere, Mendebaldean behintzat, eztia zen gozagarri nagusia, beste bide batzuk ezagutzen baziren ere. Alexandro Handiaren almirante batek Indian ikusi zuen lehenengoz azukre kanabera: \u201cBada kanabera mota bat eztia erlerik gabe sortzen duena\u201d idatzi zuen. Haren berri izanagatik, kanabera azukrea ez zen Erdi Arora arte nagusitu, eta Aro Modernoan hasi zen hedatzen erremolatxa azukrearen ekoizpena."}
{"id": "140731", "revid": "11782", "url": "https://eu.wikipedia.org/wiki?curid=140731", "title": "Olatz (Galar)", "text": ""}
{"id": "140732", "revid": "6327", "url": "https://eu.wikipedia.org/wiki?curid=140732", "title": "Espainiako Parlamentua", "text": ""}
{"id": "140733", "revid": "116965", "url": "https://eu.wikipedia.org/wiki?curid=140733", "title": "Lutxana-Irauregi burdinbidea", "text": "Cadaguako trenbidea Zorrotza eta Balmaseda artean (trenbideari izena eman zion Cadagua ibaiaren arroan) 1888tik 1893raino izandako trenbide estuko burdinbidea izan zen, gero Santander-Bilbo trenbidearen zati bat bilakatuko zena.\nHistoria.\nCadagua ibaiaren arroan trenbidea eraikitzeko proiektua Victor Txabarri, Manuel Allendesalazar, Enrique Aresti eta Ramon Berg\u00e9k 1888ko maiatzean Espainiako Kongresuan aurkeztu zuten. Urte bereko uztailean onartu zuten. 99 urterako herri-onura izendaturiko trenbidea ustiatzeko \"Compa\u00f1\u00eda del Ferrocarril del Cadagua\" izeneko konpainia 1888ko uztailaren 2an eratu zuten. Bidearen jatorria egun Bilboko Renfe Aldirietako C-1 trenbidea den eta orduan Bilbo-Portugalete trenbidea zenaren Zorrotzako geltokian kokatu zuten.\nTrenbidea 1890eko abenduaren 5ean ireki eta urtero 96.000 bidaiari aurrekusten bazituzten ere, lau urte geroago 219.504 bidaiarik erabiltzen zuten.\n1893ko uztailaren 28an, Victor Txabarrik Zalla eta Solares arteko trenbidearen emakida lortu eta Orejo-Aranguren lotura egin ondoren, Santander-Solares trenbidearekin batu zuen trenbidea. Horretarako \"Compa\u00f1\u00eda del Ferrocarril de Santander a Bilbao\" izeneko konpainia sortu zuen.\nGaur egun Renfe Fevek ustiatzen du ibilbidea."}
{"id": "140734", "revid": "11782", "url": "https://eu.wikipedia.org/wiki?curid=140734", "title": "Olatz (Eguesibar)", "text": ""}
{"id": "140736", "revid": "11782", "url": "https://eu.wikipedia.org/wiki?curid=140736", "title": "Zubitza", "text": ""}
{"id": "140739", "revid": "12654", "url": "https://eu.wikipedia.org/wiki?curid=140739", "title": "FC Haka", "text": ""}
{"id": "140740", "revid": "512", "url": "https://eu.wikipedia.org/wiki?curid=140740", "title": "Victor Txabarri", "text": "Victor Francisco Txabarri Salazar (Portugalete, 1854ko abenduaren 23a-Marseille, 1900eko martxoaren 29a) enpresaburu eta politikari bizkaitarra izan zen, Labe Garaien aurretikoa zen \"La Vizcaya\" enpresaren sortzailea zena.\nBiografia.\nTxabarri 1854an Portugaleteko Alde Zaharrean jaio zen. Liejako Unibertsitatean ikasi zuen, non 1878 Ingeniaritza bukatu zuen.\nHogei urteko epealdian enpresak eta trenbideak eraikitzeaz gain, meatzaritzarako eta higiezin-negozioak eratu zituen. Enpresetatik politikara pasa zen, Espainiako Gorteetan ordezkaria izanik. Bere garaietako pertsonaiarik nagusienetarikoa, erregeak Trianoko markes izendatu zuen.\nHain zen boteretsua ezen honela idatzi baitzituen Juan Antonio Zunzunegik \"La quiebra\" bere eleberriaren pertsonaia baten berbak:\nBurmuineko kongestioak 1900. urtean Marseillen hil zuen. Portugaleteko Udaletxearen ondoan Miguel Blay eskultoreak bere omenezko oroitarria egin zuen, Parisko 1905eko Nazioarteko Erakusketan urrezko domina irabazi zuena."}
{"id": "140741", "revid": "1545", "url": "https://eu.wikipedia.org/wiki?curid=140741", "title": "Victor Ch\u00e1varri", "text": ""}
{"id": "140742", "revid": "1545", "url": "https://eu.wikipedia.org/wiki?curid=140742", "title": "V\u00edctor Ch\u00e1varri", "text": ""}
{"id": "140745", "revid": "336", "url": "https://eu.wikipedia.org/wiki?curid=140745", "title": "Jimmy Connors", "text": "James \"Jimmy\" Scott Connors (St. Louis, Illinois, Ameriketako Estatu Batuak, 1952ko irailaren 2a) tenislari profesional ohia da.\nATPko 106 titulu irabazita, Connors historia guztian 100 txapelketen muga iragan duen gizonezko tenislari bakarra da. Grand Slameko zortzi txapelketa irabazi zituen: Australiako Irekia behin (1974), Wimbledon bitan (1974 eta 1982), eta AEBetako Irekia bostetan (1974, 1976, 1978, 1982 eta 1983). Irabazteke gelditu zitzaion Grand Slameko lehiaketa bakarra Roland Garros izan zen, bere urterik onenetan ez baitzioten parte hartzen utzi. 1974an, urte berean Grand Slameko hiru titulu irabazten zituen bigarren gizonezko tenislaria bilakatu zen."}
{"id": "140748", "revid": "336", "url": "https://eu.wikipedia.org/wiki?curid=140748", "title": "Sony", "text": " edo Sony Japoniako multinazional bat da. Enpresa hau fabrikatzaile nagusienetakoa da elektronikan, bideo-jokoetan, audioan, bideo profesionaletan eta informazioko eta komunikazioko teknologian.\nHistoria.\n1945ko irailean, Masaru Ibuka Tokiora bueltatu zen. Bigarren Mundu Gerraren ostean guztiz txikituta zegoen hiria. Shirokiya dendaguneko hirugarren solairuko gela estu bat, Ibukaren eta haren taldearen lantegi bihurtu zen. Eraikinaren kanpoaldean, arrailak zeuden alde guztietatik.\nUrrian Ibukak eta bere taldeak Tokyo Tsushin Kenkyujo instalazioa sortu zuten. Hasieran, inork ez zekien zer egin. Soldata gehienak Ibukaren aurrezkiekin ordaintzen ziren."}
{"id": "140750", "revid": "448", "url": "https://eu.wikipedia.org/wiki?curid=140750", "title": "Keltiar", "text": ""}
{"id": "140752", "revid": "105290", "url": "https://eu.wikipedia.org/wiki?curid=140752", "title": "In der Strafkolonie", "text": "In der Strafkolonie (euskaraz: \"Zigor Kolonian\") Franz Kafkak 1914an idatzitako eleberri laburra da. 1919an argitaratu zen.\nArgumentua.\nLiburuak torturatu eta hiltzeko makina baten azken erabilera kontatzen digu. Makinak presoen azalean idazten du euren zigorrari buruzko esaldi bat, presoak erail baino lehen. Prozesu osoak hamabi ordu irauten du.\nLau pertsonaia bakarrik daude: Ofiziala, makinaren erabiltzaile bakarra; Kondenatua, hiltzera zigortuta dagoena; Soldadua, Kondenatua zaintzen duena; eta Bidaiaria, Europatik etorritako bisitaria. Ofizialak Bidaiariari azaltzen dio makina zertan den, Soldaduak eta Kondenatuak axolagabeki begiratzen duten bitartean.\nLaster argi geratzen da Komandante berria \u2014Koloniako agintari gorena\u2014 makinaren erabileraren eta honi atxikitako auzi-bidearen aldeko ez dela. Auzi-bide honetan salatua beti da errudun. Ofiziala da makinaren erabileraren azken defendatzailea, baita Komandante zaharraren hutsezintasunarena ere. Izan ere, Komandante zaharra izan zen makinaren asmatzaile eta egilea. Ofizialak Komandante zaharrak egindako marrazki jatorrizkoak gordetzen ditu eta inori ez dio horiek erabiltzen uzten.\nOfizialak Bidaiariari eskatzen dio makinaren alde hitz egiteko Komandante berriari. Bidaiariak uko egiten dio, baina aurkako iritzia eman baino lehen alde egingo duela agintzen dio. Ofiziala konturatzen da makinaren azken erabilera izango dela hori. Beraz, Kondenatua askatzen du, eta makina erabiltzeko prestazen hasten da, \"Izan justua\" esaldia bere azalean bertan idazteko. Hala ere, makina txarto ibiltzen da eta, idatzi beharrean, triskantza odoltsu bat egiten dio Ofizialari.\nHori gertatu eta gero, Soldadu eta Kondenatuarekin batera, Bidaiaria te-etxe batera doa, non Komandante zaharraren hilobia baitago. Hilobia ikusteko, te-etxeko mahaiak alboratu behar dituzte. Hilobiko idazkunean irakurri ahal denez, bere jarraitzaileek sinesten dute berpiztuko dela eta berriro aginduko duela kolonian.\nBidaiaria, koloniatik alde egiteko asmoz, itsasontzi batera igotzen ari denean, Soldadua eta Kondenatua ere igotzen saiatzen ari direla ikusten du. Hori ez lortzeko, soka-mutur astun bat hartzen du ontzi barnetik, harekin mehatxu egin, eta itsasontzira jauzi ez egitea lortzen du."}
{"id": "140756", "revid": "12788", "url": "https://eu.wikipedia.org/wiki?curid=140756", "title": "Kweneng", "text": "Kweneng Botswanako barruti bat da. David Livingston misiolari ezagunak kristiautasunera bilakatu zuen Botswanako lehen taldea bizi da bertan, Bakwena jendea alegia. Barrutiko gobernua Molepole herrian dago, Botswanako herri handienan (Gaborone eta Francistown hirien atzetik)."}
{"id": "140757", "revid": "105290", "url": "https://eu.wikipedia.org/wiki?curid=140757", "title": "Molepolole", "text": "Molepolole Botswanako hiri bat da. Herrialdeko hirugarren hiri handiena da, Gaborone eta Francistown-en atzetik, eta Serowe-ren aurretik. Molepolole Bakwena tribuaren (Botswanako tribu garrantzitsuenetarikoa) aberria da.\nAfrikako hiri tradizional handiena da 69.789 biztanle zituelarik 2008an. Gaborone hiriburutik 50 kilometro mendebaldera kokatzen da, eta Kalahari desertua esploratzeko abiapuntua izaten da askotan."}
{"id": "140758", "revid": "105290", "url": "https://eu.wikipedia.org/wiki?curid=140758", "title": "Mogoditshane", "text": "Mogoditshane Botswanako Kweneng barrutian kokatzen den herri bat da. 43.394 biztanle zituen 2000 urtean.\nHerriko futbol taldearen izena Mogoditshane Fighters da."}
{"id": "140759", "revid": "336", "url": "https://eu.wikipedia.org/wiki?curid=140759", "title": "Martin Gardner", "text": "Martin Gardner (Tulsa, Oklahoma, 1914ko urriaren 21 - Norman, Oklahoma, 2010eko maiatzaren 22) matematikaren eta zientziaren dibulgazioan aritutako amerikar idazle bat izan zen. Jolas-matematikari buruz idatzitako lanengatik nabarmendu zen eta entzutetsuak izan ziren \"Scientific American\" aldizkarian idatzitako zutabeak (1956-1981), matematikaren inguruan. Horrela, geroago hain ezagunak diren Tangram jolasa, fraktalak edo Escherren lanak irakurleriari aurkeztu zizkion bertatik lehenengo aldiz.\n1977ko abuztuan, Scientific American-eko bere zutabean, hautsi ahal izateko milioika urte beharko diren zifratze-gako berria artikulua argitaratu zuen Gardner-ek (\"a new kind of cipher that would take millions of years to break\"). Bertan, Gardner-ek bere ikerketa-lana eta MIT-ko hiru ikertzaile aurkeztu zituen.\nRivest, Shamir eta Adleman ziren ikertzaileok, konputazio-zientzian espezializatuak eta beren eskutik etorri zen sistema kriptografiko berria, RSA izenekoa (ikertzaileen izenen siglak hartuta).\nPseudozientziaren aurka ere jardun zuen, \"The Skeptical Inquirer\" aldizkarian 1983tik 2002ra arte zutabea idatziz (\"Notes of a Fringe-Watcher\") eta \"Ikerketa eszeptikorako Komitea\" antolatuz. Haur-literatura ere idatzi zuen. Guztira, 70 liburu baino gehiago argitara eman zuen, filosofia, matematika problemak, paradoxak, kriptografia, buruhausgarriak, Sam Loyd edo Henry Dudeney bezalako autore anglosaxoiren enigma klasikoak... gai harturik.\nBizitza.\n1914 urtean jaio zen Oklahomako Tulsa hirian, petrolio-enpresaburu aberats baten seme. Chicagoko Unibertsitatean filosofiako titulua eskuratuta, II. Mundu Gerran parte hartu zuen. 2000 urtean hil baitzen, Charlotte Greenwald izan zuen bizilagun 48 urtez. Bi seme, James eta Tom, eta hiru biloba utzi zituen, 2010eko maiatzaren 22an Norman hiriko ospitalean hil zenean."}
{"id": "140761", "revid": "119347", "url": "https://eu.wikipedia.org/wiki?curid=140761", "title": "Mogoditshane Fighters", "text": "Mogoditshane Fighters Botswanako Mogoditshane herriko futbol talde bat da.\nKlub-aren ezizena \"Brazildarrak\" (\"The Brazillians\") da.\nIrabazitako txapelketak.\no 1999, 2000, 2001, 2003\no 1999, 2000, 2003\no 2000"}
{"id": "140764", "revid": "448", "url": "https://eu.wikipedia.org/wiki?curid=140764", "title": "Euskal hizkuntzalari", "text": ""}
{"id": "140765", "revid": "512", "url": "https://eu.wikipedia.org/wiki?curid=140765", "title": "Thamaga", "text": "Thamaga Botswanako Kweneng barrutian kokatzen den herri bat da, Gaborone hiriburutik 40 km mendebalderantz.\nHerria harri formazio handiz beteta dago, beraietatik nabarmenduena Thamaga Hill izanik.\nBiztanlegoaren gehiengoa Bakgatla-ba-ga-Mmanaana tribukoak dira. Azken 20 urteetan ikerketa arkeologiko ugari egin ditu inguruetan California-Berkeley Unibertsitatea eta Botswanako Unibertsitateak eratutako taldeak.\nDemografia.\nHau da biztanleriaren garapena urteetan zehar:"}
{"id": "140766", "revid": "5347", "url": "https://eu.wikipedia.org/wiki?curid=140766", "title": "Jameson Erasoa", "text": ""}
{"id": "140767", "revid": "448", "url": "https://eu.wikipedia.org/wiki?curid=140767", "title": "Soziolinguista", "text": ""}
{"id": "140768", "revid": "448", "url": "https://eu.wikipedia.org/wiki?curid=140768", "title": "Euskalari", "text": ""}
{"id": "140773", "revid": "105290", "url": "https://eu.wikipedia.org/wiki?curid=140773", "title": "Sexologia", "text": "Sexologia sexu eta sexualitateari buruzko ezagutzak bildu egiten dituen giza- eta zientzia-diziplina da, alde biologiko, psikologiko zein soziologikotik. Arlo zenbaitetan egiten ditu bere ekarpenak: arlo klinikoan (pertsonen sexu- eta sexualitate-arazoak konponduz), sozialean (sexu- eta sexualitateri buruzko hezkuntza sustatuz eta sexualitatearen ongizatea bultzatuz), zientifikoan (sexualitatearen ikerketari ekinez) eta legalean (sexualitatearen inguruan zuzenbidearekin loturik dauden gaietan bere ekarpenak eginez). Diziplina zientifikoa denez, bereganatu egiten ditu zientziaren metodologiak: sexologiak sexu-errealitatea deskribatu egiten du, sexualitate-fenomenoen aurrekariak, ondorioak eta loturak bilatu; teoria berriak sortu ere egin ditu sexualitatearen inguruan, kategoria eta kontzeptu berritzaileei esker, dogma eta aurreiritzirik baztertuz . Sexualitatea jakintzagai antzinatik izan bada ere, XIX. mendean hasi zen ikertzen sexualitatea metodologia zientifiko batetik, Charles Darwin, Heinrich Kaan eta Jean-Martin Charcoten lanen eskutik besteak beste. XX. mendearen hasieran, Sigmund Freudek sexualitatean oinarrituz osatu zuen teoriak sexualitatearen-ikerketari itzulezinezko bultzada eman zion. Garai horietan zabaldu zen higienerako kezkak ere sustatu zituen sexologia-ikerketak. Egun, sexologiak arlo anitzeko profesionalak biltzen ditu sexologo izenez: sendagileak, psikologoak eta hezitzaileak, besteak beste, sexu eta sexualitate gaietan bereziturik betiere."}
{"id": "140774", "revid": "105290", "url": "https://eu.wikipedia.org/wiki?curid=140774", "title": "Arku elektriko", "text": "Arkua elektrodo biren arteko deskarga elektrikoa da. Elektrodo batetik besterako potentzial elektrikoaren aldeak elektrodoen artean dagoen gasa ionizatzen duenean gertatzen da deskarga."}
{"id": "140775", "revid": "201", "url": "https://eu.wikipedia.org/wiki?curid=140775", "title": "Henrike Knorr", "text": ""}
{"id": "140780", "revid": "96586", "url": "https://eu.wikipedia.org/wiki?curid=140780", "title": "James Mason", "text": "James Neville Mason (Huddersfield, Yorkshire, 1909ko maiatzaren 15a - Lausana, Suitza, 1984ko uztailaren 27a) antzezle ingelesa izan zen, Erresuma Batuan eta Hollywooden lan egin zuena. \nBere herrialdeko antzerki tradizioan trebatua, ingeles mintzairako zinemak eman duen ahotsik ederrena izan dela esan ohi da. Baina bazituen bestelako dohainak. Zehatza eta zorrotza, espanturik gabea eta sentibera, \u00f1abardura anitz eta fineko aktorea izan zen. Hollywooden egin zuen ia bere karrera osoa; askotan bigarren mailako pertsonaiak egin zituen. Izenburu gogoangarri askoren artean, Stanley Kubricken \"Lolita\" (1962) bere maisutasunaren adibide ederra da.\nHiru aldiz egon zen izendatua Oscar sarietarako, eta beste hirutan Urrezko Globoetarako. 1955ean, Urrezko Globoa irabazi zuen \"A Star is Born\" filmean egindako lanagatik, eta bi aldiz jaso zuen BAFTA saria. "}
{"id": "140784", "revid": "11782", "url": "https://eu.wikipedia.org/wiki?curid=140784", "title": "Munarritz", "text": ""}
{"id": "140787", "revid": "129250", "url": "https://eu.wikipedia.org/wiki?curid=140787", "title": "Joxepa Arregi", "text": "Joxepa Arregi Egidazu, (Arrasate, Gipuzkoa, 1919ko apirilaren 9a - \"ib.\", 2010eko maiatzaren 24a) Jesus Mari Zabarte ETAko presoaren ama eta Pakito Arriaranen izeba izan zen. ETAko preso eta iheslarien aldeko borrokan eman zuen bizitza. Izaera borrokalariaz, espetxe politikari aurre egin beharraz, preso eta iheslarien amaren irudi eta sinboloa izan zen. Etxerat elkarteko presidentea izan zen.\nBiografia.\nJoxepa Arregi Egidazu 1919ko apirilaren 9an jaio zen Arrasateko Musakola auzoko Garratz baserrian. Anaia bikia izan zuen, Alberto. Guztira 12 anai-arreba izan ziren etxean; eta, artean gaztetxoa zela, 13 urterekin, eskola utzi eta neskame lanetan hasi zen.\nTomas Zabarte Iturriaga, bere senarra izan zena, Gaztedi Sozialista Bateratuetako (JSU) kide izanik, Guadalupeko Gotorlekuan kartzelatu zuten 1934ko Urriko Iraultzan parte hartzeagatik. 36ko gerran, Tomas Gazte Sozialista Bateratuen \"Dragones\" miliziano batailoiko teniente izan zen. Besteak beste, Intxortako frontean egin zuen borroka bere batailoiarekin. Azkenean, Asturiasko frontean atxilotu zuten, eta kartzelatu.\nTomas espetxetik irten ondoren ezkondu ziren. Hiru seme-alaba izan zituzten: Jose Alberto, Isabel eta Jesus Mari. Hirugarren semea jaio aurretik hil zen Tomas, Joxepak 25 urte zituela. Alargunduta eta gerraosteko egoera larri hartan, bizitzari aurre egitearren, fundizio bat antolatu zuen Ziorlan, beste langile batzuekin elkartuta.\nJesus Mari semearen norabidetik.\n1969an, Jesus Mari Zabarte \"Garratz\" semea, ETAko kidea izanik, ihes egin zuen Arrasatetik Ipar Euskal Herrira, bertan errefuxiatzeko. Joxeparen bizitzak norabide berria hartu zuen semearekiko babes eta laguntza erabat bere gain hartu zuelarik.\nKartzeletako bideak.\n1973ko irailaren 26an Espainiako poliziak segada bat prestatu zuen Bilboko Indautxu kalean Jesus Mari Zabarte \"Garratz\" eta Imanol Mitxelena atxilotzeko. Tiroketan Garratzek bost tiro jaso zituen eta Mitxelenak beste bost. Atxilotu eta espetxeratu egin zuten. Kartzela kartzela ibiltzen hasi zen: Basauri, Burgos, Santo\u00f1a, Carabanchel, Puerto de Santa Maria...\n1977ko amnistia dekretuarekin libre geratu zen, eta egunerokotasun normal batera itzuli zen. 1978an atxilotu zuten berriro, itxura denez, poliziek Jesus Mari hiltzeko prestatuta zeukaten segada batean bizirik atera ostean. Jesus Mari berriro kartzelara bueltatu zen. Lehendabizi Martutenera eta handik Soriara. Soriatik irten zen 1979ko martxoaren 28an, eta 1984ko ekainaren 15ean atxilotu zuten berriro, Hernanin, Guardia Zibilek ETAko talde bat etxebizitza batean inguratu zutenean, inongo ihesbiderik gabe. Guardia Zibilek \"Garratz\"ekin etxebizitza hartan zeuden Agustin Arregi \"Txuria\" eta Juan Luis Lekuona \"Kattu\" hil egin zituzten.\n1984tik aurrera kartzela ugaritan izan da Jesus Mari. Semea zihoan kartzeletara, hara joaten zen Joxepa ere, falta barik: Carabanchel, Herrera de la Mancha, Alcala-Meco, Almeria, Ceuta, Salto del Negro, Puerto de Santa Maria, Alcala, Salto del Negro, Alcala, Valdemoro, Salto del Negro, Huelva, Jaen...\nJoan etorria espetxera.\nJesus Marik egoera larriak ezagutu ditu espetxean. Amaren erronka ez da bestelakoa izan. Honela azaltzen zuten Joxepak Ceutako kartzela zaharrera bere seme gazteena ikusteko, egin behar izaten zuen bidaia:\n\"\"Ostiral eguerdiko 15:00etan trena Zumarragan hartu, hain justu, Paristik zetorren \u201cilargi erdiaren trena\u201d delakoa, arabiarrez beteta etortzen baitzen. Trenean lo egiten saiatzen zen, eta Algeciras-era larunbat goizeko 9:00etan heltzen zen.\"\nGero barkua hartu behar zuen eta Gibraltarreko itsasartea barkuz zeharkatu, espetxeraino heltzeko. Larunbat arratsaldean bisita egin ostean, Penintsula behetik gora zeharkatzen zuen berriro. Zumarragara igandeko 16:00retan heltzen zen. Funtsean, 48 orduko bidaia ia etengabea\"\".\nPresoen aldeko eskubideen borrokaren ikur.\nJoxepa semeak hartutako bideak markatu zuen erabat. Espetxeari aurre egiteko han izan beharra sentitu izan zuen beti. Bere egin zuen ETAko presoen eskubideen aldeko borroka. Ahal zuen mobilizazio guztietan parte hartu zuen, jendea animatzen gainera. Inork ondo zegoen galdetuta beti erantzun bera emango zuen: \"Ondo ez, gogor!!\". Itzal handia izan zuen presoen familiartekoen artean, eta Etxerat elkarteko lehendakari ere izendatu zuten.\nSemeak agur esateko aukerarik gabe.\nJoxepa hilzorian zegoela, Jesus Marik ama bisitatzeko baimena eskatu zuen. Jakina zen \"Garratz\"ek ez zuela inoiz espetxe agintariei inolako mesederik eskatu, baina amari agur esateko egin zuen eskaera. Jesus Marik adierazi zuen ama bizirik ikusi nahi zuela, bere bizitzako esker ona adierazteko. Bere eskaera ez zen onartua izan eta ama ikustera eraman beharrean Huelvako espetxetik Jaen II espetxera aldatu zuten.\nAgur ekitaldiak.\nAgur omenaldia Ziorlan.\nMaiatzaren 26an agur omenaldi jendetsua eskaini zioten. Musakolako Santa Teresa elizan hileta kristaua ospatu ondoren, azken agurra eman zioten elizaren atari aurreko plazan.\nBertan, Jon Maia eta Jokin Labaien bertsolariek bertso sorta bat abestu zuten,\nInes Osinaga, Gose taldeko abeslaria, Amets Gorria kanta abestu zuen Joxepa Arregiren omenez.\nAzken agurra Anboto mendiaren magalean.\nUztailaren 11n senide, lagun eta ezagunek Anboto mendiaren magalean errautsak zabaldu eta ekitaldia egin zioten. 100 lagunetik gora elkartu ziren Zabalaundin. Joxepa Arregiren argazkiarekin batera Jesus Mari Zabarte semearen argazkia, arrosak, ikurrinak, euskal presoen Euskal Herriratzea eskatzen zuten banderak eta Espainiako Bigarren Errepublikako bandera zeuden ekitaldian.\nAzken agurra emateko bost lagunek Aurreskua dantzatu zioten. Jarraian, Jesus Mari Zabarte semeak idatzitako gutuna irakurri zuten eta horrekin amaitzean, Amaia Gabilondok egindako olerkia entzuteko aukera izan zuten Zabalaundin bildutakoek.\u00a0 Segidan, guztiei banatutako oroigarri batean idatzita zeuden Jon Maiak maiatzaren 26an abestutako bertsoak kantatu zituzten.\nJarraian, senideek ikurrinean zabaldu zituzten Joxeparen errautsak eta lau haizeetara hedatu. Ekitaldia Arregik horrenbeste aldiz abestu zuen Eusko gudariak kantuarekin amaitu zen."}
{"id": "140789", "revid": "1659", "url": "https://eu.wikipedia.org/wiki?curid=140789", "title": "Esklabo lantegi", "text": "Esklabo-lantegiak edo esplotazio-lantegiak, herri azpigaratuetan (gehienbat Asian) kokatuak diren fabrikak dira. Hemen, enplegatuak soldata oso txikien truk lan egiten dute, arropa, jostailuak, oinetakoak eta abar manufakturatzen. Langileak ingurune gogor batean lan egitera behartuta daude aireztapen sistema desegokiekin. Batzuetan, jazarpen edo abusu fisiko, psikologiko edota sexualetara lotuta daude, lan egoera arriskutsuetara eta ordutegi oso luzeetara.\nGaur egun multinazionalek gero eta etekin gehiago lortuz, botere gehiago nahi dute. Horretarako, hainbat eta hainbat estrategia martxan ipintzen dituzte: Beste multinazionalak edo enpresak erosi, haien dendak estrategikoki kokatu, deslokalizatu\u2026\nHaurren esplotazioa.\nLantegi hauek lotura gogor bat dute haurren esplotazioarekin. Enpresa batzuei haien fabriketan haurrak erabiltzea leporatu diete. Baina multinazionalek ekoizpena azpikontraten bidez bideratzen dutenez, zaila da legearen ikuspuntutik erruduntzat jotzea. Gainera, herrialde askotan mugimendu sindikala debekatzen dute eta horrek langileen protestak oztopatzen ditu.\nHala ere, konpainia batzuek publizitate kanpainak antolatzen dute beraien produktuak ez direla haurren lanarekin egiten argitzeko. Haien langileen soldaten zerrendak argitaratzen dituzte, bidezko soldatak ordaintzen dituztela frogatzeko.\nHistoria.\nFenomeno hau ez da bakarrik gaur gertatzen. Izatez, XIX. eta XX. mendeetan, Europan eta AEBetako imigranteei eta prestakuntza maila gutxiko langileei esplotazio-lantegietan lana ematen zieten enpresak aurkitu ziren. Arazo horri aurre egiteko, sindikatuek eta lege berriek enpresa buruak enplegatuen segurtasuna eta lan baldintzak hobetzera behartu zituzten.\nLantegien aurka.\nZenbait sindikatuk lantegi hauen aurka dauden taldeak lagundu dituzte. Langile behartsuengatik egiten dute, baina baita haien onuragatik ere. Esplotazio lantegietan ekoizten diren produktuak lehen munduko herrialdeetakoak baino lehiakorragoak direnez, sindikatuek pentsatzen dute egoera honek haien langileen lana galtzea eragin dezakeela.\nEsplotazio desagerraraztea mugimendu anti-globalizazioaren helburuetako bat da. Honek multinazional asko salatu ditu, horien artean, \u201cNike\u201d eta \u201cWalt Disney\u201d, tailer hauen erabilpena dela eta. Argudiatzen dute honen arazoa atzerrian dauden soldata baxuak, herri garatuetako langabeziaren kausa direla.\nLantegien alde.\nBaina badago tailerren alde dagoen jendea. Uste dute lantegiak onuragarriak direla garatzen ari diren herrialdeen ekonomiarako. Argudiatzen dute herrialde horietako jendeei onurak ekartzen dizkietela: lanpostuak, dirua eta diruarekin herrialdearen ekonomiaren berpizkundea.\nJohan Norberg suediar idazleak, globalizazioaren, kapitalismoaren eta immigrazioaren sustatzaileak, lantegi hauen papera defendatzen du eta hau esan zuen:\n\"Lanak benetan gogorra dirudi eta lan egoerak ospelak dira gure fabrikekin konparatuta. Baina hori ez da haiek egiten duten konparazioa. Haiek Nike-eko lana lehen bizitzen zuten tokiarekin konparatzen baitute. Ho Chi Minh-en (antzinako Saigon) ordaintzen den hileroko batez besteko soldata 54$-ekoa da, estatuko enpresa batekoaren hirukoitza. Duela 10 urte, langileek fabriketara oinez joan behar zuten. 3 urte geroago bizikletak ordain ditzakete, hortik 3 urtera, motorrak. Gaur egun, lehen langileak autoz joan daitezke lanera.\""}
{"id": "140792", "revid": "6327", "url": "https://eu.wikipedia.org/wiki?curid=140792", "title": "Esklabu lantegiak", "text": ""}
{"id": "140796", "revid": "201", "url": "https://eu.wikipedia.org/wiki?curid=140796", "title": "Esklabo lantegiak", "text": ""}
{"id": "140801", "revid": "88969", "url": "https://eu.wikipedia.org/wiki?curid=140801", "title": "Memoriaren Parkea", "text": "Memoriaren Parkea 1936ko Espainiako Bigarren Errepublikaren aurkako estatu-kolpe eta ondorengo gerra zibilak sortutako nafar biktimen omenezko monumentua da. \nSartagudan kokatu zuten, bertan matxinoek hain errepresio latza egin zuten ezen herriak \"Alargunen herria\" ezizena hartu baitzuelako.\nHistoria.\nParkea 2008ko maiatzaren 10ean ireki zuten. Irekieran milaka lagun, horietako asko fusilatuen senideak zirenak, hezkuntza eta kultura arloko ordezkariak eta alderdi politiko guztien ordezkariak, UPN eta CDN izan ezik, izan ziren.\nNafarroako Fusilatu, Eraildako eta Desagertuen Senitartekoen Elkarteak proposatu eta 2003ko martxoaren 10ean Nafarroako Parlamentuak 1936ko estatu-kolpearen ondorioz fusilatutako nafarren aldarrikapen eta ordaintzearen aldeko adierazpena egin zuen. Adierazpen hori egin ondoren, elkarteak \"Alargunen Herriko Elkartea\"rekin batera, biktimen omenezko monumentua eraikitzea proposatu eta Nafarroako Gobernuaren, Espainiako Gobernuaren, 85 udalen finantza-laguntzari esker eraikitzeko dirua lortu zuen.\nUPNek gehienetan diru-laguntzak emateko errezeloak zituen arren, zenbait udalerritan, tartean Tuteran alde egin zuen.\nDeskribapena.\nParkeak 6.000 m\u00b2 azalera (Sartagudako Udalak emana) ditu, non zenbait artisten eskulturak dauden. Eskultura-lan nagusia 7 metroko luzera eta 2,5 metroko altuera duen horma da. Bertan, alde bietan, nafar biktimen 3.444 izenak agertzen dira\nEsparruaren inguruan hesi bat dago eta sarreran lana azaltzen duen kartela badago. Sarreratik bide bat hasten da. Hasieran, ate moduan, Jos\u00e9 Ram\u00f3n Andaren \"Atariaren besarkada\" izeneko eskultura dago. Bidetik plaza biribil batera joan daiteke. Plazaren ezkerraldean Nestor Basterretxearen \"Fusilatzeko hilorma\" eskultura eta aipaturiko horma daude. Eskuinaldean, berriz, \"idazleen txokoa\" dago, burdinazko plaka batzuetan euskaraz eta gaztelaniaz Gerra Zibilari buruzko testu batzuk dituena. Idazleak Pablo Anto\u00f1ana, Bernardo Atxaga, Castillo Suarez, Jokin Mu\u00f1oz, Montxo Armendariz eta Jose Maria Jimeno Jurio dira.\nGainean, Joxe Ulibarrenaren \"Gurutzada Santuan tiroz hildakoak\" izeneko hormigoizko eskultura dago. Badaude atseden hartzeko gune txiki batzuk ere.\nBiktimak.\nHorman agertzen diren biktimen 3.431 izenak honela banatzen dira:\nIrekiera egin eta urtebete geroago beste 24 izen gehitu zituzten horman, guztira 3.444 izanik. Orduan beste omenaldi egin zituzten.\nBeste Memoria Parkeak.\nMunduan zehar badaude beste Memoria Parkeak errepresioaren biktimak omentzeko:"}
{"id": "140802", "revid": "1545", "url": "https://eu.wikipedia.org/wiki?curid=140802", "title": "Nomenklatura binomiala", "text": ""}
{"id": "140813", "revid": "105290", "url": "https://eu.wikipedia.org/wiki?curid=140813", "title": "Eskupeko", "text": "Eskupekoa edo haborokina zerbitzu arloko zenbait jardueratan, zerbitzuaren prezioaz gain, langileari ematen zaion borondatezko diru kopurua da. Zerbitzu ona jaso izana eskertzeko izaten da.\nMunduan, toki batetik bestera ohiturak asko aldatzen dira, eskupekoei dagokienez. Konparazio baterako, Estatu Batuetan, zerbitzariek eskupekoetatik ateratzen dute bizibidea, neurri handi batean; beraz, bezeroak ordaintzean fakturaren kopuruari %\u00a015 eta %\u00a020 bitarteko eskupekoa gehitzen ez badio, zerbitzarien lanarekin haserre dagoela ulertzen da."}
{"id": "140814", "revid": "1712", "url": "https://eu.wikipedia.org/wiki?curid=140814", "title": "Haborokin", "text": ""}
{"id": "140816", "revid": "201", "url": "https://eu.wikipedia.org/wiki?curid=140816", "title": "Agurea eta itxasoa", "text": ""}
{"id": "140817", "revid": "201", "url": "https://eu.wikipedia.org/wiki?curid=140817", "title": "Agurea ta itxasoa", "text": ""}
{"id": "140818", "revid": "65203", "url": "https://eu.wikipedia.org/wiki?curid=140818", "title": "Biologia zelular", "text": "Zitologia \"hitzak artikulu honetara dakar. Hitzaren beste erabileretarako ikus: Zitologia (argipena)\"\nZelulen biologia, biologia zelularra edo zitologia (grezierako \"kytos\" hitzetik, \"edukiontzi\") zelulak ikertzen dituzten diziplina zientifikoen multzoa da. Ikerketa-alor honek zelulen propietate fisiologikoak, egitura, barnean dituzten organuluak, ingurunearekin dituzten elkarrekintzak, bizitza-zikloa, zatiketa eta heriotza aztertzen ditu, bai maila mikroskopikoan zein molekularrean. Zelulen biologiaren ikerketak bakterioak eta protozooak bezalako organismo zelulabakarretik hasi eta ugaztunak bezalako organismo zelulanitz konplexuen zelula berezituak barne hartzen du.\nZelulen ezagutza oinarrizkoa da zientzia biologiko guztietarako. Bereziki garrantzitsua da esparru biomedikoan, esaterako minbizien ikerketarako eta garapen-biologiarako. Zelula guztien funtsezko antzekotasunak oinarri bateratua eskaintzen die genetika, biokimika, biologia molekularra eta immunologia bezalako alorrei."}
{"id": "140819", "revid": "82059", "url": "https://eu.wikipedia.org/wiki?curid=140819", "title": "Kuopion Palloseura", "text": "Kuopion Palloseura (llaburki, \"KuPS\"; nazioartean: \"Kuopio PS\") Kuopio hiri finlandiarreko futbol-taldea da. Herrialdeko futbol-talde zaharrenetako bat da eta lehen mailako talde ospetsuena da Helsinki JKrekin batera. Finlandiako Kopa gehien irabazi dituen taldea da, guztira hamabi, eta \"Kopen errege\" ezizena irabazi zuen 1980ko hamarkadan. Honez gain, bederatzi liga eta Finlandiako Liga Kopa bat irabazi ditu.\nNahiz eta, Veikkausliigako talde boteretsuenetako bat izan, azkeneko txapelketa 2005ean lortu zuen; 2005eko Finlandiako Futbol Kopa hain zuzen.\nHistoria.\n1919. urtean, Haka Valkeakoski kirol-taldea sortu zen Valkeakoski hiri finlandiarrean.\n1934ean, Haka Valkeakoskiren futbol-taldea sortu zen, FC Haka. Lehen partidua TaParen aurka jokatu zuen eta 0-5 galdu zuen. Hala ere, 1942an, futbol-taldearen ospea puzten hasi zen Tavastia antzinako lurraldean jokatzen zen txapelketa bat irabazi ostean.\n1960ko hamarkada loriatsua izan zen: 1960ko (lortutako lehenengoa), 1962ko eta 1965eko liga txapelketak irabazi zituen eta 15 urtetan 5 kopa irabazi zituen. Gainera, lehenengo zazpi postuen artean bukatu zituen 60ko hamarkadan jokatu ziren Liga guztiak. Azkenik, aipatu beharra dago Liga eta Kopa txapelketak urte berean eskuratu zituen lehenbiziko talde finlandiarra izan zela, 1960. urtean hain zuzen .\n1972an, FC Haka taldea bigarren mailara jaitsi zen; hala ere, nahiz eta gogorra izan zen, bi urteren buruan lehenengo mailara igo zen berriz.\n1977. urtean, bi txapelketak irabazi zituen berriro ere taldeak, liga eta kopa.\n1980ko hamarkadan gorenera iritsi zen taldea; nahiz eta, ez zuen ligarik irabazi, hiru kopa eskuratu zituen, 1982koa, 1985ekoa eta 1988koa. Hamarkada honetan gaur egunera arte iraun dion ezizena jaso zuen, \"Kopen errege\" ezizena hain zuzen. Gainera, 1983-84ko Europako Errekopa txapelketako final laurdenetaraino iritsi zen, eta bertan, Juventus taldeak 1-0 eta 0-1 garaitu zuen.\n90eko hamarkada bukaeran eta XXI. mendearen hasieran, taldeak txapelketa asko irabazi zituen: haien artean, 1995eko, 2004ko eta jarrian irabazi zituen 1998ko eta 1999ko ligak, 1995eko Finlandiako Liga Kopa eta 1997ko, 2002ko eta 2005eko kopak. 2005ekoa, FC Hakak irabazitako azkeneko txapelketa izan da .\nAzken urteetan puntako ekipoa izan da. 2017an bigarren egin zuen Ligan eta 2019an txapelduna izan zen. 2021 eta 2022an puntu bakarrarengatik ez zuen Liga irabazi, baina urte bietan jarraian Kopako txapelduna izan zen.\n2010 denboraldiko taldea.\n&lt;/table&gt;\nFutbol zelaia.\nFC Haka taldearen futbol-zelaia Valkeakoski hirian dagoen Tehtaan kentt\u00e4 da. Taldeak 1930eko hamarkadatik bertan jokatzen ditu partiduak, nahiz eta eraberritze lan ugari izan den eraiki zenetik. Guztira, 3.516 ikusleentzako eserlekua dago futbol-zelaian, hala ere, ikusleek zutik egoteko aukera dute ere.\nFutbol-zale gehien 1999. urtean bildu zen, guztira, 6.400 ikusle gerturatu ziren Helsinki JK eta FC Hakaren arteko partidua ikustera ."}
{"id": "140820", "revid": "336", "url": "https://eu.wikipedia.org/wiki?curid=140820", "title": "Sauropsida", "text": "Sauropsida (\"musker aurpegia\") amniota ornodun talde bat da, batzuetan klase gisa sailkatua, narrasti eta hegazti guztiak biltzen dituena, hala nola euren arbaso zuzenak Dinosuaroak barne. Sauropsidaren ez den kladoa Amniotaren barruan Synapsida da, batzuetan Theropsida deituak."}
{"id": "140821", "revid": "448", "url": "https://eu.wikipedia.org/wiki?curid=140821", "title": "Goi Aragoi", "text": ""}
{"id": "140822", "revid": "119347", "url": "https://eu.wikipedia.org/wiki?curid=140822", "title": "Aragoi Garaia", "text": "Aragoi Garaia edo Goi Aragoi (aragoieraz eta ) Aragoiko iparraldeko eremua da, sarritan Huescako probintziaren sinonimotzat erabilia, nahiz eta batzuentzat aipatutako probintzia horren piriniar edo aurrepiriniar eremura mugatzen den.\nHalere, izendapenak konnotazio administratiboa baino giza konnotazio gehiago du. Izan ere, Aragoiko gainerako eskualdeetatik bereizten duten kultura nahiz etnologia ezaugarriak ditu, mugakide dituen beste piriniar kulturekin elkartzen dutenak. Hona hemen zer ezaugarri diren: bizimodua (gero eta gutxiago, hein batean herrietatik hirietarako emigrazioaren ondorioz), arkitektura eta sukaldaritza (bereziki menditarrak), janzkera (adibidez, Ansotar Janzkeraren Egunean ospatua), hizkuntza (aragoiera hobekien gorde duen eta gaur egun ere mintzatzen den eremua baita), folklore ohiturak, mitologia, eta abar.\nHistorikoki, Aragoi Garaia gerora Aragoiko Erresuma osatuko zuten jatorrizko konderrien eremua ere bada."}
{"id": "140823", "revid": "12788", "url": "https://eu.wikipedia.org/wiki?curid=140823", "title": "Ipar-ekialdea (Botswana)", "text": "Ipar-ekialdea Botswanako barrutietako bat da. Iparraldean eta ekialdean, Zimbabweko Hegoaldeko Matabeleland probintziarekin du muga, eta mendebaldean eta hegoaldean Erdialdea barrutiarekin. 2001ean, 132.422 biztanle zituen. Masunga da hiriburua. Kalangera (baKalanga) da hizkuntza nagusia."}
{"id": "140824", "revid": "105290", "url": "https://eu.wikipedia.org/wiki?curid=140824", "title": "Masunga", "text": "Masunga Botswanako Ipar-Ekialdeko Bakalanga herriaren kokaleku bat da. Herria Ipar-ekialdeko barrutiko hiriburua da. Francistown da gertuen daukan herria, 120 km-tara. Zonaldeko burua Thabo Maruje Masunga da, zeinek boterea orain dela gutxi hartu zuen bere osaba Christopher Masunga-rengatik.\nIpar-Ekialdean gehien hitzegiten den hizkuntza Kalanga da, eta ez Tswana gainontzeko herrialdean bezala. Kalanga Shona hizkuntzarekin erlazionaturik dago, Zimbabweko hizkuntza nagusiarekin alegia."}
{"id": "140825", "revid": "336", "url": "https://eu.wikipedia.org/wiki?curid=140825", "title": "Energia-efizientzia", "text": "Energia-efizientziaren helburua energia kontsumoa murriztea da. Erabilitako energia eta lortutako produktu eta zerbitzuen arteko erlazioa da. Kudeaketan, teknologian eta kontsumo ohituretan hartutako neurri eta inbertsioekin hobetu daiteke.\nPraktika hau energia era eraginkorrean erabiltzean datza, hau lortzeko energiaren erabilera eta prozesu produktiboen optimizazioa lortu behar da, berdina edo gutxiago erabiliz ongarri eta zerbitzu gehiago lortuz; hau da, gehiago ekoiztea energia gutxiagorekin. Hori lortzeko bi bide nagusi daude: batetik energia-kontsumitzaile zuzenak diren pertsona eta erakundeek energia-kontsumoa murriztu ahal dute; bestetik, industri eta merkataritza-erabiltzaileek efizientzia handitu ahal dute, hau da energia berberarekin etekin handiagoa lortu.\nGai hau guztiz erlazionatuta dago ingurumen efektuarekin, energiaren ekoizpenean eta energiaren kontsumoan sortzen den kutsadurarekin. Horregatik gaur egungo kezkak dira energia nola aurreztu eta ingurumenean eragiten duen kaltea nola murriztu, ekoizpena energia berriztagarrien bidez bilatuz eta kontsumoan eta produkzioan efizientzia handiagoa bilatuz. Horri energia aurreztea esaten zaio.\nEtxean energia nola aurreztu.\nEtxebizitza baten kontsumo energetikoa eraikuntza bioklimatiko baten bidez edo berokuntza, etxetresna elektriko eta argiztapen efizienteagoaren bidez murriztu daiteke, baita bertako bizilagunen kontsumo-ohituren aldaketarekin ere.\nBerokuntza eta ur beroa.\nBerokuntza energia aurrezteko tresna ere izan daiteke, nagusiki kontsumo-ohitura arrazionala egiten bada, kontuan hartuta etxebizitza baten kontsumoan kontsumo totalaren % 46 izan daitekeela (% 60ra irits daiteke ur beroa kontuan hartzen bada). Energia aurrezteko galdara efiziente bat aukeratu behar da eta gelen isolamendu termiko egokia burutu.\nUr beroari dagokionez, eguzki-energia termikoa erabil daiteke laguntza gisa, energia biltegiratzen duten sistemak erabiliz, ur beroa ahal den gehienetan erabilgarri egoteko.\nBerokuntza-ohiturak.\nJakin beharra dago etxebizitza baten tenperatura 19 eta 21\u00a0\u00b0C artean egon behar dela egunez eta 15 eta 17\u00baC artean gauez. Gradu bakoitzak kontsumoa % 7 handitzen du. Horregatik, aholkatzen da:\nUr beroa erabiltzeko ohiturak.\nEtxebizitzako ekintza espezifiko batzuk erabili ohi da ur beroa, esate baterako dutxan, komunean, ontziteria garbitzerakoan eta abar. Hauetan guztietan, honakoa gomendatzen da:\nEtxetresnak.\nEtxetresnek etxebizitzetako energia aurreztearen zati handi bat dira. Gehienek Europan etiketatze berezi bat eramaten dute, etiketa energetikoa deritzona, non tresna bakoitzaren kontsumoarekiko efizientzia eta ingurumenarekiko errespetua agertzen diren. Hala ere, guztiek ez dute eramaten, asko eta denbora luzez kontsumitzen dutenek soilik daramate: hozkailu eta izozgailuak, garbigailuak, lehorgailuak, ontzi-garbigailuak, argiteriak, labe elektrikoak eta aire girotuak.\nA motako etxetresna bat klase ertaineko batek kontsumitutako energiaren % 55 gutxiago kontsumitzera irits daiteke; beraz, kontuan hartzeko aukeraketa da dirua aurrezterako garaian.\nEtxetresna ohiturak.\nOhiturei dagokionez, arau orokor gisa, erabilera arrazional eta mantentze ona azpimarratzen dute.\nArgiztatzea.\nArgiztatze elektrikoa etxebizitzetan etxeko kontsumoaren % 18 eta % 20a da. Batzuetan jarrera prebentibo batekin nahiko da, hala nola kontsumo baxuko lanparak erabiltzea, hainbat energia iturri jartzea, leihoen azalea handitzea.\nEnergia efizientzia eraikinetan.\nEraikinen diseinuan eta horien elementuen instalazioan energiaren efizientzia hartu behar da kontuan, adibidez leiho zabalak jarriz hegoaldera begira neguan eguzki beroa esparruak berotzeko eta eguzki argia aprobetxatzeko, azaleren isolamendua beroa ez galtzeko, eguzki panelen ezarpena energia elektrikoaren independentzia lortzeko.\nEuropa Batasunean araudi bat aplikagarria da, Eraikinetako energia efizientziaren direktiba, etxetresnen etiketa energetikoaren antzekoa.\nAurrezpen energetikoa industrian.\nIndustria energia efizientzian gehien eragiten duen sektoreetako bat da, haren lehiakortasuna lorpen handiagoa lortzen baitu.\nAlde batetik, garraio sektorea oso garrantzitsua da ibilgailuen efizientziaren bidez energia aurreztea posible delako, bide motzen bidez, gidatze efizientziaren bidez, erregaiaren kudeaketa ona eginez, etb.\nBeste aldetik, lantegietan erabiltzen den makinaria eta erregaia kontuan hartu behar da. Makinen efizientzia ahalik eta hoberena izanez eta erregaiaren kudeaketa eraginkorra eginez, gero eta erregai/energia gutxiago erabiliz gehiago sortuz.\nAurrezpen energetikoa sistema elektrikoan.\nPotentziak sistema elektrikoan energia ekoiztea, garraiatzea eta banatzea du helburu. Praktika hauten energia elektrikoaren errentagarritasun hoberena bilatzen da, ahalik eta galera gutxien.\nSistema elektrikoari eskatutako energia eta potentziaren murrizketari efizientzia energetiko elektrikoa deritzo. Beti ere normalean gauzatzen diren jardueretan eragin gabe, industrian, eraikinetan edo transformazio prozesuetan.\nGainera, elektrikoki eraginkorra den instalazioa haren optimizazio tekniko eta ekonomikoa ahalbidetzen du. Hau da, ustiapenaren balio ekonomiko eta teknikoen murriztapena.\nHori lortzeko hiru puntu nagusi jarraitzen dira:\nIkuspuntu tekniko batetik, instalazio elektriko eraginkorra lortzeko lau puntu planteatzen dira:\nEnergia berriztagarriak.\nEnergia berriztagarrien eragina oso garrantzitsua da energiaren efizientzian. Energia lortzeko prozesu hauetan energiaren efizientzia nabarmena da beste metodoekin (energia ez berriztagarri) konparatuta.\nEtiketa energetikoak.\nInformazio-eskubidea eta segurtasun-eskubidea direla eta nahitzekoa da etiketak jartzea. Horien bidez fabrikatzaileek gailuen informazioa ematen dute, beste batzuekin konparatzeko.\nEtiketa energetikoa etxetresnetan.\nEtiketa energetikoak energiaren eta oinarrizko beste baliabide batzuen kontsumoari buruzko informazioa ematen dute. Gainera datu osagarriak ere adierazten dute. Honen bidez, informazioa eskaintzen duten bakoitzaren beharretara ongien egokitzen dena hautatu ahal izateko.\nEnergia-etiketa etxetresna hauek izan behar dute:\nEtiketa hauek hiru ataletan banatzen dute informazioa:\nEraikinetan.\nApirilaren 5eko 235/2013 Errege Dekretuak eraikin berriek energia efizientziaren ziurtagiria eduki behar dutela agintzen du. Honen helburua eraikin bioklimatikoak lortzea da, honen bidez eraikinetan inguruneko energia aprobetxatzera eramaten du eta eraikitzen, saltzen edo alokatzen diren erakinen energia efizientzia bermatzera.\nEtiketa energetikoa erabiltzen da energia efizientzia hori kalifikatzeko, eta alokatzeko eskaintza, sustapen eta iragarki guztietan agertu behar da. Bertan adierazten da eraikina edo haren atalak zenbateraino diren eraginkorrak, hainbat parametrotan oinarrituta, hala Nola, energia kontsumoa, kutsadura, etb. Baita ere, eraikina diseinatzerakoan azterketa sakona egin behar da energia efizientziaren inguruan, eta hau eraki baino lehen proiektuaren bidez haren energia efizientzia egiaztatu.\nHalaber, 500 m2 erabilgarri baino gehiago duten establezimenduak etiketa hau ikusgarria den leku batean jarri behar dute.\nGurpilak.\nGurpilak etiketatzeari buruzkoa, efizientzia karburante kontsumoaren eta beste oinarrizko parametroen inguruan.\nAgertzen diren hiru piktogramek honako ezaugarriak adierazten dituzte.\nAraudia.\nEtxetresnak.\n2012/27/UE-ko Europar Parlamentuaren eta Europako Kontseiluaren direktiba, energia efizientziari dagokiona, Batasunean guztiek energia efizientzia sustatzeko marko bat eratzen dute eta bertan energia efizientzia lortu ahal izateko ekintzak ezartzen ditu.\nEspainiako legedia, 2011ko urriaren 14ko 1390/2011 Errege Dekretuaren bidez energiarekin erlazionatutako produktuek etiketen araudia.\nGurpilak.\n1222/2009 (EE) Erreglamendua, azaroaren 25ekoa."}
{"id": "140827", "revid": "1340", "url": "https://eu.wikipedia.org/wiki?curid=140827", "title": "Miranda de l Douro", "text": ""}
{"id": "140832", "revid": "6327", "url": "https://eu.wikipedia.org/wiki?curid=140832", "title": "\u00c1lava 7", "text": ""}
{"id": "140836", "revid": "336", "url": "https://eu.wikipedia.org/wiki?curid=140836", "title": "Alfred Kinsey", "text": "Alfred Kinsey (Hoboken, New Jersey, 1894ko ekainaren 23 - Bloomington, Indiana, 1956ko abuztuaren 25) estatu batuar biologo bat izan zen, batez ere sexologia arloan egindako lanarengatik ospetsua. 1947 urtean \"Institute for Sex Research\" izenekoa sortu zuen Indianako Unibertsitatean, egun ere lanean diharduena, \" Kinsey Institute for Research in Sex, Gender, and Reproduction\". Ezaguna dira berak osatutako \"Kinsey Reports\" edo txostenak, non emakumezko eta gizonezkoen sexualitatea aztertzen duen. Bere lana eztabaidatsua izan zen, besteak beste pertsonen sexu-joerak sailkatzeko homosexual/heterosexual dikotomiari jarraiki baino, bi muturren horien artean 0-6rako eskala bat sortzeagatik."}
{"id": "140837", "revid": "336", "url": "https://eu.wikipedia.org/wiki?curid=140837", "title": "Plankton", "text": "Planktona itsasoetako nahiz ibai eta aintziretako uretan bizi diren organismo mikroskopikoen multzoa da; animalia, landareak, algak edo bakterioak izan ohi dira. Planktonak garrantzi handia du, uretako kate trofikoaren lehenengo maila baita.\nUretako azalean edo goialdean egon ohi da, gehienez 100 metroko sakonerara hedatzen da. Bi multzo handitan bereizten dira, autotrofismo edo heterotrofismoaren arabera: fitoplanktona landare-planktona da, autotrofoa, hau da, fotosintesia egiten du. Zooplanktona, aldiz, animalia txikiez osatuta dago, eta hortaz, heterotrofoa da.\nBizi ziklo osoa plankton komunitatearen barne irauten dutenei holoplankton deritze (esaterako, diatomeak). Plankton komunitatean bizi zikloko fase bat (gehienetan larba fasea) besterik egiten ez dutenei, aldiz, meroplankton (krustazeo edo ekinodermoen hainbat larba, adibidez).\nUr-inguruneetako kate trofikoa planktonarekin hasten da, eta planeta osoaren ekoizpen primario (materia organikoaren sintesia) totalaren erdia baino gehiago fitoplanktonak egiten du.\u00a0 Hori dela eta, planktonaren garrantzi ekologikoa egundokoa da.\nKlasifikazioa.\nZooplankton.\nBigarren eta hirugarren sektoreko ekoizleak diren kontsumitzaile guztiek osatzen dute. Oro har, organismo mikroskopiko helduek zein haien larba faseek (holoplanktonak) eta fase helduan ur-hondoan edo ur-zutabean bizi diren beste organismo batzuen larba faseek osatzen dute talde hau.\nZooplanktoneko organismo-talde ugarienetako eta bereizgarrienetako batzuk kopepodoak, kladozeroak, errotiferoak, knidarioak, kretognatoak, eufusidoak eta arrainen larbak dira. Azken horiek, organismo gazte eta helduek gizartean eta ekonomian duten garrantziagatik, \u201ciktioplankton\u201d terminopean aztertu eta deskribatu ohi dituzte. Fitoplanktonak bezala, dauden ingurunearen arabera, ur gezan edo itsasoan, zooplanktoneko talde edo espezie bakoitzaren aniztasuna eta ugaritasuna aldatu egiten dira. Gutxi aztertutako zooplanktonaren osagai bat parasitoak dira. Horiek organismo fitoplanktoniko zein zooplanktonikoek baino dibertsitate handiagoa erakusten dute, planetan dagoen organismo bakoitza hainbat parasitok kutsatzeko joera baitu.\nFitoplankton.\nLandare-planktona, fitoplankton izenekoa, itsas ertzeko uretan garatzen da eguzki-argiz eta gatz mineral ugariz (30 metro arteko sakonerako urak), fotosintesi bidez elikatzen baitira.\nZooplanktonaren elikagaia dira, eta Lurreko bizitzarako behar den oxigeno molekularraren % 50 sortzen dute. Fitoplanktonean ugarienak diren organismoak zianobakterioak eta diatomeoak dira, alga gorri zelulabakarrak. Dinoflagelatuak ere aurki ditzakegu, marea gorrien arduradunak.\nItsas kate trofikoaren oinarria izanda, fitoplanktonak beherakada nabarmena izan du, erradiazio ultramorea emendatzearen ondorioz. Esaterako, ikusi da Antartikako ozono-geruzaren zuloaren azpian fitoplanktonaren produktibitatea % 6 eta % 12 artean jaitsi zela. \nBeste klasifikazio batzuk.\nZenbait autorek planktonaren tamainaren arabera sailkatzen dute, nahiz eta sailkapen hori \u201cartifizialtzat\u201d har daitekeen; izan ere, printzipioz, harrapaketak egiteko erabiltzen zen bahearen sareko zuloen tamainan oinarritu zen, eta ez da behin betiko adostasunik lortu. Sailkapen erabilienetako bat hau da:\nKokapenaren arabera ere sailka daiteke (horizontala edo bertikala):\nMigrazioak.\nLandare-planktona uraren gainazaletik gertu dago beti, argia behar baitu fotosintesia egiteko. Zooplanktona, berriz, mugimenduan dago beti, goitik behera, eta eguneko ziklo bat osatzen du, 100-500 metro edo gehiagoko ibilbidearekin. Gauean, gehienetan, gainazaletik gertu egoten dira elikatzeko, eta egunez beherago, eguzki-erradiazio indartsuetatik ihes egiteko, nahiz eta talde batzuetan alderantziz gertatu.\nEzaugarriak.\nEspezie gehienak gardenak eta irideszenteak dira, eta koloreak soilik mikroskopioan nabaritzen dira. Azaleko espezieak urdinxkak dira, eta gainontzekoak gorrixkak. Genero batzuek luminiszentzia igortzen dute, adibidez, \"noctiluca\".\nPlanktoneko espezie gehienek milimetro bat baino gutxiago neurtzen dute. Beste batzuk, berriz, handiagoak dira, hala nola sifonoforoak, ktonoforoak eta marmoka akalefak.\nPlanktona kate trofikoan.\nFitoplanktona zooplanktonaren elikagaia da. Ekinodermatuen, krustazeoen eta larba-egoeran dauden arrainen elikagaia ere da. Hazten direnean, larba horiek arrain txikien sardak jaten dituzte. Arrain horiek, era berean, planktiboro handiak elikatzen dituzte, hala nola baleak edo marrazo baleak, eta arrain handiagoak ere jaten dituzte. Arrain horiek, batzuetan, ozeanoetako harrapakari handiak elikatzen dituzte, hala nola zetazeo haragijaleak, marrazoak, atunak edo arrain ezpatak. Proportzioan, azken horien tona batek bost mila tona fitoplankton beharko ditu, existitu eta garatzeko.\nMarea gorriak.\nDinoflagelatuen (fitoplanktonaren) proliferazioek eragindako fenomenoa \u201cmarea gorri\u201d izenez ezagutzen da. Garatzeko baldintza egokiak direla eta (tenperatura, argi-kalitatea eta -kantitatea, mantenugaiak eta ur-zutabearen pasibotasuna) dinoflagelatuak esponentzialki hazten dira, eta hazkunde hori baldintzak kaltegarriak diren kasuan bakarrik eteten da. Batzuetan, alga-loratze horiek nabarmenak ez diren arren, askotan fitoplankton toxikoek eragiten dituzte, hala nola, \"Alexandrium catenella\". Horrek ornodunen heriotza eragiten du, gizakiona barne. Fenomeno horrek ez du beti uraren kolore gorria eragiten, paradoxikoki, loratze kaltegarrienak koloregabeak izaten dira."}
{"id": "140839", "revid": "6327", "url": "https://eu.wikipedia.org/wiki?curid=140839", "title": "Espainiako 1934ko Iraultza", "text": ""}
{"id": "140840", "revid": "6327", "url": "https://eu.wikipedia.org/wiki?curid=140840", "title": "Asturiaseko iraultza", "text": ""}
{"id": "140841", "revid": "6327", "url": "https://eu.wikipedia.org/wiki?curid=140841", "title": "1934ko urriko iraultza", "text": ""}
{"id": "140842", "revid": "6327", "url": "https://eu.wikipedia.org/wiki?curid=140842", "title": "1934ko Urriko Iraultza", "text": ""}
{"id": "140847", "revid": "12788", "url": "https://eu.wikipedia.org/wiki?curid=140847", "title": "Stade Toulousain", "text": "Stade Toulousain Frantziako errugbi taldea da, egoitza Okzitaniako Tolosa hirian duena. Top 14 Ligan parte hartzen du. Europako talderik indartsuenetako bat da, bai Frantziako txapelketan (21 titulu), bai Europako Txapeldunen Kopan (5 titulu) garaipen gehien lortu dituena.\nHistoria.\nXIX. mendearen iritsi zen errugbia Tolosa Okzitaniara, eta 1890eko hamarkadan unibertsitateko taldeak sortu ziren. \"Stade olympien des \u00e9tudiants toulousains\"-ek, hiriko talde nagusiak, Frantziako errugbi txapelketaren finala jokatu zuen 1903an, Stade fran\u00e7aisen kontra; paristarrak 8 eta 16 nagusitu ziren.\nStade Toulousain 1907an eratu zen, \"Stade olympien des \u00e9tudiants toulousains\" eta \"V\u00e9to-Sport toulousain\" batu zirelarik. Urte berean, \"Les Amis du Stade Toulousain\" elkarteak zazpi hektareako lur eremua erosi zuen lehenbiziko errugbi zelaia eraikitzeko: Stade des Ponts-Jumeaux. \n1912an, Frantziako txapelketa irabazi zuen, finalean Racing Club de France Rugby 6 eta 8 garaiturik; denboraldi osoan partida bakar bat ere galdu ez zuenez, \"La Vierge rouge\" (\"Birjina gorria\") izengoitia jaso zuen. 1914-1918 bitartean, Stade Toulousaineko jokalari asko borrokatu ziren Lehen Mundu Gerran, eta 80 baino gehiago hil ziren Verdungo, Sommeko edota Marneko gudu-zelaietan.\n1920ko hamarkadan, Frantziako talde nagusia izan zen, eta bost liga irabazi zituen 1922tik 1927ra. Besteak beste, Struxiano, Lubin-Lebr\u00e8re eta Adolphe Jauregi baxenabartarra izan ziren talde mitiko hartako kideak. Bigarren Mundu Gerraren ondoren liga bat eta bi kopa lortu zituen, baina hurrengo hamarkadetan maila apalagoan ibili zen, eta 1969ko ligako bigarren postua izan zen emaitzarik aipagarriena.\n1982an, Ernest-Wallon estadio berria inauguratu zen. 1984an, Frantziako hirugarren kopa lortu zuen, taldearen \"urrezko aroari\" hasiera eman ziona. 1996an, Europako Txapeldunen Kopa eratu zen, eta Stade Toulousain izan zen lehenbiziko txapelduna; hurrengo urteetan beste lau aldiz irabazi zuen kopa: 2003an, 2005ean, 2010ean eta 2021ean."}
{"id": "140848", "revid": "11782", "url": "https://eu.wikipedia.org/wiki?curid=140848", "title": "Jose Mendiaga", "text": ""}
{"id": "140849", "revid": "11782", "url": "https://eu.wikipedia.org/wiki?curid=140849", "title": "Joseph Mendiague", "text": ""}
{"id": "140857", "revid": "56334", "url": "https://eu.wikipedia.org/wiki?curid=140857", "title": "Indalecio Prieto", "text": "Indalecio Prieto Tuero (Oviedo, 1883ko apirilaren 30a - Mexiko Hiria, 1962ko otsailaren 11) bizkaitar politikari sozialista izan zen.\nBiografia.\nIndalecio Prieto Tuero Oviedon jaio zen, 1883ko apirilaren 30ean. Horrela izan bazen ere, umea zela Bilbora joan zen bizitzera eta, 1899an Bilboko Elkarte Sozialistan sartu zen. Haurtzarotik lan egin zuen, hasieran takigrafo moduan eta, gero, kazetari bilakatuta \"El Liberal\" egunkarian. Han Horacio Etxebarrieta politikari eta industrialari bizkaitarrarekin harreman estua izan zuen.\nBilbon lortu zituen lehen kargu publikoak, hasieran Aldundian (1912 eta 1915 artean) eta, gero, 1916tik 1918ra bitartean, udalean, alkateorde eta zinegotzi izan zelarik. 1918an, Gorteetarako diputatu egin zuten Bilbotik lehen aldiz eta horrek bizkaitar sozialisten artean zuen ospea espainiar sozialismora ere zabaldu zuen.\nDiputatu zen bitartean, II. Internazionalaren alde egin zuen behin baino gehiagotan eta Internazional Komunistaren kontra, oso gogor gainera.\nXX. mendearen hasieratik, pixkanaka-pixkanaka bere itzala gero eta handiago bilakatu zen sozialisten artean, hasieran Bizkaian, non 1911n Facundo Perezagua izan zuen arerio eta, gero, Madrilen, non, 1921 eta 1922ko Espainiako Alderdi Komunistaren zatiketa eta gero, zuzendaritza-batzordean sartu zen.\nI. Mundu Gerran zehar Espainia neutral mantendu izanak abantaila ugari ekarri zion espainiar industria eta merkataritzari. Onura horiek, ordea, ez ziren langileen soldataren mesederako izan eta, ondorioz, 1917ko Espainiako greba orokorrari hasiera eman zitzaion. Grebak Errusiako Iraultzan izandako gertaerak errepikatuko zirenaren beldurra sortu zuenez, gogorki erreprimitua izan zen armadaren eskutik eta greba batzordearen atxilotzea eman zen Madrilen. Prietok, greba honen antolakuntzan nahasia zegoenez, atxilotua izan baino lehen Frantziara egin zuen ihes eta ez zen 1918ko apirilean diputatu izateko aukeratua izan zen arte itzuli.\nBenetan kritikoa agertu zen Prieto armadak eta Gobernuak Marokoko gerran izandako parte hartzearekin. Garai zailak bizi izan zituen Gorteetan, 1921eko Annualgo hondamendia zela-eta, eta baita, baieztatua ez izan arren, Alfontso XIII.aren erantzukizunean zegoen Manuel Fern\u00e1ndez Silvestre jeneralaren jarrera militar zuhurtzigabearen ondorioz, Melilla komandantziaren inguruan burutu zituen operazioetan ere.\nPrimo de Riverak 1923ko irailean jo zuen estatu kolpearen aurka egin zuen Prietok eta PSOE alderdiak kolpearen kontra plazaratutako manifestua berak idatzia zen.\n1930eko abuztuan Donostian egin zen hitzarmenaren sinatzaileetako bat izan zen eta iraultza batzordeko kidea ere bai; Espainiako monarkiaren kontra sutsu borrokatu zen. 1930eko abenduaren 15eko grebak huts egin zuenean, Frantziara erbesteratu zen eta han bizi izan zen, harik eta Espainiako Bigarren Errepublika eratu zen arte.\nBuruzagitza PSOEn.\nPSOEren zuzendaritzan sartu zenean, alderdian izan zuen eragina eta legebiltzarkide bezala lortu zuen ospea nabarmen hazi ziren. III. Internazionaletik at mantenduz, 1921 eta 1922. urteetan Espainiako Alderdi Komunistaren zatiketaren ondoren, PSOEn esku-hartzen jarraitu zuen.\nPrimo de Riveraren aldeko kolaborazioa bermatzen zuen eta Largo Caballero buru zuen fakzioaren aurka egin zuen, Largorekin konfrontamendu latzak izan zituelarik; horrek, alderdiaren zuzendaritzatik banatzea eraman zuen Prieto. Zentzu honetan, Prieto erdibidean mantendu zen Besteiroren moderazioaren eta Largoren erradikalismoaren artean.\nDiktaduraren amaieran herrialdea krisitik ateratzeko Errepublikaren alde egin zuen apustu, 1930ean Donostiako Itunaren eraketan pertsonalki aurkeztu zuelarik bere burua, Juli\u00e1n Besteiroren aurkako oposizioan; alderdi errepublikazale ugarik monarkia eraisteko osatu zuten koalizioan, alegia. Azken ekimen horretan, hala ere, aipagarria da Largo Caballeroren eskutik jaso zuen sostengua. Izan ere, Largoren aburuz, monarkiaren erorketa zen sozialismoak boterea eskuratzeko zeukan aukera bakarra.\nEspainiako Bigarren Errepublika.\nPSOEren ordezkari gisa errepublikaren gobernuko kide izan zen, hasieran Finantza ministro, eta, gerora, Herri Lanen ministro gisa.\n1931ko apirilaren 14an, II. Errepublika aldarrikatuta, Prieto, Niceto Alcal\u00e1-Zamora buru zen behin-behineko Gorbernuko Ogasuneko Ministro izendatu zuten eta Errepublikaren lehen kabineteetan parte hartu zuen Manuel Aza\u00f1a gobernuburu eta Alcal\u00e1-Zamora Errepublikako Presidente zirelarik.\nOgasun ministro zela, Madrilgo udalari Casa de Camporen entregatzea sinatu zion bizilagunen erabilpen eta gozamenerako eta espainiar krisi ekonomiko internazionalak sortutako oihartzunei hotz erantzun behar izan zien, ortodoxia liberal zorrotzean mantenduz bere burua. Guztia gorabehera, Prietogan sinesten ez zuten enpresarien oposizioari aurre egin zion eta baita Espainiako Bankuaren oposizioari ere, erakunde honetan, Estatuaren esku-hartze handiago bati eutsi nahi izan zionari alegia.\nEspainiako Sustapen Ministerioko buru izanik, Primo de Riveraren diktadura garaian hasitako eraikuntza-lan hidroelektrikoak aurrera eramaten jarraitu zuen. Horrez gain, Madrilgo azpiegituren hobekuntzarako planak ere egin zituen; adibidez, Chamartingo Clara Campoamor geltokiaren eraikitzea eta geltoki berberaren eta Atochakoaren arteko lur azpiko tunelarena. Horietako lan ugari, ordea, ez ziren urte batzuk geroagora arte argira atera Gerra Zibilaren ondorioz.\nLegebiltzarrean, emakumeen boto eskubidearen aurkako jarrerak nabarmendu zuen, Clara Campoamorrekin enfrentamendu gogor batera eraman zuelarik.\n1933ko iraileko krisiak sozialistak gorbernutik irtetea ekarri zuen eta euren kaxa aurkeztuko ziren azaroko hauteskundeetan. Eskuinaren garaipenak eta CEDAk boterea eskuratzeko zuen aukerak, PSOE 1934ko urriko greba orokor iraultzailea antolatzera eraman zuten eta Prietok gogotsu hartu zuen parte. Urte batzuk geroago, ekimenari buruzko iritzi pertsonala eta esku-hartzea islatu zituen publikoki Prietok, argi eta garbi, Mexikoko batzar batean eta bera egile zuen liburu batean:\nGreba orokor iraultzailea aurrera atera baino lehen, Parisera egin zuen ihes Prietok. Alderdian bertan, ikuspegi liberala aurkezten zuen eta ezkerreko alderdi errepublikazaleekin egindako elkarlanen aldekoa zen, erbestetik bueltatu ahal izateko eta erakunde errepublikazaleen egonkortasuna bermatzeko. Horretarako, bere alderdiko ezkertiarren ideia iraultzaileen aurka egin zuen, PCE eta CNTren kolaborazioaren aurka eta gazteriaren erradikalizazioaren kontra.\nErbestetik gogor ekin zion geroko Fronte Popularra koalizioa sortzeko lanari; talde horrek 1936ko hauteskundeetan izan zuen garaipenaren ondoren Espainiara itzuli zen.\nHauteskundeetan Bilboko zirkunskripzioaz aukeratu zuten 143.868tik 69.193 botorekin, 184.787 hauteslerekin, Mariano Ruiz-Funes eta Juli\u00e1n Zugazagoititiaren atzetik hirugarren hautagai bozkatuena izanez.\nEspainiako Gerra Zibila.\nPrietok garbi zeukan 1936an Espainiaren egoera politiko eta sozialak Gerra Zibilera eramango zuela estatua, eta hala idatzi eta argitaratu zuen hainbat bider, urte bereko udaberrian. Gerra piztu zenean, Lezo Urreiztieta aurkeztu zioten eta, kontrako mutur politikoetan egon arren, konfiantza eta elkarren begirune handia izan zuten.\nEspainiako Gerra Zibilaren garaian, gobernuaren parte izan ez zen arren, jarduera politiko handia izan zuen gobernu beraren baitan. Eremu errepublikazalean piztu zen biolentzia iraultzailearen aurka agertu zen, eta Madrilgo Modelo kartzelako hilketak gertatu zirenean, izututa geratu zen eta gerra, jada, galduta zuten ustean jarri zen.\n1936ko irailean, Talavera de la Reina hiriaren erorketaren ondoren, Largo Caballero Gobernuko lehendakari bihurtu zen eta Prieto, berriz, Itsasoko eta Aireko ministro (1936-37 urteetan) eta Defentsa ministro ere izan zen Negr\u00edn gobernuburu zela (1937-38 urteetan).\nMatxino eskuindarren armada Bilbora sartzear zela eta industria beren alde aprobetxa ez zezaten, Indalecio Prietok Ezkerraldeko industria suntsitzeko agindu zuen, baina Agirre lehendakariaren aginduz eragotzi egin zen manu hori betetzea.\nBartzelonan izandako 1937ko maiatzeko gertaera iraultzaileen ondoren, Largo Caballeroren kabinetea erori zen Espainiako Alderdi Komunistaren eta Prieto beraren oposizioagatik. Juan Negr\u00ednek gidatu zuen gobernu berria, berez, Prietoren taldekoa zena eta Defentsa Ministerioa esleitu zioten honi. Egia esan, ezkor zen Errepublikaren balizko garaipenaz, potentzia demokratikoek ez baitzioten beharrezko laguntzarik ematen (bere agindupean, italiar urpekoek sobietarren hornikuntza moztu zuten eta Frantziarekiko muga itxita zegoen).\nUrrian, Iparraldeko Frontea erori ondoren, Prietok onartua izan ez zitzaion dimisioa aurkeztu zuen, baina 1938ko apirilean Aragoiko Frontea erortzean eta Negr\u00ednekin eta ministro komunistekin izandako iskanbilen ondoren, gobernutik atera egin zen.\n1938an, errepublikaren ordezkari gisa, Txilera alde egitea erabaki zuen, harreman txarrak baitzituen gobernuko zenbait kiderekin, Negr\u00edn berarekin, besteak beste.\nDeserria.\n1939an, Mexikon hartu zuen bizilekua eta, han, espainiar sozialismoa berriro antolatzen saiatu zen. Prietok nazioarteko presioa beharrezkotzat hartzen zuen diktadura kentzeko, eta Espainiako estatuaren etorkizun politikoa demokratikoki erabakiko zukeen bozketaren beharra azpimarratu zuen.\nPolitikatik urrundu zen, baina Hego Ameriketako hainbat herrialdetan ezohiko enbaxadore izatea onartu zuen. Hantxe zegoen gerra amaitu zenean eta Mexikoko erbestetik Alderdi Sozialistako gehiengoaren taldeko buruzagi aritu zen. 1939an, Junta de Auxilio a los Republicanos Espa\u00f1oles (JARE) sortu zen eta, gero, Prieto egin zuten Junta Espa\u00f1ola de Liberaci\u00f3n taldeko Idazkari Orokor (1943-1945).\n1946an PSOEren kongresua izan zen Toulousen eta bere tesiak garaile izan ziren. Negr\u00edn eta bere politika kondenatu zituzten, antikomunista sutsuak izan ziren eta Espainian demokrazia berrezartzeko xedean monarkikoekin elkarlana nahi zuten. Hala ere, diktadura militarra kontsolidatu zen eta proiektu haiek hutsean geratu ziren eta, 1950eko azaroan, dimisioa aurkeztu zuen. Esan bezala, Espainiako aliantzei buruzko haren iritzia garaile atera zen atzerrian ziren sozialisten artean (1946) eta, hala, 1948an, monarkikoekin itun bat sinatzea lortu zuen Donibane Lohizunen, baina Francoren eta Joan Borboikoaren arteko elkarrizketek eta nazioarteko presioa gutxitu izanak indargabetu egin zuten itun hura.\n1948an, hartutako erbesteko PSOEren zuzendaritza 1950ean utzi eta Mexiko Hirian hil zen 1962an.\nEuskal estatutuari buruzko jarrera.\nEtorkizunean Nafarroa, baldintza batzuk betez, Euskal Estatutuarekin bat egin ahal izateko klausula kendu egin zen 1936ko Euskadiren Autonomia Estatutuan. Klausula hori agertu egiten zen 1933an Araban, Gipuzkoan eta Bizkaian plebiszitatu zen Estatutuan, baina ez 1936ko urriaren 1ean onartutako behin betiko Estatutuan, asko moztu zutelako, batez ere Prietok, Agirreren esanetan, uko egin baitzion Nafarroa Estatutuan sartu ahal izateko paragrafo gehigarriari.\nMexikoko erbestean, 1940ko urteen hasieran, Nafarroaren Aldeko Batzordea eratu zen, Nafarroa Euskal Estatutuan sartzearen aldekoa, espainiar eta nafar errepublikazaleen artean ia aho batez onartutakoa. Sozialista nafar batek, ordea, kontra egin zuen: Luis Elio, Prietok horretara bultzatuta. Jarrera horri lotuta, Esparzak kontatzen du garai hartan zabalduta zegoela Bilbori oso atxikia bai baina Prietok Euskal Herriarekin batere interesik ez zuelako iritzia."}
{"id": "140862", "revid": "201", "url": "https://eu.wikipedia.org/wiki?curid=140862", "title": "Henry A. Kissinger", "text": ""}
{"id": "140863", "revid": "201", "url": "https://eu.wikipedia.org/wiki?curid=140863", "title": "Kissinger", "text": ""}
{"id": "140864", "revid": "12654", "url": "https://eu.wikipedia.org/wiki?curid=140864", "title": "KuPS", "text": ""}
{"id": "140866", "revid": "96586", "url": "https://eu.wikipedia.org/wiki?curid=140866", "title": "Daniel Kahneman", "text": "Daniel Kahneman (Tel Aviv, 1934ko martxoaren 5a) psikologo, ekonomista eta unibertsitateko irakasle israeldarra da, estatubatuar nazionalitatea daukana, eta 2002. urtean ekonomiako Nobel Saria jaso zuena.\nAmos Tversky eta beste batzuekin, Kahnemanek gizakiek erabakiak hartzean egiten dituzten akatsen oinarri kognitiboa ezarri zuen (Kahneman &amp; Tversky, 1973; Kahneman, Slovic &amp; Tversky, 1982; Tversky &amp; Kahneman, 1974) Ikuspuntuen Teorema garatuaz."}
{"id": "140867", "revid": "9423231", "url": "https://eu.wikipedia.org/wiki?curid=140867", "title": "Higiene", "text": "Higienea (grekera zaharreko \u1f55\u03b3\u03b9\u03b5\u03b9\u03bd\u03bf\u03bd (\"hugieinon\") hitzetik, euskaraz \u00abosasun\u00bb) osasunaren kalterako izan daitezkeen eragileak kontrolatzeko ezagutza, teknika eta jokabideen multzoa da. Higienearen helburuak, garbitasunaz haraindi, gizakien eta berarekin bizi diren animalien gaixotasunak prebenitu eta ongizatea hobetzea da. Zabalago, higienea bizitzaren artea ere badela esan daiteke arlo pribatuan (elikadura, atsedena, oreka pertsonala) eta publikoan (elkartasunezko gizarte-egitura eta naturarekiko errespetua).\nHigienea arlo zenbaitetan garatzen da. Higiene pertsonala giza gorputza zaindu eta garbitzeko praktiken multzoa da, norberaren osasun eta ongizatearen alde. Higiene pertsonala kultura elementu garrantzitsua da eta familian ikasi eta praktikatzen da. Gizarte-harremanak sortu ahal izateko elementu garrantzitsua izaten da, nor bere buruarekin atseginez modu bat izateaz gainera. Beste alde batetik, elikagaien ekoizpen, tratamendu eta kontserbazioa ere higienearen helburuak dira, bromatologia arloaren baitan. Ingurumenaren higienea ere garrantzitsua da: etxeak, kaleak, lantegiak, eskolak eta ingurumenaren osagaiak ere badiren lurra, ura eta haizea garbiak izan behar dira osasun eta ongizatearen alde, giza jardueraren hondakinak modu egokian kudeatuz. Higienea lantokietan ere garatzen da, langileengan gaixotasunak eragin ditzaketen faktore eta arriskuei aurre eginez. Zikinkeria eta mikroorganismoak ekidin eta garbitasuna bultzatzeaz gainera, higienea, adiera zabalean, ariketa fisikoa, elikadura eta atsedena ere bada. Zarata ere higienearen aurkako eragilea dela esan daiteke.\nHigiene praktikak antzinatik egin badira ere, Industria Iraultzak ekarri zuen lantegi eta hiri handien garapenarekin batera garatu zen higienea modu zientifikoan, osasun publikoaren erakundeen sorrerarekin batera. Izan ere, higienea gaur egun, ongizate pertsonalerako praktiken multzoaz gainera, gizarte medikuntzaren atal garrantzitsua ere bada, hezkuntzan, higiene egoki baterako azpiegituretan, higienea bermatzeko kontrol sozialean eta higienearen beraren ikerketan lan eginez.\nHigienearen historia.\nHigienea gizakiaren eta beste animalien berezko jarduera da. Animaliak ere lurrean aztarrika edo zuhaitzen aurka igurtzika aritzen dira maiz, bizkarroiak edo parasitoak gainetik kentzen. Euren ileak eta lumak garbitzen ere jarduten dute. Ohiko jarduera da, primateetan esaterako, elkarri zorri-bilketan aritzea. Joera hau instintuak berak bultzaturikoa da: euren azala, ileak eta lumak behar bezain garbi mantentzen dituzten animaliek abantaila ebolutibo bat dute, gaixotasunak ekidinez modu horretan. Gizakiarengan ere agertzen da joera hau.\nGizakien lehenengo bizitokiak ura zegoen inguruetan kokatzen ziren, ur edangarria eskuragarri eta baita garbiketarako ur-hornidura aise lortzeko. Hiriak sortzean, ura etxeetara garraiatzeko beharra sortu zen. Antzinako zibilizazio nagusiek (erromatarrak, arabiarrak, aztekak ) higiene pertsonalerako ohiturak garatu, bainuak esaterako, eta higiene publikorako azpiegiturak eraiki zituzten, akueduktuak adibidez. Hain zen handia higienearen garrantzia non askotan erlijio erritoekin ere bateratzen baitzen.\nHigiene hitzak berak, Antzinako Grezian du jatorria: \"Higeia\" izeneko jainkosak osasunaren emaile zen . XI. mendean Ibn Butlan irakiar medikuak \"Taqwim al-Sihhah\" tratatua osatu zuen, gerora latinera \"Tacuinum Sanitatis\" izenez itzulia, non higiene orokor bat gomendatzen den osasunerako, elikadura, ariketa fisikoa, loa eta gorputzaren eta ahoaren garbiketa bateratuz . Erdi Aroko kristautasunean, higienea erlijioaren aginduz garatu zen, gorputzari diziplina eta askesisa bultzatuz. XIV. mendean Europan sarraski handia eragin zuen Izurri Beltzak higiene publikorako lehenengo arauak jartzera behartu zuen. Euskal Herrian, \"villa\" sortu berrietan leihoetatik hondakinak botatzea debekatu eta bizilagun bakoitzak bere etxe inguruko kale-zatia garbitzera behartzen da .\nPizkundeak higienearen atzerakada ekarri zuen: uraren patogenoak azaletik gorputz barnera sartzen direlako ideia zabaldu eta jendeak utzi egin zion bainatzeari. Garbiketa lehorrean egiten hasi zen, trapuekin igurtziak eginez eta lurrinak erabiliz . XVIII. mendean, Ilustrazioarekin batera, higiene-praktikak hobetu ziren. Komunak jartzen hasi ziren etxeetan. 1774. urtean kloroaren aurkikuntza egin eta urte batzuk georago desinfektagarri moduan erabil daitekeela ere hautematen da. XIX. mendean gertatu zen hirien garapenarekin batera, higiene publikorako ardura zabaldu zen eta orduan hasi zen \"higiene\" terminoa bera maizago erabiltzen.\n1847 urtean Ignaz Semmelweis medikuak ama berrien hilkortasuna nabarmen murrizten du, ospitaleetako higiene desegokia horren arrazoia zela hauteman ondoren . Louis Pasteur mikrobioen teoria osatu eta higienea bultzatu zuen gaixotasunen prebentziorako. XX. mendean higiene-ohiturak gizarte osora zabaldu eta praktika moral moduan hartzen da. Areago, higienea arazo publiko bihurtzen da eta kontrol sozialerako erabiltzen du botereak, higienea medikuntzaren mendean utziz, bizitzeko arte moduan ere uler daitekeela baztertuz .\nInfekzioaren katea.\nHigienaren helburu nagusienetakoa da infekzioak ekiditea. Infekzioak faktore-kate baten bitartez gertatzen dira: infekzio-iturria, transmisio-mekanismo bat eta infekzioa jasango duen pertsona bat. Adibidez, malariaren kasuan, infekzio-iturria eltxo mota bat da, transmisio-mekanismoa eltxoaren ziztada da, malaria eragiten duen protozooa malaria jasango duen pertsonaren gorputzaren barnean sartzen duena. Higienea prozesuaren hiru ataletan egiten du bere lana: infekzio-iturriak kontrolatuz, transmisio-mekanismoak ekidinez eta pertsonak infekzioak erasanda izateko aukerak txikituz.\nInfekzio iturriei buruz, pertsona bera izan daiteke infekzio-iturri bere gorputzetik patogenoak kanporatzean. Kanporatze hau modu anitzetan gerta daiteke: arnasaren bitartez, listuaren bitartez, kaka eta pixaz, isurtze edo baginako lubrifikazioaz edo odolaren bitartez. Infekzio-iturri diren pertsonek ez dute zertan gaixo egonik eta baliteke gaixotasun baten inongo sintomarik ez izatea. Pertsonak bezalaxe, animaliak ere infekzio-iturri dira, areago kontutan harturik euren gaixotasunak ez dira pertsonen gaixotasunak bezainbat kontrolatzen. Lurrean edo ingurumenean dauden gauzak ere infekzio-iturri izan daitezke; batik bat toki edo objektu hezeak, animaliak inguruan edo hondakin organikoak dituzten guneak infekzio-iturri arriskutsuak dira. Higienean, objektu bat infekzio-iturri denean, \"septikoa\" esaten da, edo \"zikina\" herri hizkeran. Objektuak mikrobio patogenorik ez duenean, horretarako higiene-ekintza egokiak erabiliz, \"aseptiko\" edo garbia dagoela esaten da.\nTransmisio-mekanismoak anitz izan daitezke: animalia baten hozkada, intsektu baten ziztada, harramazkak, bi pertsonen mukosen arteko ukipena (koitoan zehar, esaterako), eskuak (pertsonek euren mukosek maiz ukitzen baitituzte), airearen bitartez (listu-tanta mikroskopikoak garraiatzen baititu aireak), infekzio-iturri diren janaria jan eta ura edanez (horregatik kloratzen da ura) edo pertsonek maiz ukitzen dituzten edonolako objektuak ukitzea. Azal sano batek mikrobioen aurkako hesi eraginkorra izaten bada ere, zauriak, azaleko gaixotasunak eta mukosak (ahoa, sudurra, ...) mikrobioentzako atari ohikoak dira.\nMikroorganismo edo mikrobioak hartzen dituen pertsonak gaixotasunari aurre egin diezaioke bere immunitate-sistemaren bitartez. Mikrobioen aurka pertsonek erresistentzia-maila ezberdinak izaten dituzte. Haurrak, agureak eta gaixorik dauden pertsonak probabilitate handiagoz infektatu eta gaixotzen dira eta higiene zorrotzarekin tratatu beharreko kolektiboak dira. Higienearen helburua ere bada, pertsona hauen ongizatea bermatzea gaixotasunei aiseago aurre egiteko .\nHigiene-metodo eta produktuak.\nHigienerako oinarrizko ekintza bat da eskuen garbiketa, arlo eta toki guztietan, jaterakoan, pertsonak, batez ere gaixoak, ukitu aurretik eta ondoren eta besterik gabe zikinak daudenean. Horretarako mahukak altxa, erlojuak, eskumuturrekoak eta eraztunak kentzea komeni da. Xaboia erabiltzea garrantzitsua da, ur soilak ageriko zikina bakarrik kentzen duelako. Eskuko bihurguneak eta txokoak taxuz garbitu behar dira, bertan biltzen baitira mikrobioak. Eskuak zikindu behar dituzten jarduerak egiterakoan ere eskularruak jartzea komeni da, zikinkeriarako hesi moduan.\nNolanahi ere, infekzio-iturri izan daitezkeen objektuak eta tokiak ekidin egin behar dira. Kontuan hartu behar da objektu bat kutsaturik geratuko dela kutsatuta dagoen objektu edo pertsona batekin kontaktua izan badu. Bestela, isolamendua eta hesiak jartzea gomendatzen da. Toki publikoetan, komun-gela eta sukaldeetako ateak itxita egon behar dira eta maratilak baztertu egiten dira. Igerilekuetan, adibidez, gomazko oinetakoak erabiltzea gomendatzen da zoruarekin ukipena ekiditeko. Janariarekin edo gaixoekin harremanak dituzten langileek, ospitaleetan eta jatetxeetan esaterako, erabili eta botatzeko maskara, txano eta eskularruak erabiltzen dituzte euren lanetarako. Ohikoak dira baita ere erabili eta botatzeko mahai-tresnak eta emakumeek hilerokoan erabili ohi dituzten babeski edo konpresak eta tanpoiak dira.\nErabili eta botatzeko materialek higienea modu eraginkorrean bermatzen badute ere, ingurumen aldetik arazoak sortzen dituzte, hondakin arriskutsuen bolumen handia sortuz. Alternatibak infekzio-gai diren arropa eta objektuen ikuzketa edo urezko garbiketa, desinfekzioa eta esterilizazioa dira.\nIkuzketan objektuak eta arropak urarekin garbitzen dira, zikina eta zikinetan dauden patogenoak ezabatuz. Ikuzketak ez ditu, ordea, objektuan dauden patogenoak guztiz akabatzen. Hala ere, ikuzketa zorrotz batek infekzio-iturriak deusezteko desinfezkioa eta esterilizazioa erraztu egiten ditu. Ikuzketa eskuz edo, arropen kasuan, garbigailu bat erabiliz egin daiteke. Eskuzko ikuzketa eraginkorrenak pauso hauek jarraizten ditu: ur hotzarekin beratzen jarri , igurtzi eskuila batez, xaboia eman, ur beroarekin igurtzi berriz ere, urarekin pasa eta lehortu. Garbigailua eraginkorra izaten da arropak garbitzeko, arropa mota ezberdinetarako programak eskaintzen dituelako, garbiketa arin eta zorrotzerako aukerak emanez baita ere. Zoruak eta bestelako azalerak lanbasak eta trapuak erabiliz garbitu daitezke, ura eta xaboia edo bestelako garbikariak erabiliz, objektuetarako erabili den prozesu berdina erabiliz. Zoruetako zikinkeria uraz garbitu aurretik, komeni da erratza pasatzea.\nDesinfekzioa, objektuetan, eta antisepsia, organismoetan, mikrobioak \"ahalik eta neurri handienean\" ezabatzeko praktika-multzoak dira. Antisepsiarako teknikak medikuntzan erabiltzen dira batez ere eta tresna esterilak erabili eta azalean, zaurien inguruetan esaterako, antiseptikoak jartzearekin (hidrogeno-peroxidoa, klorhexidina eta \"Betadine\" bezalako iodozko produktuak). Desinfekzio metodoak fisikoak zein kimikoak izan daitezke. Desinfekzio metodo fisikoen artean, pasteurizazioa (objektuak edo janaria 70\u00a0\u00b0C tenperaturan 10 minutuz edukitzea), irakitea (irakiten dagoen uretan 10 minutuz edukitzea) edo, arroparen kasuan, lisatzea (100\u00a0\u00b0Ctik gorako tenperaturetan). Lisatzearen kasuan, ur-lurrunaren erabilerak desinfekzioa sakonago egiten du. Ultramore erradiazioak (modu sinpleenean, arropa eta objektuak eguzkitan jarriz patogenoak akabatzen dira neurri batean, baldin eta objektuek tolesdurarik edo azalera irregularrik ez badute) ere desinfekzio-metodo moduan erabil daiteke. Desinfekzioa metodo kimikoak erabiliz ere egin daiteke, garbitu beharrekoa produktu desinfektagarrietan beratzen jarriaz edo desinfektagarriak igurtziz edo hautseztatuz. Desinfektagarri ohiko bat lixiba da: ur litroko 10 tanta lixiba ura desinfektatu egiten dute, adibidez. Lixiba arropa desinfektatzeko erabili ohi da, ikuzketan zehar. Desinfektagarriak kontuz erabili beharreko produktuak izaten dira eta horregatik leku seguruetan gorde eta kontuz manipulatu behar dira, eskularruak erabiliz.\nDesinfekzioak ez ditu mikrobio guztiak guztiz akabatzen. Mikrobioen arriskua erabat deustezteko, objektuen esterilizazioa egin behar da. Esterilizazioa funtsezkoa medikuntzan erabiltzen diren trena eta objektuetan, batez ere ebakuntzak egiteko trenerian eta orratz eta inplanteetan. Esterilizazioa objektua erraustuz (aldi berean onjektua suntsitu egiten da), sugarra emanez edo labe berezietan tenperatura altuetan (160\u00a0\u00b0C-200\u00a0\u00b0C) jarriz. Esterilizazio kimikoa ere badago, etilenozko oxidoa eta bestelako gaiak erabiliz, kontu handiz erabili beharrekoak gizkiarentzat ere toxikoak baitira. Esterilizazioa modu zuzenean burutu den egiaztatzeko metodoak ere badaude .\nDesinfezkioan eta esterilizazioan erabiltzen diren produktuetaz gainera, higienean gehien erabiltzen diren gaiak xaboi, detergente eta bestelako garbigarriak dira. Xaboi eta detergenteek objektu edo azalera batean itsasita dauden denetariko partikulak eta mikroorganismoak bertatik erauzi eta uretan disolbatzen dituzte. Hau detergenteak tentsioaktiboak direlako lortzen da. Alde batetik uraren tentsioa murriztu egiten dute, uraren molekulak objektuan edo azaleran barrena sartzea ahalbidetuz. Beste alde batetik, detergentearen molekulek bi mutur dauzkate, bata hidrofiloa eta bestea hidrofoboa. Alde hidrofoboak ura baztertu egiten du eta hidrofoboak ere badiren zikin-partikulak inguratzen ditu, mizela edo bolatxoak sortuz. Alde hidrofiloak ura ibltzendu. Horri esker, zikina uretan disolbatzen da, detergentearen ahalmen emultsionatzaileari esker. Ondoren, objektuak edo azalera uretik pasatzea bakarrik falta da, urak zikina eraman dezan. Tentsioaktibo-eragile zenbait daude, zikin mota ezberdinetarako. Adibidez, tentsioaktibo kationikoek desinfekzioarako ahalmen handia dute . Aldi berean, detergente azidoak, alkalinoak edo neutroak izan daitezke. Kraka kentzeko, komunetan esaterako, egokiagoak garbikari azidoak. Sukaldean, berriz, komenigarriagoak produktu alkalinoak, koipea ezabatzeko. Oihal eta gorputzerako produktu neutroak gomendatzen dira. Buruko ilearentzat, berriz, xanpua erabiltzen da, zertxobait azidoa dena, buruko azalera ere azidoa baita . Garbigarrietan, disolbatzaileak ere barneratzen dira, zikina hobeto erauzteko. Azkenik, garbigarriek aparra ere sortu ohi dute. Baina, uste ohi denaren bestera, aparrak ez du garbitzen eta bere funtzio bakarra eskuzko ikuzketa erraztea da, xanpuen kasuan buruan sortzen den aparrak ilearen ikuzketaren kasuan adibidez.\nHigiene pertsonala.\nHigiene pertsonala norberak (edo beste baten laguntzaz, pertsona ezinduen kasuan) egunerokoan burutzen duen higienea da. Gizakiaren azalak, ileak eta azkazalek eta kanpoaldera dauden mukosek (begiak, sudurra, belarriak, ...) ingurumenaren hautsa eta bestelako partikulak biltzen dituzte. Euren funtzioa behar bezala bete dezaten eta, zaurien kasuan esaterako, pilatutako zikinkeria patogenoen iturri izan ez dadin, beharrezkoa da gorputza garbitzea. Azala garbitu eta ilea eta azkazalak moztea erosotasuna eta ongizatea dakartela ere hauteman da, animaliengan ere ikus daitekeenez. Higiene desegoki baten ondorioz, ilean zorriak izan daitezke. Gorputzaren garbiketa egiten ez denean, usain desatseginak ere sor daitezke. Gorputzak berak ere bere hondakinak sortzen ditu: sudurreko mukiak, kaka eta pixa, besteak beste, gorputzak berak barruan egin duen garbiketa prozesu baten ondorio dira. Horiek behar bezala kanporatzen ez badira, arazoak sor daitezke osasunean: mukiak sudurrean utziz, arnas hartzeko arazoak izan daitezke; kaka-arrastoak behar bezala garbitzen ez badira, arrasto horiek usain txarra sortu eta infekzio-iturri izan daitezke, adibidez. Aldi berean, munduko kultura guztietan gorputzaren hondakinek atzerakoa eman eta zikinkeriatzat hartzen dira . Higiene pertsonalak nork bere itxura edertzen eta gizarte harremanak ahalbidetzen ere laguntzen du. Higiene pertsonalaren ereduak kulturaz kultura ezberdinak direla hartu behar kontuan, ordea. Norberaren preferentzia eta baloreek ere alda dezakete higienerako joera, higiene pertsonala aukera bat baita azken batean.\nHigiene irizpide orokorren arabera, higiene pertsonalerako egokitzat jotzen dira gorputza egunero garbitzea, ur berozko dutxa edo bainu baten bitartez, xaboia eta xanpua erabiliz. Dutxa edo bainua hartzean, komeni da azaleko txoko guztiak ondo garbitzea: besapeak, belarriak, hanka tartea, ipurdia eta sexu-organoak. Dutxa eta bainua egunaren amaieran edo hasieran egin ohi da, baina lan egin edo kirol-jardueretan aritu ondoren ere komeni bat dutxatzea. Oinek egunean zehar asko sofritzen dute eta beharrezkoa da oinetako eta galtzerdi egokiak janztea. Galtzerdiak eta barne-jantziak (kuleroak, galtzontziloak eta azpiko kamisetak) egunero aldatzea ere komeni da, usain txarrak eta egunean zehar hartu duten izerdia ekidin eta, dutxaren edo bainuaren ondoren, garbiaren gainean berriz ere garbi janzteko. Kaka egin ostean, ipurdia ongi garbitu behar da komuneko paperaz, harik eta azken paper-zatia garbia izan arte. Pixa egin ondoren, zakila ongi astindu eta alua paper batez garbitu behar da azken pixa-tantak ezabatzeko. Emakumeek babeskiak erabili ohi dituzte euren hilerokoan zehar odol-jarioaz kuleroak eta hanka tartea ez zikintzeko. Hilerokotik kanpo ere, fluxu baginalerako babeski txikiak ere erabili ohi dituzte.\nEskuen garbiketa egunean zehar sarri eta hobe xaboiarekin egin behar da, eskuekin etengabe gauzak ikutu eta askotan ahora, sudur edo begietara eramaten baitira, infekzio-arriskua sortuz horrela. Elikagaiak prestatu edo beste pertsonak ikutu behar direnean eta jan aurretik zein ondoren bereziki garbitu behar dira. Maskotak eta animaliak ikututakoan ere garbitu behar dira. Aurpegia ere, begiak eta sudurrak bereziki, noizean behin garbitu behar da egunean zehar, sudurrean eta begietan bildutako zikina (mukiak eta makarrak) kentzeko. Mukiak kentzeko komeni da eskura mukizapi bat edukitzea. Azkazalak noizean behin moztea gomendatzen da, tartean zikinkeriarik ez biltzeko. Ilea gutxienez astean behin garbitu behar da; xanpu egokia erabili behar da horretarako eta garrantzitsua da buruan hazka ez egitea, infektatu daitezkeen zauri txikiak ez sortzeko. Ilea moztea eta gizonek bizarra kentzea ez da higienerako beharrezkotzat jotzen, baina ile motza aiseago mantentzen da garbi. Ilea orraztea komeni da, ilea ez korapilatu eta garbi edukitzeko. Elikagaiak prestatzean, buruko eta bizarreko ileak eror daitezkeela ere hartu behar da kontuan. Ahoa eta hortzak otordu bakoitzaren ondoren garbitu behar dira, hortz-plaka ezabatzeko. Azal osasuntsu baterako komenigarriak dira kosmetikoak (krema hidratatzailea eta eguzkia hartzeko krema, besteak beste). Azalean azal daitezkeen sintoma ez ohikoen aurrean egokiena sendagilearengana joatea da. Gaztetan ohikoa den akneak azalean sortutako koskorrak ez dira lehertu behar eta horietarako tratamendu medikoa izatea da egokiena .\nPertsona batek infekzio-gaixotasun bat badu, besteei ez kutsatzen saiatu behar da. Pertsona horiek eztulka eta doministiku beste pertsonen aurrean ez egiten saiatu behar dira. Eskuak maizago eta hobeto garbitu behar dituzte. Bainuko oinpeko propioa eta euren eskuoihalak bakarrik erabili behar dituzte.\nGutxituek, pertsona gaixoek eta haur txikiek higiene pertsonalerako laguntza behar izaten dute. Gaixo eta ezinduek higien behar handiagoa dutela ere hartu behar kontuan (kasu batzuetan, euren beharrak gainean egiten dituztelako, adibidez). Haurren kasuan, higienea ikasten den praktika bat da, haurrak lehenebailehen barneratu beharko lukeena. Kasu guztietan, azalaren osasuna eta higienea pertsonaren osasun orokorraren mendean daude. Aldi berean, elikadura egoki batek eta lo egiteko leku egoki eta garbia izateak, lo ondo egitearekin batera, higiene on baterako praktikak dira.\nEtxeko higienea.\nEtxebizitzetan gela guztiak garbitu behar dira aldiro. Etxean asma edo bestelako alergiaren bat jasaten duen pertsonak bizi direnean, hautsa guztiz garbitu behar da. Kontuan hartu behar da oihal eta hautsetan bizi eta giza-azaleko zelula hilak jaten dituzten akaro izeneko araknido txiki ugari egoten direla etxeetan eta alergiak sortzen dituztela gizakiengan. Akaroak ez ugaltzeko, ahalik eta alfombra eta moketa gutxien eduki behar da etxeetan. Gelak aireztatzea eta argiztatzea ere komenigarria da horretarako. Garbiketa modu erosoan egiteko, geletan ordena izatea eta gauza eta altzari gehiegi ez pilatzea gomendatzen da.\nGarbiketa zorrotza behar duten gelak sukaldea eta bainugela dira, bertako elikagaiek eta hezetasun-giroak lagunduta mikroorganismo patogenoen bizitoki izaten baitira eta horien eraginez gastroenteritis eta bestelako gaixotasunak har daitezke. Bainugelan eskuoihalak maiz garbitu behar dira, gutxienez astean behin. Bainuontzia eta komuna taxuz garbitu behar dira, produktu desinfektagarriak erabiliz. Sukaldean, eskuak janaria ikutu baino lehen garbitu behar dira eta zauri oro estali behar da janaria manipulatu aurretik. Janaria ere estali behar da, euli eta bestelako intsektuengandik aparte. Jan ondoren, plater zikinak eta janari kondarrak ez dira bertan utzi behar eta lehenbailehen garbitu behar dira, arratoiak eta labezomorroak ez erakartzeko. Jantzitako arropak aldiro garbitu behar dira, itxuraz zikinak ez badaude ere. Arropa zikinak ere ez dira gehiegi pilatu behar: lehenbailehen garbitu behar dira. Komeni da garbitutako arropak eguzkitan lehortzea, eguzkiak desinfektagarri eraginkorra delako. Maratila, helduleku eta krisketak ere arretaz garbitu behar dira, eskuekin maiz ikutzen diren objektuak baitira. Beste alde batetik, konpainia-animaliak garbi eta osasuntsu eduki behar dira etxean eta sukalde eta bainugelatik aparte. Etxeko hondakinak ez dira luzez eduki behar etxean, batez ere organikoak.\nEtxeko garbiketarako tresna eta gai anitz erabiltzen da. Hautsa kentzeko trapuak eta zoruetako zikina jasotzeko erratzak ohikoak dira etxe guztietan. Zoruak garbitzeko metodo ezberdinak daude: ur-kubo bat, garbigarria eta lanbasa erabiliz da metodo zorrotzena, sukalde eta bainu-geletan erabil daitekeena, lanbas lehorra nahikoa da hautsa bakarrik duten zoruetarako da, erraztatzeak hautsa eta zikina harrotzea ekar dezake ordea. Xurgagailuak ere erabiltzen dira hautsa garbitzeko. Garbigailuak arropa garbitzeko erabiltzen dira. Desinfektagarri eta bestelako garbigarrien aukera zabala dago, zoru, plater, leiho eta arropak garbitzeko. Garbigarri hauek gizakiarentzat toxikoak dira kasu askotan eta beraz, leku seguru batean gorde, haurren eskumenetik kanpo, eta erabiltzean eskularruak eta betaurrekoak jartzea gomendatzen da.\nEtxeko higienea etxeko biztanle guztien ardura bada ere, kultura askotan familiako ama edo etxekoandrea izan da lan horren zama hartu duena. Egun, eredu hori gainditzeko ahaleginak egiten dira, baina beste alde batetik ohikoa da etxeko garbiketa egiteko etxez kanpoko emakume bat hartzea.\nIngurumeneko higienea.\nIngurumeneko higieneak komunitate baten ongizatea eta osasuna bermatzeko burutzen diren praktiken multzoa da, elkarrekiko bizimoduari eta toki publikoei dagokienean. Higiene publikoa ere deitzen zaio arlo honi eta osasun publikorako erakundeen eskumena da. Ur-hornidura eta ur zikinen ezabaketa edo saneamendua funtsezkoak dira eguneroko bizimoduan eta higiene egoki baterako. Egun ere, munduan zehar milaka milioi lagun dira saneamendu-azpiegiturarik gabe herri eta hirietan bizi eta ur garbi eta edangarria eskuragarri ez dutenak. Infekzio-arriskua larria toki hauetan eta ondorioz, herri hauetako haur-hilkortasun tasa oso handia da. Kakeriagatik hiltzen diren haurren %88ak uren tratamendu desegoki baten ondorioz izan ziren eta 5 urtetik beherakoetan kakeria da hiltzeko arrazoi nagusia . Ur-hornidura egoki baterako funtsezkotzat jotzen da ura kloratzea da, mikroorganismo patogenoak akabatzeko.\nEtxe eta lantegietan biltzen diren hondakin solidoak bildu eta kudeatzeko sistema bat antolatzea ere beharrezkoa da. Horretarako, zaborren bilketa-sistema zenbait daude, gehienetan etxeetako zaborrak botatzeko zaborrontzi han eta hemen jarriz kaleetan, aldiro hustutzen direnak. Kaleetan gertazen diren hondakinak biltzeko zerbitzuak ere antolatzen dira, zaborra ez pilatu eta infekzio-gaixotasunen eramaileak diren arratoiak ez ugaltzeko, esaterako. Zaborren ondorengo tratamenduak ingurumenaren higienerako gai garrantzitsua ere bada: zabortegiek inguruko lurretan higiene arazo larriak sortzen dituzte (arratoiak, kaioak) eta baita usain txarrak ere. Uraz eta lurraz gainera, airearen kutsadura ere osasun arazo larriak sortzen dituen arazoa da.\nJende asko biltzen diren gune eta eraikinetan, higienerako instalakuntzak eta ekintzak ugaldu behar dira. Azoka eta eskoletan, taberna eta jatetxeetan, gobernu-erakundeek higienearen kontrola egin behar dute zorrotz, elikagaiak behar bezala manipulatu eta egoera onean daudela egiaztatzeko. Komunak ere kontrolatu beharreko guneak dira eta komenigarria da kaleetan komun publikoak izatea, herritarrek beharrak kalean egin behar ez ditzaten. Igerilekuak eta hondartzak ere higiene-irizpideen mende kudeatu behar dira. Erakunde publikoen kontrola harago joan eta konpainia-animaliengana ere zabaltzen da, hauek zenbaiten gaixotasunen eramaileak izan daitezkeelako. Hirian bizi diren bestelako animaliak (usoak, txoriak, ...) eta bereziki arratoiak ere kontrolatu behar dira. Berrikitan, tabakoa leku publikoetan erretzearen aurkako arauak ezarri dira herrialde askotan, tabakoaren kea osasun publikoaren kaltetan delako.\nNolanahi ere, ingurumenaren higienea bermatzeko hiritarraren parte hartzea eta laguntza ezinbestekoak dira. Elkarrenaganako errespetua izan behar da higienea zabaltzeko irizpide oinarrizkoa: lurrera edonolako hondakinak uztea, pertsonak zein konpainia animaliak kaka eta pixa kalean egitea edo inguruan jendea dagoen lekuetan erretzea higienearen aurkako ekintzak dira. Udal eta erakunde publikoek jarrera hauen aurkako neurriak hartu ohi dituzte, ordea, isunak jarriz besteak beste.\nElikagaien higienea.\nElikagaien prestaketa eta manipulazioa higienearen beste arlo nagusi bat da, etxe, azoka, lantegi (abere-hiltegietan, besteak beste), jatetxe eta jantokietan. Egoera txarrean dauden elikagaiek Salmonella eta bestelako patogeno arriskutsuak izan ditzakete. Urtean zehar biztanleriaren %30ak egoera txarrean dauden elikagaiak jan eta ura edateagatik nola edo halako gaixotasunen batek jotzen dituela zenbatetsi da. Salmonelosi gaixotasunaz gainera, egoera txarrean dauden elikagaiak jateagatik har daitezkeen beste gaixotasunak kolera eta Campylobacter, Staphylococcus, Clostridium perfringens eta Clostridium botulinum bakterioek eragindakoak dira .\nElikagaiak higienez maneiatzeko arauak zorrotzak dira. Elikagaiak gorde eta prestatzen diren instalakuntzak garbiak zan behar dira eta elikagaiak ez dira inoiz lurrean utzi behar. Elikagaiak beraien artean bereizirik kokatu behar dira: haragiak eta fruituak ez dira batera jarri behar, usainen nahasketa ekiditeagatik besteak beste. Iraungipen-data kontrolatu egin behar da. Ontziratutako elikagaiak irekiz gero, lehenbailehen kontsumitu behar dira eta bitartean hozkailuan gorde behar dira. Elikagaiak manipulatzean eskuak behin eta berriz garbitu egin behar dira. Halaber, bitartean arropa garbiak eta egokiak (amantalak, esaterako) erabili behar dira. Elikagaiak ez dira bestelako substantziekin (garbikariak, esaterako) nahastu behar. Hotza (0\u00a0\u00b0C-5\u00a0\u00b0C), eta baita izozketa ere (-18\u00a0\u00b0C), elikagaiak kontserbatu eta egoera onean mantentzeko modu eraginkorrenetakoa da, patogenoak kasu askotan akabatu egiten direlako modu horretan. Horrela, elikagaiak kontsumitu eta sukaldatu baino lehenxeago bakarrik atera behar dira hozkailutik, mikrobioen ugalketa oso azkarra baita . Hotzaren katea ez da hautsi behar elikagaia ekoiztu eta erabiltzen den aldian zehar: elikagaiak prozesu osoan dagokien tenperaturan izan behar dira. Hozkailua ez da gehiegi behar, aire hotzaren zirkulazioa ahalbidetzeko. Sukaldatutako elikagaiak ez dira elikagai freskoekin nahastu behar eta otordu bateko soberakinak ez dira beste baterako erabili behar. Elikagaien hondakinak aparte eduki behar dira. Animaliak ez dira inolaz ere sukalde eta jantokietan egon behar eta intsektuak (euliak, ...) guztiz ekidin behar dira .\nHaragiak eta arrainak tenperatura altuetan sukaldatu behar dira, bertako patogenoen ezabaketa ziurtatzeko. Esne gordina irakin egin behar da. Maionesa eta bestelako krema eta saltsak 24 ordu baino lehen kontsumitu behar dira. Kontrol zorrotza behar dute arraultzak eta itsaskiak, azkar kutsatzen baitira. Fruitu eta barazkiak taxuz garbitu behar dira ur gabiarekin (garbitzeko uretan lixiba tantak botatzea ere gomendatzen da), batez ere gordinik jateko badira, zomorroak, eta ekologikoak ez diren fruitu eta barazkien kasuan, pestiziden arrastoak desagertarazteko. Elikagaietan metal, toxina eta bestelako kutsatzaileen arrastoak aurkitu izan dira, haurrak eta agureak larriki erasaten dituztenak. Kutsatzaileen arazoak kontrolatzeko, trazabilitate kontzeptua ere garatu da, elikagaien jatorria eta prozesua kontrolatzeko.\nElikagaien higienearen kontrola jantoki, jatetxe tea elikagaien lantegietan zorroztu behar da. Elikagaien manipulatzaileek behar bezalako prestakuntza izan behar dute , dagokien baimen eta agiriak eskuratuz. Lehengaien erosketa eta harreratik bertatik egin behar da higiene-kontrola. Elikagaien hornitzaileek higiene-arauak bete eta elikagaiak egoera onean iritsi direla egiaztatu behar da eta egoera txarrean daudenak isolatu. Kontserbazioa behar bezala egin behar da, hotzaren katea hautsi gabe. Instalakuntzetan, guztiz bereizi eta banatu behar dira biltegiak, sukaldeak eta komunak, bultzadaz irekitzen diren maratilarik gabeko ateen bitartez. Makineria eta tresneria egoera onean egon behar da, herdoilak jota daudenak baztertuz. Elikagaiak matxardaz eta bestelako tresnekin manipulatu behar dira. Erabili eta botatzeko paperak erabiltzea gomendatzen da mikrobioak aise biltzen dituzten trapuen ordez. Arropa egokia jantzi behar dute, burua txano batez estaliz eta kontuz ibili beharreko elikagaietan maskara erabiliz.\nHigiene industriala.\nLantokietan patogeno edo substantzia kimiko arriskutsuekin lan egin behar izaten dute langileek. Lanpostuari dagokion zereginek beraiek ere langilearen ongizate fisiko eta mentala erasan dezakete. Gaitz hauek denak aurreikusi eta prebenitzeko lan higieneak edo higiene industrialak lanpostuaren arriskuak aztertu, ezabatu edo apaldu eta langileei behar bezalako prestakuntza ematen die gaixotasun profesional hauen arriskua minimotzeko, eskumena duten erakundeek ezartzen dituzten lan-arautegien bitartez edo langilearen beraren ekimenez. Lanpostuan gerta daitezkeen istripuak prebenitu egiten dituen lan segurtasunarekin batera antolatu ohi da.\nLan higieneak kontrolatu beharreko substantzia eta faktoreak hautsa, kea eta bestelako gai arriskutsuak izan daitezke (amiantoa, disolbatzaileak) izan daitezke. Lantegiaren jarduera zein den, arriskuak fisikoak (gehiegizko beroa, erradiazioak) eta biologikoak (mikrobio patogenoekin lan egiten denean) ere izan daitezke. Higiene indutrialerako lehen pausoan, langilea erasaten duten kutsatzaile eta arriskuak identifikatu behar dira. Batzuetan, arriskuak oso arinak dira eta prebentziorako ekimen sinple eta arruntekin minimotzen da arriskua: garbiketa zorroztuz, airea berrituz edo langileen errotazioak edo txandak antolatuz. Beste kasu guztietan, arriskuen ebaluazio zorrotza egin behar da, arriskuaren eraginpe edo esposizio-muga zenbait zehatz kalkulatuz. Adibidez, TLV \"Threshold Limit Value\" eta TLV-C \"Ceiling\" (ingelesez) ondorio larririk gabe langile batek jasan dezakeen maila eta inolaz ere gainditu behar ez duen maila dira hurrenez hurren. Hainbat gai arriskutsutarako erreferentzia-balioak zehaztuta daude nazioartean. Ondoren, erreferentzia-mugekiko adostasuna betetzen den egiaztatu behar da. Nolanahi ere, kasu guztietan eta prozesuaren helmuga gisa, erabaki zuzentzaileak hartu behar dira, kutsatzailearen sorgunean, bitartekoetan (ekoizpen prozesua eta produktua, seinaleztapena) eta langilearen informazio eta prestakuntzaren gainean. Higiene industrialaren arlo osagarri moduan, ergonomiak langilearen erosotasuna (mugimenduak, jarrera, lan-zama, atsedenak, ...) aztertzen ditu .\nBizi-higienea: higienismoa.\nInfekzioak eta gaixotasunak ekiditearren egiten den higieneaz haraindi, XIX. mendean osasun-mugimendu berri bat zabaldu zen, higienismo edo bizi-higiene izenekoa. Higienismoaren arabera, gorputzak badu berezko ahalmena sendatzeko eta gaixotasuna gorputzak sendatzeko duen ahalmen eta erantzunaren ondorioa besterik ez da. Gaixotasuna osasunaren desoreka dakarten eragileen ondorioa besterik ez da: gehiegizko lana, nekea, gatazka psikologiko eta sozialak, elikadura desegokia, naturara isurtzen diren kutsatzaileak. Gorputzak erreakzio gisa gaixotu egiten da, mikrobioen erasoak nozituz: lehendabizi agortu egiten da bizi-energia eta ondoren bizi-energiarik gabeko gorputza toxikatu edo pozoindu egiten da eta jarraian gaixotu. Gaixotasuna sintoma bat besterik ez da, gorputzak toxikazioari aurre egiteko duen modu bat. Higienismoaren helburua ez da katarroa edo kakeria sendatzea: gorputzak garbitzeko egiten dituen ahaleginak besterik ez dira. Oreka berreskuratu eta sendatzeko, gaixotasunera eraman zuten faktoreak ezabatu behar dira. Horrela, bizi-higiene egoki baterako naturarekiko harremana (paseatuz, urtaroen erritmoak jarraituz eta gau-egun zikloa errepestatuz, eguzkia hartuz), neurriko ariketa fisikoa, estresa baztertzea, produktu kimikoak eta botikak ekiditea, emozioak sendatu (harreman-arazoak onera ekarriz, dantza eta barre eginez), baraua praktikatzea eta fruitu eta barazkietan oinarrituriko dieta bati ekitea, elikgaien arteko bateraezintasunak errespetatuz. Horiekin guztiekin, \"vis medicatrix naturae\" edo naturak sendatzeko ahalmena jartzen da martxan."}
{"id": "140869", "revid": "12788", "url": "https://eu.wikipedia.org/wiki?curid=140869", "title": "Ipar-mendebaldea (Botswana)", "text": "Ipar-mendebaldea edo Ngamiland Botswanako barrutietako bat da. Barrutiko hiri haundiena Maun da, 43.776 biztanlerekin (2001ean), eta bigarrena Kasane, 7.638 biztanlerekin."}
{"id": "140870", "revid": "105290", "url": "https://eu.wikipedia.org/wiki?curid=140870", "title": "Maun", "text": "Maun Botswanako bostgarren hiri handiena da, 2001ean 43.776 biztanle zituelarik. Eraikuntza modernoak eta txabolak nahasten diren hiri hau Botswanako \"turismoaren hiriburua\" da, eta Ipar-Mendebaldea barrutiko administrazio zentroa. Okavangoko deltara doazen safari gehienak hemen dute egoitza nagusia."}
{"id": "140872", "revid": "204", "url": "https://eu.wikipedia.org/wiki?curid=140872", "title": "Norberaren Ikas Alorra", "text": "Norberaren Ikas Alorra (NIA) edo Ikasteko Ingurune Pertsonalak (edo PLE, ingelesetik bere horretan mailegatua: \"Personal Learning Environment\") ikasleei beren ikas-prozesuaren gaineko kontrola eta kudeaketa hartzen laguntzen dieten sistemak dira. Sistema hauek ikasleei ikas-helburuak zehaztu, ikaskuntza kudeatu, edukien eta prozesuen kontrola harraraziz, eta ikas-prozesuan zehar beste pertsonekin komunikatzen laguntzen diete, nahi dituzten helburuak lortzen lagunduz horrela.\nNIA ikasten ikasteko konpetentzia eta konpetentzia digitala garatzeko marko teorikoan erabili ohi den kontzeptua da, baina baita ere hezkuntza alorreko profesionalen testuinguruan, non profesionalek etengabeko hobekuntza lortzeko bidean, auto-formakuntza behar duten bere trebezia didaktikoak ahal den neurrian hobetzeko.\nDefinizioa.\nJordi Adellek eta Linda Casta\u00f1edak emandako definizio bat:\nOsagaiak.\nIkasteko, pertsona batek, batez ere beste pertsonengandik ikasi ohi du. Zuzenean edo hainbat baliabideei esker.\nNIA garatzeko gakoak.\nAmaia Arroyo Sagasta irakasleak lau ataletan laburbiltzen ditu NIA garatzeko gakoak:\nKonpetentziak.\nIkasten ikasteko konpetentzia eta konpetentzia digitala nabarmentzen ditu.\nJarrerak.\nJarrera positiboen eta motibazioaren garrantziaz jarduten du.\nBaliabideak.\nBaliabide teknologiko eta ez-teknologikoen garrantzia nabarmentzen ditu.\nIkuspegi metodologikoa, hezkuntza-perspektiba.\nArroyok gizarte-konstruktibismoa (Lev Vigotski) eta konektibismoa (George Siemens) aipatzen ditu marko teoriko legez.\nNorberaren Ikas Alorra hobetzeko aholkuak.\nJordi Adellek eta Linda Casta\u00f1edak 5 aholku eman ohi dituzte:\nNorberaren Ikas Alorra (NIA) &gt; Erakundearen Ikas Alorra (EIA).\nAzken urteotan, Norberaren Ikas Alorra kontzeptua garatzerakoan, Erakundearen Ikas Alorra (EIA) kontzeptura igaro da. Erakundeek ere ikasteko erabiltzen dituzte hainbat informazio-iturri, hainbat lanabes informatiko, hainbat antolatutako ekintza mota eta hainbat giza-sare eta nodo."}
{"id": "140873", "revid": "15795", "url": "https://eu.wikipedia.org/wiki?curid=140873", "title": "Ikasteko ingurune pertsonala", "text": ""}
{"id": "140893", "revid": "448", "url": "https://eu.wikipedia.org/wiki?curid=140893", "title": "Euskal Herriko Auzitegi Nagusia", "text": ""}
{"id": "140895", "revid": "336", "url": "https://eu.wikipedia.org/wiki?curid=140895", "title": "Archosauromorpha", "text": "Archosauromorpha (grezieraz \"sugandila forma nagusiak\") Diapsidaren barruko infraklase bat da. Permiarrean agertu ziren eta ohiko bilakatu ziren Triasikoan. Talde honetan Rhynchosauria, Trilophosauridae, Prolacertiformes, Archosauriformes eta, ziurrenik, Choristodera daude. Narrasti guzti hauen itxura ezberdina bada ere hezurdurako hainbat ezaugarri txikiak direla eta klado bat sortzen dutela uste da eta, beraz, monofiletikoak direla.\nTalde honetatik gaur egun Crurotarsietako krokodiloak eta Avemetatarsaliako hegaztiak baino ez dira geratzen."}
{"id": "140896", "revid": "336", "url": "https://eu.wikipedia.org/wiki?curid=140896", "title": "Crurotarsi", "text": "Crurotarsi (grezieraz \"aldaka gurutzatuak\") Archosauromorpharen barruko talde bat da. Lehengo Pseudosuchia taldearen ordezko izena da. Definizioz Avemetatarsaliaren klado-ahizpia da eta krokodiloetatik hegaztietatik baino gertuago dauden animaliak biltzen ditu.\nCrurotarsi Archosauriaren barruko bi klado alabetako bat da. Buruhezurra normalki masiboa da, batez ere Ornithodiresekin alderatuta. Muturra mehea da eta luzea izaten da normalki. Lepoa motza eta indartsua da eta lurrari itsasita edo altxata ibil daitezkeen espezieak daude. Gorputza askotan babestua dago. Crurotarsi batzuek 3 metro baino gehiago neurtzera iritsi dira.\nFilogenia.\nCrurotarsiren balizko kladograma."}
{"id": "140897", "revid": "336", "url": "https://eu.wikipedia.org/wiki?curid=140897", "title": "Crocodylomorpha", "text": "Crocodilomorpha edo Krokodilomorfoak Archosauria Sauropsida talde garrantzitsu bat dira. Krokodilo guztiak eta bere ahaideak biltzen ditu. Lehen Crocodilia izenarekin taldekatzen ziren, baina orain Crocodylomorpha izenarekin ezagutzen dira.\nMesozoikoan zehar eta Zenozoikoaren hasieran gaur egun baino askoz talde anitzagoa zen. Triasikoan lehorreko animalia txiki eta aktiboak ziren, konstituzio arinekoak. Jurasikoan hainbat espezie urtar eta itsastar agertu ziren. Hortik eta Tertziariorarte ekosistema ezberdinetan agertu ziren. Gaur egun ezagutzen ditugun Krokodiloak ez ziren Kretazeorarte agertu."}
{"id": "140898", "revid": "448", "url": "https://eu.wikipedia.org/wiki?curid=140898", "title": "Andu Lertxundi", "text": ""}
{"id": "140899", "revid": "336", "url": "https://eu.wikipedia.org/wiki?curid=140899", "title": "Avemetatarsalia", "text": "Avemetatarsalia (grezieraz \"hegaztien metatarsoak\") Michael Benton paleontologoak 1999an sortutako klado bat da. Dinosaurioetatik krokodiloetatik baino gertuago dauden animalia guztiak biltzen ditu.\n\"Scleromochlus\" Archosauria txikiaren deskribapenak erakutsi du Crurotarsitik kanpo dagoela, baina, aldi berean Ornithodiratik kanpo ere, nahiz eta honen ahaidea den. Talde honetan biltzen dira Dinosauria, Pterosauria eta hegazti guztiak."}
{"id": "140900", "revid": "448", "url": "https://eu.wikipedia.org/wiki?curid=140900", "title": "Euskal poesia", "text": ""}
{"id": "140901", "revid": "448", "url": "https://eu.wikipedia.org/wiki?curid=140901", "title": "Euskal olerkigintza", "text": ""}
{"id": "140902", "revid": "536", "url": "https://eu.wikipedia.org/wiki?curid=140902", "title": "Ornithodira", "text": "Ornithodira Archosauriaren barruko talde bat da. Ibiltzeko bi hanken gainean jartzeko gaitasuna dute, euren lorratza digitigradoa da eta lepoak \"S\" itxurarekin kurbaturik dituzte. Dinosauria (eta bere barnean hegaztiak), Pterosauria eta Lagusuchidae barnebiltzen ditu.\nPaleontologo batzuk ez daude ados Pterosauriak S itxurako lepoa dutenaren atalarekin. Hala ere taldea monofiletikoa da eta animalia hauek eta Dinosauroen arteko azken arbasoaren ondorengo guztiak biltzeko balio du."}
{"id": "140904", "revid": "512", "url": "https://eu.wikipedia.org/wiki?curid=140904", "title": "Euskal abeslari", "text": "Euskal abeslaria edo euskal kantaria euskaraz kantatzen duen abeslaria da.\nHistoria.\nXIX. mendea.\nXIX. mendekoak ditugu lehenengo euskal abeslari ezagunak. Euskal abeslari ere badiren bertsolariak lehenago ere izan zirela erakusten duten aztarnak baditugu, baina XIX. mendean loratu zen bertsolaritza, eta ordukoxea dugu aspaldiko euskal abeslarien artetik ospetsuena, Jose Maria Iparragirre (1820 - 1881). Musikaren eta poesiaren ikuspegitik haren lanek balio handirik ez duten arren, sentimenduen aldetik Iparragirrek eragin itzela izan du euskal kulturan. Honela dio Natxo de Felipek:\nMende hartako bertsolari zaharrenen artean Xenpelar errenteriarra dugu ospetsuena. Haren bertso sorta askok bizirik diraute euskal kantutegian: \"Betroiarenak\", \"Pasaiako zezenarenak\" edo \"Ia guriak egin du\", esaterako. Jose Mari Iparragirreren abestiak eta Bilintxen bertsoak ere aipagarriak dira. Lehenaren \"Ume eder bat\" eta \"Gernikako arbola\" edo bigarrenaren \"Bein batian Loiolan\" eta \"Loriak udan intza bezela\", oso ezagunak dira. Nabarmen ageri dira Iparraldeko koblakariak ere, hala nola Zuberoako Piarres Topet \"Etxahun\" barkoxtarra (\"\u00dcrx'aphal bat bad\u00fcg\u00fc\", \"Maria Solt eta Kastero\"...) eta Nafarroa Behereko Joanes Otsalde bidarraitarra (\"Lurreko ene bizia\", \"Irui\u00f1eko ferietan\"...).\nXX. mendea, 1950eko hamarkadaren bukaera arte: \u00abkantagintza tradizionala\u00bb.\nXIX. mendearen bukaeraz geroztiko kantagintza tradizionalean, abestaldeen kantu polifonikoa zen nagusi: abesbatzak, zortzikoteak, kantutegi tradizionaleko abestiak, musika klasikoaren ildoari jarraitzen zioten zenbait tenorino eta opera abeslari...\n1960ko eta 1970eko hamarkadak: Euskal Kantagintza Berria.\nKantagintza Berriak, ideologia berriak sartzeaz gain, kantautorearen irudia ekarriko du agertokira. Taldeetan abesteko ohituraren aurrean, kantautoreak \u00abbakardadearen aroa\u00bb hasiko du, JosAnton Artzeren hitzetan; kantautorea bakarrik dago taulen gainean, munduari, bizi dituen arazoen aurrean, askatasun mezu bat kantatzen.\nEspainiako Gerra Zibilaren atzetik etorritako gerraondo luzean euskal kultura agertoki nagusietatik baztertuta ibili ondoren, 1960ko hamarkadan euskal abeslariak loratzen hasi ziren Euskal Kantagintza Berriarekin. Klandestinitatean eta diskoak isilpeka banatuz hasitako mugimendu hark eredutzat hartu zituen Europako eta Ameriketako hainbat egile abeslari (Georges Brassens, Bob Dylan, Joan Baez, Violeta Parra, Atahualpa Yupanqui, Victor Jara...). Haiek bezala, gizarte protesta egiten zuten, baina, gainera, Euskal Herriaren eta euskal kulturaren galeraren aurkako erreakzioa zenez gero, helburu nagusitzat zuten kultura berreskuratzea. Hala, euskal kantu zaharrak ahanzturatik ateratzea izan zen Euskal Kantagintza Berrian ibili zirenek egindako lan garrantzitsuenetako bat.\nMugimenduaren aita izan zen Mixel Lab\u00e9guerie, 1961. eta 1963. urteen artean argitaratutako bi diskoekin. Gero, dagoeneko abian zen mugimendu horren eztanda ekarri zuten Ez Dok Amairu kolektibokoek: abeslari gisa, Mikel Laboak, Lourdes Iriondok, Benito Lertxundik, Xabier Letek eta Oskarbi taldekoek; ideologo gisa, Jorge Oteizak; eta, beste hainbat zereginetan, beste hainbat jendek. Euskal kantagintzaren eztanda horren lagungarri izan zen euskal kulturagintza osoa bizi zuen borborra ere.\nEz Dok Amairuz haratago, Euskal Kantagintza Berriaren olatua norabide guztietan zabaldu zen: Maite Idirin, Oskorri taldea (Natxo de Felipe abeslariarekin), Gontzal Mendibil, Estitxu, Ipar Euskal Herriko kantaldien loraldia, Ortziken kolektiboa, Pantxoa eta Peio, Etxamendi eta Larralde, Antton Valverde, eta abar.\n1970eko eta 1980ko hamarkadak: euskal rocka, euskal folk berria eta beste.\nEuskal kulturan, lehendabizi, rock progresiboa sartuko zen: Errobi, Itoiz, Izukaitz. Musika estilo horretan euskal abeslari aritu ziren Anje Duhalde (Errobi), Niko Etxart, Odile Kruzeta (Izukaitz), Fran Lasuen (Izukaitz), Juan Carlos Perez (Itoiz).\nGeroxeago, Eusko Rock Erradikala etorriko zen: askotariko estiloetan (punka, rocka, ska, reggaea), batzuek euskaraz, eta beste batzuek gaztelaniaz. Ezaugarri bat besterik ez zuten guztiek berdin: kritika soziala eta politikoa. Mugimendu horretan, euskal abeslari aritu ziren Eneko Abrego (BAP!!), Andoni Basterretxea (Delirium Tremens), Kandi Fernandez (Baldin Bada), I\u00f1aki Garitaonandia \"Gari\" (Hertzainak), Xabier Montoia (Hertzainak), Roberto Moso (Zarama), Daniel Ria\u00f1o \"Buitraker\" (Baldin Bada), Pablo Susperregi \"Katu\" (Baldin Bada), Fermin Muguruza (Kortatu, Negu Gorriak) eta abar.\n1970eko hamarkadan bestelako folka ere etorri zen euskal musikara, euskal folk berria, Haizearekin adibidez. Talde horretan euskal abeslari aritu ziren Txomin Artola eta Amaia Zubiria; gerora talde horretatik at jarraituko zuten biek, elkarrekin hasieran.\nGeroztikoak.\n1980ko hamarkadaren hasieratik aurrera, pixkanaka, euskarak inoiz bereganatuak ez zituen esparruak bereganatzeari ekin zion: hezkuntza publikoa (baita unibertsitatea ere), Administrazio publikoa, telebista... Euskara hain zokoratua ez zegoenez militantziaren premia lehen bezain gorria ez zelako-edo, kantari euskaldun asko, euskara hutsean kantatzeari utzita, bai euskal bai erdal abeslari izaten dira: (Ines Osinaga, Muguruza anaiak, Anari...). Baina badira huts-hutsik euskal abeslari izateari eusten diotenak ere, zaharrak (Txomin Artola, Benito Lertxundi, Niko Etxart...) nahiz berriak (Mikel Markez, Mikel Urdangarin...). Euskaraz inoiz baino musika estilo gehiagotan entzuteko aukera dugu gaur egun."}
{"id": "140905", "revid": "6327", "url": "https://eu.wikipedia.org/wiki?curid=140905", "title": "Euskal poeta", "text": ""}
{"id": "140906", "revid": "448", "url": "https://eu.wikipedia.org/wiki?curid=140906", "title": "Euskal kantari", "text": ""}
{"id": "140907", "revid": "336", "url": "https://eu.wikipedia.org/wiki?curid=140907", "title": "Lepidosauromorpha", "text": "Lepidosauromorpho Sauropsida talde bat dira. Muskerretatik Archosauriatik (dinosauro eta hegaztiak barne) gertuago dauden animalia guztiak biltzen ditu. Gaur egun bizi den talde bakarra Lepidosauria da: musker, suge eta tuatarekin."}
{"id": "140908", "revid": "512", "url": "https://eu.wikipedia.org/wiki?curid=140908", "title": "Amniota", "text": "Amniota tetrapodo ornodunen talde bat da. Lehorrean bizitzeko arrautza garatu dute. Gaur egungo animalien artean synapsidoak (ugaztunak), sauropsidoak (narrasti eta hegaztiak) eta euren arbaso fosilak biltzen ditu. Enbrioia arrautza batean doa edo emeak garraiatzen du eta hainbat mintzaz babestua hazten da. Eutheriaren barruan (gizakia, adibidez) mintza hauek umekia babesten duen poltsa amniotikoa izan daitezke. Amniotek ez dute larba egoerarik.\nLehen amniotek, adibidez Casineria musker txikien itxura zuten, eta anfibio reptiliomorfoetatik garatu ziren, orain dela 340 milioi bat urte. Haien arrautzak uretik kanpo biziraun zitezkeen eta, beraz, leku lehorretara migratzeko gaitasuna garatu zuten. Amniota lurreko ornodun nagusiak bilakatu ziren honela. Garai hartan jada bi klado ezberdin sortu ziren: Synapsida eta Sauropsida. Bi taldeak gaur egun bizirik daude. Ezagutzen den Synapsida fosilik zaharrena \"Protoclepsydrops\" da, orain dela 320 milioi urtekoa. Sauropsikorik zaharrena \"Paleothyris\" izan daiteke, Pennsylvaniar garaikoa, orain dela 306-312 milioi urtekoa."}
{"id": "140916", "revid": "90799", "url": "https://eu.wikipedia.org/wiki?curid=140916", "title": "Tetrapoda", "text": "Tetrapoda (grezieraz \"lau hanka\") animalia ornodun klado bat da, lau adarrekin. Anfibio, narrasti, ugaztun eta hegaztiak tetrapodoak dira, baita sugeak edo hankarik gabeko anfibioak ere. Sarcopterigii taldetik eboluzionatu zuten Devoniar garaian.\nLau luzakin dituzten animalia ornodunez esaten da. Tetrapodoen luzakinak agerikoak edo atrofiatuak izan daitezke. Arrainak izan ezik gainerako ornodun guztiak dira tetrapodoak, anfibioak, narrastiak, hegaztiak eta ugaztunak alegia.\nTetrapodoek Tetrapodomorpho izenez ezagutzen diren animalia erdiurtar primitiboen klado batetik aurrera eboluzionatu zuten, zeinak, era berean, antzinako arrain lobulu finetatik (sarkopterygiarrak) duela 390 milioi urte inguru eboluzionatu zuen Devoniar Erdi Aroan; haien formak arrain hegatsadunen eta lau hankako benetako tetrapodoen arteko iragaitekoak ziren. Gorputz-adar ornodunak (tetrapodoak, hitzaren zentzu zabalean) Devoniar Erdiko arrastoetatik ezagutzen dira lehenik, eta gorputzeko fosilak Devoniar Berantiarraren amaieratik hurbil bihurtu ziren, baina denak uretakoak ziren. Lehen koroa-tetrapodoak (lehorreko lokomoziorako gai diren tetrapodo zaharren azken arbaso arruntak) Karbonifero oso goiztiarrean agertu ziren, duela 350 milioi urte.\nTetrapodoen arbaso akuatikoak eta uretatik irten ondoren Lurraren lurra kolonizatzeko prozesua ez dago argi oraindik. Ur-arnasketarako zakatzetan oinarrituriko gorputzeko eta isatsaren bulkadan oinarritutako lokomozio-plan batetik animalia uretatik atera eta lehorrean mugitzeko aukera ematen duen batera igarotzea da ezagutzen den eboluzio-aldaketa sakonenetako bat. Tetrapodoek, beren arrain aurrekariengandik bereizten dituzten hainbat ezaugarri dituzte. Horien artean, elikadurarako eta mugimenduetarako buru eta lepo egitura ezberdinak daude, eskeleto apendikularrak (sorbalda eta pelbiseko gerrikoak bereziki) pisu eta lokomoziorako, begi moldakorragoak ikusteko, erdiko belarriak entzumenerako, eta bihotz eta birika eraginkorragoak oxigenoa mugitzeko eta uretatik kanpo trukatzeko.\nLehen tetrapodoak (parafiletikoa) edo \"isopodoak\" nagusiki uretakoak izan ziren. Anfibio modernoak, aurreko taldeetatik eboluzionatu zutenak, erdiurtarrak izan ziren eskuarki; beren bizitzako lehen faseak zapaburu bezala ezagutzen diren arrainen antzeko larba eta arrautzak dira, eta, geroago, metamorfosia jasaten dute gorputz-adarrak hazteko eta zati batean lehorrekoak eta beste zati batean uretakoak bihurtzeko. Hala ere, gaur egun, tetrapodoak diren espezie gehienak amniotak dira, eta gehienak lehorreko tetrapodoak dira, zeinen adarrak Karbonifero Berantiarrean lehen tetrapodoetatik eboluzionatu baitzuen. Anfibioen gaineko amniotetan funtsezko berrikuntza amniona da, zeinak arrautzek lehorrean eduki eta urtsua gordetzeko aukera ematen baitu, uretan geratu beharrean. (Zenbait amniotek geroago eboluzionatu zuten barne-ernalkuntzan, nahiz eta tetrapodo zuhaitzetik kanpoko espezie urtar askok tetrapodoak, adibidez \"Materpiscis\", agertu aurretik eboluzionatu zuten). Tetrapodo batzuek, hala nola sugeek eta zeziliek, beren gorputz-adar batzuk edo guztiak galdu dituzte espeziazio eta eboluzio handiagoaren ondorioz, eta beste batzuek, berriz, beren arbasoen gorputz-adarren hondar gisa ezkutatu besterik ez dute egin. Beste batzuk anfibio izatera itzuli ziren edo, bestela, bizitza partzialki edo erabat urtar izatera, lehen karboniferoen garaian, beste batzuk zenozoiko bezain garai hurbilean.\nAmniota talde bat narrastietan zatitu zen: lepidosauroak, dinosauroak (hegaztiak barne), krokodiloak, dortokak eta ahaide iraungiak barne hartzen dituena; beste amniote-talde bat, berriz, ugaztunetara eta haien ahaide iraungietara zatitu zen. Amnioten artean, hegaz egiteko garatu ziren tetrapodoak badaude, hala nola dinosauroen artetik datozen hegaztiak: archosauroen pterosauroak eta ugaztunen artetik datozen saguzarrak.\nFilogenia.\nErroko tetrapodoak.\nErroko tetrapodoak Tetrapodatik Dipnomorpha arrainetatik baino gertuago dauden animaliak dira, baina tetrapodoen koroa-taldea kenduta. Kladograma honek erroko tetrapodoen arteko harremana erakusten du.\nKoroa-taldea.\nTetrapodoen koroa-taldea gaur egun bizirk dauden tetrapodo guztien (urlehortar, narrasti, hegazti eta ugaztun) azken arbaso komunaren eta bere ondorengo guztiak biltzen dituen taldea da.\nTalde honetan hainbat desagertutako tetrapodo sartzea edo ez gaur egungo anfibioek edo Lissamphibiaren arteko harremanak zehaztearen araberakoa da. Gaur egun hiru hipotesi nagusi daude Lissamphibiari dagokionez. Temnospondyli hipotesian (TH), lissanbifioak Temnospondyli dissorofoideekin harremanduta daude, eta honek temnospondiloak tetrapodoen barnean kokatzea ekarriko luke. Lepospondyli hipotesian (LH), lisanfibioak talde honen ahizpa-taxoia lirateke, lepospondiloak tetrapodo eginez eta temnospondiloak erroko tetarpodo eginez. Hipotesi polifiletikoan (PH) igelak eta uhandreak bere kabuz eboluzionatu zuten temnospondilo dissorofoideetatik eta Apoda taldea Microsauria taldeko lepospondiloengandik; azken honetan bai lepospondiloak bai temnospondiloak tetrapodo izango lirateke.\nTemnospondyli hipotesia (TH).\nHipotesi hau hainbat bariante kontuan hartuta egiten da, gehienetan lissanfibioak temnosponyli dissorofoideengandik etortzen direlarik, askota anfibamidae eta branchiosauridae aipatuz.\nTemnospondyli hipotesia gaur egun babesle gehien dituena da, besteak beste Ruta \"et al\" (2003a,b), Ruta eta Coates (2007), Coates \"et al\" (2008), Sigurdsen eta Green (2011), eta Schoch (2013,2014).\nKladograma honen jatorria Coates, Ruta eta Friedman (2008) da.\nLepospondyli hipotesia.\nKladograma hau Laurinen \"How Vertebrates Left the Water\" liburutik moldatu da:\nHipotesis polifiletikoa (PH).\nHipotesi honen arabera batrazioak (igelak eta uhandreak) temnospondilo dissoropfoideengatik eboluzionatu zuten, eta apodoak mikrosaurio lepospondiloetatik. Bi bariante daude, bata Carrollek eginekoa, eta bestea Andersonek.\nKladograma hau Schoch, Frobisch, (2009) lanetik moldatu da."}
{"id": "140917", "revid": "59723", "url": "https://eu.wikipedia.org/wiki?curid=140917", "title": "Anura", "text": "Anura (grezieratik, \"a-\", ez, eta \"our\u00e1\", isatsa) anfibio klado bat da, gehienetan igel eta apo deitutakoak. Ez dute isatsik, gorputza labur eta zabala dute eta atzeko hankak jauzi egiteko prestaturik daude. Anfibioen arteko talderik handiena da: uste denez, 5.000 bat espezie dira, 48 familiatan banatuak. Bizirik irauteko, ura behar dute eta horregatik ez dira bertatik asko urruntzen, orokorrean. Txikienak 2 mm inguru luze dira (\"Eleutherodactylus\") eta handienak, Goliat igela, 30 cm arte.\nFilogenia.\nHarreman filogenetikoak ezartzeak eztabaida sortu du askotan. Polemikaren nondik norakoak Archeobatrachia klado parafiletikoan zeuden igelak Neobatrachian txertatzerakoan sortzen dira, batez ere. Azken talde horretan anfibioen bi herenak sartzen dira eta Heleophrynidae eta Hyloides eta Ranoides kladoak daude."}
{"id": "140918", "revid": "448", "url": "https://eu.wikipedia.org/wiki?curid=140918", "title": "Igel", "text": "Igela animalia klaseren izena da:"}
{"id": "140919", "revid": "201", "url": "https://eu.wikipedia.org/wiki?curid=140919", "title": "Rashomon", "text": " 1950eko Akira Kurosawaren filma da, aktore nagusiak Toshir\u014d Mifune, Masayuki Mori , Machiko Ky\u014d eta Takashi Shimura. Filma Ry\u016bnosuke Akutagawaren bi istorio laburretan oinarritzen da. \"Rashomon\" hitzak japonieraz \u00abgazteluko atea\u00bb esanahia du, istorioa suntsitutako gaztelu batean hasi eta bukatzen denez horrela du izena filmak.\nFilm honi esker hasi zen Akira Kurosawaren ospea mundu osoan zabaltzen, Veneziako zinemaldian Urrezko Lehoi bat irabazi zuen eta Oskar bat ere bai.\nSinopsia.\nLapur batek (Toshir\u014d Mifunek) samurai bat eta bere emaztea eraso ditu, emaztea bortxatu eta senarra hil egin du. Istorio beltz honen helburua ez da hiltzailea zein den argitzea, hilketa nola gertatu den jakitea baizik. Hiltzailearen epaiketan samuraiaren emazteak, samuraiak (hilda egon arren medium baten bidez hitz egiten du)eta hiltzaileak istorio ezberdinak kontatzen dituzte, bakoitzak bere ohorea babesteko gertatua aldatzen du. Epaiketaz kanpo, gaztelu suntsitu baten ate azpian, guztia ikusi duen aizkolariak ikuspuntu objektiboagoa eskaintzen digu eta guztien ohorea zalantzan jartzen du.\nBerezitasunak.\nFilmaren garrantzia istorio bera ikuspuntu ezberdinetatik kontatu zuen lehen filma izatean datza.\nSoinu bandaren abesti nagusia Maurice Ravelen \"Bolero\"a da.\nBaso barruan egindako eszenetan argi gehiago lortzeko ispiluak erabili zituzten, zuhaitz artetik sartzen ziren izpiak bideratzeko."}
{"id": "140922", "revid": "336", "url": "https://eu.wikipedia.org/wiki?curid=140922", "title": "Kantautore", "text": ""}
{"id": "140924", "revid": "336", "url": "https://eu.wikipedia.org/wiki?curid=140924", "title": "Tarsiiformes", "text": "Tarsiiformes primate infraordena bat da, Haplorrhini barruan sailkatua. Gaur egun Tarsiidae familia baino ez dago bizirik."}
{"id": "140925", "revid": "59723", "url": "https://eu.wikipedia.org/wiki?curid=140925", "title": "Tarsius", "text": "Tarsius edo tartsioak Tarsiiformes taldeko primate Haplorrhini genero bakarra da. Lehen Lemuriformesekin batera sailkatzen ziren, Prosimio gisa, baina gaur egun Simiiformesekin batera sailkatzen dira.\nBegi erraldoiak dituzte, oin luzeak eta gorputz txikia. Intsektiboroak dira, batzuetan ziraunak eta txoriak jaten badituzte ere. Gautiarrak dira eta askotan deabru gisa hartzen dira bizi diren lekuetan. Habitata oso murritza dute, gaur egun Asiako hegoekialdean, Filipinak, Zelebes, Borneo eta Sumatran baino ez baitira bizi. Arriskuan daude eta askotan ehiza edo etxabereak izateko hartu eta hiltzen dira.\nFosilak gutxi dira, baina Eozenotik aldaketa askorik gabe biziraun dute, batez ere Afrikan aurkitutako \"Afrotarsius\" fosilak frogatzen duenez."}
{"id": "140927", "revid": "336", "url": "https://eu.wikipedia.org/wiki?curid=140927", "title": "Tarsiidae", "text": "Tarsiidae Tarsiiformes primate taldearen barruan bizirik dagoen familia bakarra da. Asiako hego-ekialdean bizi dira.\nGeneroak.\n\"Carlito\"\n\"Cephalopachus\"\n\"Tarsius\""}
{"id": "140929", "revid": "7883", "url": "https://eu.wikipedia.org/wiki?curid=140929", "title": "Simiiformes", "text": "Simiiformes (simiiformeak, euskaraz) jendeak oro har primate izenaz ezagutzen dituen espezie gehienak dira: Mundu Berriko tximinoak edo Platyrrhini eta Mundu Zaharreko tximino eta gizaideak, gizakia barne. Simiiformeak lehen Prosimio gisa sailkatzen zirenak baino handiagoak dira, nahiz eta talde hori parafiletikoa den. Bere taxoi-ahizpa Tarsiiformes da eta, berarekin batera, Haplorrhini taldea sortzen dute.\nSimiiformeen ezaugarri bereziak hauek dira: gorputza ilez estalia izatea, aurpegia izan ezik; gorputza eta burua alderatuta, beste animaliek baino eduki handiagoko buru-hezurra izatea; 32-36 hortz eta hagin izatea; hanketako zola zapala izatea, eta haietako hatzak gauzak heltzeko egokituak; eskuetako hatzak ere bai, simiiforme espezie batzuek; gizakiak eta beste bakar batzuek izan ezik bizitzaren parterik handiena zuhaitzetan ematea; ugatzak bularrean izatea; aldiko ume bakarra izatea; landarejaleak edo orojaleak dira. Gizakiaz gainera, ezagunak dira gorila, orangutana, txinpantzea eta abar."}
{"id": "140930", "revid": "119347", "url": "https://eu.wikipedia.org/wiki?curid=140930", "title": "Euskal Kantagintza Berria", "text": "Euskal Kantagintza Berria euskal kulturako mugimendua izan zen, 1961etik 1980ko hamarkadara arte Euskal Herrian jardun zuena. \"Nova Can\u00e7\u00f3 Catalana\"-ri jarraituz sortu zen, euskal kultura azpiratua zegoen garai hartan. Euskal abesti herrikoiak jendartean entzuten ez zirenez, kanta zahar horiek hartu eta jantzi berriekin aurkeztu zituzten, bai eta euskal abestietan politika eta gizarte gaiak sartu ere, euskaldun jendea pizteko, \u00abzegoen egoeratik esnatzeko\u00bb.\nFormaren ikuspegitik, Kataluniako, Frantziako eta Ameriketako hainbat egile abeslari hartu zituzten eredutzat. Edukiaren aldetik, \"Nova Can\u00e7\u00f3\" mugimenduan bezala, gizarte injustiziak salatu eta bertako hizkuntza aldarrikatu zuten, Frankismo garai hartan. Baina, Katalunian ez bezala, Euskal Herrian elebakarra izan zen kantagintza hori (hain zuzen ere, \"euskara\"tik datorkio \"euskal\" izendapena). Katalunian elebitasunera jo zuen hainbat kantarik (Joan Manuel Serratek, kasu).\nXIX. mende bukaeratik zetorren kantagintza tradizionalean, abestaldeen kantu polifonikoa zen nagusi: abesbatzak, zortzikoteak, kantutegi tradizionaleko abestiak, musika klasikoaren ildoari jarraitzen zioten zenbait tenorino eta opera abeslari... Kantagintza Berriak, ideologia berriak sartzeaz gain, kantautorearen irudia ekarri zuen agertokira. Taldeetan abesteko ohituraren aurrean, kantautoreak \u00abbakardadearen aroa\u00bb hasi zuen, JosAnton Artzeren hitzetan; kantautorea bakarrik dago taulen gainean, munduari, bizi dituen arazoen aurrean, askatasun mezu bat kantatzen.\nAurrekariak.\nNemesio Etxaniz azkoitiar apaizak 1951. urtean idatzitako hitz horiek ederki islatzen dute garai hartako euskal musikaren egoera zein zen. Abesbatzetan kantatzeko doinuak, otxoteen musika eta herri kantu tradizionalak kenduta, basamortua zen euskal abestigintza. Inguruko herrietan nagusitzen ari ziren doinu eta erritmo berriek ez zuten islarik gurean, erdarazko eredu inportatuetan ez bazen.\nKezka horrek akuilatuta, kantagintza berritzeko beharra aldarrikatu zuen Etxanizek. Hura hasi zen zenbait tango, runba, pasodoble eta modako beste doinu batzuk moldatzen eta euskaratzen. Haren ekarpenak segida izan zuen; izan ere, handik gutxira dantza talde batzuk \u2014Azkoitiko Kontrapuntoak eta Bilboko Soroak laukoa, besteak beste\u2014 hasi ziren kantu zaharrak modu berrian ematen. Eta horien atzetik etorri ziren besteak, egoera irauli zutenak. Tunelaren ilunean argia ikusten hasi zen. Nemesio Etxanizi zor zaio euskal kantagintza berriaren aitatasuna (espirituala, bederen).\nNazioarteko erreferenteak.\nEsan bezala, Kataluniako \"Nova Can\u00e7\u00f3\" delakoari jarraituz sortu zen Euskal Kantagintza Berria. Bereziki, Els Setze Jutges taldeak egindako urratsak oso baliagarriak izan ziren Ez Dok Amairuren sorreran. Euskal abeslariek eredutzat hartu zuten Nova Can\u00e7\u00f3, baina bi mugimenduen artean harreman esturik eratu gabe:\nGainera, Bob Dylan zen orduko Mendebaldeko Europako gazteen erreferentzia nagusietakoa, eta Euskal Herria ez zen salbuespen; Ameriketako Estatu Batuetako folk berria eta protesta abestiaren eragina zentsura guztien gainetik heldu zen gurera, gitarra soil batez gauza asko egiten ahal zirela erakutsiz. Dylan, Pete Seeger, Joan Baez, Simon and Garfunkel eta enparauek arrasto sakona utzi zuten Euskal Herriko kantari berrien artean.\nOrobat, eragin handia izan zuten Hego Amerikako kantariek (Atahualpa Yupanqui, V\u00edctor Jara, Violeta Parra, Quilapay\u00fan taldea...) eta Europako beste hainbat herrialdetakoek (Georges Brassens, Jacques Brel, Tommy Steele, The Beatles, Domenico Modugno...).\nEuskal Herrian bezala, Galizian (Voces Ceibes) eta Gaztelan (Canci\u00f3n del Pueblo) ere sortu zen kantagintza berritzeko mugimendurik, Kataluniakoari jarraituz. Latinoamerikan ere bazuten antzeko mugimendua, \"Nueva Canci\u00f3n\" izenekoa, bereziki Txilen garatua.\nGizarte ingurunea: euskal kulturagintza, borborrean.\nHalako mugimendu baten sorrera ulertzeko, ezinbestekoa da garai hartako egoerari begiratzea. 1960ko hamarkadan aldaketa handi eta garrantzitsuak izan ziren mundu osoan, eta Euskal Herrian ere, egoera berezian izanik, aldaketa gose handia zegoen. Oztopoak oztopo, bazuen nora begiratu.\nEuskal kulturaren berpizkundearen hamarkada izan zen 1960koa. Euskaltzaindiak euskara baturako pausoak eman zituen; antzerkira joera modernoak ekarri zituzten taldeak ugaldu ziren (Jarrai, Goaz, Geroa...); Gerediaga Elkarteak Euskal Liburu eta Disko Azoka antolatu zuen lehendabiziko aldiz, Durangon; Nestor Basterretxeak eta Fernando Larrukertek hainbat film esperimental egin zituzten, horien artean Ama Lur; euskal literatura garaikideak lehen fruituak eman zituen (Txillardegiren \"Leturiaren egunkari ezkutua\", Gabriel Arestiren \"Harri eta Herri\"); artista taldeak sortu ziren Hegoaldeko lau lurraldeetan (Gaur, Gipuzkoan; Hemen, Bizkaian; Orain, Araban; Danok, Nafarroa Garaian)... eta Jorge Oteizak \"Quousque Tandem...!\" argitaratu zuen. Liburu horrek eta oro har Oteizaren ideiek eragin handia izan zuten gero musikari garrantzitsuak izan diren gazte askorengan. Oteizak berak bultzatutako Euskal Arte Garaikidearen Eskola gauzatu ez arren, akuilu garrantzitsua izan zen Ez Dok Amairu taldearen sorrerarako.\nMusikagintza ezin zen borborrean zegoen eltze horretatik kanpo gelditu. Peio Ospitalek honela deskribatu du: \u00abEguneroko bizitzako kontuak kantatzen genituen. Euskara, langabezia, errepresioa... Kantua borrokarekin lotua zegoen. Kantua desalienatzailea zen, euskal kontzientziaren piztailea\u00bb.\nHastapenak.\nAita espirituala Nemesio Etxaniz bada, Mixel Lab\u00e9guerie lapurtarra da Euskal Kantagintza Berriaren izatezko aita. Bi disko txiki baino ez zituen argitaratu, 1961. eta 1963. urteen artean; osotara, zortzi abesti grabatu zituen, Ximun Haran pilotariaren etxean. Abesti bakan horiek erakutsi zuten bazela musika egiteko beste modu bat. Xabier Letek idatzi zuenez, \u00abLab\u00e9guerie-ren diskoek, batez ere lehenak, izugarrizko garrantzia izan zuten euskal kanta herrikoiaren estilo aldaketan: gitarra soilez lagunduriko kantak baitziren, ahots partikular bezain apal eta arruntez kantaturikoak, molde komertzialei zegozkien amaneramendu eta sofistikazio guztietatik urruti\u00bb. Bi disko horiek grabatuta, musika utzi eta buru-belarri politikagintzan murgildu zen Lab\u00e9guerie, baina hark ereindako haziak eman zuen fruitua. \"Gazteri berria\" abestia, 1963ko diskoan plazaratua, askatasun gosez zebilen euskaldun gazteriaren himno bihurtu zen berehala.\nBestalde, Alatz, Irkus, Ugutz eta Iker Robles-Arangiz anaiek eratutako Soroak laukoak, 1961ean, disko txiki bat argitaratu zuen Ximun Haranekin Baionako Euskal Museoan eta, Joxemari Iriondo kazetariaren ustez, hori izan zen \u00abEuskal Kantagintza Berriaren lehenengo urratsa\u00bb. Dena dela, sarreran aipatu dugunez, Kantagintza Berriaren ezaugarri nagusietako bat izan zen bakarlari gisa aritzea, eta alde horretatik Soroak boskotea oraindik kantagintza tradizionaleko abestalde moldeari atxikita zebilen nolabait.\nBeraz, Ez Dok Amairu taldea sortu zenerako (1965eko udazkena), bazen mugimendua. Gainera, urtebete lehenago, 1964an, Mikel Laboak bere lehen disko txikia argitaratua zuen; 1965ean berean, Julen Lekuonak gauza bera egin zuen (eta 1963an aurkeztua zuen \"Zeruetako gure osaba\" kantua, falangistek fusilatutako osaba Martinen omenez egina); Lourdes Iriondo gero eta ezagunagoa zen, Loiolako Herri Irratian egindako emanaldiei esker; eta Benito Lertxundi izeneko gazte bat bigarren gelditua zen \"La Voz de Espa\u00f1a\" egunkariak antolatutako artista berrientzako lehiaketa batean.\nEz Dok Amairu.\n1965eko urrian, taldeak, artean izenik ez zuela, lehen bilera egin zuen, Zarautzen. Negu horretan, Jorge Oteizak izena eman zion jada izana bazuen taldeari, non musikariez gain bestelako artista batzuek ere hartzen zuten parte. Jendaurreko lehen emanaldia, artean taldearen izena erabili gabe, Hernanin eskaini zuten, 1966ko urtarrilaren 9an. Aurkezpen ofiziala Irunen izan zen, urte bereko martxoaren 6an.\nEz Dok Amairun parte hartu zuten, abeslari gisa, Mikel Laboak, Lourdes Iriondok, Benito Lertxundik, Julen Lekuonak, Xabier Letek eta Oskarbi taldekoek; ideologo gisa, Jorge Oteizak; eta, beste hainbat zereginetan, beste hainbat jendek. Euskal kantagintzaren eztanda horren lagungarri izan zen euskal kulturagintza osoa bizi zuen borborra ere.\nJulen Lekuonak ederki azaldu zuen zein zen talde jaio berriaren espiritua:\nZazpi urte emankor izan ziren, harik eta 1972ko Eguberrietan taldea desegin zen arte. Baina ez zen deusen amaiera izan, hasiera baizik. Ez Dok Amairuk ikaragarrizko eztanda eragin zuen euskal musikagintzan; urte emankorrak eta sormen handikoak izan ziren. Haren errautsetatik bi egitasmo sortu ziren: Zazpiribai eta Ikimilikiliklik kantu-ikuskizunak. Horrez gainera, Ez Dok Amairun ibilitako askoren bakarkako ibilbide oparoa: Mikel Laboa, Lourdes Iriondo, Xabier Lete, Benito Lertxundi... Gaur egun euskal musikagintzan ezinbestekoak diren hainbat musikariren lehen lanak ondu ziren 1960ko hamarkadaren amaieran eta 1970eko hamarkadaren hasieran.\nEztanda.\n\"Txanpinoien aroa\" deitu izan zaio 1970eko hamarkadan Euskal Herrian gertaturiko kantarien ugaltzeari. Mixel Lab\u00e9gueriek ireki eta Ez Dok Amairu taldeko kideek zabaldutako Euskal Kantagintza Berriaren bidera izen berri asko agertu ziren. Horren arrazoietako bat \"Larrun\" aldizkariaren 1985. urteko zenbaki batean aurkitu dugu:\nHala, bada, mugimendu horren eztanda eragin zuen Ez Dok Amairuk. Euskal Kantagintza Berriaren olatua norabide guztietan zabaldu zen: Maite Idirin, Oskorri taldea (Natxo de Felipe abeslariarekin), Gontzal Mendibil, Estitxu, Ipar Euskal Herriko kantaldien loraldia, Ortziken kolektiboa, Pantxoa eta Peio, Etxamendi eta Larralde, Antton Valverde, eta abar.\nEgoera politikoa arras aldatu zen 1973an, ETAk Luis Carrero Blanco Espainiako gobernuburu eta militarra hil ondoren. Francoren diktadura azkenetan zegoen, ETAren hedapen ideologiko eta kulturala gero eta handiagoa zen, errepresioak askatasun egarria areagotu besterik ez zuen egiten, eta aldarrikapen politikoen bozgorailu bilakatu ziren jaialdiak.\nKantariak bihurtu ziren esperantza eta amets guztien bozeramaile, politikarien ordez. Eta herriak jarraitu zien. Kantaldiak ugaritu egin ziren, batez ere Gipuzkoan eta Bizkaian, herrietako pilotalekuak eta plazak milaka lagunez eta ikurrinez betetzen hasi ziren, eta ordura arteko kantu jaialdietan ezagutzen ez zen osagai berri bat agertu zen: entzuleen parte-hartzea. Emozioa, herriaren ilusioekiko lotura eta bultzatzen ari ziren aldaketetan parte izateko sentimendua azaleratu zituzten kantaldiok.\nFenomeno horretan bada mugarri bat: 1976ko martxoaren 27an Herri Irratiak Donostiako Anoetako belodromoan antolaturiko \"24 orduak euskaraz\" jaialdia. Artze anaiak, Jean Mixel Bedaxagar, Lourdes Iriondo, Gorka Kn\u00f6rr, Mikel Laboa, Benito Lertxundi, Lupe, Gontzal Mendibil eta beste hainbat musikari aritu ziren ekitaldi gogoangarri hartan. \u00abHortik aurrera beste neurri bat, beste itxura bat hartu zuten jaialdiek. Hor zerbait piztu zen, eta gero, nik uste, toki askotan Anoetan bizi izan genuen giro hori sortu nahi izan zela, eta batzuetan pixka bat artifizialki. Han gertatu zena esplosio bezalako bat izan zen, inork ez zekien aurretik zer gertatuko zen\u00bb, azaldu zuen Peio Ospitalek. Beste jaialdi garrantzitsu bat Bai Euskarari kanpainaren amaierakoa izan zen. Bilbon, lepo betetako San Mames futbol zelaian egin zuten, 1978ko ekainaren 17an, eta hainbat kantari, bertsolari eta idazle bildu zituen: Lourdes Iriondo, Jean-Louis Davant, Gorka Kn\u00f6rr, Mikel Laboa, Lupe, Xabier Amuriza, Urko, Antton Valverde, Gontzal Mendibil, Xabier Lete, Oskorri, Pantxoa eta Peio... Kantaldia grabatu egin zuten, eta zuzeneko disko bikoitz batean argitaratu.\nKantaldien gorakadak isla zuzena izan zuen diskoen ekoizpenean eta salmentan. Diskoetxe berriak agertzearekin batera (IZ, Elkar...) kantuak grabatzeko eta argitaratzeko inoiz baino aukera gehiago izan zuten kantariek, eta disko batzuek ezohiko salmenta kopuruak erdietsi zituzten. Pantxoa eta Peioren lehen disko luzea eta Urkoren \"Sakonki\" dira bi adibide. Ez da harritzekoa, beraz, Espainiako zenbait diskoetxe handik (CBS, Movieplay, Zafiro...) euskarazko diskoak salgarriak zirela ikusita, hemengo kantariengana jotzea: Oskorri, Urko, Niko Etxart, Gorka Kn\u00f6rr, I\u00f1aki Eizmendi, Miren Aranburu, Lupe... Are gehiago, gaztelaniaz abesten zuten zenbait kantarik euskaraz disko bat grabatzea erabaki zuten: Patxi Andion (\"Joxe Maria Iparragirre Patxi Andion'en erara\"), Mocedades (\"Kantaldia\")... Urte batzuk geroago, gauza bera egin zuen \"Mocedades\" taldeko abeslari Amaia Urangak ere (\"Lilura urdinak\").\nSukarrak 1978 arte iraun zuen, ordutik aurrera kantaldiek behera egin zuten. Kantari batzuk nekatu egin ziren kontzertuak mezu politikoetarako baliatzeaz, eta erretiratu egin ziren, apur bat desengainaturik; beste batzuk bestelako bide musikalak eta estetikoak jorratzen hasi ziren, eta politikoei utzi zieten aldarrikapenen zeregina...\nGarai berriak ziren, lirikarako garai txarrak. Baina ordurako kimua zuhaitz sendoa zen, eta haren adarrak, gero eta ugariagoak...\nBukaera.\n1980ko hamarkadan bukatu zen Euskal Kantagintza Berriaren mugimendua. Izan ere, kantautoreak bigarren plano batera pasa ziren, salbuespenak salbu. Lehenengo folk eta rock taldeak (Errobi, Itoiz, Izukaitz, Haizea, Oskorri...) hasi ziren haien lekua hartzen, eta Eusko Rock Erradikalaren agerpenak erabateko etena ekarri zuen."}
{"id": "140932", "revid": "56334", "url": "https://eu.wikipedia.org/wiki?curid=140932", "title": "Gary Coleman", "text": "Gary Wayne Coleman (Zion, Ameriketako Estatu Batuak, 1968ko otsailaren 8a - Provo, Ameriketako Estatu Batuak, 2010eko maiatzaren 28a) aktore estatubatuarra zen. 1978 eta 1986 bitartean \"Diff'rent Strokes\" telesailean Arnold Jackson mutikoaren papera antzezteagatik egin zen ezagun. 2010eko maiatzaren 28an egin zen garun-isuri batek jota."}
{"id": "140934", "revid": "119347", "url": "https://eu.wikipedia.org/wiki?curid=140934", "title": "Laba", "text": "Laba erupzio batean sumendi batek jaurtitako arroka urtua da. Labak magman du jatorria, planeta barnean eratzen dena lurrazala baino geruza sakonagoetan.\nBehin azaleratzean, laba 700-1.200\u00a0\u00b0C arteko isurkaria da, ura baino 100.000 aldiz biskosoagoa izan daitekeena. Gainera, distantzia handian zehar isur daiteke hoztu eta gogortu baino lehen, dituen ezaugarri tixotropikoak direla-eta. Hoztean arroka bolkanikoak eratzen ditu, hala nola, basaltoak. Arroka plutonikoekin batera arroka igneoen taldea sortzen dute.\nErupzio leherkoiak errauts bolkanikoen nahasketa bat sortzen dute, baita piroklasto deituriko beste zati batzuk ere. Laba eta beste erupzio materien metaketak (bonbak, lapilliak eta errautsak batez ere) sumendien konoa eratzen dute. Honen itxura labaren biskositatearen eta gas edukiaren araberakoa da.\n\"Laba\" italierazko (edo napolierazko) \"lava\" hitzetik dator, eta hau seguru asko latinezko \"labes\" hitzetik, \"erori\", \"irrist\" esanahiarekin. Lehen aldiz Francesco Seraok erabili zuen idatzi labur batean 1737an izandako Vesuvio mendiaren erupzio bat deskribatzean. Seraok, hau hurrengo modura deskribatu zuen \"laba arin fluxu bat\" uraren fluxua eta sumendiaren hegalen erorketak euri astun bat jarraitzen.\nOsagaiak.\nLurrazaleko laba gehienen konposaketarik ugariena mineral silikatoak dira, gehiengoak feldespatoak, olibinoak, piroxenoak, anfibolak, mikak eta kuartzoak.\nArroka igneoak, labak eratzen dituenak, hiru mota kimikotan sailkatu daitezke: felsikoa, andesitikoa eta mafikoa (lau, ultramafikoa kontutan hartzen bada). Sailkapen hau kimikoa da, baina labaren osagai kimikoak zerikusi handia du magmaren tenperaturarekin, biskositatearekin eta erupzio motarekin.\nLaba silikatoak.\nArroka igneoak, laba fluxuak sortzen dituztenak, hiru motatan banatu daitezke; feltsikoak, andesitikoak eta mafikoak (lau, ultramafikoak sartzen badira). Mota hauek kimikoak dira; hala ere, labaren egitura kimikoa magmaren tenperaturarekin lotzen da, bere biskositatea eta erupzionatzeko modua.\nLaba felsikoa.\nLaba felsikoak (edo silizikoak), adibidez erriolitak edo dazitak, depositu piroklastikoekin erlazionatuta daude eta labazko orratzak, kupulak eta isuriak eratu ditzakete. Laba silizikoagoak isuri guztiz biskosoak dira. Biskositate eta sendotasun handia osagai kimikoen araberakoa da, silize, aluminio, potasio, sodio eta kaltzio kopuru handia baitute. Osagai hauek likido polimerizatu bat sortzen dute, aberatsa feldespato eta kuartzoan, beste magma motek baino biskositate handiagoa sortuz. Magma felsikoak behe tenperaturatan azaleratzen dira, 650-750\u00a0\u00b0C tartean. Eta oso tenperatura altuetan (&gt;950\u00a0\u00b0C) riolita labak, baina kilometro askotako luzeeratan isuritzen dira, hala nola Snake River Plain ibaia, Estatu Batuetan.\nLaba andesitikoa.\nLaba andesitikoak silize eta aluminio kopuru txikiagoa dute, baina magnesio eta burdina gehiago dute. Laba mota honek andesita kupulak eta bloke labak eratzen ditu, ohikoak Andeetan. Felsikoek baino aluminio eta silize gutxiagokoak, normalean beroago azaleratzen dira (750-950\u00a0\u00b0C tartean), eta ez dira hain biskosoak. Tenperatua handiek lotura polimerizatuak suntsitzen ditu, egoera fluidoagoak sustatuz eta fenokristalak sortzeko tendentziarekin. Burdin eta magnesio gehiago dutenak matrize ilunagoak sortzen dituzte, baita anfibolita eta piroxeno fenokristalak ere.\nLaba mafikoa.\nLaba mafikoek edo basaltikoek burdina eta magnesio kopuru handiak dituzte eta 950\u00a0\u00b0C baino tenperatura handiagoan azaleratzen dira. Gainera, magma basaltikoa aluminio eta silize kopuru txikiak dituztenez, hauek polimerizazioa ahultzen dute. Tenperatura handia dela-eta, biskositatea nahiko txikia da, nahiz eta ura baino milaka aldiz biskosoagoa izan. Polimerizazio baxuak eta temperatura altuak difusio kimikoan laguntzen dute, ondorioz ohikoa da ikustea fenokristo luzeak. Laba mota honen lodierak, normalean malda txikietan, askoz lodiagoa da beste edozein laba baino. Laba basaltiko gehienak \"\u02bbA\u02bb\u0101\" edo \"P\u0101hoehoe\" motakoak dira.\nLaba ultramafikoa.\nLaba ultramafikoak (adibidez komatita) magnesio ugarikoak dira, (%18 magnesio oxidoa) Boninita osatzen dute eta 1600\u00a0\u00b0C tenperaturan azaleratzen direla uste da. Tenperatura honetan ez da polimerizaziorik sortzen eta biskositatea hain da txikia ezen urarenaren antzekoa den. Laba ultramafiko hauek Proteozoikoa baino zaharragoak dira, Lurraren mantua gehiegi hoztu delako magma oso magnesikoak sortu ahal izateko.\nEzohiko labak.\nOsagai ezohikoak dituzten zenbait laba mota lurrazalera atera dira erupzioengatik. Adibide batzuk:\n\"Laba\" terminoa erabili daiteke ere \"izotz nahasketak\" esateko erupzioak gauzatzen direnean eguzki sistemako gasezko erraldoietako izotz sateliteetan. \"(Ikusi kriosumendi).\"\nLabaren elementu geografikoak.\nLikatsuak diren harri urtuz osatuta dagoenez, labaren jarioek eta erupzioek bereizgarriak diren hainbat formazio, egitura geografiko eta topografiko sortzen dituzte, eskala handian nahiz txikian.\nSumendiak.\nSumendiak labaren erupzioz eta keaz sortzen diren oinarrizko egiturak dira. Zenbait mota daude: ezkutu formako sumendiak, handiak direnak eta malda txikikoak, jarraian izandako erupzio basaltikoengatik; geruza-sumendiak (edo sumendi konposatuak), kono formakoak eta altuak, labazko kapa anitzez osatuak, errautsezkoak eta laba likatsuzkoak, laba feltsikoa eta bitartekoa izanik. Geruza-sumendiek galdarak sortzen ahal dituzte, hainbat erupzio izan ondoren altuegiak izaten ahal direlakoz bere basearen sendotasunarendako, hala, base horrek ezin du kontu sumendia eta hondoratzen da, krater edo laku antzeko egiturak sortuz. Galdarak eratzeko modu ohikoena hori izan arren, posible da ere gradualki magma ateratzean pixkana hondoratzen joatea. Ezkutu formako sumendien kasua da hori.\nK\u012bpukak.\nHawaiitar hizkuntzatik eratorria den K\u012bpuka hitzak bulkanismoa dagoen lurralde bateko altuera duen lekua erran nahi du, hau da, muinoak, gailurrak edo laba zaharrez betetako kupulak. Labaren isurketa berriak izatean inguruko lurrak estaliko ditu k\u012bpuka isolatuz. Hala, k\u012bpukak gehienetan basodun irla moduan agertzen dira labaz osatutako lugorrietan.\nEskoriazko konoak eta kono bolkanikoak.\nEskoriazko konoak eta kono bolkanikoak eskala txikiko formazioak dira labaren metaketaren bidez osatuak izan direnak konduktu txikien inguruan eraikin bolkanikoetan. Eskoriazko konoak piroklastoz, errautsez eta toba bolkanikoz osatuak daude, hauek konduktu leherkarietatik isurtzen direlarik. Kono bolkanikoak likido forman (urtuta) ateratzen diren hondakinen eta eskorien pilaketen ondorioz eratzen dira.\nLaba domoak.\nLaba domoak magma feltsikoaren estrusioaren bidez eratzen dira. Forma biribileko tontorrak osatzen ahal dituzte Valles Calderan badirenak bezalakoak, erraterako. Sumenditik siliziozko laba ateratzen denez, inflazio domoa deritzona osatzen ahal du, pixkanaka almohada formako estruktura handia sortuz. Honek, haustean eta irekidurak izatean, harri eta zabor zatiak askatzen ahal ditu. Laba domoen goitiko bazterrek harri, errauts eta bretxa zatiak izaten dute estaltzen.\nLaba domoen erupzioen adibide Novarupta domoa da eta ondotik sortutako Saint Helenseko laba domoa.\u00a0\nLaba hodiak.\nLaba hodiak guti goiti-beheiti fluidoa den laba goitiko superfiziean aski hozten denean, geruza bat osatzeko moduan, sortzen dira. Geruza horren azpian, harriz egina dagoenez, isolatzaile ona dena, labak likido eran ibiltzen segitzen ahal du. Hori denbora luzez gertatzen bada labak tunel gisako irekidura edo \"laba hodia\"\u00a0sortzen ahal du, zeinak harri urtuak kilometro anitzez eramaten ahal dituen konduktutik ia hoztu gabe.\nLaba hodi hauek laba berria jasotzen ez dutenean idortu egiten dira, gibeletik luzera handiko tunel irekiak utziz labarik gabe.\nElementu geografiko hau North Queenslanden, Australian aurkitzen ahal da, erraterako. \u00a0\u00a0\nLaba iturriak.\nLaba iturriak fenomeno bolkanikoak dira, zeinetan laba oso era indartsuan, baina lehertu gabe egotzia den krater batetik. Filmatutako laba iturri altuenak Etna mendian izan ziren, Italian, 1999ko erupzioan; honek 2.000-ko altuera lortu zuen. Hala ere, uste da 1779an Vesubio mendian ikusitako laba iturriak gutxienez 3.000m-ko altuerara iritsi zela. Laba iturriak pultsu laburreko multzoen modura ager daitezke. Normalean, erupzio Hawaiiarrekin lotzen dira.\nLaba lakuak.\nInoiz edo behin gertatzen da kono bolkaniko bat labaz betetzea baino erupziorik ez izatea. Galdararik gabeko laba urmaelei laba laku deritze. Laku hauek ez dira denbora luzez existitzen, berriz magma ganbarara joaten delakoz behin presioa galdu duela, edo idortzen direlakoz labaren erupzioz edo eztanda piroklastikoz.\nMunduan leku guti daude non laku hauek modu egonkorrean existitzen diren:\nLaba deltak.\nLaba deltak laba isurketa sub-aerialak ur-gorputzetan sartzean osatzen dira. Laba hozten eta hausten da urarekin kontaktua izatean, ondorioz sortutako gorputza itsas hondoan sartuz, hala, labak itsasoan desplazatzen jarraituko du. Laba deltak orokorrean bulkanismo basaltikoari lotzen zaizkie.\u00a0\nLabaren morfologia.\nLabaren portaera fisikoa, laba-fluxuen edo sumendi baten forma fisikoak sortzen ditu.\u00a0Laranja basalto fluxu gehiago fluidoen xafla laua osatzen duten gorputzek lausotzen dute, eta laino erraldoi lauko fluxuak korapiloak osatzen dituzte.\nBolkanologiaren ezaugarri orokorrak erabili daitezke klasifikatzeko eraikin bolkanikoak eta informazioa emateko laba fluxuak eratzen duten erupzioei buruz ,baita sekuentzia lurperatuta edo metamorfoseada izan den.\nLaba fluxuaezin hobea izango dute\u00a0bretxatuen\u00a0goian, bai burukoaren laba garapena, autobreccia eta hondakin tipikoa\u00a0\"'\u00a0a\u00a0'\u00a0\u0101\"\u00a0eta likatsua fluxuen edo besikulako edo apartsu oskol esaterako\u00a0zepa\u00a0edo\u00a0arroka \u00a8pomez\u00a8.\u00a0Laba-goian beiratsua izango da, airearekin edo urarekin kontaktuan izozten izana.\nLaba-fluxuen erdigunea normalean masiboa eta kristalinoa da, fluxua banda edo geruza da, lurrean mikroskopiozko kristalak dituena.\u00a0Laba likatsuagoen forma gehiago xafla fluxuen ezaugarriak eta blokeak edo labe itsusiaren barruan sartzen dira.\u00a0Kristalaren tamaina laba baten erdian, oro har, marjinak baino handiagoak izango dira, kristalak gero eta gehiago hazteko.\nLaba-fluxuaren oinarria jarduera hidrotermikoaren froga frogatu ahal izango da laba-substratu heze edo hezeetan zehar.\u00a0Laba beheko zatiak\u00a0bularra izan dezake, agian mineralak (\u00a0amigdalak\u00a0)\u00a0beteta\u00a0.\u00a0Substratu horien gainean, laba isuri ditu urrudura seinaleak erakutsi daiteke, hautsi daiteke, edo ur harrapatuta irakiten asaldatu, eta lurzoruaren profilak kasuan, adreilu-gorri bat labekatu daiteke\u00a0terrakota batean\u00a0.\nAtari Intrusiboak baten\u00a0eta antzinako arroken \u00a0laba sekuentzian fluxua bat bereiztea zaila izan daiteke.\u00a0Hala eta guztiz ere, atari batzuk normalean ez dute marjina brecciated, eta aureole metamorfiko ahula erakutsi dezake goiko eta beheko gainazalean, berriz, laba bakar substratuaren azpian bakarrik egongo da.\u00a0Hala eta guztiz ere, praktikan fenomeno metamorfiko horietako batzuk sarritan zailak izaten dira normalean ahulak eta tamaina murriztuak direlako.\u00a0Peperitikoak\u00a0, arroka sedimentario bustikoetan sartu ohi direnak, normalean goiko marjinak ez dituzte labaintzen eta goiko eta beheko autobleskak dituzte, laba oso antzekoak.\nA'a.\nHurrengo hiru azpiatalek laba-fluxu motei buruz doaz.\u00a0Polinesiotar izen izar distiratsuena ikusteko, \u00a0Sirius-i begiratu\u00a0.\u00a0Rurutu uhartearen jainko baten eskultura egiteko, ikusi\u00a0Rurutu-ko Aa estatua\u00a0.\n\"A'\u0101\"\u00a0hiru laba-fluxuen oinarrizko bat da.\u00a0'\u00a0A\u00a0'\u00a0\u0101 da laba basaltikoa, clinker izeneko laba-bloke hautsez osatuta dagoen azalera zakarra edo zorrotzarekin.\u00a0Oiasso hitza Clarence Dutton-\u00a0en geolog\u00eda termiko\u00a0tekniko gisa sartu zen.\nSolteak, apurtuta, eta zorrotz, arantzadun baten gainazal\u00a0'\u00a0a\u00a0'korrika egiten\u00a0ibiliak\u00a0zaila eta motela.\u00a0Klinkeria-azalerak benetan trinko trinko masiboa hartzen du, hau da, fluxuaren zatirik aktiboena.\u00a0Korapiloaren laba pasiboak jeitsieran bidaiatzen duenean, klinkatzaileak gainazalean egiten dira.\u00a0'\u00a0A\u00a0' '\u00a0fluxuaren\u00a0punta-puntakoan\u00a0, ordea, hoztu zati horiek aurre aldapatsuak behera egiten dute eta aurrera egiten dute.\u00a0Honek laba-zatiak sortzen ditu, bai behealdean eta bai\u00a0'\u00a0a\u00a0'\u00a0fluxuaren\u00a0goiko aldean\u00a0.\n3 metroko (10 oinak) handiak diren laba-bolak ohikoak dira\u00a0'\u00a0a\u00a0'\u00a0\u0101 fluxuak.\u00a0'\u00a0A\u00a0'\u00a0\u0101 biskositatea handiagoa da p\u0101hoehoe baino.\u00a0P\u0101hoehoe ahal bihurtuko\u00a0'\u00a0a\u00a0'\u00a0bilera eragozpenik edo malda batetik nahasietan bihurtzen bada.\nTestu zorrotz eta angeluzuzenak\u00a0'\u00a0a\u00a0'\u00a0\u0101 bat\u00a0radar\u00a0erreflexatzaile\u00a0sendoa egiten du\u00a0eta satelite orbitan ikus daiteke (\u00a0Magellanen\u00a0irudi\u00a0distiratsuak\u00a0).\n'\u00a0A\u00a0'\u00a0\u0101 labak normalean 1,000etik 1.100era C-ko tenperaturan erretzen dira (1.830tik 2.010\u00a0\u00b0Fra).\nHitza ere idatzita dago\u00a0\"aa\"\u00a0,\u00a0\"a\u00a0'\u00a0a\"\u00a0,\u00a0\"'\u00a0a\u00a0'\u00a0a\", eta\u00a0\"a-aa\"\u00a0, eta nabarmenagoa \u00a0/\u00a0\u0251\u02d0\u00a0.\u00a0\u0251\u02d0\u00a0/ \u00a0edo \u00a0/\u00a0\u0251\u02d0\u00a0\u0294\u00a0\u0251\u02d0\u00a0/\u00a0.\u00a0Oiasso\u00a0jatorriz jatorria\u00a0da\u00a0[\u0294\u0259\u0294a\u02d0]\u00a0,\u00a0\"laba\u00a0latz eta arriskutsua\u00a0\" esanahia, baina \"kiskali\" edo \"distiratu\" esanahia ere bada.\nLaba fluxuen blokeak.\nLaba-fluxuen blokeak stratovolcanoen labe andesitiko tipikoak dira.\u00a0Era berean, 'a' fluxuak egiten dituzte, baina izaki bizkorragoak laba sendoak eta blokeak dituzte, labe sendoak eta klinkak ordez.\u00a0Baterako fluxuen antzera, fluxuaren barrualdeko likidoak, hau da, blokeatutako azalera solidarioak isolatuta mantentzen du, fluxu-frontearen gaineko erorketak ezabatzen ditu.\u00a0Gainera, askoz ere poliki-poliki jeitsiera mugitzen dira eta 'a'fluxuak baino sakonagoak dira.\nKupulak eta emariak.\nLaba-kupulak\u00a0eta emariak\u00a0laba\u00a0feldikoko fluxuekin lotzen dira, dazitetik erriolitaraino.\u00a0Laba horien izaera biskosaren eraginez, laba-kupula laba-kupula osatzen dute.\u00a0Kupula gainazal inklinatu batean osatuta dagoenean, emari izeneko fluxu lodi laburrak (kupulen fluxuak) sortzen dira.\u00a0Fluxu horiek maiz bidaiatzen dira kilometro gutxira.\nBurko laba.\nBurko laba\u00a0laba-egitura normalean eratzen da, laba\u00a0ur azpiko irekidura bolkanikoa\u00a0edo\u00a0subglaciar sumendia\u00a0edo laba fluxua ozeano sartzen denean.\u00a0Hala eta guztiz ere, burko-laba laku izotz lodiaren azpian eraistean eraiki daiteke.\u00a0Laku biskosak lurrazal sendo bat lortzen du urarekin kontaktuan, eta lurrazal honek pitzadurak eta oihalak handiagoak edo \"burkoak\" ematen ditu, laba gehiago aurrera egiteko.\u00a0Urak\u00a0lurrazalaren\u00a0gehieneko\u00a0azalera\u00a0estaltzen du\u00a0eta sumendi gehienak uraren gorputz ondoan edo azpian kokatzen dira, burdinazko laba oso ohikoa da.\nArriskuak.\nLaba-isurketak aise suntsitzen dute bidean harrapatzen dutena. Hala ere, labaren abiadura baxua dela eta (biskositatearen arabera), gizakiek eta animaliek denbora nahiko izaten dute seguru egon arte urruntzeko. Hala eta guztiz ere, jakina da labak zauriak eta lesioak eragin dituela, ihes egiteko bideak moztuak zeudelakoz, labarengandik hurbilegi zegoelakoz biktima edo laba azkar desplazatzen zelakoz, bertzeak bertze.\u00a0\nAzken hori gertatu zen 1977ko Ilbeltzaren 10ean Nyiragongo sumendiaren (garai hartan Zairen, gaur egun Kongoko Errepublika Demokratikoan) krater baten pareta ireki eta barneko laba guztia atera zenean ordua pasatu baino lehen. Laba 100km/h-ko abiaduran ibili zen ondoko herrietatik bertako biztanleak lo zeudelarik. Hondamendi horren ondorioz, Hamarkadako Sumendi izendatu zen 1991n.\nSumendiekin zerikusia duten hilketek anitzetan kausa ezberdinak dituzte, sumendiak botatzen dituzten materialak, isurketa piroklastikoak, labarekin doazen gas pozoitsuak, laharrak eta labak urarekin kontaktua izatean sortzen diren eztandak, erraterako.\u00a0\nLaba hoztu arren, bertatik berriki laba-isurketak izan diren tokiak arriskutsuak dira. Laba gazteak sortzen dituen \u00a0lur berriak ezegonkorrak izaten dira eta hautsi egiten ahal dira itsasoan. Egitura horrek laba-bankua izena du.\nLaba hotzaren hausturak ohikoak direnek eta, gainera, arriskutsuak, zauri larriak sortzen ahal dituelakoz halako erorketa batek. Horregatik, gomendatzen da mendiko botak, galtza luzeak eta eskularruak erabiltzea halako ariketa egitean."}
{"id": "140935", "revid": "336", "url": "https://eu.wikipedia.org/wiki?curid=140935", "title": "Tarsioidea", "text": ""}
{"id": "140936", "revid": "512", "url": "https://eu.wikipedia.org/wiki?curid=140936", "title": "Tarsius syrichta", "text": "Tarsius syrichta \"Tarsius\" primate Haplorrhini generoko espezieetako bat da."}
{"id": "140937", "revid": "512", "url": "https://eu.wikipedia.org/wiki?curid=140937", "title": "Tarsius bancanus", "text": "Tarsius bancanus \"Tarsius\" primate Haplorrhini generoko espezieetako bat da."}
{"id": "140938", "revid": "512", "url": "https://eu.wikipedia.org/wiki?curid=140938", "title": "Tarsius tarsier", "text": "Tarsius tarsier \"Tarsius\" primate Haplorrhini generoko espezieetako bat da."}
{"id": "140939", "revid": "512", "url": "https://eu.wikipedia.org/wiki?curid=140939", "title": "Tarsius dentatus", "text": "Tarsius dentatus \"Tarsius\" primate Haplorrhini generoko espezieetako bat da."}
{"id": "140940", "revid": "512", "url": "https://eu.wikipedia.org/wiki?curid=140940", "title": "Tarsius pelengensis", "text": "Tarsius pelengensis \"Tarsius\" primate Haplorrhini generoko espezieetako bat da."}
{"id": "140941", "revid": "512", "url": "https://eu.wikipedia.org/wiki?curid=140941", "title": "Tarsius sangirensis", "text": "Tarsius sangirensis \"Tarsius\" primate Haplorrhini generoko espezieetako bat da."}
{"id": "140942", "revid": "512", "url": "https://eu.wikipedia.org/wiki?curid=140942", "title": "Tarsius pumilus", "text": "Tarsius pumilus \"Tarsius\" primate Haplorrhini generoko espezieetako bat da."}
{"id": "140943", "revid": "512", "url": "https://eu.wikipedia.org/wiki?curid=140943", "title": "Tarsius lariang", "text": "Tarsius lariang \"Tarsius\" primate Haplorrhini generoko espezieetako bat da."}
{"id": "140944", "revid": "105290", "url": "https://eu.wikipedia.org/wiki?curid=140944", "title": "Lepilemur aeeclis", "text": "Lepilemur aeeclis \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140946", "revid": "336", "url": "https://eu.wikipedia.org/wiki?curid=140946", "title": "Lepilemur ahmansoni", "text": "Lepilemur ahmansoni \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da. Baso lehorretan bizi dira."}
{"id": "140947", "revid": "105290", "url": "https://eu.wikipedia.org/wiki?curid=140947", "title": "Lepilemur ankaranensis", "text": "Lepilemur ankaranensis \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da. Uhartearen iparraldean bizi dira."}
{"id": "140948", "revid": "105290", "url": "https://eu.wikipedia.org/wiki?curid=140948", "title": "Lepilemur betsileo", "text": "Lepilemur betsileo \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140949", "revid": "105290", "url": "https://eu.wikipedia.org/wiki?curid=140949", "title": "Lepilemur dorsalis", "text": "Lepilemur dorsalis \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140950", "revid": "512", "url": "https://eu.wikipedia.org/wiki?curid=140950", "title": "Lepilemur edwardsi", "text": "Lepilemur edwardsi \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140951", "revid": "336", "url": "https://eu.wikipedia.org/wiki?curid=140951", "title": "Lepilemur fleuretae", "text": "Lepilemur fleuretae \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140952", "revid": "336", "url": "https://eu.wikipedia.org/wiki?curid=140952", "title": "Lepilemur grewcocki", "text": "Lepilemur grewcocki \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da. Uhartearen ipar-mendebaldean bizi da, hosto erorkorreko basoetan."}
{"id": "140953", "revid": "105290", "url": "https://eu.wikipedia.org/wiki?curid=140953", "title": "Lepilemur hubbardi", "text": "Lepilemur hubbardi \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da. Uhartearen hego-mendebaldean bizi dira, lur lehorretan."}
{"id": "140954", "revid": "336", "url": "https://eu.wikipedia.org/wiki?curid=140954", "title": "Lepilemur jamesi", "text": "Lepilemur jamesi \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140955", "revid": "512", "url": "https://eu.wikipedia.org/wiki?curid=140955", "title": "Lepilemur leucopus", "text": "Lepilemur leucopus \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140956", "revid": "512", "url": "https://eu.wikipedia.org/wiki?curid=140956", "title": "Lepilemur microdon", "text": "Lepilemur microdon \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140957", "revid": "336", "url": "https://eu.wikipedia.org/wiki?curid=140957", "title": "Lepilemur milanoii", "text": "Lepilemur milanoii \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140958", "revid": "105290", "url": "https://eu.wikipedia.org/wiki?curid=140958", "title": "Lepilemur mustelinus", "text": "Lepilemur mustelinus \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140959", "revid": "336", "url": "https://eu.wikipedia.org/wiki?curid=140959", "title": "Lepilemur petteri", "text": "Lepilemur petteri \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140960", "revid": "105290", "url": "https://eu.wikipedia.org/wiki?curid=140960", "title": "Lepilemur randrianasoli", "text": "Lepilemur randrianasoli \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140961", "revid": "512", "url": "https://eu.wikipedia.org/wiki?curid=140961", "title": "Lepilemur ruficaudatus", "text": "Lepilemur ruficaudatus \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140962", "revid": "105290", "url": "https://eu.wikipedia.org/wiki?curid=140962", "title": "Lepilemur sahamalazensis", "text": "Lepilemur sahamalazensis \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140963", "revid": "336", "url": "https://eu.wikipedia.org/wiki?curid=140963", "title": "Lepilemur seali", "text": "Lepilemur seali \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da. Uhartearen ipar-mendebaldean bizi dira."}
{"id": "140964", "revid": "105290", "url": "https://eu.wikipedia.org/wiki?curid=140964", "title": "Lepilemur septentrionalis", "text": "Lepilemur septentrionalis \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da. Munduan desagertzeko zorian dauden espezieen artean 25.a izendatu dute."}
{"id": "140965", "revid": "336", "url": "https://eu.wikipedia.org/wiki?curid=140965", "title": "Lepilemur tymerlachsoni", "text": "Lepilemur tymerlachsoni \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da."}
{"id": "140966", "revid": "336", "url": "https://eu.wikipedia.org/wiki?curid=140966", "title": "Lepilemur wrighti", "text": "Lepilemur wrighti \"Lepilemur\" primate Strepsirrhini generoko espezieetako bat da. Lemuriformes guztiak bezala Madagaskarreko endemikoa da eta hegomendebaldean bizi da."}
{"id": "140967", "revid": "336", "url": "https://eu.wikipedia.org/wiki?curid=140967", "title": "Lepilemur", "text": ""}
{"id": "140968", "revid": "336", "url": "https://eu.wikipedia.org/wiki?curid=140968", "title": "Trachypithecus", "text": "Lutung edo Trachypithecus primate Catarrhinien genero bat da, Cercopithecoidea familian. Asiako hegoekialdean bizi dira, Indiako iparekialdean, Txinako hegoaldean, Borneo, Thailandia, Java eta Balin. Sri Lankan ere bizi dira.\nEgitura argala dute eta isatsa luzea. Ilearen kolorea espeziearen arabera aldatzen da, beltz edo grisetik arrera, laranja eta horira. Hainbat espeziek behealdea distiratsua dute. Ilea dute buruan, txano baten moduan. Erpurumotzak eta beso motzak dituzte. Esku eta oinetako azalak barnealdeak ez du ilerik. 40 zentimetrotik 80ra neur ditzakete eta 5-15 kilogramo arteko pisua eduki. Arrak emeak baino handiagoak dira. Begietan duten ganbiltasun batek suriliengandik bereizten ditu."}
{"id": "140969", "revid": "512", "url": "https://eu.wikipedia.org/wiki?curid=140969", "title": "Trachypithecus vetulus", "text": "Trachypithecus vetulus \"Trachypithecus\" Asiako Colobinae primateetako espezie bat da. Sri Lankan bakarrik aurkitzen dira. Isats luzeko zuhaitzetako espezie bat da. Erraza da identifikatzen kolore marroia duelako, aurpegi ilunagoa eta oso portaera izkutua. Espeziea aurkitzea erraza zen Kolonbo inguruan, baina urbanizazio azkarrak euren bizilekua hondatu du eta, gaur egun, populazioa jaisten ari da."}
{"id": "140971", "revid": "512", "url": "https://eu.wikipedia.org/wiki?curid=140971", "title": "Trachypithecus johnii", "text": "Trachypithecus johnii \"Trachypithecus\" Asiako Colobinae primateetako espezie bat da."}
{"id": "140972", "revid": "512", "url": "https://eu.wikipedia.org/wiki?curid=140972", "title": "Trachypithecus auratus", "text": "Trachypithecus auratus \"Trachypithecus\" Asiako Colobinae primateetako espezie bat da. Normalki beltz distiratsuak dira, zonalde marroi batekin euren hanketan eta alboetan. Javako uhartean eta bere inguruan dauden Indonesiako uharte txikietan baino ez dira bizi. Latinezko izenak \"auratus\" hitza darama, hau da, \"urre kolorekoa\" eta hain ohikoa ez den barietate bati egiten dio erreferentzia."}
{"id": "140973", "revid": "512", "url": "https://eu.wikipedia.org/wiki?curid=140973", "title": "Trachypithecus cristatus", "text": "Trachypithecus cristatus \"Trachypithecus\" Asiako Colobinae primateetako espezie bat da. Myanmar, Indotxina eta Borneon bizi dira. Bere generoko espezie tipoa da."}
{"id": "140974", "revid": "336", "url": "https://eu.wikipedia.org/wiki?curid=140974", "title": "Trachypithecus germaini", "text": "Trachypithecus germaini \"Trachypithecus\" Asiako Colobinae primateetako espezie bat da. Thailandia, Myanmar, Kanbodia eta Vietnamen bizi dira."}
{"id": "140975", "revid": "512", "url": "https://eu.wikipedia.org/wiki?curid=140975", "title": "Trachypithecus barbei", "text": "Trachypithecus barbei \"Trachypithecus\" Asiako Colobinae primateetako espezie bat da."}
{"id": "140976", "revid": "336", "url": "https://eu.wikipedia.org/wiki?curid=140976", "title": "Trachypithecus obscurus", "text": "Trachypithecus obscurus \"Trachypithecus\" Asiako Colobinae primateetako espezie bat da. Malasia, Myanmar eta Tailandian aurki daiteke.\nAzpiespezieak.\nHonako azpiespezieak deskribatu dira:"}
{"id": "140977", "revid": "512", "url": "https://eu.wikipedia.org/wiki?curid=140977", "title": "Trachypithecus phayrei", "text": "Trachypithecus phayrei \"Trachypithecus\" Asiako Colobinae primateetako espezie bat da. Asiako Hegoekialdean bizi dira, Bangladesh, India, Myanmar, Txina, Tailandia, Laos eta Vietnamen.\nBatez ere zuhaitzetan bizi dira, eta espezie askoren hostoak jaten dituzte. Batez ere \"Albizzia procera\", \"Melocanna bambusoides\", \"Callicarpa arborea\", \"Dillenia pentagyna\", \"Litsea\" sp., \"Albizzia lebbek\", \"Mikania scandens\", \"Gmelina arborea\", \"Artocarpus chaplasha\", \"Syzygium fruticosum\", \"Ficus fistulosa\", \"Ficus racemosa\", \"Ficus hispida\", \"Ficus indica\", \"Macaranga denticulata\" eta \"Albizzia stipulata\" zuhaitzetako hostoak jaten dituzte."}
{"id": "140978", "revid": "512", "url": "https://eu.wikipedia.org/wiki?curid=140978", "title": "Trachypithecus pileatus", "text": "Trachypithecus pileatus \"Trachypithecus\" Asiako Colobinae primateetako espezie bat da."}
{"id": "140979", "revid": "512", "url": "https://eu.wikipedia.org/wiki?curid=140979", "title": "Trachypithecus shortridgei", "text": "Trachypithecus shortridgei \"Trachypithecus\" Asiako Colobinae primateetako espezie bat da."}
{"id": "140980", "revid": "105290", "url": "https://eu.wikipedia.org/wiki?curid=140980", "title": "Trachypithecus geei", "text": "Trachypithecus geei \"Trachypithecus\" Asiako Colobinae primateetako espezie bat da. Indiako Mendebaldeko Assam eskualdean eta Bhutaneko Mendi Beltzen magaletan bakarrik aurki daitezke. Indiako primate espezieen artean desagertzeko arriskurik larrienean dagoena da. Himalaian bizi diren herrientzat tximino sakratua da, eta Mendebaldean ez da ezaguna izan ahalik eta 1950eko hamarkadan Edward Pritchard Gee naturalistak aurkeztu zuen arte. Bhutango zonalde batzuetan \"T. pileatus\"ekin hibridatzen da."}
{"id": "140981", "revid": "512", "url": "https://eu.wikipedia.org/wiki?curid=140981", "title": "Trachypithecus francoisi", "text": "Trachypithecus francoisi \"Trachypithecus\" Asiako Colobinae primateetako espezie bat da. Azpifamilia honetako kideen artean ikerketa gutxien izan duena da.\nTxinako hegomendebaldean eta Vietnameko ipar-ekialdean bizi dira. Zenbat kide bizi diren modu basatian ez da ezagutzen, baina uste denez Vietnamen 500 kide baino gutxiago eta Txinan 1.400-1.650 inguru baino ez dira geratzen. Ipar Amerikako zoologikoetan beste 60 bat kide daude.\nEspeziearen izena Auguste Fran\u00e7oisen omenezkoa da."}
{"id": "140982", "revid": "336", "url": "https://eu.wikipedia.org/wiki?curid=140982", "title": "Trachypithecus hatinhensis", "text": "Trachypithecus hatinhensis \"Trachypithecus\" Asiako Colobinae primateetako espezie bat da. Vietnamen aurkitu daiteke, baina arrisku larrian dago. Bertakoek Con Cung izena ematen diote."}
{"id": "140983", "revid": "512", "url": "https://eu.wikipedia.org/wiki?curid=140983", "title": "Trachypithecus poliocephalus", "text": "Trachypithecus poliocephalus \"Trachypithecus\" Asiako Colobinae primateetako espezie bat da."}
{"id": "140984", "revid": "336", "url": "https://eu.wikipedia.org/wiki?curid=140984", "title": "Trachypithecus laotum", "text": "Trachypithecus laotum \"Trachypithecus\" Asiako Colobinae primateetako espezie bat da. Izenak dioen bezala Laosen baino ez dira bizi."}
{"id": "140985", "revid": "512", "url": "https://eu.wikipedia.org/wiki?curid=140985", "title": "Trachypithecus delacouri", "text": "Trachypithecus delacouri \"Trachypithecus\" Asiako Colobinae primateetako espezie bat da. Vietnamen bakarrik bizi dira eta munduan desagertzeko arriskurik handiena duten primate espezieen artean sailkaturik dago. Izenak Jean Th\u00e9odore Delacour ornitologoa omentzen du.\nDeskribapena.\n\"T. delacouri\" bere ahaiderik gertuenak diren \"Trachypithecus francoisi\" eta \"Trachypithecus laotum\" baino pixka bat handiagoa da, baina beste eremu batzuetan antzekoa da. Helduek 57 eta 62 zentimetro arteko tamaina dute buru-gorputzean, eta 82-88 milimetro arteko isatsa. Arrek 7,5 eta 10,5 kilogramo arteko pisua dute, eta emeak, pixka bat txikiagoak, 6,2 eta 9,2 kilo artean.\nEuren larrua beltza da, aurpegiko marka zuriekin eta hainbat kolore zuri-kremazko orban hanken kanpoaldean. Emeek larru kolore argiagoa dute genitalen inguruan. Beste \"Trachypithecus\" batzuek bezala gandor luze bat dute buruaren gainean. Beste espezieetan baino estuagoa eta altuagoa da \"T. delacouri\"k duena."}
{"id": "140986", "revid": "336", "url": "https://eu.wikipedia.org/wiki?curid=140986", "title": "Trachypithecus ebenus", "text": "Trachypithecus ebenus \"Trachypithecus\" Asiako Colobinae primateetako espezie bat da. Bere generoen artean oso ezezaguna da, Laos eta Vietnam arteko mugan bizi dira. Hasiera batean \"Trachypithecus auratus\" barruan sailkatzen zen, azpiespezie gisa. 2001ean gomendioa jaso zen espezie desberdindu gisa hartzeko."}
{"id": "140990", "revid": "336", "url": "https://eu.wikipedia.org/wiki?curid=140990", "title": "Gorilla", "text": ""}
{"id": "140991", "revid": "59723", "url": "https://eu.wikipedia.org/wiki?curid=140991", "title": "Erromako kontsul", "text": "Erromako kontsula Erromatar Errepublikako magistratu nagusia zen. Urtero bi kontsul hautatzen ziren, urte batez batera jarduteko. Estatuaren eta, batez ere, gerra garaiko armadaren zuzendariak ziren, botere betearazlea baitzeukaten (\"imperium\"). Urtea izendatzeko, kontsulen izenak aipatzen ziren. Inperioa ezarri zenean, ordea, kontsulek botere eta autoritate franko galdu zuten, eta agintari sinbolikoak bilakatu ziren, Erromako historia islatzen zutenak.\nHistoria.\nTarkinio Superbo azken errege etruskoa bota ondoren, erregeen agintea eta autoritatea, hein handi batean, ezarri berri ziren kontsulei eman zitzaizkien. Hasiera batean, \"pretor\" (lider) deitu zitzaien magistratu horiei, armadako buruak baitziren. K.a. 305ean, berriz, kontsul izena eman zitzaien.\nBake garaian ahalmen handiak zituzten, bai administrazioan, bai legegintzan, bai justizian, eta gerra garaian armadako buru nagusiak ziren. Horretaz gain, erlijio eginkizunak ere betetzen zituzten. Urtero bi kontsul hautatzen ziren, eta haietako bakoitzak bestearen egintzei betoa jartzeko eskubidea zeukan.\nTradizioari jarraikiz, hasiera batean patrizioak baino ez ziren kontsul karguan aritzen. K.a. 367an plebeioek magistratura horretan aritzeko eskubidea lortu zuten, Licinia Sexta legeak xedatzen baitzuen urteroko bi kontsuletatik bata plebeioa izanen zela. Hurrengo urtean, Luzio Sexto lehendabiziko kontsul plebeioa izan zen. Hala ere, egungo historialariek zalantzan jarri dute kontaera tradizional hori; izan ere, Luzio Sextoren aurretik izen plebeioak zeramatzaten kontsulak bazeuden.\nDenborak aurrera egin ahala, kontsul izatea bilakatu zen norberaren ibilbide politikoaren gailurra eta azken pausoa. K.a. I. mendean, Silak ibilbide politikoa legeztatu zuenean, kontsul izendatu ahal izateko, 41 urte izan behar zituzten politikariek. Julio Zesar Erromako kontsul hautatu zuten senatuan hainbat aldiz, K.a. 59an hasita."}
{"id": "140992", "revid": "512", "url": "https://eu.wikipedia.org/wiki?curid=140992", "title": "Karmengo Ama ikastetxea", "text": "Karmengo Ama Ikastetxea, (antzinako Colegio Ntra Sra del Carmen) Zornotzan (Bizkaia) kokaturiko ikastetxe eta Kristau Eskola sareko itunpeko ikastetxea da. Bere araudia Karmeldar Misiolari Teresiarrak dira (CMT, lehen OCD). Kongregazioak 13 ikastetxeko titularitatea dute Europa Probintzian. Hezkuntza Proiektua Francisco Palau i Quer karmelitaren baloreetan du inspirazioa. Ikastetxea, 1949. urtean hasi zuen bere ibilbidea, herriko emakumeei formakuntza eskeiniz.\nGaur egun, Karmengo Ama Ikastetxeak 0-16 urte bitarteko ume eta gazteen formakuntza eskeintzen du. Konpromisoagaz eta modu eraginkorrean familia, giza eta komunitate giroan eragiteko gai diren PERTSONAK hezten ditu \"Pertsonagintzan\" lelopean. Euskal Herriko hizkuntza eta kultura bizi eta zabaltzeko konpromisoa du. Bere ezaugarriak, familia giroa , alkartasun aktiboa eta talde grina dira, sormenez, barrikuntza, jasangarritasuna eta etengabeko hobekuntza irizpideak kontutan hartzen ditualarik.\nZiurtagiriak.\nHauexek dira ikastetxea identifikatzen daben ardatzak:"}
{"id": "140995", "revid": "1340", "url": "https://eu.wikipedia.org/wiki?curid=140995", "title": "Erromako kontsulak", "text": ""}
{"id": "141001", "revid": "15795", "url": "https://eu.wikipedia.org/wiki?curid=141001", "title": "Cercopithecoidea", "text": ""}
{"id": "141002", "revid": "336", "url": "https://eu.wikipedia.org/wiki?curid=141002", "title": "Zerkopiteko", "text": "Zerkopitekoak edo Mundu Zaharreko tximinoak katarrinoen primateetako familia bat da, Cercopithecidae izenekoa taxonomian. 24 genero eta 138 espezie ezagutzen dira, eta horrek primate familia ugariena bihurtzen du. Mundu Zaharreko tximinoen generoetan babuinoak (\"Papio\" generoa), kolobo gorriak (\"Piliocolobus\" generoa) eta makakoak (\"Macaca\" generoa) sartzen dira. Filogenetikoki, harreman handiagoa dute Hominoidearekin Mundu Berriko tximinoekin baino. Mundu Berriko tximinoen arbaso komun batengandik duela 45 eta 55 milioi urte artean banandu ziren.\nTalapoina da zerkopitekoen artean tximinorik txikiena, guztira 34-37 cm-ko luzera eta 0,7 eta 1,3 kg arteko pisuarekin. Mandril arra da handiena, 70 cm luze eta 50 kg arteko pisua duena. Zerkopitekoek hainbat aurpegi-ezaugarri dituzte; batzuek muturra dute, beste batzuek sudur zapala eta askok kolorea. Gehienek buztana dute, baina ezin dituzte gauzak heldu berarekin, Mundu Berriko tximinoek egin dezaketen bezala.\nGaur egun, zerkopitekoak Afrikan eta Asian bizi dira, eta inguru askotan bizi dira: oihan tropikaletan, sabanetan, sastrakadietan eta lur menditsuetan. Iraganean Europako zati handi batean bizi izan ziren; gaur egun, Europan bizirik iraun duten bakarrak Gibraltarko Berberiako makakoak dira. Ez dakigu Gibraltarrekoak diren edo gizakiak ekarri zituen.\nMundu Zaharreko tximino batzuk zuhaiztarrak dira, koloboak bezala; beste batzuk lurtarrak dira, babuinoak bezala. Gehienak partzialki orojaleak dira, baina denek nahiago dute landare-materia, horixe baita dietaren zatirik handiena. Gehienak oso oportunistak dira, fruta jaten dute batez ere, baina ia edozein elikagai ere jaten dute, hala nola loreak, hostoak, erraboilak eta errizomak, intsektuak, barraskiloak, ugaztun txikiak eta zaborra."}
{"id": "141003", "revid": "336", "url": "https://eu.wikipedia.org/wiki?curid=141003", "title": "Cercopithecinae", "text": "Cercopithecinae primate Catarrhinien arteko Cercopithecidae familiako bi azpifamilietako bat da. Babuino, makako eta beste genero batzuetako 71 espezie biltzen ditu. Gehienak Afrika azpi-Sahararrean bizi dira, nahiz eta \"Macaca\" generoa Asian, Afrikako iparraldean eta Gibraltarren ere aurki daitezkeen."}
{"id": "141004", "revid": "336", "url": "https://eu.wikipedia.org/wiki?curid=141004", "title": "Cercopithecini", "text": "Cercopithecini Cercopithecinaeren barruko primate Haplorrhini tribu bat da. Guztiak Afrikan bizi dira."}
{"id": "141005", "revid": "59723", "url": "https://eu.wikipedia.org/wiki?curid=141005", "title": "Kill Bill", "text": "Kill Bill bi zatitan banatzen den ekintza zinema eta thrillera nahasten dituen filma da. Quentin Tarantinok zuzendari estatubatuarrak 2003an eta 2004an idatzitako bi film dira, Uma Thurmanek antzestua The Bride, Beatrix Kiddo, moduan. Nahiz eta hasieran film bakartzat egokitu, hare luzera dela eta (lau ordu dirau), azkenean bi filmok egin zituzten:\nDrama zinemaren mendekuan oinarrituriko filma da, beste zinema generoen oroigarri, hala nola Hong Konggo ekintza zinema filmak, japoniar \"Chanbara\" filmak, lehergarrizkoak eta italiar spaghetti westernak; musika popularraren erabilera nahiz Ennio Morriconeren musika edo David Carradine Kung-Fu serieko aktorearen antzespenak haren ezaugarririk entzutetsuenak dira.\nKalifornian, Texasen, Pekinen, Hong Kong, Tokio, eta Mexikon filmatu zen, filmeko giro guztiek ekintza-zinema generoaren oroimenez.\nLaburpena.\n\"Kill Bill\" filmaren istorio bakar batean oinarritzen da, bi bolumenetan zatitua, bosna atalekin. Narrazioa ez da denboran zuzenki aurkezten, baizik eta atzerantz joz maiz, Tarantinoren filmen ohituran. Horrek filmaren egitura narratiboa segitzen du: gertakariak ez dira kronologikoki aurkezten.\nIstorioa.\nTwo Pines (El Paso, Texas) basamortuko elizatxo batean, ezkontza prestaketa egiten ari den bitartean, hiltzaile batzuk agertu eta tiroka hasi dira. Beatrix Kiddo ezkongaia (Uma Thurman) haurdun dago eta larriki zauritu dutenez, koman geratu da eta haurtxoa galdu.\nHala eta guztiz ere, Beatrix Kiddo ez da edonor, erakunde sekretu bateko hiltzaile eta borrokalari sutsua baizik. Urte batzuk ondoren, asmo bakar bat baino ez du: ezteiak prestatzen ari zenean bere haurtxoaren hiltzaileak mendekatzea, bereiziki Bill (David Carradine), hiltzailearen buruzagia eta haurraren aita.\nKanpo estekak.\n Kill Bill: Vol.1 - Trailer youtuben, 2:33 minututako iraupena\n Kill Bill: Vol.2 - Trailer youtuben, 2:29 minututako iraupena"}
{"id": "141006", "revid": "336", "url": "https://eu.wikipedia.org/wiki?curid=141006", "title": "Cercopithecus", "text": "Cercopithecus Catarrhiniren barruko Cercopithecidae familiako generoetako bat da. 29 espezie ezagutzen dira. Gehienez ere 1,3 metro neurtzen dituzte eta 8 bat kilogramoko pisua dute. 25 urteko bizi-itxaropena dute.\nEuren dietan fruituak, haziak, loreak, grama, intsektuak, narrastiak eta txoriak daude. Afrika osoan bizi dira, batez ere sabanan, manglaretan eta ura dagoen mendietan.\nGehienak 20-40 kideko taldetan bizi dira. Bertan eme heldu bakoitzak bere familia-talde txikiagoa du. Espresioak egiteko gaitasun handia dute."}
{"id": "141007", "revid": "105290", "url": "https://eu.wikipedia.org/wiki?curid=141007", "title": "Cercopithecus dryas", "text": "Cercopithecus dryas, Salonga tximinoa, Dryas tximinoa edo Ntolu \"Cercopithecus\" generoko espezieetako bat da. Generoko guztiak bezala Afrikan bizi da. Kongo ibaiaren inguruetan bizi da eta larriki mehatxaturik dago."}
{"id": "141012", "revid": "336", "url": "https://eu.wikipedia.org/wiki?curid=141012", "title": "Cercopithecus diana", "text": "Cercopithecus diana edo Diana tximinoa \"Cercopithecus\" generoko espezieetako bat da. Generoko guztiak bezala Afrikan bizi da. Sierra Leona eta Bolikostan bizi dira."}
{"id": "141013", "revid": "105290", "url": "https://eu.wikipedia.org/wiki?curid=141013", "title": "Cercopithecus roloway", "text": "Cercopithecus roloway \"Cercopithecus\" generoko espezieetako bat da. Generoko guztiak bezala Afrikan bizi da. Bolikosta eta Ghanan bizi dira."}
{"id": "141014", "revid": "512", "url": "https://eu.wikipedia.org/wiki?curid=141014", "title": "Cercopithecus nictitans", "text": "Cercopithecus nictitans \"Cercopithecus\" generoko espezieetako bat da. Generoko guztiak bezala Afrikan bizi da, kasu honetan mendebalde osoan zehar."}
{"id": "141015", "revid": "105290", "url": "https://eu.wikipedia.org/wiki?curid=141015", "title": "Cercopithecus mitis", "text": "Cercopithecus mitis edo Tximino urdina \"Cercopithecus\" generoko espezieetako bat da. Generoko guztiak bezala Afrikan bizi da. Kongo ibaitik Rift Handira bizi dira."}
{"id": "141016", "revid": "336", "url": "https://eu.wikipedia.org/wiki?curid=141016", "title": "Cercopithecus doggetti", "text": "Cercopithecus doggetti \"Cercopithecus\" generoko espezieetako bat da. Generoko guztiak bezala Afrikan bizi da. Ruanda, Angola, Burundi eta Tanzanian bizi dira."}
{"id": "141017", "revid": "336", "url": "https://eu.wikipedia.org/wiki?curid=141017", "title": "Cercopithecus kandti", "text": "Cercopithecus kandti \"Cercopithecus\" generoko espezieetako bat da. Generoko guztiak bezala Afrikan bizi da. Virunga Mendietan bizi dira, Afrikako Erdialdean."}
{"id": "141018", "revid": "336", "url": "https://eu.wikipedia.org/wiki?curid=141018", "title": "Cercopithecus albogularis", "text": "Cercopithecus albogularis \"Cercopithecus\" generoko espezieetako bat da. Generoko guztiak bezala Afrikan bizi da, Etiopiatik Hegoafrikara eta Kongora."}
{"id": "141019", "revid": "105290", "url": "https://eu.wikipedia.org/wiki?curid=141019", "title": "Cercopithecus mona", "text": "Cercopithecus mona edo Mona Tximinoa \"Cercopithecus\" generoko espezieetako bat da. Generoko guztiak bezala Afrikan bizi da. Afrikako mendebaldean bizitzeaz gain Grenadan ere aurki daitezke, esklabu ontzietan eraman baitzituzten bertaraino. Intsektuak eta hostoak jaten ditu."}
{"id": "141020", "revid": "512", "url": "https://eu.wikipedia.org/wiki?curid=141020", "title": "Cercopithecus campbelli", "text": "Cercopithecus campbelli (edo Campbell tximinoak) \"Cercopithecus\" generoko espezieetako bat da. Generoko guztiak bezala Afrikan bizi da. Bolikosta, Ganbia, Ghabna, Ginea, Ginea-Bissau, Liberia, Senegal eta Sierra Leonan bizi dira. 2009ko ikerketa batzuek komunikaziorako sistema sinple bat dutela aurkitu dute."}
{"id": "141021", "revid": "105290", "url": "https://eu.wikipedia.org/wiki?curid=141021", "title": "Cercopithecus lowei", "text": "Cercopithecus lowei \"Cercopithecus\" generoko espezieetako bat da. Generoko guztiak bezala Afrikan bizi da. Bolikosta eta Ghanan bizi dira."}
{"id": "141022", "revid": "512", "url": "https://eu.wikipedia.org/wiki?curid=141022", "title": "Cercopithecus pogonias", "text": "Cercopithecus pogonias \"Cercopithecus\" generoko espezieetako bat da. Generoko guztiak bezala Afrikan bizi da. Angola, Kamerun, Kongo, Gabon eta Nigerian aurki daitezke."}
{"id": "141023", "revid": "336", "url": "https://eu.wikipedia.org/wiki?curid=141023", "title": "Cercopithecus wolfi", "text": "Cercopithecus wolfi \"Cercopithecus\" generoko espezieetako bat da. Generoko guztiak bezala Afrikan bizi da. Kongoko Errepublika Demokratikoan eta Ugandan bizi dira."}
{"id": "141024", "revid": "105290", "url": "https://eu.wikipedia.org/wiki?curid=141024", "title": "Cercopithecus denti", "text": "Cercopithecus denti \"Cercopithecus\" generoko espezieetako bat da. Generoko guztiak bezala Afrikan bizi da. Kongo, Ruanda, Uganda, Kongoko Errepublika Demokratikoa eta Afrika Erdiko Errepublikan bizi dira. Lehen \"Cercopithecus mona\"ren azpiespezietzat hartzen zen."}
{"id": "141025", "revid": "105290", "url": "https://eu.wikipedia.org/wiki?curid=141025", "title": "Cercopithecus petaurista", "text": "Cercopithecus petaurista \"Cercopithecus\" generoko espezieetako bat da. Generoko guztiak bezala Afrikan bizi da. Benin, Bolikosta, Ghana, Togo, Liberia eta Ganbian bizi dira."}
{"id": "141026", "revid": "512", "url": "https://eu.wikipedia.org/wiki?curid=141026", "title": "Cercopithecus erythrogaster", "text": "Cercopithecus erythrogaster \"Cercopithecus\" generoko espezieetako bat da. Generoko guztiak bezala Afrikan bizi da. Egun-argiz bizi da, Nigeria eta Beningo basoetan."}
{"id": "141027", "revid": "105290", "url": "https://eu.wikipedia.org/wiki?curid=141027", "title": "Cercopithecus sclateri", "text": "Cercopithecus sclateri \"Cercopithecus\" generoko espezieetako bat da. Generoko guztiak bezala Afrikan bizi da. Nigeria eta Beninen bizi dira."}
{"id": "141028", "revid": "105290", "url": "https://eu.wikipedia.org/wiki?curid=141028", "title": "Cercopithecus erythrotis", "text": "Cercopithecus erythrotis \"Cercopithecus\" generoko espezieetako bat da. Generoko guztiak bezala Afrikan bizi da. Kamerun, Nigeria eta Ekuatore Ginean bizi dira."}
{"id": "141029", "revid": "336", "url": "https://eu.wikipedia.org/wiki?curid=141029", "title": "Cercopithecus cephus", "text": "Cercopithecus cephus \"Cercopithecus\" generoko espezieetako bat da. Generoko guztiak bezala Afrikan bizi da."}
{"id": "141030", "revid": "512", "url": "https://eu.wikipedia.org/wiki?curid=141030", "title": "Cercopithecus ascanius", "text": "Cercopithecus ascanius \"Cercopithecus\" generoko espezieetako bat da. Generoko guztiak bezala Afrikan bizi da. Angola, Kamerun, Afrika Erdiko Errepublika, Kongoko Errepublika Demokratikoa, Kenia, Ruanda, Sudan, Tanzania, Uganda, Zambia eta, ziurrenik, Burundi. Ingeleraz isatsa-gorriko tximino deitzen zaio, baina normalki beltza, gorria edo laranja izan daiteke."}
{"id": "141031", "revid": "336", "url": "https://eu.wikipedia.org/wiki?curid=141031", "title": "Cercopithecus lhoesti", "text": "Cercopithecus lhoesti \"Cercopithecus\" generoko espezieetako bat da. Generoko guztiak bezala Afrikan bizi da."}
{"id": "141032", "revid": "336", "url": "https://eu.wikipedia.org/wiki?curid=141032", "title": "Cercopithecus preussi", "text": "Cercopithecus preussi \"Cercopithecus\" generoko espezieetako bat da. Generoko guztiak bezala Afrikan bizi da. Nigeria eta Kamerunen bizi dira."}
{"id": "141033", "revid": "336", "url": "https://eu.wikipedia.org/wiki?curid=141033", "title": "Cercopithecus solatus", "text": "Cercopithecus solatus \"Cercopithecus\" generoko espezieetako bat da. Generoko guztiak bezala Afrikan bizi da. Gabonen bizi dira."}
{"id": "141034", "revid": "105290", "url": "https://eu.wikipedia.org/wiki?curid=141034", "title": "Cercopithecus hamlyni", "text": "Cercopithecus hamlyni \"Cercopithecus\" generoko espezieetako bat da. Generoko guztiak bezala Afrikan bizi da. Kongoko oihan-tropikal eta banbu basoetan bizi dira. Lurzuroan bizi da eta baliteke gautiarra izatea."}
{"id": "141035", "revid": "105290", "url": "https://eu.wikipedia.org/wiki?curid=141035", "title": "Cercopithecus neglectus", "text": "Cercopithecus neglectus edo De Brazzaren tximinoa \"Cercopithecus\" generoko espezieetako bat da. Generoko guztiak bezala Afrikan bizi da. Angola, Kamerun, Afrika Erdiko Errepublika, Kongo, Kongoko Errepublika Demokratikoa, Ekuatore Ginea, Etiopia, Gabon, Kenia, Sudan eta Ugandan aurki daiteke, baina ikusteko zaila da eta, beraz, ez dago kontaketa zehatzik."}
{"id": "141036", "revid": "59723", "url": "https://eu.wikipedia.org/wiki?curid=141036", "title": "Chlorocebus aethiops", "text": "Chlorocebus aethiops, tota edo zerkopiteko berdea, \"Chlorocebus\" generoko espezieetako bat da. Generoko guztiak bezala, Afrikan bizi da. Askotan \"Cercopithecus\" generoan sailkatua izan da, eta eztabaidan dago haren sailkapena zein ote den."}
{"id": "141037", "revid": "336", "url": "https://eu.wikipedia.org/wiki?curid=141037", "title": "Cercopithecus aethiops", "text": ""}
{"id": "141039", "revid": "119347", "url": "https://eu.wikipedia.org/wiki?curid=141039", "title": "Herri-Kontuen Euskal Epaitegia", "text": "Herri-Kontuen Euskal Epaitegia (HKEE) EAEko finantza-jardueren organo fiskalizatzaile gorena da. Eusko Legebiltzarraren menpekoa da. 1988ko otsailaren 5ean sortu zen, ekonomia eta finantzaren kudeaketa kontrolatzeko, eta fondo publikoak eskuratzen dituzten pertsona eta erakundeak fiskalizatzeko.\nHKEEren egoitza Gasteizko Elizbarrutiko Apaizgaitegiko filosofia-pabiloi zaharrean dago.\nHKEEk hurrengo fiskalizazio-lanak egin behar ditu urtero, legeak eskatutakoaren arabera:"}
{"id": "141043", "revid": "59723", "url": "https://eu.wikipedia.org/wiki?curid=141043", "title": "Erronbo", "text": "Erronboa lau alde berdin dituen paralelogramoa da. Karratua erronbo berezia da, izan ere, karratua osatzen duten lau erpinetako edozein hartuz, erpina osatzen duten bi aldeak perpendikularrak dira, honela haien artean angelu zuzenak osatuz.\nAzalera eta frogapena.\nErronboaren azalera: formula_1\nIrudi honetan oinarrituko gara:\nBadakigu erronboak bere barnean bi diagonal dituela, bata handia eta bestea, txikia (edo biak berdinak, karratuaren kasuan). Diagonal handiari (C-tik A\u00b4-ra doanari) q deituko diogu eta diagonal txikiari (B-tik D-ra doanari) p deituko diogu. Irudian ikusten den moduan, erronboa lau triangelutan bana daiteke. Beheko bi triangeluak goiko bien gainean jartzen badira, laukizuzen bat lortzen da. Laukizuzenaren azalera badakigu oinarria bider altuera dela. Gure kasuan oinarria diagonal handiak osatuko du. Altuera aldiz, diagonal txikia bitan banatzen dugunez p/2-koa izango da. Orain oinarria bider altuera eginez ondorengoa geratuko zaigu. \nformula_2\nHorrela frogatuta geratzen da erronbo guztietarako."}
{"id": "141044", "revid": "336", "url": "https://eu.wikipedia.org/wiki?curid=141044", "title": "Papionini", "text": "Papionini Cercopithecinae barneko bi tribuetako bat da (bestea Cercopithecini da). Makako, babuino eta mandrilak talde honetakoak dira."}
{"id": "141046", "revid": "6327", "url": "https://eu.wikipedia.org/wiki?curid=141046", "title": "Macaca sylvanus", "text": ""}
{"id": "141047", "revid": "64511", "url": "https://eu.wikipedia.org/wiki?curid=141047", "title": "Makako", "text": "Makakoak, Macaca generoko primateak dira. Catarrhini tximinoen Cercopithecidae familiako genero bat. Gizakiez gain tropikoetatik kanpo bizitzera ohitu diren primate bakarrak dira. Afrika, Gibraltar, Txina edo Japonian bizi dira. 22 espezie ezagutzen dira, euren artean Rhesus makakoa eta Berberia makakoa (Gibraltarreko Tximinoa). Espezieetako batzuk ez dute isatsik, eta beste batzuk badute, nahiz eta garapena ezberdina izan daitekeen.\nEspezieetako batzuk esperimentutan erabili dira. 1990eko hamarkadan herpes-Baren garraiatzaile izan zitezkeela aurkitu zen eta, beraz, gizakiak kutsatu ahal dituztela, beste primate batzuen artean.\nhttps://macaques.nc3rs.org.uk/macaques/\nEtimologia.\n\"Makako\" hitza, \"tximino\" esan nahi duen portugeseko \"'macaco\"' hitzetik eratorria da. Portugaldarrek XVI. eta XVII. mendeetan barneratu zuten hitz hau, Afrikako kolonizazioaren ondorioz bantu hizkuntzetatik eskuratu zutena eta 'lau hankakoa edo 'piztia basatia' adierazten duena.\nHabitata.\nGizakiez (\"Homo\" generoa) gain, makakoek munduan zabalduen dagoen primate generoa osatzen dute; Japonetik, Indiako azpikontinentera (Asia kontinenteko hegoaldean zehar) eta Ipar Afrikatik Europar hegoaldera aurkitu daitezkeelarik.\nEspecies.\n\"Macaca\" generoak 22 espezie ditu:"}
{"id": "141048", "revid": "512", "url": "https://eu.wikipedia.org/wiki?curid=141048", "title": "Macaca arctoides", "text": "Macaca arctoides \"Macaca\" generoko primate Cercopithecidae espezie bat da. Asiako hegoekialdean bizi da. Fruitajaleak dira, baina igel, txori eta intsektuak ere jaten dituzte."}
{"id": "141049", "revid": "512", "url": "https://eu.wikipedia.org/wiki?curid=141049", "title": "Macaca assamensis", "text": "Macaca assamensis \"Macaca\" generoko primate Cercopithecidae espezie bat da."}
{"id": "141050", "revid": "105290", "url": "https://eu.wikipedia.org/wiki?curid=141050", "title": "Macaca leonina", "text": "Macaca leonina \"Macaca\" generoko primate Cercopithecidae espezie bat da. Bangladesh, Kanbodia, Laos, Myanmar, Laos, Malaysia, Thailandia eta Vietnamen aurki daitezke."}
{"id": "141051", "revid": "336", "url": "https://eu.wikipedia.org/wiki?curid=141051", "title": "Macaca cyclopis", "text": "Macaca cyclopis \"Macaca\" generoko primate Cercopithecidae espezie bat da. Taiwanen bizi dira eta Japonian gizakiak sartu ditu. Gizakiez gain hauek dira Taiwanen bizi diren primate bakarrak."}
{"id": "141052", "revid": "512", "url": "https://eu.wikipedia.org/wiki?curid=141052", "title": "Macaca fascicularis", "text": "Macaca fascicularis \"Macaca\" generoko primate Cercopithecidae espezie bat da. Orojaleak dira eta askotan karramarroak jaten dituzte. Asiako hegoekialdian bizi dira."}
{"id": "141053", "revid": "90609", "url": "https://eu.wikipedia.org/wiki?curid=141053", "title": "Macaca fuscata", "text": "Macaca fuscata, Japoniako makakoa edo makako aurpegi gorria \"Macaca\" generoko primate Cercopithecidae espezie bat da. Japonian bizi dira eta bertan, gizakiez gain, klima hotzetara egokitzeko gain izan diren primate bakarrak dira."}
{"id": "141054", "revid": "336", "url": "https://eu.wikipedia.org/wiki?curid=141054", "title": "Macaca hecki", "text": "Macaca hecki \"Macaca\" generoko primate Cercopithecidae espezie bat da. Indonesiako Sulawesi uhartean baino ez dira bizi.\nBizimodua.\nEgun-argitan bizi dira eta fruituak jaten dituzte."}
{"id": "141055", "revid": "512", "url": "https://eu.wikipedia.org/wiki?curid=141055", "title": "Macaca maura", "text": "Macaca maura \"Macaca\" generoko primate Cercopithecidae espezie bat da."}
{"id": "141056", "revid": "512", "url": "https://eu.wikipedia.org/wiki?curid=141056", "title": "Macaca nemestrina", "text": "Macaca nemestrina \"Macaca\" generoko primate Cercopithecidae espezie bat da."}
{"id": "141057", "revid": "512", "url": "https://eu.wikipedia.org/wiki?curid=141057", "title": "Macaca nigra", "text": "Macaca nigra edo makako beltza \"Macaca\" generoko primate Cercopithecidae espezie bat da."}
{"id": "141058", "revid": "512", "url": "https://eu.wikipedia.org/wiki?curid=141058", "title": "Macaca nigrescens", "text": "Macaca nigrescens \"Macaca\" generoko primate Cercopithecidae espezie bat da."}
{"id": "141059", "revid": "105290", "url": "https://eu.wikipedia.org/wiki?curid=141059", "title": "Macaca ochreata", "text": "Macaca ochreata \"Macaca\" generoko primate Cercopithecidae espezie bat da. Sulawesin bizi dira, Indonesian."}
{"id": "141060", "revid": "105290", "url": "https://eu.wikipedia.org/wiki?curid=141060", "title": "Macaca pagensis", "text": "Macaca pagensis \"Macaca\" generoko primate Cercopithecidae espezie bat da. Batzuetan bokkoi ere deitzen zaie. Sumatrako kostako Mentawai Uharteetan baino ez dira bizi. Desagertzeko arrisku larrian daude, IUCNren zerrendaren arabera, euren bizilekuaren desagerpena dela eta. Lehenago \"Macaca siberu\" azpiespezie gisa sartzen zen, baina talde polifiletikoa zenez gaur egun bi espezie ezberdin dira. Lehenago biak \"Macaca nemestrina\"ren azpiespezie gisa kontsideratzen ziren."}
{"id": "141061", "revid": "63274", "url": "https://eu.wikipedia.org/wiki?curid=141061", "title": "Macaca radiata", "text": "Macaca radiata \"Macaca\" generoko eta Cercopithecidae familiako espezie bat da.\nBuruko ilea txapela itxurakoa duen makako hau Indiako espezie endemikoa da, erdialdekoa eta hegoaldekoa. Habitat desberdinetan bizi da, behe lur heze tropikaletan, 2.000 m inguruko baso hostogalkor lehorretan, etab. Tenpluetan eta hirien inguruan ere bizi da. Orojalea, dietaren erdia inguru fruituak dira. Egunez mugitzen da, zuhaitzetan eta lurrean, talde handiak osatuz. Arrunta da gaur egun."}
{"id": "141063", "revid": "336", "url": "https://eu.wikipedia.org/wiki?curid=141063", "title": "Macaca siberu", "text": "Macaca siberu \"Macaca\" generoko primate Cercopithecidae espezie bat da. Indonesiako Siberut uhartean baino ez dira bizi. Lehenago \"Macaca pagensis\"en konespezifikoa zela uste zen (azken honen kolorea apalagoa da), baina antolaketa hori polifiletikoa zne. Biak ziren \"Macaca nemestrina\"ren barruko azpiespezieak."}
{"id": "141064", "revid": "336", "url": "https://eu.wikipedia.org/wiki?curid=141064", "title": "Macaca silenus", "text": "Macaca silenus \"Macaca\" generoko primate Cercopithecidae espezie bat da. Indiako Mendebaldeko Ghat mendietan bizi dira. 3.000 eta 3.500 ale inguru geratzen direla kalkulatzen da."}
{"id": "141065", "revid": "58701", "url": "https://eu.wikipedia.org/wiki?curid=141065", "title": "Macaca sinica", "text": "Macaca sinica \"Macaca\" generoko primate Cercopithecidae espezie bat da. Sri Lankan bakarrik bizi dira. Bertan rilawa izena dute ().\nBanaketa.\nHiru azpiespezie daude:\n\"M. s. sinica\" Vavuniyan aurki daiteke, Mannar Barrutian, Anuradhapura, Polonnaruwa, Puttalam, eta Kurunegalaraino. Monaragalako eremu idorrean ere bizi dira, eta Hambantota barrutietan. Jaffna penintsulako gune menditsuetan ez dira bizi.\n\"M. s. aurifrons\" sinpatrikoki bizi dira \"sinica\" azpiespeziearekin, herrialdearen erdialdeko eremuetan, Kegalle, eta Kurunegalako hainbat eremutan. Hego-mendebaldean ere aurki daitezke, adibidez Galle, eta Matara barrutietan, Kalu Gangatik gertu.\n\"M. s. opisthomelas\" azpiespezie gisa orain dela gutxi identifikatua izan da. Hego-mendebaldeko eskualde osoan eta zentroko medietan aurki dateie (Ratnapurako mugan) eta Nuwara Eliya barrutietan. Hakgala Parke Botanikoaren inguruan ere aurki daitezke eta mendietako baso hotzagoetan ere."}
{"id": "141066", "revid": "58701", "url": "https://eu.wikipedia.org/wiki?curid=141066", "title": "Macaca thibetana", "text": "Macaca thibetana \"Macaca\" generoko primate Cercopithecidae espezie bat da. Tibet\u20acko ekialdetik Guangdongera eta Shaanxiko iparralderaino bizi dira, Txinan. Indiako ipar-ekialdean ere ikusi dira. Baso azpitropikaletan bizi dira, 800 metrotik 2.500 metroko altueraraino."}
{"id": "141067", "revid": "105290", "url": "https://eu.wikipedia.org/wiki?curid=141067", "title": "Macaca tonkeana", "text": "Macaca tonkeana \"Macaca\" generoko primate Cercopithecidae espezie bat da. Sulawesiko erdialdean eta Togian uharteetan bizi dira, Indonesian. Euren bizi-esparrua galtzen ari da, eta horregatik arriskuan daude. Sulawesin eta Gorontalon ematen den meatzaritzak euren bizilekuak suntsitzen ditu."}
{"id": "141074", "revid": "59902", "url": "https://eu.wikipedia.org/wiki?curid=141074", "title": "Komunontzi", "text": "Komunontzia, halaber komuna, gizakiak bertan gernua eta gorputza libratzeko tresna bat da. Komunontzia dagoen gelari komuna deritzo. Komunontzia zulo bat duen zeramikazko elementu bat izaten da, katilu eitekoa, estoldarekin loturik dagoena; zuloan eginkaria edo pixa egin ondoren, zulotik ura botata, hondakinak estoldara igortzen dira. Horrela, komunontzia berriz ere erabili arte garbi utzi eta usain desatseginak ezabatu egiten dira. Hala ere, askotan ura botata ere gorotz arrastoak geratzen dira komunontziko azaleran, komuneko eskubila batez garbitzen direnak. Komunontzia gorotz eta gernuarekin kontaktuan dagoen tresna denez, infekzio-iturri bat da eta higiene zorrotza behar izaten du."}
{"id": "141075", "revid": "69477", "url": "https://eu.wikipedia.org/wiki?curid=141075", "title": "Urola Garaiko pertsonaia ezagunak", "text": ""}
{"id": "141077", "revid": "336", "url": "https://eu.wikipedia.org/wiki?curid=141077", "title": "E05 europar bidea", "text": "E05 europar bidea Nazio Batuen E nazioarteko errepide-sareko bidea da; iparraldetik hegoalderantz doazen \"erreferentzia-bide\"en artean sartalderantzago kokatuta dagoena. E05 europar bidea Eskoziako Greenock-en hasi eta Espainiako Algeciras-en amaitzen da.\nE05 europar bidearen ibilbidea hurrengoa da: Greenock - Paisley - Govan - Glasgow - Gretna - Carlisle - Penrith - Preston - Warrington - Stoke-On-Trent - Birmingham - Newbury - Southampton - Le Havre - Paris - Orleans - Tours - Poitiers - Bordele - Donostia - Gasteiz - Burgos - Madril - Cordoba - Sevilla - Cadiz - Algeciras\nErresuma Batua.\nErresuma Batuko gobernuak E errepide-sarearekin lotuta dauden jarduera batzuetan parte hartzen badu ere, Erresuma Batuan E errepide-sareko errepideek ez daukate sarekoak direla adierazteko ezelango seinalerik.\nE05 bidea Erresuma Batuan hurrengo errepideetatik doa:\nE05 bideak tarte ireki bat du Ingalaterrako kanalean, Southampton eta Le Havre artean; hiri bi horien artean dabilen ferryrik ez dago eta. Southampton ondoko Portsmouth eta Le Havre artean dabilen bat badago, ordea.\nFrantzia.\nFrantzian, E05-a seinaleztaturik dago eta hurrengo errepideetatik doa:\nEuskal Herria.\nEuskal Herrian ere, E05 bidea senaileztaturik dago, eta Baionatik Hendaiaraino A63 autobidetik doa, Irundik Donostiaraino A8 autobidetik, eta Donostiatik Miranda de Ebro-raino (Burgos), Gasteiztik igarota A1 autobiatik.\nEspainia.\nEspainian E05-a seinaleztaturik dago eta hurrengo errepideetatik doa:"}
{"id": "141078", "revid": "977", "url": "https://eu.wikipedia.org/wiki?curid=141078", "title": "Josepa arregi", "text": ""}
{"id": "141079", "revid": "105290", "url": "https://eu.wikipedia.org/wiki?curid=141079", "title": "Trapuketari", "text": "Trapuketaria, piltzarketaria edo traperoa gai berziklagarriak jaso egiten zituen behinolako lanbidea da. Herriz herri eta baserriz baserri, astoz eta gurdiz, denetariko gaiak erosteari ekiten zioten antzina, ondoren transformazio industriako enpresei saltzeko:"}
{"id": "141083", "revid": "119347", "url": "https://eu.wikipedia.org/wiki?curid=141083", "title": "Txabarri (Sestao)", "text": "Txabarri Bizkaiko Sestao udalerriko auzoa da. Txabarri kaleak ematen dio izen handia auzoari.\nKokapena.\nHerriaren behealdeko gune zehatz bat barne-hartzen du auzoak, antzinako \u201cLa Naval\u201d ontziolaren ondotik (patronatutik) Portugalete eta Sestao herrien arteko mugaraino luzatzen den Txabarri kalea eta inguruko beste zenbait kale, enparantza eta parke hain justu ere. Hauen artean Iberia, Zumalakarregi eta Abenduaren 25a kaleen erditik beherako eremuak eta Eguzki zein Karrantza kaleak aipatu daitezke besteak beste.\nEzaugarriak eta hirigintza.\nHerriaren beheko aldean merkatal jarduera gehienak barnebiltzen dituen auzoa izateagatik herriaren erdigune garrantzitsua bilakatu da. Hemengo saltoki esanguratsuena \u201cCooperativa de Trabajadores Vascos\u201d saltokia da.\nAuzoak duen eraikinik esanguratsuena Bizkaiko Labe Garaien ikastunen eskola da eta oroigarri bakarrenetarikoa iturria da. Inguruko auzokideak iturrira gerturatzen ziren ur bila etxeetan ur-korronterik ez zeukaten XX. mende hasierako urte haietan.\nAuzoan XIX. mende bukaerako etxebizitza bloke zaharrak dira nagusi, gehienak Bizkaiko Labe Garaiak bere langileentzat eraikitakoak dira. Hala ere, esan beharra dago azken urteotan ekimen pribatuak bere gain hartu duela nagusiki, salbuespenak salbuespen, etxebizitza berrien eraikitzea, agintarien utzikeriaren ondorioz berez eraitsitako, erretako eta ondorioz derrigorrean eraitsi beharreko edota udalak berak eraitsitako aspaldiko etxebizitzen ordez.\nAzpiegiturak.\nAntzinako ekipamenduak.\nBerria supermerkatua, \"Venta El Gallo\" auzo merkatua, udaltzaingoaren polizia-etxea, liburu-denda, botika, harategia, taberna ugari, ile-apaindegia, eta abar.\nGaur egungo ekipamenduak.\nFrontoia Eguzki kalean, Hiru Kontzejuen plaza, El Sol eta Vicente Diez parkeak, osasun zentroa, Txabarri kalea-Venta del Gallo teknologia berrien enpresen mintegia, udal euskaltegia, gasolindegia eta Bilboko Renfe Aldiriko C-1 (Bilbo-Santurtzi) trenbideko La Iberia eta Sestao tren geltokiak."}
{"id": "141084", "revid": "336", "url": "https://eu.wikipedia.org/wiki?curid=141084", "title": "Air India Express", "text": "Air India Express (NAZE: IX, NAGE: AXB, eta Callsign: EXPRESS INDIA) Indiako airelinea internazionala da. 2004ko maiatzean sortu zuen bere akziodun nagusia den Air India airelineak, eta bereziki hegaldi merkeak egiten ditu.\nEgoitza nagusia Indiako Mumbai hirian dauka."}
{"id": "141086", "revid": "1519", "url": "https://eu.wikipedia.org/wiki?curid=141086", "title": "Mangalore", "text": "Mangalore (; ) Indiako Tulu Nadu eskualdeko hiria da. 2009ko erroldaren arabera 612.374 biztanle zituen."}
{"id": "141087", "revid": "56334", "url": "https://eu.wikipedia.org/wiki?curid=141087", "title": "Craig Venter", "text": "John Craig Venter (Salt Lake City, Utah, Ameriketako Estatu Batuak, 1946ko urriaren 14a - ), biokimikari estatubatuarra eta enpresaria da, 1999an Giza Genoma guztiz ikertu eta lehenengo aldiz sekuentziatu egin zuen zientzialaria izan zen, berak sortutako Celera Genomics enpresaren bitartez. 2010ean bere ikerlarien taldeak lehenengo zelula sintetikoa sortu zuen. Craig Venterrek The Institute for genomic research eta J.Craig Venter Institutoa ezarri zuen. Gaur egun ikerketa eta garapenetan lan egiten ari da organismo biologiko sintetikoak sortzeko eta itsasoko genetiko anitztasuna dokumentatzeko. 2007an Time aldizkarian agertu zen eta 2008an munduko 100 pertson eragintsuagoenetarikoen zerrendan sartu zen aldizkari beraren arabera.\nBiografia.\nKaliforniako San Mateo unibertsitatean hasi zen bere karrera profesionala, Vietnamgo Gerran egon ondoren. 1972an, Biokimikan lizentziatura lortu zuen eta 1975ean Farmakologian doktoregoa egin zuen, biak Kaliforniako Unibertsitatean, San Diegon. Buffalo unibertsitatean lan egin ondoren, National Institute of Healthean sartu zen lan egiteko.\nCelera Genomics ezarri ostean, ospe handia lortu zuen Giza genoma proiektu autonomo bat sortzeagatik 1999an, helburu komertzialak eta teknika propioak erabiltzen, hala nola \"shotgun sequencing\" delakoa.\nCelera Genomics laborategiko ikertzaileek, bost ale ezberdinetako ADN erabili zituzten, Giza genoma sekuentziatzeko. Susmatzen da aleen bateko ADNa Craig Venterrena dela. 2002an Celera Genomics enpresak Craig Venter kaleratu zuen, Venterren genomako datuak saltzeko nahiak saihesteko.\n1992an The Institute for Genomic Research (TIGR), ezarri zuen. Gaur egun, Venter, J.Craig Venter Institutoaren zuzendaria da. 2005ean Synthetic Genomics ezarri zuen, mikroorganismo genetikoki eraldatuak ekoizteko, erregai alternatiboak sortzeko helburuarekin.\nVenter \"Wired\", \"The Economist\" eta \"Cosmos\" aldizkarietan ageri da.\nMunduan zehar bidaia.\nVenterrek munduko ozeanoetatik nabigatzen da bere yatearekin \"Sorcerer II\". Bere ustez, zientzialarien XVIII eta XIX. mendeko bidai ospetzuen parekoa da bere bidaia. Birusen eta bakerien ADNa harrapatzen ari da bere laborategietan sekuentziatzeko.\nInformazio horrekin, munduko biodibertsitateko geneak estadistikoki estrapolatzeko gai izango da. Bere iritziz, mikroorganismoetan energia berriak, botika ezezagunak, eta kutsaduraren aurkako agente berriak garatzeko gakoa dago. Bidaiarekin mikroeboluzioaren galderak erantzuteko gai izatea espero du.\nBizitza artifiziala.\n2007ko urrian, Craig Venterrek kromosoma artifial bat eraldatzen lortu zuela esan zuen.\n2009ko uztailean, itun bat sinatu zuen Exxon Mobil petroleo enpresarekin, atmosferako CO2, erregai bihur dezaten mikroorganismoak garatzeko.\n2010eko maiatzaren 20an, Science aldizkariak berri historikoa argitaratu zuen: Venter eta bere taldekoek lehenengo zelula bakterianoa genoma sintetikoarekin sortu zuten. Erabili zuten genoma guztiz artifiziala zen baina 'Mycoplasma myciodes' bakteriaren genomatik kopiatuta. Gainera bakteria bat erabili zuten bere genoma artifizial ostatu emateko, beraz zientzialari batzuek eszeptikoki hartu zuten berria."}
{"id": "141088", "revid": "512", "url": "https://eu.wikipedia.org/wiki?curid=141088", "title": "Therapsida", "text": "Terapsido (Therapsida) Synapsidaren ordena bat da. Beragandik sortu ziren ugaztunak. Tetrapodoak ziren eta haragijale zein belarjaleak baziren. Paleozoikoan sortu ziren eta nagusi izan ziren Permiarrean. Mesozoikoan ohikoak izan ziren.\nUgaztunen antzik handiena dizinodontek zuten: narrastiek baino hanka zuzenagoak zituzten; azala ilez estalia askok; belarra jaten zuten. Australian izan ezik mundu guztian zeuden zabalduak."}
{"id": "141090", "revid": "1545", "url": "https://eu.wikipedia.org/wiki?curid=141090", "title": "Liev Schreiber", "text": "Liev Schreiber (San Frantzisko, Ameriketako Estatu Batuak, 1967ko urriaren 4a) estatubatuar aktorea da."}
{"id": "141092", "revid": "119347", "url": "https://eu.wikipedia.org/wiki?curid=141092", "title": "Laura Chinchilla", "text": "Laura Chinchilla Miranda (San Jos\u00e9, Costa Rica, 1959ko martxoaren 28a) politikaria da. Costa Ricako lehendakari izan zen 2010etik 2014raino."}
{"id": "141093", "revid": "512", "url": "https://eu.wikipedia.org/wiki?curid=141093", "title": "1188 Gothlandia", "text": "1188 Gothlandia asteroide gerrikoan aurkitutako 1188. asteroidearen izena da. 1930eko irailaren 30an aurkitu zuen J. Comas Sol\u00e1k Bartzelonatik. Bere behin-behineko izendapen zientifikoa 1930 SB zen."}
{"id": "141094", "revid": "105290", "url": "https://eu.wikipedia.org/wiki?curid=141094", "title": "1189 Terentia", "text": "1189 Terentia asteroide gerrikoan aurkitutako 1189. asteroidearen izena da. 1930eko irailaren 17an aurkitu zuen Grigory Neujminek Ukrainako Simeiz hiriko behatokitik. Bere behin-behineko izendapen zientifikoa 1930 SG zen."}
{"id": "141095", "revid": "105290", "url": "https://eu.wikipedia.org/wiki?curid=141095", "title": "1190 Pelagia", "text": "1190 Pelagia asteroide gerrikoan aurkitutako 1190. asteroidearen izena da. 1930eko irailaren 20an aurkitu zuen Grigory Neujminek Ukrainako Simeiz hiriko behatokitik. Bere behin-behineko izendapen zientifikoa 1930 SL zen."}
{"id": "141096", "revid": "512", "url": "https://eu.wikipedia.org/wiki?curid=141096", "title": "1191 Alfaterna", "text": "1191 Alfaterna asteroide gerrikoan aurkitutako 1187. asteroidearen izena da. 1931ko otsailaren 11n aurkitu zuen Luigi Voltak Italiako Pino Torinesetik. Bere behin-behineko izendapen zientifikoa 1931 CA zen."}
