{"id": "141097", "revid": "58701", "url": "https://eu.wikipedia.org/wiki?curid=141097", "title": "L'estaca", "text": "L'estaca (euskaraz \"hesola\"), edo Agure zaharra, 1968an Llu\u00eds Llach musikari kataluniarrak konposatutako abestia da.\nHizkuntza anitzetara itzulia izan den abesti hau hain ospetsu bilatu denez, leku askotan bertakotzat jo izan da. Jatorriz Francoren diktaduraren garaian Katalunian konposatua izan zen eta berez askatasuna lortzeko eta loturetatik askatzeko behar den ekintza batasuneko deialdia da. Askatasunaren aldeko borrokaren ikur bilakatu da. Jatorriz katalanez konposatua izan zen, halere hizkuntza ezberdinetako bere berrogei eta hamar bertsio ezberdin baino gehiago ezagutzen dira, horien artean euskaraz, okzitanieraz, frantsesez, alemanaz, korsikeraz, etab.\nEuskarazko bertsioa.\nAbestiaren euskarazko bertsio bat argitaratu zuen Gorka Knorr-ek 1976an Txalaparta albumean, Agure zaharra izenburuarekin. Xabier Letek itzuli zituen hitzak, honela hasten da:\nEuskarazko beste bertsio batzuk:\nAbestiaren hitzak.\nLlu\u00eds Llachek katalanaz konposatu zuen. Bertan, hesola batekiko lotura baten bidez askatasunaren aldeko lanaren metafora bat gauzatzen du.\nEgoera goizaldean atari batean jazotzen den solasaldi bat da, honetan pertsonaia nagusiak \"Siset aitonari\" hau galdetzen dio:\nEta berarengandik askatzeko modu bakarra denen arteko batasun ekintzan datzala azaltzen dio:\nAskatasunaren aldeko borroka latza da, ez du etenik, ez atsedenik... tiranoei egindako minaren berreskurapena etenaldi bakoitzean burutzen da, hau esaldi honetan islatzen da:\nAskatasuna lortu eta borrokan jarraitu ahal izateko beharrezkoa den kontzientzia kolektiboaren ideia azken bertsoetan adierazten da. Behin \"Siset aitona\" hil ostean, eta gazteak datozen heinean pertsonaia nagusia askatasunaren aldeko borrokaren batasun izpiritua belaunaldi berriei ezagutarazteko arduraduna da, hau bertso berri honetan azaltzen da:\nBitxikeria gisa, Llachek abestia konposatu zuenean \"hesola\" (\"estaca\") hitza beharrean \"zutabe\" (\"columna\") hitza erabili zuen. Hitzen ondorengo berrikusketetan zutabe hitza hesola hitzarengatik aldatzea iradoki zen."}
{"id": "141101", "revid": "15795", "url": "https://eu.wikipedia.org/wiki?curid=141101", "title": "A8", "text": ""}
{"id": "141102", "revid": "201", "url": "https://eu.wikipedia.org/wiki?curid=141102", "title": "Lava", "text": ""}
{"id": "141103", "revid": "119347", "url": "https://eu.wikipedia.org/wiki?curid=141103", "title": "Japoniako udalerrien batzea", "text": "Japoniako udalerrien batzea eta desagerpena (japonieraz: \u5e02\u753a\u6751\u5408\u4f75), Japonian 1999an hasitako udalerrien batze prozesua izendatzeko erabilitako izena da. Udalerrien batzea bi udalerri edo hainbat udalerriren arteko akordioren ondorioz gerta daiteke. Historian zehar hiru aldiz eman dira bat-egite hauek, 1889an, 1950eko hamarkadan eta Japoniako gobernuak gastuak murriztu eta estatuaren egitura hobeto antolatzeko 1999an.\nBatze motak.\nAskotan udalerri txiki bat, ondoan duen beste udalerri handiago bati batzen zaio, eta noizbehinka hainbat herri batu eta hiri handiago bat sortzen dute, Toyoshina esaterako Toba, Yoshino, Shinden, eta Nariairen batzearen ondorioz sortu zen.\nOndorioak.\n1889ko bat-egiteen aurretik 71.314 herri zeuden Japonian, \"Meiji batzeak\" amaitu zirenean, kopuru hori 15.859ra murriztu zen. 1950eko hamarkadako batzeek udalerri kopurua 9.868tik 3.472ra jaitsiarazi zuten.\n1999an hasitako bat-egite prozesuak, udalerrien kopurua %40an gutxitu du, 3.200dik 1.700era."}
{"id": "141104", "revid": "512", "url": "https://eu.wikipedia.org/wiki?curid=141104", "title": "Indiako uro", "text": "Indiako uroa (\"Bos primigenius namadicus\") garai batean India aldean zabaldutako uroaren azpiespeziea izen zen, egun gainontzeko uroak bezala desagerturik dagoena. Indiako uroaren etxekotzearen ondorioz egungo zebu taldeko azienda sortu zen.\nHabitat.\nIndiako uroak paraje lehor eta beroetan bizi omen ziren.\nAzpiespeziearen historia.\nAdituen arabera, \"Bos primigenius namadicus\" agertutako lehendabiziko uroaren azpiespeziea izan zen, eta berengandik sortu omen ziren geroztik gainontzeko uro motak.\n\"Bos acutifrons\" izeneko bobidoa Indian bizi zen Pleistozenoaren erdian duela 1.5 eta 2 milioi urte artean. Indiako uroa berengandik dator seguruen.\nEsan bezala, \"Bos primigenius namadicus\"ek bere sorlekutik emigratu eta Eurasiako zein Ipar Afrikako uroak, (\"Bos primigenius primigenius\") eta (\"Bos primigenius mauretanicus\") sortu zituen.\nKristo Aurreko 9.000 urte inguru, Indiako uroen etxekoratzea hasi zen eta haiengandik sortu ziren geroztik egungo Zebu mota ezberdinak. Hala ere beste zenbait hipotesien arabera zebuaren arbasoa ez litzateke Indiako uroa izango, egun Kanbodian bizi den beste bobido basati bat baizik, Kupreya edo (\"Bos sauveli\") izenekoa."}
{"id": "141108", "revid": "336", "url": "https://eu.wikipedia.org/wiki?curid=141108", "title": "Numantzia", "text": "Numantzia (; ) hiri zeltiberiarra izan zen, ezaguna erromatarrei aurre egiteagatik gerra zeltiberiarretan. Hiriaren aurriak egungo Garray udalerrian daude, Soriako probintzian (Espainia).\nErromatarren aurkako borrokak K.a. 153an hasi ziren. Numantziarrak erromatarren zenbait armada garaitu zituzten hurrengo urteetan, hala nola Kinto Fulvio Noblior buru zuena. Hogei urtez Erromako erasoei eutsi ondoren, K.a. 133an, Erromako Senatuak Eszipion Emilianori eman zion agintea Numantziaren kontrako armadaren gainean. Horrek 9 kilometroko hesia altxatu zuen Numantzia dorrez, lubakiz, oholesiz eta abarrez inguratzeko. Setioak hamahiru hilabete iraun ondoren, numantziar gehienek erabaki zuten hiriari su ematea eta bertan hiltzea, erromatarren esklaboak ez bilakatzeko."}
{"id": "141109", "revid": "3591", "url": "https://eu.wikipedia.org/wiki?curid=141109", "title": "Bos primigenius namadicus", "text": ""}
{"id": "141111", "revid": "336", "url": "https://eu.wikipedia.org/wiki?curid=141111", "title": "Luzio Emilio Paulo Mazedoniko", "text": "Luzio Emilio Paulo Mazedoniko (latinez \"Lucius Aemilius Paullus Macedonicus\") (K.a. 229 - K.a. 160) Antzinako Erromako politikaria eta jeneral nabarmendua izan zen, bitan Errepublikako kontsula izan zena.\n\"Aemilii Paulli\" izeneko senide patrizio aberats eta zaharrean jaioa, Mazedonikoren aita Luzio Emilio Paulo izan zen, Hanibalen aurka Cannaeko guduan borrokan hil zen kontsula.\nK.a. 193an hasi zen Mazedonikoren ibilbide politikoa. Lusitaniarren kontra borrokatu zuen eta K.a. 182an izendatu zuten kontsul lehendabiziko aldiz.\nMazedoniako Hirugarren Gerra K.a. 171n piztu zen. Mazedoniako erregea zen Pertseok Publio Lizinio Kraso buru zuen armada erromatarra garaitu zuen Kalizinoko guduan. Hurrengo bi urteetan gatazkak jarraitu zuen bi alderdiek emaitza erabakiorrik erdietsi gabe. K.a. 168an Mazedoniko izendatu zuten kontsul bigarren aldiz, eta Mazedoniako gerraren gaineko ardura eman zitzaion. Hala, ekainaren 22an Pidnako gudua irabazi zuen: Mazedoniako Pertseo preso hartu zuen eta gerra bukatu zen. Mazedoniako erresuma deseginda, erromatar probintzia bihurtu zen. Herritarritar andana esklabu hartu zituzten erromatarrek eta bertan italiarren koloniak kokatu zituzten. Erroman, Mazedonikori egundoko harrera egin zioten, eta Senatuak \"Macedonicus\" goitizena eman zion.\nK.a. 160an hil zen Mazedoniko, zentsorea zelarik.\nMazedonikok seme-alaba ugari izan zituen, besteak beste Emilia Paula Prima, Katon Maiorrekin ezkonduko zena; Fabio Maximo Emiliano, \"Fabii\" familiak hartu zuena; eta Eszipion Emiliano, \"Scipio\" familiak hartu zuena."}
{"id": "141115", "revid": "105290", "url": "https://eu.wikipedia.org/wiki?curid=141115", "title": "1192 Prisma", "text": "1192 Prisma asteroide gerrikoan aurkitutako 1192. asteroidearen izena da. 1931ko martxoaren 17an aurkitu zuen Friedrich Karl Arnold Schwassmannek Hamburg-Bergedorfetik. Bere behin-behineko izendapen zientifikoa 1931 FE zen."}
{"id": "141116", "revid": "512", "url": "https://eu.wikipedia.org/wiki?curid=141116", "title": "1193 Africa", "text": "1193 Africa asteroide gerrikoan aurkitutako 1193. asteroidearen izena da. 1931ko apirilaren 24an aurkitu zuen Cyril V. Jacksonek Johannesburgeko Union Observatorytik. Bere behin-behineko izendapen zientifikoa 1931 HB zen."}
{"id": "141117", "revid": "512", "url": "https://eu.wikipedia.org/wiki?curid=141117", "title": "1194 Aletta", "text": "1194 Aletta asteroide gerrikoan aurkitutako 1194. asteroidearen izena da. 1931ko maiatzaren 13an aurkitu zuen Cyril V. Jacksonek Johannesburgeko Union Observatorytik. Bere behin-behineko izendapen zientifikoa 1931 JG zen."}
{"id": "141118", "revid": "105290", "url": "https://eu.wikipedia.org/wiki?curid=141118", "title": "1195 Orangia", "text": "1195 Orangia asteroide gerrikoan aurkitutako 1195. asteroidearen izena da. 1931ko maiatzaren 24an aurkitu zuen Cyril V. Jacksonek Johannesburgeko Union Observatorytik. Bere behin-behineko izendapen zientifikoa 1931 KD zen."}
{"id": "141119", "revid": "105290", "url": "https://eu.wikipedia.org/wiki?curid=141119", "title": "1196 Sheba", "text": "1196 Sheba asteroide gerrikoan aurkitutako 1196. asteroidearen izena da. 1931ko maiatzaren 21ean aurkitu zuen Cyril V. Jacksonek Johannesburgeko Union Observatorytik. Bere behin-behineko izendapen zientifikoa 1931 KE zen."}
{"id": "141120", "revid": "105290", "url": "https://eu.wikipedia.org/wiki?curid=141120", "title": "1197 Rhodesia", "text": "1197 Rhodesia asteroide gerrikoan aurkitutako 1197. asteroidearen izena da. 1931ko apirilaren 24an aurkitu zuen Cyril V. Jacksonek Johannesburgeko Union Observatorytik. Bere behin-behineko izendapen zientifikoa 1931 LD zen."}
{"id": "141121", "revid": "336", "url": "https://eu.wikipedia.org/wiki?curid=141121", "title": "Fabio Maximo", "text": "Kinto Fabio Maximo Verrukoso (; - K.a. 203) Cunctator (geroratzailea) edo Ovicula (arkumea) ere deitua, Antzinako Erromako politikaria eta militarra izan zen, bost aldiz kontsula (K.a. 233, 228, 215, 214 eta 209) izan zena eta bitan diktadorea (K.a. 221-219 eta 217). Bigarren Gerra Punikoa nabarmendu zen Erromako defentsan, Hanibalen armadaren kontra zuzenean borrokatu gabe. Hori dela-eta jaso zuen \"Cunctator\" goitizena,\nJatorria.\n\"Fabii\" izeneko familia patrizio zaharrean jaioa, Kinto Fabio Maximo Gurgesen biloba zen, eta agian Kinto Fabio Maximoren semea. \"Verrucosus\" goitizena jaso zuen goiko ezpainaren gainean garatxo bat zeukalako; \"Ovicula\"-rena portaera samurrekoa zelako, eta \"Cunctator\"-ena gerran oso zuhurra zelako.\nAgian Lehenengo Gerra Punikoan ere parte hartu zuen Fabio Maximok. Gerraren ondoren magistratura politikoetan nabarmendu zen: kontsula K.a. 233an eta K.a. 228an, eta diktadore izendatu zuten K.a. 221eko hauteskundeak presta zitzan. K.a. 218an Kartagora bidalitako enbaxadoreetakoa izan zen, eta berari egokitu zitzaion gerra deklaratzea Hanibalek Sagunto hartu ondoren.\nBigarren Gerra Punikoan.\nSenatuak diktadore izendatu zuen K.a. 217an, Trasimenoko aintzirako triskantzaren ondoren. Fabiok uste zuen lehenengo porrot haiek, hein batean, jainkoak behar bezala ez zaintzeak eragin zituela. Hortaz, agindu zuen sakrifizioak egiteko eta jaialdiak ospatzeko, jainkoen omenez. Halaber, Fabioren iritsiz kartagotarrek nagusitasun militarra zeukaten borroka hartan. Hori dela eta, Hanibalek Italia inbaditu zuenean, aurrez aurreko borrokari muzin egin zion. Horren ordez, Hanibalen armadatik hurbil eduki zituen tropak, zelatak eginez eta hornidurak moztuz.\nBaina erromatar guztiek ez zuten Fabioren estrategia onartu, Hanibal Italiako uztak lapurtu edo suntsitzen ari zelako, eta koldarra izatea edo agintea gorde nahi izatea egotzi zioten. Nahigabe horretaz baliatuta, M. Minuzio Rufo, Fabioren zalditeriaren burua, hasi zen bururz buru borrokatzen. Hastapenean emaitza onak lortu zituen arren, Minuzio Hanibalen tranpa batean erori zen, eta Fabiok berak eskua sartu behar izan zuen Minuzio bizirik ateratzeko.\nFabioren agintaldia bukatu zenean (K.a. 216), kontsulak izendatu ziren berriz. Baina K.a. 215eko kontsulek izugarrizko porrot militarra jasan behar izan zuten Cannaeko guduan. Handik aurrera hasi zen hautematen Fabioaren estrategiak emaitza onak ematen ahal zituela, eta kontsul izendatu zuten Fabio bi urte jarraituetan. K.a. 209an bosgarren aldiz izan zen kontsula. Urte hartan Tarento hiria berreskuratuta Hanibali kolpe latza eman zion.\nHurrengo urteetan, Afrika inbaditzearen kontra agertu zen Senatuan, politikari gazteagoek, batez ere Eszipion Afrikarrak, nahi zuten bestera. Fabio Maximo K.a. 203an hil zen, Hanibalek Italia utzi zuen urtean hain zuzen, eta, hortaz, ezin izan zuen ikusi Eszipion Afrikarrak kartagotarrak garaitu zituela Afrikan."}
{"id": "141123", "revid": "6327", "url": "https://eu.wikipedia.org/wiki?curid=141123", "title": "Lehenengo Gerra Punikoa", "text": ""}
{"id": "141125", "revid": "1150", "url": "https://eu.wikipedia.org/wiki?curid=141125", "title": "Ezkipio Afrikarra", "text": ""}
{"id": "141128", "revid": "6327", "url": "https://eu.wikipedia.org/wiki?curid=141128", "title": "Zurich Kantoia", "text": ""}
{"id": "141129", "revid": "63274", "url": "https://eu.wikipedia.org/wiki?curid=141129", "title": "Zeltiberiar", "text": "Zeltiberiarrak Iberiar penintsulan K.a. azken mendeetan zeltiberieraz hitz egiten zuten herriak ziren, Galiatik migratutako zeltak bertako indoeuroparren aurreko populazioekin (batik bat iberiarrekin) nahastean sortuak. Tribuak osatzen zituzten, besteak beste \"arevaci\", \"belli\", \"titti\" eta \"lusones\" izen latindarrekin ezagutzen direnak.\nTerminoaren jatorria.\n\"Celtiberi\" terminoa Diodoro Sikuloren, Apianoren eta Martzialaren testuetan agertzen da, iberiarren eta zelten arteko gurutzaketa hori izendatzeko. Estrabonen esanetan, zelten alderdia nagusitzen zen haien artean. Zeltiberiera hizkuntza zelta da, eta haren aztarnak K.a. I. mendetik aurrera ezagutzen dira. Arkeologiaren aldetik, zeltiberiarren Hallstatt kulturaren barrenean sailkatzen dira.\nHistoria.\nAldi goiztiarra.\nLehenengo zeltek, K.a. VI. mendean Iberiar penintsulan sartu zirenean, Hallstatt kulturako zenbait bereizgarri eraman zituzten beraiekin, baina bertan topatu zuten kulturaren ezaugarri asko bereganatu zituzten. Atlantikoko Europako beste tokietan bezala, kultura zeltiberiarrean behiak hazten ziren, sasoiaren arabera toki batera edo bestera joanda, eta gerlari gutxi batzuek osatutako eliteak babestuta. Mendietan gotorlekuak eraikitzen zituzten, kastro deituak, ingurunea kontrolpean edukitzeko.\nZeltiberiarren kokaleku nagusia erdialdeko goi ordokiko iparraldea izan zen, Tajo eta Dueroren goiko arroak, Ebroren ekialdean (egungo Soria, Guadalajara, Zaragoza eta Teruelgo probintziak). Hor aurkitu zituzten erromatar eta greziar geografoek eta historialariek. Tribu nagusia \"Arevaci\" zeritzana zen, Okilis (egungo Medinaceli) hiritik inguruko herriak mendean hartuta. Erromaren kontrako erresistentzian nabarmendu ziren. Beste tribu batzuk \"belli\" eta \"titti\" izenekoak ziren, Jal\u00f3nen arroan, eta \"Lusones\" izenekoa ekialdean.\nMetalgintza nabarmentzen da zeltiberiarren aztarnategietan, hein handi batean oso iragankorrak direlako. Metalezko tresna horietan zeltiberiarren alde militarra azpimarratzen da, armak eta zaldietan ibiltzeko gauzakiak oso ohikoak baitira. Erromatarrek hartu zuten bi ahoko ezpata erabili zuten zeltiberiarrek lehenago. Kristo aurreko azken bi mendeetan, erromatarren eragina gero eta nabariagoa izan zen zeltiberiarren kulturaren gainean.\nAldi berantiarra.\nK.a. III. mendez geroztik, k, ingurunea kontrolatzen zuen hiri harresituak, ordeztu zuen klana zeltiberiarren egitura politikoan. Kastroak bigarren mailako bizilekuak ziren, horien mendean. Hiri harresitu horietatik, zeltiberiarrek hitzarmena egin eta desegiten zituzten, eta haietako bakoitzak bere moneta zeukan. Klanaren egitura zaharrak gorde ziren armadak osatzerakoan.\nZeltiberiarrak ziren ospe handiena zuten herria erromatarren aurreko Iberian. Bigarren Gerra Punikoan, Kartagorekin bat egin zuten Erromaren kontra, nahiz eta ez dago argien hitzarmen hori norainokoa izan zen nahita edo nahitaezkoa. Alpeak zeharkatu zituzten Hanibalen agindupeko armada anitzean. Kartagoren porrotaren ondorioz, zeltiberiarrek erromatarren nagusitasuna onartu zuten lehen aldiz K.a. 195ean. Tiberio Sempronio Grako K.a. 182 eta 179 bitartean aritu zen zeltiberiarrak azpiratu nahian. Nolanahi ere, zeltiberiarren aurkako borrokek jarraitu zuten (Gerra Zeltiberiarrak), harik eta Eszipion Emilianok Numantzia hiri matxinatua suntsitu zuen arte K.a. 133an. Sertorioren gerrek (K.a. 79-72) amaiera eman zioten erromatarren kontrako erresistentzia zeltiberiarrari.\nZeltiberiarren arrastoak jarraitzen du Iberiar penintsulako zenbait toki-izenetan. Euskal Herrian ere aurkitzen dira jatorri zelta duten zenbait toponimo, Ultzama, esaterako bihurtu zuen bitartean."}
{"id": "141130", "revid": "1659", "url": "https://eu.wikipedia.org/wiki?curid=141130", "title": "Suitzaren banaketa administratiboa", "text": "Suitzar Konfederazioa administratiboki 26 kantonamenduz osatuta dago.\nKantonamendu bakoitzak bere azpibanaketa propioa du.\nEskualdeak.\nEstatistika helburuetarako, Suitzako NUTS-2 mailako zazpi eskualdeetan banatzen da:\nKantonamenduak.\nSuitzako kantonamenduak herrialde federala ostazen duten 26 eskualde administratiboak dira. 1848 arte, kantonamendu bakoitza estatu subiraua zen eta bere mugak, armada eta dirua zituen.\nKantonamenduen hedadura ezberdina da, 37tik 7.105era aldatzen dira, eta populazioa 14.900etik 1.244.400era. Sortu zen azken kantonamendua Jurakoa izan zen, 1978an.\nBarrutiak.\nSuitza herrialde federala denez, kantoi bakoitzak bere azpibanaketak askatasun osoarekin erabaki ditzake, baina Kantoitik Udalerrira bitarteko azpibanaketentzako terminologia existitzen da, barruti izenekoak.\nKantoi gehienak \"Bezirke\"-tan banatzen dira (barruti alemanez). Batzuei ere \"\u00c4mter\", \"Amtsbezirke\", \"district\" edo \"distretto\" deitzen zaie. Hala ere, 26 kantoietatik zortzik ez dute barruti mailako gobernu-administraziorik.\nUdalerriak.\nSuitzako administrazio mailarik txikiena da. Udal batek zuzentzen ditu eta udal hortako burua alkatea da.\n10.000 biztanle baino gehiagoko udalerriek \"hiri\" titulua jasotzen dute."}
{"id": "141132", "revid": "12788", "url": "https://eu.wikipedia.org/wiki?curid=141132", "title": "Union Sportive des Arlequins Perpignanais", "text": "Union Sportive des Arlequins Perpignanais (USAP), katalanez Uni\u00f3 Esportiva Arlequins de Perpiny\u00e0, Ipar Kataluniako errugbi taldea da, egoitza Perpiny\u00e0 hirian duena. Frantziako Top14 txapelketan parte hartzen du. Zazpi aldiz atera da Frantziako txapeldun, azkena 2009an.\nHistoria.\nKluba 1902ko irailaren 13an sortu zen, \"Association Sportive Perpignanaise\" (ASP) izenarekin. 1919an, \"Stade Olympien Perpignanais\" taldearekin elkartu zen, \"Union Sportive Perpignanaise\" (USP) eratzeko. Azkenik, 1933an USP eta \"Arlequins Perpignanais\" batu ziren, eta klub berriak \"Union Sportive des Arlequins Perpignanais\" (USAP) izena hartu zuen.\n2003an Heineken Kopako finala jokatu zuen, baina Stade Toulousainek izabazi zion 22 eta 17. Azken titulu handia 2009ko Frantziako liga izan zen."}
{"id": "141135", "revid": "336", "url": "https://eu.wikipedia.org/wiki?curid=141135", "title": "Cryptodira", "text": "Cryptodira Testudinesen barruko azpiordena da. Dortoka gehienak hemen sartzen dira. Pleurodirarekin duten ezberdintasuna lepoa izkutatzeko duten eran dago: Cryptodirak beherantz jaitsi eta ezkutuaren barruan sartzen du atzerantz eta zuzen, eta ez alboz ezkutuaren marginean. Ur gezako, itsasoko eta lehorreko dortoka ezberdinak daude talde honetan."}
{"id": "141137", "revid": "17", "url": "https://eu.wikipedia.org/wiki?curid=141137", "title": "Chiffonnier", "text": ""}
{"id": "141138", "revid": "1340", "url": "https://eu.wikipedia.org/wiki?curid=141138", "title": "Rossello", "text": ""}
{"id": "141139", "revid": "17", "url": "https://eu.wikipedia.org/wiki?curid=141139", "title": "Trapero", "text": ""}
{"id": "141141", "revid": "26081", "url": "https://eu.wikipedia.org/wiki?curid=141141", "title": "Els Setze Jutges", "text": "Els Setze Jutges (euskaraz \"Hamasei Epaileak\") 1961ean Miquel Porter i Moixek, Remei Margaritek eta Josep Maria Espin\u00e0sek sorturiko katalanezko kantarien talde bat izan zen. Izena Katalunia, Valentzia nahiz Balear Uharteetako herrik aho-korapilo ezagun batean oinarritzen da (\"Setze jutges d'un jutjat mengen fetge d'un penjat\", hots, \"Epaitegi bateko hamasei epailek urkatu baten gibela jaten dute\"): izendapen hura diktadura frankistaren garaiko nolabaiteko kataluniar kulturaren aldeko izpiritu ironiko eta errebindikatzaile batez jaio zen.\nEuren kantak abestuz eta frantziar kantarien abestien bertsioak moldatzen hasi ziren, bereziki Georges Brassensenak. Elkartu ziren artistak barne, \"epaileak\" hauexek izan ziren, kronologikoki:"}
{"id": "141142", "revid": "8189566", "url": "https://eu.wikipedia.org/wiki?curid=141142", "title": "Euarchonta", "text": "Euarchonta ugaztun granorden bat da, lau ordenaz osatua: Dermoptera, Scandentia, Plesiadapiformes (desagertuak) eta Primates. Izena grezieratik dator eta \"benetako arbasoak\" esan nahi du. Lehen aldiz 1999an agertu ziren literatura zientifikoan, lehen erabiltzen zen Archonta aldatzeko. Izan ere Archontak Chiroptera ordena ere biltzen du, ez dagoena zuzenki lotua Euarchontako ordenekin. 2001ean eginiko ADN sekuentziazio batek babesa eman zion klado honi, nahiz eta ADN mitokondrialarekin eginikoak beste zuhaitz bat eratzea eskatzen duen. 2007an retrotrasposoi baten agertzea edo ez aztertzen ari zirela Euarchontaren aldeko datuak eman ziren. Primates eta Dermoptera lotuagoak egongo lirateke euren artean Scandentiarekin baino, horreagatik Primatomorpha kladoa sortu da, biak taldekatu asmoz. Beste interpretazio batzuetan Dermoptera primateen barruan sartuko litzateke eta badira ere Scandentiarekin batera Sundatheria taldea sortzea proposatzen dutenak.\nEuarchonta eta Gliresen elkartzeaz Euarchontoglires sortzen da, Eutheriaren barruko lau kladoetako bat."}
{"id": "141143", "revid": "71150", "url": "https://eu.wikipedia.org/wiki?curid=141143", "title": "Madrilgo Renfe Aldiriak", "text": "Madrilgo Renferen Aldirikoen Sarea Madrilgo Erkidegorako Renfe Operadoraren aldirien zerbitzua da. Sareak guztira 370 kilometro eta 96 geltoki ditu. Madrilgo Erkidego osoa zerbitzatzen du, baina baita ere Gaztela-Mantxako udalerri mugakide batzuk eta Segoviako probintziako udalerri batzuk.\nMadrilgo metroarekin konektatuta dago aldirien sarea."}
{"id": "141144", "revid": "119347", "url": "https://eu.wikipedia.org/wiki?curid=141144", "title": "Urri Gorria (altzairutegia)", "text": "Urri Gorria lantegia, (errusieraz: \u041a\u0440\u0430\u0441\u043d\u044b\u0439 \u041e\u043a\u0442\u044f\u0431\u0440\u044c edo Krasny Oktyabr), Stalingrad hiriaren erdigunean harroturiko altzairutegia zen. Faktoria 1897ko apirilaren 30ean eraiki bazen ere, Urri Gorria izena, Iraultza Boltxebikearen ostean hartu zuen. 1942ko ekaina eta 1943ko otsaila bitartean iraun zuen Stalingradeko Batailan, Armada Gorria eta alemaniar nazien arteko borroka bortitzen eszenatokia bilakatu zen. Batailaren ondorioz erabat suntsituta gertatu zen, baina denbora gutxira berreraiki eta martxan jarri zen berriro ere. Sobietar garaian Lenin-en Domina (\u041e\u0440\u0434\u0435\u043d \u041b\u0435\u043d\u0438\u043d\u0430 edo Orden Lenina) eta Lanaren Bandera Gorriaren Dominaz (\u041e\u0440\u0434\u0435\u043d \u0422\u0440\u0443\u0434\u043e\u0432\u043e\u0433\u043e \u041a\u0440\u0430\u0441\u043d\u043e\u0433\u043e \u0417\u043d\u0430\u043c\u0435\u043d\u0438 edo Orden Trudovogo Krasnogo Znameni) saritua izan zen."}
{"id": "141145", "revid": "336", "url": "https://eu.wikipedia.org/wiki?curid=141145", "title": "Sobietar Batasuneko sariak", "text": "Zerrenda honek Sobietar Batasunean ematen ziren sariak biltzen ditu, zibilak edo militarrak ziren zehaztuz:"}
{"id": "141146", "revid": "105290", "url": "https://eu.wikipedia.org/wiki?curid=141146", "title": "Tupaia", "text": "Tupaiak'( Scandentia) Asiako hego-ekialdeko baso tropikaletan bizi diren ugaztun txikiak dira. Tupaiidae eta Ptilocercidae familiek osatzen dute kladoa. 20 espezie ezagutzen dira, 5 generotan. Gorputzez txikiak izan arren euren burmuinak erlatiboki pisutsuak dira.\nPrimate eta kolugoen taldeen ahaiderik gertukoenak dira. Eurekin batera Euarchonta sortzen dute eta hauek Gliresekin batera Euarchontoglires. Askotan intsektibororekin batera sailkatuak izan dira. Ez dago erregistro fosil nabarmenik.\nGorputzez katagorriaren antzekoak dira; aurreko hankak ordea hark baino luzeagoak eta sendoagoak dituzte. Buru-muturretan berriz satitsuaren antza dute. Isatsa luzea eta ile labur sarrikoa izaten dute. Egunaren parterik handiena zuhaitz gainean ematen dute. Arrautzak, intsektuak, fruituak eta hostoak jaten dituzte."}
{"id": "141147", "revid": "6327", "url": "https://eu.wikipedia.org/wiki?curid=141147", "title": "Euterio", "text": ""}
{"id": "141149", "revid": "336", "url": "https://eu.wikipedia.org/wiki?curid=141149", "title": "Elkarren Laguntza Ekonomikorako Kontseilua", "text": "Elkarren Laguntza Ekonomikorako Kontseilua (ELEK) ( edo \"COMECON\") 1949an Sobietar Batasunak, beste herrialde komunista batzuekin batera sortu zen erakundea izan zen. Helburua herrialde sozialisten artean truke ekonomikoak eta komertzioa erraztea zen. Erakunde honen bidez, SESBek diru- eta teknologia-laguntza erraztu zien bere Estatu sateliteei."}
{"id": "141151", "revid": "336", "url": "https://eu.wikipedia.org/wiki?curid=141151", "title": "Atlantogenata", "text": "Atlantogenata proposaturiko ugaztun klado bat da. Xenarthra, Afrotheria eta Meridiungulata goiordenak biltzen ditu. Klado hau Afrika eta Hego Amerikan sortu zen, ziurrenik Kretazeoan. Genetikan eginiko ikerketetan oinarritua dago, nahiz eta beste taldekatzen batzuk proposatuak izan diren animalia guzti hauek sailkatzeko. Baliteke Afrotheria Boreoeutheriarekin batera sailkatzea eta orduan Xenarthra klado-ahizpa litzateke."}
{"id": "141153", "revid": "4380", "url": "https://eu.wikipedia.org/wiki?curid=141153", "title": "COMECON", "text": ""}
{"id": "141157", "revid": "336", "url": "https://eu.wikipedia.org/wiki?curid=141157", "title": "Glires", "text": "Glires (latinetik gl\u012br\u0113s, \"lotia\") Rodentia eta Lagomorpha biltzen dituen kladoa da. Ebidentzia morfologikoen arabera bi klado hauek talde monofiletiko batean sailkatu ote zitezkeen eztabaidatua izan da. \"Mimotona\", \"Gomphos\", \"Heomys\", \"Matutinia\", \"Rhombomylus\" eta \"Sinomylus\" fosil basalak aurkitu ondoren badirudi taldea monofiletikoa dela. ADNarekin eginiko ikerketen arabera Glires Euarchontaren klado-ahizpa litzateke eta bien artean sortuko lukete Euarchontoglires taldea."}
{"id": "141158", "revid": "2048", "url": "https://eu.wikipedia.org/wiki?curid=141158", "title": "G\u00fcrtel afera", "text": "G\u00fcrtel afera Espainian 2009 urtean plazaratutako ustelkeriazko afera bat da, Espainiako Alderdi Popularreko politikariak tartean dituena, kanpoko enpresek Alderdi Popularrarekin eta alderdiak berak zuzenduriko erakunde publikoekin egindako kontratu eta zerbitzuen inguruan. Madrilgo Erkidegoan, Valentziako Erkidegoan eta Galizian bideratu zen. Auzi honetan Francisco Correa eta Luis B\u00e1rcenas 51 eta 33 kartzela urtera zigortu zituzten, eta Alderdi Popularra arduradun egin zuten lukro asmoa egotzita.\nAferak ustelkeria-sarearen buru den Francisco Correa negozio-gizonaren abizenetik hartu du izena: gaztelaniazko \"correa\" izen arrunta (\u00abuhala, hedea\u00bb) alemanez \"G\u00fcrtel\" da. Espainiako Alderdi Popularreko pertsonaia nabariak hartu ditu, hala nola Francisco Camps Valentziako Erkidegoko presidentea; Luis B\u00e1rcenas, Alderdi Popularraren kutxazain ohia; Ricardo Costa, Valentziako Alderdi Popularraren idazkari nagusia; eta Alejandro Agag, Jos\u00e9 Mar\u00eda Aznar Espainiako presidente ohiaren suhia, besteak beste. Aferaren ikerketa judizialean Baltasar Garz\u00f3n epailea jardun zen, baina 2010eko maiatzaren 14ean Botere Judizialaren Kontseilu Nagusiak epailea kargutik kendu zuen, frankismoko hilketak ikertzeagatik. Egun, aferak epaitegietan segitzen du."}
{"id": "141159", "revid": "6327", "url": "https://eu.wikipedia.org/wiki?curid=141159", "title": "Espainiako Alderdi Popular", "text": ""}
{"id": "141161", "revid": "512", "url": "https://eu.wikipedia.org/wiki?curid=141161", "title": "Aldaia (argipena)", "text": "Aldaia izenak hainbat adiera ditu:"}
{"id": "141162", "revid": "1545", "url": "https://eu.wikipedia.org/wiki?curid=141162", "title": "Iberiar", "text": "Iberiarra (, grezierazko hitzetik ekarria), erromatarren aurretik Iberiar penintsularen ekialdean eta Galiako hegoaldean kokatutako herria izan zen, erromatar eta greziar iturrien arabera (besteak beste, Hekateo Miletokoa, Avieno, Herodoto eta Estrabon). Iberiar talde etnikoa, kultura eta entitate politikoa ez daude zehazki definiturik. Terminoa oso zabala da, eta haren barrenean Burdin Aroko zenbait herri sartzen dira, historian zehar \"iberiar\" identifikazioa jaso dutenak. Edonola ere, herri horiek ezaugarri komun batzuk zituzten, hala nola, K.a. VI. mendetik aurrera feniziarren eta greziarren eragina jaso izana.\nHaien artean honako tribu hauek zeuden (latinezko izenekin): \"Airenosi\", \"Andosini\", \"Ausetani\", \"Bastetani\", \"Bastuli\", \"Bergistani\", \"Castellani\", \"Cessetani\", \"Ceretani\", \"Contestani\", \"Edetani\", \"Elisices\", \"Iacetani\", \"Ilercavones\", \"Ilergetes\", \"Indigetes\", \"Lacetani\", \"Laietani\", \"Oretani\", \"Sedetani\", \"Sordones\", \"Suessetani\", eta \"Turdetani\"; nahiz eta haietako batzuen jatorri etniko edo linguistikoari buruz zalantzak egon. Aipatutako iturri klasiko horiek ez datoz bat iberiar herrien zerrenda eta kokapena zehazterakoan.\nHistoria.\nHistoriaurrean Iberiar Penintsulako hegoaldean eta ekialdean bizi ziren herri bateko kideak ziren iberiarrak. K.a. VIII. eta VI. mendean zelten migrazio oldeak izan ziren penintsularen iparraldean eta erdialdean, Portugalen eta Galizian batez ere, baina Brontze Aroan penintsularen hegoaldean eta ekialdean bizi ziren iberiarren lurraldeetaraino ez ziren iritsi.\nGeografo greziarrek iberiar izena eman zieten Ebro (Iberus) ibaiaren hego-ekialdeko bazterrean bizi ziren leinuei, baina K.a. V. menderako Ebro eta Guadalquivir ibaien artean bizi ziren guztiak izendatzeko erabiltzen zuten iberiar izena. Hala ere, lurralde batzuetan izan ziren iberiarren eta zelten artean harremanak, hala nola Iberiar Penintsularen erdialdeko ordokiaren iparraldean eta ekialdean eta baita ere gaurko Kataluniako eta Aragoiko lurraldeetan. Almerian eta Granadako mendietan bastetani-ak bizi ziren; bastetani-en mendebalean tartesiarrak bizi ziren; eta turdetani-ak Guadalquivir ibarreko herri indartsuena zen. Gaurko Kataluniako eta Valentziako kostaldeko leinuengan greziarren eragina handia izan zen, eta Alacantekoengan feniziarrena. Iberiar Penintsulako ekialdeko kostaldean hiri estatuetan biltzen ziren iberiar leinuak, eta hegoaldean, berriz, erregeak zituzten. Ibero estiloko brontzezko eta buztinezko ontziak aurkitu dira hilobietan; Elxeko Dama eskultura iberoak greziarren eragina erakusten du.\nIberiar hizkuntza.\nIberiera jatorri ezezaguneko hizkuntza da, erromatarrak iritsi baino lehen Iberiar penintsularen ekialdean eta gaurko Frantziaren hegoaldean hitz egiten zena. Ja\u00e9ngo probintziatik H\u00e9rault ibairaino hedaturik zegoen. Hitz egiteari II. mende aldean utzi zitzaiola uste da, latinaren bultzadaren eraginez.\nHizkuntza hau ez da ia ulertzen, hitz solte batzuk kenduta, ziur asko lekukotasun nahikorik ez dagoelako eta ez delako hizkuntza indoeuroparra delako. Alfabetoa edo, hobeto esanda, signarioa, ia osorik deskodeturik dago, signario horretan bertan idatzita dauden zeltiberierako idazkunei esker. Fonetika nahiko ondo ezagutzen da, eta euskararenaren antzekoa da, hasperentze ezaz landa.\nEz dago argi zein adar linguistikori atxiki ahal zaion, ezeinekin lotu ahal bada. Historian zehar, euskararekin lotu nahi izan da, baina teoria horrek, eusko-iberismoak, ez du emaitza argirik izan orain arte. Zenbait ikertzaile saiatu dira iberiera deszifratzen euskara erabilita, baina huts egin dute. Beste batzuk iberieraren eta aitzineuskararen arteko antzekotasunak aurkitu dituzte, baina gehienek uste dute elkarren alboan esparru geografiko hurbilean izan zirelako elkarren arteko trukeak gertatu zirela.\nEusko-iberismoa.\nEusko-iberismoa euskararen eta iberieraren ahaidetasuna aldarrikatzen duen teoria da. Teoria horren aldekoei eusko-iberista deritze. Gaur egungo euskalariek bazterturiko teoria da.\nEuskara eta iberiera hizkuntza eremuen hurbiltasunak eta biak hizkuntza indoeuroparrak iritsi baino lehenagokoak izateak bide eman zuten hizkuntza bera zirela edo ahaideak zirela pentsatzera. Luzaro iraun duen teoria da (Esteban Garibai, Arnaud Oihenart, Manuel Larramendi, Wilhelm von Humboldt, Hugo Schuchardt eta abar), baina XX. mendeko hizkuntzalariek guztiz baztertzekoa zela erakutsi zuten. Hala ere, gaur egun, hainbatek oraindik eusten diote teoria horri.\nIberieraren eta euskararen arteko hitz batzuk antzekoak dira.\nArtea.\nEskulturan hiru aldi nagusi bereizten dira: lehen aldian (k.a 550-450) sortaldeko herrien eragina nagusi da; bigarren aldia (k.a 450-erromanizazioaren garaia arte) animalien irudiek markatzen dute; hirugarren aldia, berriz, erromanizazioarena da. Zeramikan mota askotako apaindurak erabiltzen zituzten (\u201cdamak\u201d, animaliak, gizonak), eta gerra eta ehizako irudirik ere tankeratzen zuten. Garai hartako txanponak ere aurkitu dira: alde batean izurdeak zituzten, eta bestean zaldun lantzadun bat.\nGastronomia.\nIberiar gastronomia garaiko gastronomia mediterraneoaren parte zen. Bertoko produktuez gain, greziarrekin eta kartagotarrekin harremanak komertzialak egiteko produktuak ere ekoizten zituzten."}
{"id": "141164", "revid": "1150", "url": "https://eu.wikipedia.org/wiki?curid=141164", "title": "Feniziarrak", "text": ""}
{"id": "141167", "revid": "336", "url": "https://eu.wikipedia.org/wiki?curid=141167", "title": "Marijesiak", "text": "Marijesiak Gernika eta inguruko herrietako tradizio bat da, non gizon eta emakume talde batek Jesusen jaiotzari buruzko bertsoak kantatzen dituzten gabon aurreko bederatzi egunetan. Erronda-kanta izeneko neguko tradizioen multzoan kokatzen da, Santa Ageda tradizioa bezala. Antzerki generoko ezaugarriak ere baditu. Marijesiak aztertu dituztenen artean, Resurreccion Maria Azkue dago tradizio honetako 90 kanta bilduz.\nHistoria.\nMarijesien lehen oihartzuna XVII. mendean entzun zen, Lezamizek sorturiko kopla batzuk hartzen baitira gaur egun mantentzen den tradizio honen jatorria. Dena den, ez da baieztapen zehatza, eta horrela, bi dira gai honekiko dauden hipotesi nagusia; Alde batetik, Jose Antonio Arana Martija ikerlariaren arabera, erdi aroko antzerki erlijiosoetatik datorren ohitura da. Bestalde, Manuel Lekuonak dio marijesien jatorria Euskal Herriko komentuetatik datorrela, hain zuzen ere, Bermeoko fraidetegi Frantziskotarretik.\n1970. urtetik aurrera hasi zen hain antzinakoa den tradizio honen berpizkundea. Gernika eta inguruko herrietako jendeak gure kulturan hain bereizgarria den ohitura hau mantentzeko ahalegina eginez, kaleetara irteteko ahalegina egin zuten, gutxika berriz ere ekintza hau eguneratuz eta gero eta jende gehiago erakarriz. Aldatzen joan den zerbait izan da; bai forman, bai kopletan edota esanahietan. Partaideen aldetik adina edo generoa aldatzen joan izan da, hasiera batean, esaterako hasiera batean emakumeek ez zuten parte hartzen. Dena den, marijesiek beti mantendu izan dute egitura zehatz bat, eta horrek eman zan do, hein batean duen iraunkortasuna edota sortzeko gai den pertenentzia sentimendua.\nErrondak (Ibilbidea).\nAntzina, Gernikako herria txikiagoa zenean, erdiko kaleetatik baino ez zen ematen, eta gaur egun ez bezala, Errenteria edota Santa Luzia auzoetara ez zen heltzen. Gaur egun, Gernikako eremu ahalik eta gehienetara heltzen ahalegintzen dira. Errondak erruteroa deituriko egitarau batzuen bidez arautzen dira, eta hauek behar bezala betetzen direnaren ardura, taldearen atzealde zein aurrealdean \"pirulinoak\" deituriko arduradunak joaten dira, hauek beharrezkoa dute ibilbidea zehatz eta mehatz jakitea.\nErrondak goizaldeko 4retan puntu-puntuan, Andra Mari eliza parean. Ibilbidea hasita, bakarlariek ezartzen dute jarraitu beharreko erritmoa. 6 kilometroko ibilbidea egiten da gauero, eta 90-120 minututan egiten da erronda osoa. Bederatzi egunez erronda hau egin behar dute parte hartzaileek, eta azken egunean, hiru erronda egiten dira, 4etan hasita bi, eta 7etan beste bat, laburragoa izaten dena."}
{"id": "141171", "revid": "6327", "url": "https://eu.wikipedia.org/wiki?curid=141171", "title": "Indoeuroparren aurreko herriak", "text": ""}
{"id": "141172", "revid": "512", "url": "https://eu.wikipedia.org/wiki?curid=141172", "title": "1198 Atlantis", "text": "1198 Atlantis asteroide gerrikoan aurkitutako 1198. asteroidearen izena da. 1931ko irailaren 7an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 RA zen."}
{"id": "141173", "revid": "512", "url": "https://eu.wikipedia.org/wiki?curid=141173", "title": "1200 Imperatrix", "text": "1200 Imperatrix asteroide gerrikoan aurkitutako 1200. asteroidearen izena da. 1931ko irailren 14an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 RH zen."}
{"id": "141174", "revid": "105290", "url": "https://eu.wikipedia.org/wiki?curid=141174", "title": "1201 Strenua", "text": "1201 Strenua asteroide gerrikoan aurkitutako 1201. asteroidearen izena da. 1931ko irailaren 14an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 RK zen."}
{"id": "141175", "revid": "105290", "url": "https://eu.wikipedia.org/wiki?curid=141175", "title": "1204 Renzia", "text": "1204 Renzia asteroide gerrikoan aurkitutako 1204. asteroidearen izena da. 1931ko urriaren 6an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TE zen."}
{"id": "141176", "revid": "512", "url": "https://eu.wikipedia.org/wiki?curid=141176", "title": "1205 Ebella", "text": "1205 Ebella asteroide gerrikoan aurkitutako 1205. asteroidearen izena da. 1931ko urriaren 6an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 TB zen."}
{"id": "141177", "revid": "105290", "url": "https://eu.wikipedia.org/wiki?curid=141177", "title": "1206 Numerowia", "text": "1206 Numerowia asteroide gerrikoan aurkitutako 1206. asteroidearen izena da. 1931ko urriaren 18an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 UH zen."}
{"id": "141178", "revid": "105290", "url": "https://eu.wikipedia.org/wiki?curid=141178", "title": "1207 Ostenia", "text": "1187 Afra asteroide gerrikoan aurkitutako 1207. asteroidearen izena da. 1931ko azaroaren 15ean aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 VT zen."}
{"id": "141179", "revid": "105290", "url": "https://eu.wikipedia.org/wiki?curid=141179", "title": "1208 Troilus", "text": "1208 Troilus asteroide gerrikoan aurkitutako 1208. asteroidearen izena da. 1931ko abenduaren 31an aurkitu zuen Karl Wilhelm Reinmuthek Heidelbergetik. Bere behin-behineko izendapen zientifikoa 1931 YA zen."}
{"id": "141180", "revid": "336", "url": "https://eu.wikipedia.org/wiki?curid=141180", "title": "Alejandro Agag", "text": "Alejandro Agag Tarik Longo (Madril, 1970 - ) espainiar politikari ohi eta negozio-gizona da, Formula 1eko negozioetan aritzeagatik ezaguna. Espainiako Alderdi Popularreko politikoa ere izan da eta alderdi horren baitan Europar Legebiltzarrean diputatu izan zen. Jos\u00e9 Mar\u00eda Aznar Espainiako presidente ohiaren suhia izateagatik ospetsua da, haren alaba Anarekin ezkonduta baitago.\n2009an G\u00fcrtel aferan nahasi zuten. Francisco Correa, ustelkeria sarearen burua, Agagen laguna zen eta haren ezkontzan lekuko izan zen. Espainiako Polizia Nazionalak egindako txosten baten arabera, Agagen izena \"B kontu\"ko oharretan agertu zen."}
{"id": "141181", "revid": "105290", "url": "https://eu.wikipedia.org/wiki?curid=141181", "title": "Palomares de B\u00e9jar", "text": "Palomares de B\u00e9jar Salamantiar B\u00e9jar udalerriko auzo bat da, Gaztela eta Leongo autonomia erkidegoan dagoena. Hala ere, Palomares independentea izan zen aurreko mendeko 1970eko hamarkadara arte.\nItsasoaren mailatik 1.031 metrora dago."}
{"id": "141182", "revid": "1150", "url": "https://eu.wikipedia.org/wiki?curid=141182", "title": "Akitaniako Leonor", "text": ""}
{"id": "141185", "revid": "12654", "url": "https://eu.wikipedia.org/wiki?curid=141185", "title": "Kemij\u00e4rven kauppala", "text": ""}
{"id": "141186", "revid": "12654", "url": "https://eu.wikipedia.org/wiki?curid=141186", "title": "Kemijarven kauppala", "text": ""}
{"id": "141193", "revid": "1340", "url": "https://eu.wikipedia.org/wiki?curid=141193", "title": "Estatistika Institutu Kanariar", "text": ""}
{"id": "141204", "revid": "3276", "url": "https://eu.wikipedia.org/wiki?curid=141204", "title": "Alde Zaharra (Donostia)", "text": ""}
{"id": "141208", "revid": "512", "url": "https://eu.wikipedia.org/wiki?curid=141208", "title": "Cetartiodactyla", "text": "Cetartiodactyla Cetacea eta Artiodactyla ordenak batzerakoan sortzen den kladoa da. Talde honetakoak dira baleak, izurdeak, hipopotamoak, behiak, zerriak edo gameluak, besteak beste. Oraindik kontsentsua ez badago ere zetazeoek artiodaktiloetatik eboluzionatu zutela uste da. Uste denez zetazeoengandik gertuen hipopotamoak daude, Cetancodonta kladoa osatuz. Kladograma ezberdinak proposatu dira afinitate hauek erakusteko.\nTaxonomia.\nDenbora luzez zetazeoen arbasoak Mesonychia desagertutako ordenan kokatu dira. Talde hau ungulatu haragijaleak ziren eta artiodaktiloekin harremanetan zeuden.\nPakistanen aurkitutako fosil batzuk, \"Pakicetus\" eta \"Ambulocetus\" generoei egotziak, artiodaktiloetatik eboluzionatu zutela konfirmatu dute, eta Mesonychia klado-ahizpa gisa jarri dute. Analisi genetikoetan ere oinarritzen da taldekatze hau, baina hipopotamoekin eginiko ikerketek ez dute gai osoa argitu. Kladograma honetan taldekatze posible bat aurkezten da:"}
{"id": "141209", "revid": "105290", "url": "https://eu.wikipedia.org/wiki?curid=141209", "title": "Marazion", "text": "Marazion, kornubieraz Marghasyow, Erresuma Batuko Kornualles eskualdean dagoen kostaldeko udalerria da. Bertako badian dago St Michael's Mount uharte ospetsua.\nHorrez gain eta turismo gune garrantzitsua izateaz gain, udalerri honetan oso aktiboa den artista, margolari eta zeramikari komunitate bat ere bizi da, guzti hauek euren artelanak sortu eta saltzen dituztelarik."}
{"id": "141210", "revid": "56334", "url": "https://eu.wikipedia.org/wiki?curid=141210", "title": "Jose Luis Elkoro", "text": "Jose Luis Elkoro Unamuno (Elgeta, 1935eko martxoaren 14a-) euskal herritar politikari ezkertiar eta abertzalea da. 1976an Bergarako alkatea izendatu zuten, frankismoa amaitu bezain laster. \nGaztaroa.\n1936ko gerra hasi zenean, familia Elgetako plazan bizi zen; Intxortako borroketan etxea suntsitua gertatu zitzaien. Aita errepresio-ekintzetan aritutako falangista talde baten burua izan zen.\nGerra ostean, familiak gosea eta arrazionamendua sufritu zuen, baserrietan zuten senideen bidez eskuratutako janariarekin lagunduak. Eskolan, maisua ere falangista zen eta ikasleei erdara, abertzaletasun espainiarra eta diziplina paramilitarra inposatzen zitzaien.\n9 urterekin Gasteizera ikastera bidalia izan zen, Corazonistas barnetegira. Lehen urtean, erdaraz ez jakitean, oso gaizki pasatu zuen. Gasteizen 8 urte egin zituen, batxilergoa amaitu arte. Ostean, Loiolako jesuitekin eginiko 6 hilebeteko egonaldi bat egin eta gero, familiako tailerrean lanean hasi zen aitarekin eta anaiarekin. Han lau urtez aritu zen (bitartean aita hil zelarik) eta gero bere tailer propioa abiatu zuen (Elai). Artean 27 urte zituen, eta handik gutxira ezkondu zen.\nBergarako \"Alkartunai\" taldetik alkatetzara (1960-1976).\n1960ko hamarkadan, Bergaran herri mailan ekintza politikorako giroa zegoen. Elkoro Sagarpe elkarte gastronomikoaren lehendakaria zen, eta herriko beste 20 bat talderekin batera denak biltzen zituen elkarte berri bat bultzatu zuten, Alkartunai izenekoa. Udalak egin beharreko lanak osatzen zituzten. Frankismo garaia zen eta udal kudeaketa paralelo baten moduko zerbait egiten zuten. Administrazioa oso motela zen, eta herriak behar asko zituen. Adibidez, anbulantziarik ez zegoen, eta arazo larriak zekartzan horrek. Ospitalea ere berreskuratu zuten, erretiratuen egoitza, anbulatorioa\u2026 Gorrentzako egoitza bat prestatu zuten, eta Euskal Herri osotik joaten ziren, besterik ez zutelako. Besteak beste, Aspaceren sorreran ere aritu ziren. Ikusita gauza askotarako udalera baimen eske joan behar zutela, zinegotzi bat sartzea erabaki zuten, elkarteen aldetik; hasieran elkarteko beste pertsona bat sartu zen, baina hark postua utzi behar izan zuen; orduan hasi zen Elkoro zinegotzi. Diktadurako Udal hartan bazen frankista ez zen zinegotzi talde bat; haiek ziren gehiengoa. Franco hil ondoren, 1976an Arias Navarro Espainiako presidenteak lege berri bat sortu zuen. Horren arabera, 10.000 biztanle baino gehiagoko herrietan zinegotziek aukeratu zezaketen alkatea. Horrela gehiengo hura aprobetxatuz 1976an izendatu zuten Elkoro Bergarako alkate.\nAlkateen mugimendua (1976-1980).\nBergaran bertan eta urte hartan beste hainbat herritako alkate eta zinegotzi bildu ziren foruen abolizioaren 100. urteurrenean, lege zaharren berreskurapena aldarrikatuz, besteak beste, eta ikurrinaren legalizazioa eskatuz Hego Euskal Herri osorako. \"Bergarako taldea\" edo \"Alkateen mugimendua\" izena hartu zituzten bildutakoek.\nHiru eskaera zituzten: presoak, euskara eta 1931ko Lizarrako Estatutuaren antzeko zerbait. Taldeak beste herrietan zabaltzen zuen mezua. Horrek desadostasuna ekarri zuen udalen eta herritarren artean. Udalen aurka mobilizatu zen jendea. Administrazioak frankistak ziren, eta ez zeuden eroso. Alkate askok dimisioa eman zuten, eta beste batzuek aukera izan uten sartzeko; hala nola, Arrasaten, Zarautzen eta Oiartzunen.\nUrte haietan, Telesforo Monzon buruzagi abertzale ezagunarekin batzartu zen Bergarako taldea ordezkatuz, euskal indar politikoen batasuna helburu. Halaber, Adolfo Su\u00e1rez presidente espainiarrarekin harremanetan ibili zen batzorde baten barruan amnistia lortu nahian, azkenean asmo horietan kale egin bazuten ere.\n1977an azkenik EAJ bere kabuz aurkeztu zen trantsiziozko lehenengo hauteskundeetan, batasunaren asmoak ere zapuzturik geldituz.\nBestela, 1978an \"Egin\" egunkariaren sorreran parte hartu zuen, eta berehala administrazio kontseiluaren presidente izendatu zuten. Halaber, Herri Batasunaren hastapenetan ere ibili zen udal hauteskundeei begira.\n1980ko eta 1990eko hamarkadak.\nMadrilen diputatu izendatu zuten birritan (1989-1993 eta 1993-1996), Gasteizen legebiltzarkide bi aldiz (1984-1986 eta 1986-1990) eta batzarkide Gipuzkoan birritan ere bai (1983-1987 eta 1987-1991). Azken tarte horretan Bergarako alkate berriro hautatu zen.\n1989ko azaroaren 20an, bestela, diputatuaren kargua hartzearen bezperan, atentatua pairatu zuen Madrilgo hotel batean, Josu Muguruza hil zutenekoa eta I\u00f1aki Esnaola larriki zaurituta izan zenekoa.\nGertaera latz hori gora-behera, 1990eko hamarkadan zehar hainbat bider lanetan ibili zen Espainiako Gobernua eta ETAren arteko konponbidea lortu nahian. Bide horretan, 1997an HBko Mahai Nazionalak erakunde armatuaren \"Alternatiba Demokratikoa\" dokumentua zabaltzeari ekin zion, eta horrek mahaikideei kartzelaratzea ekarri zien, tartean Elkoro zegoelarik. 20 hilabete eman zituen espetxean.\n18/98 sumarioa.\n1998ko uztailean, \"Egin\"en itxiera ondoren, 18/98+ auzian ere inputatu zuen Auzitegi Nazionalak, orduan jadanik kartzelan bazegoen ere. Prozesu luze eta eztabaidatuaren ostean 24 urteko zigorra ezarri zioten, ahalik eta gogorrena.\n2007an prostatako minbizia diagnostikatu zioten, prozesu judiziala bakarrik partzialki baldintzatu duena.\n2009an Martuteneko kartzelan sartu zuten eta 2010ren urriaren 14an aske utzi zuten."}
{"id": "141213", "revid": "119347", "url": "https://eu.wikipedia.org/wiki?curid=141213", "title": "Lena Meyer-Landrut", "text": "Lena Meyer-Landrut, izen artistikoz Lena soilik (1991ko maiatzaren 23a, Hannover), alemaniar abeslaria da. 2010eko martxoaren 10an \"Unser Star f\u00fcr Oslo\" (\"Oslorako gure izarra\") talentu berriak bilatzeko lehiaketako irabazlea izan zen. 2010eko maiatzaren 29ean \"Satellite\" abestia abestuz Eurovision Abesti Lehiaketa irabazi zuen. Hurrengo urtean Eurovisioneko partaide bezala errepikatu zuen, \"Taken by a Stranger\" abestiarekin hamargarren postua lortuz.\nMeyer-Landrutek bere ibilibidea \"Good News\" (2011), \"Stardust\" (2012), \"Crystal Sky\" (2015) eta \"Only Love, L\" (2019) albumekin jarraitu zuen, denak Alemaniako salmenta-zerrenda ofizialeko lehen bi postuetan sailkatu zirelarik. Bere albumetako hainbat abesti arrakastatsuak izan ziren alemanez hitz egiten duten Europako herrialdeetako pop zerrendentan, besteak beste \"Stardust\" eta \"Wild &amp; Free\"."}
{"id": "141229", "revid": "105290", "url": "https://eu.wikipedia.org/wiki?curid=141229", "title": "Artez euskara zerbitzua", "text": "ARTEZ Euskara Zerbitzua Kooperatiba Elkartea 1990 urtean sorturiko enpresa bat da eta bere xedea, lan munduan, euskara sustatu, garatu eta normalizatzea da. Esperientzia handia dauka Euskara Planak diseinatzen eta garatzen erakundeetan, sektore ezberdinetako enpresetan, elkargo eta elkarte profesionaletan, udaletan, merkatariei eta zerbitzu enpresetan. Euskara lan edo zerbitzu hizkuntza izateko prozesuan behar duten aholkularitza teknikoa, prestakuntza eta bestelako laguntzak eskainiz. Lan munduan Euskara Planak sustatzen eta garatzen, aitzindariak izan dira.\nEuskalgintzarako ekarpenak.\nEuskaldunongida.net\nEuskaraz aritzen diren profesional, merkatari eta negozio euskaldunak biltzen dituen zerrenda da. \"Baieuskarari\" ziurtagiriaren antzekoa zerrenda da, baina bertan aurki daitezkeenak ez dute zertan ziurtagiria izan behar, izan ere, edozeinek eman dezake izena bertan.\nArloka eta herrika bilaketak egiteko aukera ematen du webguneak.\nHiztegiak.net\nFirefoxerako \"Euskalbar\" aplikazioaren antzera, hiztegiak, glosarioak, banku terminologiakoak, eta abar biltzen dituen webgunea da.\nPapergintza\nFakturak, inprimakiak, agendak, zoriontzeko krismak eta bestelako paperezko euskarriak sortzen dituzte euskaren hutsunea betetze aldera.\nWeb gunea.\nhttp://www.artez.net/"}
{"id": "141231", "revid": "92763", "url": "https://eu.wikipedia.org/wiki?curid=141231", "title": "Ur zikin", "text": "Ur zikinak jatorriko egoera eta kondizioak aldatuta dituzten urak dira, giza-jarduera baten ondorioz gehienetan, ondorengo erabilera baterako kalitatearen kaltetan. Ur zikinetan biltzen dira etxeetatik isurtzen diren ur beltzak edo fekalak, etxeetako garbiketaren ondorioz sortutakoak, eta ur gris edo industrialak, jarduera industrialean sortutakoak. Ur zikinetan biltzen dira baita ere, hain kutsatuta egoten ez badira ere, euri-urak eta drainatzearen ondoriozko urak."}
{"id": "141233", "revid": "96586", "url": "https://eu.wikipedia.org/wiki?curid=141233", "title": "George Sand", "text": "George Sand (jaiotza-izena: Amandine Aurore Lucile Dupin), Dudevant baronesa, (Paris, Frantzia, 1804ko uztailaren 1a - Nohant, 1876ko ekainaren 8a), idazle frantziarra izan zen.\nFeminismoaren aitzindari, nobelak, ipuinak, antzezlanak, autobiografia bat, literatura kritika, politika-testuak eta abar idatzi zituen. Baina ez bakarrik literatura, pintura ere landu zuen. Aldi berean, politikarekin arduratutako emakumea izan zen, eta, neurri batean, 1848ko behin-behineko gobernuan parte hartu zuen.\nBiografia.\nGeorge Sand \u2014lagun eta senideentzat, Aurore\u2014, Parisen jaio zen 1804an, baina haurtzaroko zatirik handiena Nohanten eman zuen (Indre departamenduan), Marie-Aurore de Saxe, Madame Dupin Francueilgoa, amonaren etxe eta zaintzapean. Leku hori geroagoko nobela askotan erabili zuen. Maurice Dupin aita Maurice Saxoniako konde Frantziako mariskalaren biloba zen, eta familiako adar horren bidez, Luis XVI.a, Luis XVIII.a, Karlos X.a Frantziakoa eta Luis Filipe Frantziakoarekin lotuta zegoen.\n1822an, hemezortzi urte zituela, Casimir Dudevant baroiarekin ezkondu zen, eta bi seme-alaba izan zituzten. 1831n senarra utzi eta lauzpabost urteko \"bihurrialdi erromantiko\" batean murgildu zen. 1835ean dibortzioa lortu eta eta bi seme-alabak berekin eraman zituen Parisera.\nSenarra utzi ondoren, jantzi maskulinoen aldeko joera hartzen hasi zen, nahiz eta bilera sozialetan emakume arropak janzten segitu. Horrela jantzita joateak Parisen zehar libreago ibiltzeko aukera eman zion; hala, bere egoera sozialeko emakume batentzat bestela debekatuak liratekeen lekuetara sartzeko aukera izan zuen. Horren guztiaren ondorioz, baroisa bihurtu zenean lortutako pribilegioetako batzuk galdu zituen.\nHarreman nabarmenak.\nAmodio-bizitza mugitua izan zuen, maitale ugarirekin eta harengan eragina izan zuten zenbait harremanekin; Jules Sandeau idazlearekin (1931), izengoitia eman zionarekin; Prosper M\u00e9rim\u00e9e idazle eta arkeologoarekin zorigaiztoko amodio-kontu labur bat izan zuen; Alfred de Musset poetarekin (1833-1835); Louis-Chrysostome Michel; Pierre-Fran\u00e7ois Bocage; Charles Didier; F\u00e9licien Mallefille; Louis Blanc eta Fr\u00e9d\u00e9ric Chopin musikariarekin (1837-1847). Com\u00e9die-Fran\u00e7aiseko aktore Marie Dorvalekin ere ezkutuko harremana izan zuen: \"L\u00e9lia\" liburua inspiratu zion.\nSanden harremanen artean Chopinekin izan zuena nabarmentzen da. Sandek 1838-1839ko negua Chopinekin Mallorcan pasa zuen Valldemossako monasterio kartusiarrean (aldez aurretik abandonatuta). Mallorcara bidaia, \"Negu batez Mallorcan\" (\"Un hiver \u00e0 Majorque\"), liburuan deskribatu zuen eta 1841ean argitaratu zen lehen aldiz. Chopin, ordurako, tuberkulosi hasiberria zuen bere harremanaren hasieran, eta negu hotz eta hezea Mallorcan igarotzeak, ostatu egokia lortu ezinean, sintomak areagotu zizkion. Hil baino bi urte lehenago, hainbat arrazoi zirela medio, bereizi egin ziren. \"Lucrezia Floriani\" eleberrian, Karol izeneko Ekialdeko Europako printze gaixoberarentzat eredu gisa Chopin erabili zuen. Adin ertaineko emakumezko aktore batek (Lucrezia) zaintzen du Karol, eta asko sufritzen du, Karol maite duelako. Sandek Chopinen karikaturarik ez zuela egin adierazi zuen arren, liburuaren argitalpenak eta irakurle kopuru handiak, besteak beste, elkarrenganako antipatiaren arrazioa da, agian. Haien arteko harremanean inflexio-puntua alaba Solange izan zen.\nChopin adeitsua izaten segitu zuen Solangerekin, berak eta senarrak, Auguste Cl\u00e9singerrek, Sandekin diruagatik borroka izan ondoren. Sandek Solangerekiko Chopinen laguntza oso desleialtzat hartu zuen, eta Chopinek Solange beti \"maite\" zuenaren baieztapen moduan. Mauricek, Sanden semeak, ere ez zuen Chopin gogoko. Mauricek bere burua \"finkako gizon\" gisan ezarri nahi zuen eta ez zuen Chopin bere aurkari izatea nahi. Inoiz ez zitzaion eskatu Chopini Nohant uzteko; 1848an Parisera itzuli zen Erresuma Batuan zeharreko bira baten ondoren, eta hurrengo urtean Place Vend\u00f4men hil. Chopinek ez zuen zentimo bat ere une horretan: lagunek bertako egonaldia ordaindu behar izan zioten, baita La Madeleine elizako hileta-elizkizuna ere. Han 3.000 lagun baino gehiago izan ziren, tartean Eug\u00e8ne Delacroix, Franz Liszt, Victor Hugo eta beste pertsona famatu asko, baina George Sand, ez.\nHeriotza.\nSand Nohanten hil zen, Ch\u00e2teauroux inguruan, Fantziako Indre departamentuan, 1876ko ekainaren 8an, 71 urte zituela. Nohant-Viceko kaperaren atzeko hilerri pribatuan lurperatu zuten. 2003an, haren gorpuzkinak Parisko Panteoira eramateko planak eztabaida sortu zuten.\nIbilbide profesionala eta politika.\nGeorge Sandek, 27 urte zituela, Europan edozein generotako idazlerik ezagunena izan zen, Victor Hugo eta Honore de Balzac baturik baino ezagunagoa izanez 1930 eta 1840ko hamarkadetan, Ingalaterran. Izan ere, oso ospetsua izaten jarraitu zuen bere bizitza osoan eta hil ondoren ere. Bere karreraren hasieran eskaera handia zuen eta, 1836rako, bere idatzien hainbat bildumen artean lehenengoa 24 liburukitan argitaratu zen. Guztira, bere \"obra osoen\" lau edizio argitaratu ziren, eta, 1880an, seme-alabek beren literatur ondarearen eskubideak saldu zituzten 125,000 frantziar liberatan (36 k. urreren baliokide, edo USD 2015ean 1,3 milioi dolar).\nBere haurtzaroko bizipenetan oinarrituta, \"La Mare au diable\" (1846), \"Fran\u00e7ois le Champi\" (1847-1848), \"La Petite Fadette\" (1849) eta \"Les Beaux Messieurs de Bois-Dor\u00e9\" (1857) idatzi zituen. \"Negu batez Mallorcan\" (\"Un hiver \u00e0 Majorque\") liburuan, 1833tik 1839ra bitartean Chopinekin uharte horretan igaro zuen aldia deskribatu zuen. Beste eleberriak honako hauek dira: \"Indiana\" (1832), \"L\u00e9lia\" (1833), \"Mauprat\" (1837), \"Le Compagnon du Tour de France\" (1840), \"Consuelo\" (1842-1843), eta \"Le Meunier d'Angibault\" (1845). Antzerki-piezak eta pieza autobiografikok \"Histoire de ma vie\" (1855), \"Elle et lui\" (1859, Mussetekin izandako harremanari buruz), \"Journal intime\" (1926, hil ondoren argitaratua) eta \"Correspondance\" dira, besteak beste. Sarritan bere antzerki lanak Nohant finkan antzeztera ematen zituen.\nMundu osoan oso ezaguna izan zen, eta bere praktika sozial, idatzi eta sinesmenek iruzkin ugari eragin zituzten, askotan, arteen eta letren munduko beste kide batzuen aldetik.\nJules Sandeau idazlearekin izandako kolaborazio baten emaitza izan zen Sanden debut literarioa. Ipuinak elkarrekin argitaratu zituzten, \"Jules Sand\" sinatuz. Sandek kaleratu zuen lehen eleberria, \"Rose et Blanche\" (1831), Sandeaukin elkarlanean idatzi zuen. Ondoren, bere lehen eleberri independienterako, \"Indiana\" (1832), famatu bihurtu zen izengoitia hartu zuen: George Sand.\nPolitika.\nSand literatura kritika eta testu politikoak idatzi zituen. Bere bizitza hasieran, pobre eta langile klaseen aldekoa zen, baita emakumeen eskubideena ere. 1848ko iraultza hasi zenean, errepublikari sutsua izan zen. Sandek bere egunkari propioa izan zuen, langileen kooperatiba batean argitaratua.\nHala ere, Parisko Komunaren indarkeriaz harrituta zegoen. Idatzi zuen: \"Abentura izugarriak jarraitzen du. Beraiek erreskatatzen dute, mehatxatzen dute, atxilotzen dute, epaitu egiten dute. Udal guztiak, establezimendu publiko guztiak hartu dituzte, munizioak eta elikagaiak lapurtzen ari dira\".\nPolitikoki, oso aktibo bihurtu zen 1841az geroztik eta eguneko buruzagiek maiz kontsultatu zuten berarekin eta bere aholkua onartzen zuten. 1848ko behin-behineko gobernuko kidea izan zen, eta Luis Napoleon Bonaparteren 1851ko estatu-kolpearen garaian, bere lagunen zigorrak murrizteko eta barkamenak lortzeko tratutan ibili zen.\nParisko Komunaren garaian bere idatzi eta inplikazioagatik ezaguna zen. Bertan, Versallesko batzarrean \"komuneroen\" aurkako jarrera hartu zuen, indarrezko ekintzak bultzatuz \"matxinatuei\" aurre egiteko."}
{"id": "141234", "revid": "105290", "url": "https://eu.wikipedia.org/wiki?curid=141234", "title": "Pijo", "text": "Pijoak XX. mendearen bukaeran sortutako gazte-kultura edo \u00ab\"hiri-tribu\"\u00bb izendatzeko erabiltzen den, izen horrekin Espainian garatua baina mundu osoan ere zabaldua beste izen batzuk erabiliz, ingelesezko \"posh\" izenez besteak beste. Maila ekonomiko altuko gizarte klase eta horrek izaten duen jarrera kontserbadorea izendatzeko termino gutxiesgarria ere bada. Ahalmen ekonomiko handiko familiakoak eta gehienetan ikastetxe pribatuetan heziak, \"snob\" moduan jokatu eta portaera eta ohitura nabarmenak dituzten gazteak dira: modazaleak dira, arropa eta bestelako osagarrietan marka jakinen jarraitzaileak dira eta gizarteko goi-klaseetan praktikatu ohi diren kirolak praktikatzen dituzte. Hitz egiteko modu nabarmena ere izaten dute. Aldi berean, eskuineko ideologia politikoa egotzi zaie. Pijoa gazte-kulturatik kanpo gutxietsi egiten den nortasuna da: bizimodu erraza dutela eta kaskarinak direla baieztatzen da. Pijo eredua islatzen duten pertsonaia ezagunak ere taxutu dira, Alejandro Agag eta Victoria Beckham esaterako .\n\"Pijo\" izena.\n\u00ab\"Pijo\"\u00bb hitza \u00ab\"pija\"\u00bb gaztelerazko hitzetik dator, herri hizkeran zakila izendatzeko erabiltzen dena. \"Pijo\" izena Espainian erabiltzen den terminoa da, baina munduko beste herrialdeetan bestelako izenak jasotzen ditu nortasun honek: \u00ab\"posh\"\u00bb edo \u00ab\"preppy\"\u00bb kultura anglosaxoiarrean, \u00ab\"kakker\"\u00bb neerlanderaz, \u00ab\"chetos\"\u00bb edo \u00ab\"conchetos\"\u00bb Argentinan eta Uruguain, \u00ab\"fresas\"\u00bb Mexikon, \u00ab\"pituco\"\u00bb Peru eta \u00ab\"sifrino\"\u00bb Venezuelan."}
{"id": "141235", "revid": "103793", "url": "https://eu.wikipedia.org/wiki?curid=141235", "title": "Aragoiko Erribera", "text": "Aragoiko Erribera edo Aragoi Beherea Aragoi ibaiak bere ibilguaren behereneko aldean eratzen duen ibarraren eskualde naturala da. Beraz, Nafarroako eskualde geografiko bat da, foru erkidego horren hegoaldean dagoena.\nUdalerriak.\nEskualde hau zehazki non hasten den ez dago garbi, baina Zarrakaztelutik beherakoa behintzat hartzen du Aragoi behereko eskualdeak.\nHala, bada, ibaiaren uren noranzkoari jarraituz, Nafarroako udalerri hauek barne hartzen ditu, osorik edo zati batean:\nNatura.\nAragoi behereko gainerako ibarbasoek balio handia dute naturaren ikuspegitik.\nAntzina ibarbaso horiek askoz zabalagoak ziren, eta uholde ordoki osoa estaltzen zuten, hau da, ibaitik hasi eta herriak dauden terrazaraino doan ordoki osoa. Denborarekin, nekazariek pixkanaka lurra kendu zioten ibaiari, soroak egiteko, oso lur emankorrak direnez."}
{"id": "141236", "revid": "42539", "url": "https://eu.wikipedia.org/wiki?curid=141236", "title": "Aragoi Beherea (argipena)", "text": "Aragoi Beherea izeneko hiru eskualde daude:\nIzen horietako letra larrien eta xeheen erabileraz, Euskaltzaindiak hau dio:"}
{"id": "141237", "revid": "448", "url": "https://eu.wikipedia.org/wiki?curid=141237", "title": "Aragoi Beherea (argipen)", "text": ""}
{"id": "141238", "revid": "201", "url": "https://eu.wikipedia.org/wiki?curid=141238", "title": "Piltzarketari", "text": ""}
{"id": "141240", "revid": "9786", "url": "https://eu.wikipedia.org/wiki?curid=141240", "title": "7,62 NATO", "text": ""}
{"id": "141244", "revid": "512", "url": "https://eu.wikipedia.org/wiki?curid=141244", "title": "Segmentazio (argipena)", "text": "Segmentazio hitzak adiera zenbait ditu:"}
{"id": "141255", "revid": "201", "url": "https://eu.wikipedia.org/wiki?curid=141255", "title": "Arku prozedura", "text": ""}
{"id": "141256", "revid": "1340", "url": "https://eu.wikipedia.org/wiki?curid=141256", "title": "Plakton", "text": ""}
{"id": "141260", "revid": "1340", "url": "https://eu.wikipedia.org/wiki?curid=141260", "title": "Bostoneko Arte Ederren Museoa", "text": ""}
{"id": "141261", "revid": "1545", "url": "https://eu.wikipedia.org/wiki?curid=141261", "title": "Gazako ontzien aurkako erasoa", "text": "Gazako ontzien aurkako erasoa 2010eko maiatzaren 31n Gazara laguntza humanitarioa zeramaten zortzi ontzien aurka Israelgo itsas armadak nazioarteko uretan egindako erasoa izan zen. Ekintza humanitarioan parte hartzen ari ziren ontzien taldeak Askatasunaren ontzidia zuen izena. Nazioartean bildutako 10.000 tona laguntza humanitario zeramatzan ontzidia maiatzaren 30ean atera zen Zipreko alde turkiarretik, Israelek blokeatutako Gazara giza laguntza eramateko asmoarekin.\nIsraelen erasoa kostaldetik 40 miliara gertatu zen, nazioarteko uretan, eta 19 pertsona hil zituzten. Ontzietan, munduko 32 herrialdetako 750 ekintzaile zihoazen.\nIsraelek erasotako ontziak.\nAskatasunaren ontzidia osatzen zuten zortzi itsasontzietatik, sei hauek abiatu ziren 2010eko maiatzaren 31n, eta Israelgo armadak eraso zien:\nMatxuratutako ontziak.\nBeste bi itsasontzi hauek ez ziren egun hartan abiatu, arazo mekanikoak zirela kausa:\nOntzietan zihoazen pertsona ospetsuak.\nOntzietan zihoazen pertsona ospetsuen artean, aipatzekoak dira Mairead Corrigan Nobel sariduna, Denis Halliday NBEko idazkariorde nagusia, Henning Mankell suediar idazlea, Knesseteko kide bat, eta Europar Legebiltzarreko eta europar nahiz arabiar herrialdeetako parlamentuetako hainbat kide."}
{"id": "141262", "revid": "1545", "url": "https://eu.wikipedia.org/wiki?curid=141262", "title": "Botere Judizialaren Kontseilu Nagusia", "text": "Botere Judizialaren Kontseilu Nagusia edo CGPJ () 1978ko Espainiako Konstituzioaren arabera, Espainiako botere judizialaren gobernu-erakunde gorena da. Bere funtzio nagusia epaile eta magistratuen independentzia bermatzea da Estatuko beste botereetatik.\nEspainiako Konstituzioak Botere Judizialaren Kontseilu Nagusia ezartzen du 122.2 eta 122.3 idatz zatietan, eta beste inon ez du aipatzen:\nKonstituzioak ez du aipatzen Kontseilu Nagusiaren independentzia, ez eta Kontseilu Nagusiak dituen eginkizunak ere, epaileak gobernatzeko eginkizunaz beste.\nOsaketa.\nCGPJeko kideak (bokalak) Gorte Nagusiek hautatzen dituzte, Diputatuen Kongresuan eta Senatuan, hiru bosteneko gehiengoaz. Erakundeko presidentea Botere Judizialaren Kontseilu Nagusiko bokalen mahaiak hautatzen du. Formalki erregeak izendatzen ditu ondoren."}
{"id": "141263", "revid": "1340", "url": "https://eu.wikipedia.org/wiki?curid=141263", "title": "CGPJ", "text": ""}
{"id": "141267", "revid": "6327", "url": "https://eu.wikipedia.org/wiki?curid=141267", "title": "STAB", "text": ""}
{"id": "141268", "revid": "448", "url": "https://eu.wikipedia.org/wiki?curid=141268", "title": "Pampi Laduche", "text": ""}
{"id": "141277", "revid": "1340", "url": "https://eu.wikipedia.org/wiki?curid=141277", "title": "Peter Mokaba Estadioa", "text": ""}
{"id": "141278", "revid": "1340", "url": "https://eu.wikipedia.org/wiki?curid=141278", "title": "Mbombela Estadioa", "text": ""}
{"id": "141283", "revid": "512", "url": "https://eu.wikipedia.org/wiki?curid=141283", "title": "CETME", "text": "CETME akronimoa (Centro de Estudios Tecnicos de Materiales Especiales, \"Material Berezien Azterketa Teknikorako Zentrua\" ) 1949 Espainiak indar armatuentzat fusil berri bat sortzeko martxan jarri zuen zentro bat zen, bertan subfusiletatik metrailadoreetaraino diseinatu zirelarik.\nHala ere besterik gabe esaten denean, 7,62 NATO kalibrean kamaratutako CETME borroka fusilei buruz hitz egiten ari dela suposatzen da. Fusil familia honen lehenengo prototipoak 1950ko hamarkadan ikusi zuten argia, 1956ean produkzioan hasi zelarik hurrengo urtean Espainiar armadan errifle nagusi bezala hartua izateko.\nCETME borroka fusilak.\n1950.en hamarkada hasieran CETME zentrora Ludwig Vorgrimler su arma diseinatzaile alemaniarra iritsi zen. Ludwig Vorgrimler Bigarren Mundu Gerran Mauser Werke arma etxe famatuarentzat lanean ibili zen, bertan arma desberdinak diseinatu zituelarik. Vorgrimler Stg45 eraso fusilaren diseinatzaileetako bat izan zen eta hemendik etorri zen CETME fusila diseinatzeko bidea. Frantzian CEAM/AME fusilaren inguruan lanean jardun zuen, Stg45 eraso fusilaren bidea jarraituz, baina frantziar gobernuaren interes faltaren ondorioz Espainiara iritsi zen. Espainian lanean jarraitu zuen CETME fusilari forma emanaz, 1950ko hamarkada erdialdera CETME modelo A fusilak argia ikusi zuelarik.\nBorroka fusilaren lehenengo diseinuak 7,92 x 40 CETME kartutxoaren inguruan diseinatu ziren. Kartutxo honek bala aluminiozko bala luze eta zorrotz bat zerabilen, eta nahiz eta egokia zela ikusi, alde batera utzi zen 7,62 NATO kartutxoaren inguruan lanean hasteko. Azkenik fusila kartutxo honetara egokituta egin zen, ala ere A eta B serietako fusilek 7,62 NATO neurriko kartutxoak tiratzen zituzten arren, kartutxo indartsuak produzitzeko problemak zirela eta, bala arinago bat eta bolbora gutxiago zuten kartutxo berezian erabiltzen zituzten 7,62 Espa\u00f1ol bezala ezagunak zirenak. 1964ean CETME C modeloa produkzioan sartu zen arte CETME fusilek ezin zituzten NATOko espezifikazioak betetzen zituzten kartutxoak tiratu, garai berdinean NATOko kartutxoekin aldagarriak ziren kartutxoak (nahiz eta espezifikazioak guztiz ez bete), 7,62 NATO-Espa\u00f1ol deituak, produzitzen hasi zirelarik Espainian.\nLizentzia salketa, Hecker &amp; Koch.\n1957an Hecker &amp; Koch (H&amp;K) etxe alemaniarrak CETME modelo A fusila Alemanian produzitzeko lizentzia erosi zuen. Lizentzia honen kondizioterako bat H&amp;K etxearentzako mundu mailako esportazio esklusiba izan zen. Ordainetan H&amp;K etxeak armaren diseinu problema batzuk konpondu zituen.\n1958.ean hasi zen produkzioa Alemanian H&amp;K G3 izenpean, 1999 arte iraun duelarik. H&amp;K etxeak, CETME fusilen arrabol bidezko itxiera erdizurrunaren diseinuan oinarriturik HK33 eraso fusila, HK21 eta HK23 metrailadoreak, MP5 subfusilak eta beste hamaika arma diseinatu eta produzitu ditu."}
{"id": "141287", "revid": "512", "url": "https://eu.wikipedia.org/wiki?curid=141287", "title": "Le Chat Noir", "text": "Le Chat Noir (euskaraz \"katu beltza\"), Paris hiriko Montmartre auzo bohemioan zegoen XIX. mende amaierako kabaret bat izan zen. 1881eko azaroaren 18an Rochechouart boulevardean Rodolphe Salis artistak inauguratu zuen, eta 1897an itxi zuten (1900ko Erakusketa Unibertsalean bertaratzeko asmoz joan ziren Picasso eta beste hainbaten atsekaberako).\nKabareta hainbat ikuskizun izateagatik ospetsu bilakatu zen: Aristide Bruant kantautorearen ekitaldiak, Rodolphe Salis eta Henri Rivi\u00e8rek sortutako txinatar itzalen antzerkia, eta euren ohiko bezeroen artean artista eta jende garrantzitsu asko egon ohi ziren.\nGaur egun ostalaritzako egoitza askok bere izena daramate, adibidez Parisko \"Chat noir\" taberna, Bruselako \"Au chat noir\" jatetxea, Greziako Corfu hiriko \"Le Chat Noir\" kafetegia, Buenos Aires hiriko \"El Gato Negro\" kafetegia, eta abar.\nKabaret honetan ohikoak izan ziren hainbat bezero ospetsu:"}
{"id": "141291", "revid": "12654", "url": "https://eu.wikipedia.org/wiki?curid=141291", "title": "Zipreren banaketa administratiboa", "text": "Zipre administratiboki sei barrutitan banatzen da (\u03b5\u03c0\u03b1\u03c1\u03c7\u03af\u03b5\u03c2 \"eparkia\"). Hiriburuen araberako barrutiak eratu ziren.\nHalaber, barrutian udalerrietan banatzen dira ondorengo mapan ikus daitekeen bezala:\nBestelako administrazioa.\nZipre uhartean, badaude Zipreren subirautzapean ez dauden bi eremu: Akrotiri eta Dhekelia. Bi gune horiek Erresuma Batuaren base burujabeak dira. Bestalde, uhartea erditik aldez alde eremu batean Nazio Batuek kontrolatzen dute Hego Zipre eta Ipar Zipreren banaketa eremua delako."}
{"id": "141293", "revid": "1340", "url": "https://eu.wikipedia.org/wiki?curid=141293", "title": "Zipreko barrutiak", "text": ""}
{"id": "141297", "revid": "105290", "url": "https://eu.wikipedia.org/wiki?curid=141297", "title": "Danimarkaren banaketa administratiboa", "text": "Danimarka administratiboki bost eskualde eta barrutitan banaturik dago, denera 98 direlarik. Antolamendu administratibo hau 2007ko urtarrilaren 1etik aurrera ezarri zen, data horretan aurretik zegoen lurralde banaketa historikoa desegin zen.\n1970 eta 2006 arteko antolamendua.\n1970etik 2006ko abenduaren 31ra arte, Danimarka 13 barruti () eta 271 komunetan () banaturik egon zen.\nKopenhage hiriguneko kasuan, hau bi udalerri autonomoen salbuespenarekin, bata izen berekoa eta bestea Frederiksberg, izen bereko barrutiak kudeatzen zituen. Bestalde, Bornholm uhartea bost udalerrik osatzen zuten konderria zen, 2003ko urtarrilaren 1ean eskualdeko udalerri bakar bat osatu zuten arte. Eskualdeko udalerri honek hiriburuko udalerri autonomoen ezaugarri berdinak zituen.\n2004an gobernuak gaur egungo administrazio sistema berritzea proposatu zuen: osasun zerbitzua hobetu asmoz bost eskualde eratu ziren. Gainera proposamenak bere barnean gutxienez bakoitzak 20.000 biztanle zituzten 100 inguru udalerrietarako murrizketa zeraman (nahiz eta salbuespen batzuk ezarri izan). Azkenik 2005eko otsailaren 24an Danimarkako legebiltzarrak proposamena onartu zuen."}
{"id": "141299", "revid": "336", "url": "https://eu.wikipedia.org/wiki?curid=141299", "title": "Fitoplankton", "text": "Itsas biologian edo limnologian fitoplankton planktonaren izaki autotrofoei deritze. Alegia, fotosintesia egiteko gai dira, euren elikagaia ekoiztuz. Izena grekeratik datorkie: alde batetik, \u03c6\u03cd\u03c4\u03bf\u03bd (phyton, \"landare\") eta, bestetik, \u03c0\u03bb\u03b1\u03b3\u03ba\u03c4\u03bf\u03c2 (\"pl\u00e1nktos\", \"arlote\" edo \"bilinbolaka doana\").\nEzaugarriak.\nTalde honen barnean tradizonalki algatzat harturiko eta ikerturiko (botanikak eta,bereziki, fikologiak) hainbat izaki daude. Gaur egun, organismo hauek bakteriatzat - zianobakteriak|alga urdinak - edo protistatzat. Talde garrantzitsuenetarikoa, bere ugaritasuna eta dibersitateagatik, diatomeen taldea da. Mikroorganismo horiek pigmentu horixkak dituzte.\nNahiz eta, oro har, planktona organismo mikroskopikoez osaturik dagoela uste den, badira zenbait alga ozeanoan askatasun osoz bizi daitezkeenak, hala nola: sargazoak. Hala ere, fitoplanktonaren zati dira.\nGarrantzi ekologikoa.\nFitoplanktona uretako ekosistemen kate trofikoaren oinarrian aurkitzen da, organismo nagusiagoen elikagai baita. Honela, uretako ekoizpen primarioaren zati garrantzitsuenaren ardura berea da, batik bat uretako animalietan.\nHala eta guztiz ere, horrez gain, fitoplanktona oxigenoaren presentziaren erruduna da.. Fotosintesi oxigenikoa zianobakterioengatik agertu zen, zeintzuk alga eukariotoen plastoen arbasoak diren. 2.000 milioi ingurko tartean, hau da, lurreko landareen garapenera arte, fotosintesia uretako ezaugarria zen.\nLoramendua edo \"bloom\"a.\nHalere, azkarregi ugalduz gero, fitoplanktona zenbait arazo ekologikoren sorburu da: elikagai gehiegi egotean eta tenperatura egokia izatekotan, mikroorgansmo hauek erraz ugal daitezke erritmo oso bizkorrean. Honenbestez, loramendua edo marea gorria jazotzen da zenbait itsasotan. Egoera honetan, urak kolore berdexka hartzen du, baina egun baten edo biren buruan (tenperaturaren arabera) marroixka bilakatzen da. Hori planktonak elikagaiak agortzean eta hiltzen hasten denean gertatzen da. Momentu horretan, uretako organismoen deskonposaketa dela eta, oxigenoa agortzen da eta horrek animalien itotzea eragiten du. Egoera hau naturala izan badaiteke ere, eutrofizazioak ere efektu bera du.\n Loramendu naturaletan elikagaien agorpenak edo tenperaturaren berrezartzeak egoera amaiarazi dezake.\nArestian esan bezala, marea gorria ere eragin ditzakete. Hori, zenbait organizsmok toxinak askatzean jazotzen da, hala nola: \"alga marroi\" deritzenak.. Hau dela eta, akuikulturako hainbat instalazio bota behar izan dituzte."}
{"id": "141300", "revid": "1340", "url": "https://eu.wikipedia.org/wiki?curid=141300", "title": "Danimarkako banaketa administratiboa", "text": ""}
{"id": "141302", "revid": "82059", "url": "https://eu.wikipedia.org/wiki?curid=141302", "title": "IFK Mariehamn", "text": "IFK Mariehamn \u00c5land Uharteetako Mariehamn hiriburuko futbol-taldea da. Gaur egun, Veikkausliiga jokatzen dihardu.\nHistoria.\nKirol taldea 1919an sortu zen baina futbol-atala 1930 hamarkadaren erdikoa da. 2005ean maila gorenera igo zen eta 2015ean kopa eta 2016an liga irabazi zituen."}
{"id": "141303", "revid": "119347", "url": "https://eu.wikipedia.org/wiki?curid=141303", "title": "Poloniaren banaketa administratiboa", "text": "Poloniaren banaketa administratiboa, 1999ko urtarrilaren 1etik, hiru mailatan antolaturik dago. Herrialdea 16 voivoderritan banaturik dago eta hauek 380 \"powiat\" edo konderritan. Konderriak, berriz, \"gmina\" edo udalerritan azpizatiturik daude. Bestalde, hiri handiek eskuarki \"powiat\" (konderri) zein \"gmina\" (udalerri) estatusak dauzkate.\nLaburbilduz:\nVoivoderriak.\nXIV. mendetik aurrera Polonia hainbat voivoderritan banatuta egon da. XX. mendean zehar aldaketa hauek jazo ziren:\nBai bere izendapenez nahiz eskualdez Poloniako eskualde historikoekin bat datoz."}
{"id": "141305", "revid": "6327", "url": "https://eu.wikipedia.org/wiki?curid=141305", "title": "Behe Silesia", "text": ""}
{"id": "141306", "revid": "119347", "url": "https://eu.wikipedia.org/wiki?curid=141306", "title": "James Bond", "text": "James Bond fikziozko britainiar espioi bat da, 007 agentea izenaz ere ezaguna, Ian Fleming britainiar idazleak 1953an sortua. \"James Bond\" eleberri seriearen protagonista da, hainbat film, komiki eta bideo-jokotan ere ageri dena. Fikzioan, Erresuma Batuko Inteligentzia Zerbitzu Sekretuko agentea da; errealitatean, 1995az geroztik zerbitzu horren izena MI6 da.\n1953tik 1964ra, Ian Flemingek hamabi eleberri argitaratu zituen, James Bond pertsonaia protagonistatzat hartuta, munduan sekulako arrakasta izan zutenak. James Bond espioi seduktore handiaren arketipo eta mito moderno bihurtu da, akziozko zinemaren eredugarri.\nPertsonaia.\nErresuma Batuko Inteligentzia Zerbitzu Sekretuko agentea da, 007 kode zenbakiarekin. Londresen bizi da, baina nazioartean bidaiatzen du bere lan aktiboa dela eta.\nFilmak.\nFlemingen eleberri guztien eta istorio gehienen film eta telebista egokitzapena egin da, batzuetan jatorriko materiala gertutik jarraituz, eta beste batzuetan, era oso librean. Azken filmek eleberri horetako elementu batzuk hartzen dituzten gidoi originalak erabili dituzte.\nHaren paperean zortzi aktore aritu dira. Eon Productions ekoiztetxeak 25 film ofizial ekoitzi ditu. Eonek ekoitzi ez dituen James Bonden beste hiru film ez ofizial daude, nahiz eta pertsonaiaren legezko egokitzapenak izan."}
{"id": "141308", "revid": "4380", "url": "https://eu.wikipedia.org/wiki?curid=141308", "title": "Caja Laboral - Euskadiko Kutxa", "text": ""}
{"id": "141309", "revid": "6327", "url": "https://eu.wikipedia.org/wiki?curid=141309", "title": "Caja Laboral", "text": ""}
{"id": "141311", "revid": "105290", "url": "https://eu.wikipedia.org/wiki?curid=141311", "title": "Hodei piroklastiko", "text": "Hodei edo isuri piroklastikoa (grezieratik, \"\u03c0\u03c5\u03c1\", \"su\" + \"\u03ba\u03bb\u03b1\u03c3\u03c4\u03cc\u03c2\", \"hautsi\") erupzio bolkaniko batzuen ondorio suntsigarria da, non gas eta arroka isuri laster eta beroa sumenditik irteten den. 700\u00a0km/h abiadura har dezake eta 1000\u00a0\u00b0C-ko tenperatura. Hodeiak lurra jo eta maldan behera isurtzen da grabitatearen eraginez. Abiadura isuriaren dentsitatearen eta maldaren araberakoa da.\n1902ko maiatzaren 8an, Martinikako Pel\u00e9e sumenditik jalgitako hodei piroklastiko batek (, \"hodei goria\") Saint-Pierre hiria suntsitu zuen segundo gutxitan, eta 30.000 hildako eragin. Herkulano hiri erromatarraren suntsiketa hodei piroklastiko bati egozten zaio.\nZergatikoak.\nZergatiko ugari daude hodei piroklastikoak sor ditzakeenak:"}
{"id": "141312", "revid": "201", "url": "https://eu.wikipedia.org/wiki?curid=141312", "title": "Isuri piroklastiko", "text": ""}
{"id": "141313", "revid": "201", "url": "https://eu.wikipedia.org/wiki?curid=141313", "title": "Laino piroklastiko", "text": ""}
{"id": "141314", "revid": "201", "url": "https://eu.wikipedia.org/wiki?curid=141314", "title": "Soufriere Hills", "text": ""}
{"id": "141315", "revid": "12788", "url": "https://eu.wikipedia.org/wiki?curid=141315", "title": "Hego-ekialdea (Botswana)", "text": "Hego-ekialdea Botswanako barrutietako bat da. Bertan dago Gaborone, Botswanako hiriburua. Hego-ekialdean, Hegoafrikako Ipar-mendebaldea probintzia du. Botswanako ondorengo barruti hauekin ere du muga:"}
{"id": "141316", "revid": "448", "url": "https://eu.wikipedia.org/wiki?curid=141316", "title": "Arrazaren Eguna", "text": ""}
{"id": "141317", "revid": "6327", "url": "https://eu.wikipedia.org/wiki?curid=141317", "title": "Arrazaren Egun", "text": ""}
{"id": "141319", "revid": "12788", "url": "https://eu.wikipedia.org/wiki?curid=141319", "title": "Hegoaldea (Botswana)", "text": "Hegoaldea Botswanako barruti bat da. Barrutiko hiriburua Kanye da, Bangwaketse-tarren aberria hain zuzen ere. Beste hainbat hiri handi daude barrutian, hala nola Mushopa (Bakgatla-ba-ga Mmanaana-tarren aberria) edo Goodhope (Barolong-tarren aberria). Herrialdeko behi-haragi ekoizle handienetarikoa da, eta nekazaritza gune garrantzitsuak daude, non besteak beste artoa lantzen den. Botswanako hirugarren mehatze garrantzitsuena ere bertan dago, harri-bitxien erauzketaren bitartez herrialdeko oparotasun ekonomikoa mantentzen duena."}
{"id": "141320", "revid": "6327", "url": "https://eu.wikipedia.org/wiki?curid=141320", "title": "Miguel de Unamuno", "text": ""}
{"id": "141321", "revid": "6327", "url": "https://eu.wikipedia.org/wiki?curid=141321", "title": "Migel Unamuno", "text": ""}
{"id": "141324", "revid": "56334", "url": "https://eu.wikipedia.org/wiki?curid=141324", "title": "Jesus Mari Zabarte", "text": "Jesus Mari Zabarte Arregi \"Garratz\", (Arrasate, Gipuzkoa, 1945eko urriaren 6a - ) ETAko kidea izan da. 1967. urtean egin zen ETAko kide. 1973an, 1978an eta 1984an atxilotu zuten. Espetxeraturik denbora gehien egon den ETA erakunde armatuko kidea izan da. 2013ko urtarrilean Auzitegi Gorenaren \"197/2006 doktrina\" aplikatu zioten baina Estraburgoko Auzitegiak \"doktrina\" hori modu retroaktiboan aplikatzea giza eskubideen aurkakoa dela baieztatu ondoren, 2013ko azaroaren 20an aske geratu zen. Itzal handia zeukan ETAko presoen artean. EPPKren mintzakidea izendatu zuten 1997an.\nFamilia.\nBere gurasoek, Tomas Zabarte eta Joxepa Arregik hiru seme-alaba izan zituzten: Jose Alberto, Isabel eta, gazteena, Jesus Mari. Jesus Mari jaio aurretik hil zen Tomas, Joxepak 25 urte zituela.\nJoxepa Arregi Arrasateko Musakola auzoko Garratz baserrian jaio zen. Amaren baserriko izena jarriko zioten ezizen Jesus Mariri: \"Garratz\"\nTomas Zabarte Iturriaga, bere aita, Gazte Sozialista Bateratuetako (JSU) kidea izan zen. 1934ko Urriko Iraultzan parte hartzeagatik Guadalupeko gotorlekuan kartzelatu zuten. 36ko gerran, Gazte Sozialista Bateratuen Dragones miliziano batailoiko teniente izan zen. Besteak beste, Intxortako frontean egin zuen borroka bere batailoiarekin. Azkenean, Asturiasko frontean atxilotu zuten, eta kartzelatu. Aita espetxetik irten ondoren ezkondu ziren.\nETAko kide.\nTxomin Iturberen bidez sartu zen ETA erakundean, 1967. urtean. 1969an ihes egin zuen Arrasatetik Ipar Euskal Herrira, bertan errefuxiatzeko. ETA V.aren berrantolaketan parte hartu zuen Eustakio Mendizabal \"Txikia\", Txomin Iturbe, Jose Manuel Pagoaga \"Peixoto\" eta beste militante batzuekin.\nIpar Euskal Herrian ezkondu eta seme bat izan zuen. 1975Eko ekainaren 19ean bere andrea izandakoa bahitzen saiatu zen Batall\u00f3n Vasco Espa\u00f1ol deklakoak.\nETA V.eko fronte militarrean aritu zen. Polizia eta guardia zibilekin enfrentamendu eta tiroketa ugari izan zituen. Erakutsitako ausardia eta determinazio neurrigabeek sona handia eman zioten Euskal Herriko ezker abertzalearen giroetan.\nPoliziek ETAko hainbat ekintzetan parte hartzea leporatu zioten: Banco de la Vasconiaren atrakua 1969an, Urnietako \"Xoxoa\" baserria erretzea 1971an, Beasaingo Banco Guipuzcoanoko atrakua, Ahumadako dukearen estatua zartatzea 1972an, 1973ko abuztuaren 8an Galdakaoko Cervantes liburutegia erretzea...\n1972ko urtarrilean Poliziaren Buruzagitzak zabaldutako prentsa oharrean garai horretako ETAren ekintzen egiletzat jo zuen.\n1972ko martxoaren 2an Ahumadako dukearen monumentua zartatu zuen Iru\u00f1ean.\n1972ko martxoaren 7an Manuel Gaztelumendi Zabaletarekin batera leherkariak lapurtu zituen Elizondoko Iturria Hermanos enpresan.\n1972ko martxoaren 16an Jon Goikoetxea eta Isidro Garalderekin zihoan autoa Guardia Zibilaren kontrol batean geldiarazi zutenean. Polizien tiroen artean mendira jo eta alde egin zuten. Guardia Zibilek Jon Goikoetxea zauritu, harrapatu eta hil egin zuten. \"Mamarru\" eta \"Garratz\" Iparraldera igaro eta gero Frantziako poliziak atxilotu egin zituzten, eta Bardeliora deportatu, baina deportazioa apurtu eta klandestinitatera jo zuten.\nBerriro bueltatu zen Nafarroa Garaiera, ETA V.aren fronte militarreko arduradun gisa.\n1973ko urtarrilean, Felipe Uharte bahitu baino egun batzuk lehenago, beste eskapada bat egin zuen Iru\u00f1ean. Aurre egin zien identifikatu eta atxilotu nahi izan zuten poliziei eta alde egitea lortu zuen.\n1973ko urtarrilean Felipe Huarteren bahiketan parte hartu zuen.\nEustakio Mendizabal Algortan 1973ko apirilaren 14an hil zutene egunean, Zabarte Bilbon berarekin izan zela esan zuen poliziak.\n1973ko irailaren 26an Espainiako poliziak segada bat prestatu zuen Bilboko Indautxu kalean Jesus Imanol Mitxelena \"Oxobi\" eta bera atxilotzeko. Tiroketan \"Garratz\"ek bost tiro jaso zituen eta Mitxelenak beste bost. Hasiera batean hil egin zituztela zabaldu zen, baina tiro gehienak hanka batean jaso zituen. Tiroketan ez zuen atzera egin, eta polizia bat ere zauritu zuten. Etxe bateko atezaina eta haur bat ere balaz zauritu ziren tiroketan. Basurtoko ospitalera eraman zituzten.\nHurrengo egunean Labe Garaietan atraku bat egitekotan ari ziren atxilotu zituztenean.\nGerra-kontseiluak.\nAte itxita egin zizkioten hainbat Gerra-kontseiluetan 94 urtetara kondenatu zuten, eta artean bazituen beste kausa gehiago epaitzeke. Gerra-kontseiluen aurrean tribunalaren aurka egin eta aretotik bota zuten.\nFelipe Huarteren bahiketagatik 1974ko ekainaren 11n Gerra-kontseiluan epaitu zuen Santanderren Tribunal Militar batek ateak itxita Bixente Serrano Izkorekin batera. Zabarte makuluekin zegoen, 1973ko irailaren 9an jasotako zauriengatik, eta epaiketa hasterakoan aretotik kanpo bota zuten, tribunal militarraren aurkako oihuak egiteagatik. Epaiketa amaitzeko, berriro eraman zuten aretora, zerbait esateko zuen galdetzeko, eta berriro tribunalaren kontrako oihuak egin eta makulu bat bota zien tribunaleko kideei. 36 urteko espetxe zigorra ezarri zioten Felipe Huarteren bahiketan parte hartzeagatik.\nAhumadako dukearen estatua zartatzeagatik 15 urteko espetxe zigorra ezarri zioten Burgosen 1974ko azaroaren 24an egindako Gerra-kontseiluan.\n1974ko azaroaren 27an Burgosen ate itxian egindako beste Gerra-kontseilu batean, Beasainen 1971ko abenduaren 31n Banco Guipuzcoanon egindako atraku bategatik Tribunal Militarrak 25 urte ezarri zizkion Zabarteri. Tribunalak Zabarte, Fernandez Trincado eta Mu\u00f1oa Galarraga aretotik kanporatu zituen, tribunalaren aurka egiteagatik. Epaiketa egin zenean gose greban zeuden.\nElizondon leherkariak lapurtzeagatik 21 urteko espetxe zigorra ezarri zizkioten Jesus Mari Zabarteri, 1974ko irailaren 19an Burgosen egindako Gerra-kontseiluan.\nEspetxean.\nBasurtuko ospitalen ostean Basaurin, Santo\u00f1an, Burgosen eta Puerto de Santa Mariako espetxeetan egon zen. Guztira ia lau urte egin zituen espetxean 1977ko apirilaren 14an amnistiaren dekretuarekin kalera irten arte. Denbora horietako heren bat baino gehiago isolamenduan zigortuta egin zuen. Gose greba eta protesta kolektibo ugari ere egin zituen. Burgosko espetxean pistola bat eskuratu eta ihes egiten saiatu zen. Kartzelako atarian harrapatu zuten.\n1974ko maiatzaren 22an gose grebari ekin zion beste 7 presorekin batera, Jose Orube Etxebeste ziegan zulo bat egiten harrapatu eta zigor ziegetara zigortu zutelako elkartasunean.\n1974ko ekainaren 27an Basauriko espetxean zeuden ETA V eta ETA VI erakundeetako 13 preso politikoek gose greba egin zuten Zabarterekin elkartasunean. Zabarte gose greban zegoen zigor ziegetan, funtzionario batekin eztabaida bat izan ondoren. Gose grebak aurrera jarraitu zuen. Gose greba uztailaren 13an amaitu zen, Zabarteri zigorra kendu eta zentsuraren inguruan presoen hainbat aldarrikapen onartu ostean.\n1975eko martxoan Burgosko espetxean berarekin zeuden beste ETAkideekin -I\u00f1igo Alkain eta Lazkaoko Patxi- eta beste hiru preso sozialekin batera ihes egiteko saioa egin zuen. Kartzelara esnezale bat sartzen zela baliaturik, pistola bat eskuratu eta hainbat kartzelari menderatu zituzten, baina egun horretan ohi baino kartzelari gehiago ziren bertan, eta esnezaleak alde egin eta abisua eman zuen. Kalera irten orduko zain zituzten guardia zibilak. Zigortuta -42 egun isolamenduan- Puerto de Santa Maria espetxera bidali zuten.\nAmnistiarekin kalera.\n1977ko apirilaren 14an kalera irten zen Puerto de Santa Maria espetxetik, amnistia dekretuaren aplikazioarekin.\n1977ko apirilaren 18an ongi-etorri ekitaldi jendetsua egin zieten Bilbon, I\u00f1aki Aramaio, Josu Abrisketa, Pedro Fernandez Trincado eta Zabarteri. Egun berean, beste ongi-etorria egin zioten Arrasaten. Herriko txistulari bandak harrera egin zion Portaloian eta handik herriko plazara joan ziren, bertan ongi etorri ekitaldia egiteko, 5.000 lagunen artean.\nArrasaten bizi eta lan egiten hasi zen, altzarigintzan. Euskal Herria zeharkatu zuen 1977ko Askatasunaren Ibilaldiko zutabe batean. HASI alderdi politiko sortu berrian sartu zen.\nEspetxera berriro.\n1978ko azaroaren 22an gaueko 01:00etan, bizirik atera zen poliziek Arrasaten gaueko 01:00etan prestatu zioten beste segada batetik. Azkenean, poliziak Zabarteren doberman zakurra tiroz hil zuen, leihoetara tiroka ere ibili ziren, jendea protestaka hasi zelako. Poliziak beste bertsioa zabaldu zuen. Inguruan zeuden Garratzen neskalagun Espe Mercader Solagaistua eta beste lagun bat ere atxilotu zituzten. Azken hau libre utzi zuten komisariatatik pasa ondoren. HASIk ohar bat kaleratu zuen bere alderdiko kidea babestu eta poliziaren bertsioa gezurtatzeko. Herri Batzorde batek ere gezurtatu egin zuen poliziaren bertsioa. Zabartek, poliziaren etxean tratu txar eta torturak jasan zituela salatu zuen.\nJesus Mari berriro kartzelara bueltatu zen. Lehendabizi Martutenera eta, abenduaren 27an, Soriara, egun horretan bertara eraman baitzituzten Martutenen, Basaurin, Iru\u00f1ean, Langraitzen eta Burgosen zeuden euskal preso politikoak.\nHauteskunde zerrendetan.\nEspetxean zegoela, 1979ko martxoaren 1eko Espainiako Hauteskunde Orokorretan Herri Batasunak preso bana sartu zituen Herrialde bakoitzeko zerrendetan. Horretara, Jesus Mari Zabarte HBko hautagaia izan zen Gipuzkoako zerrendetan Espainiako Diputatuen Kongresurako.\nSoriatik 1979ko martxoaren 28an irten zen, behin-behineko askatasunean, 100.000 pezetako fidantza ordainduta. 1980ko otsailaren 11n epaitu egin zuten Espainiako Auzitegian. Fiskalak 6 urteko espetxe zigorra eskatu zizkion. Garratzek HASIko kidea zela deklaratu zuen, eta akusazioak gezurrezkoak zirela esan zuen epaiketan.\nGipuzkoako 1979ko Foru Aldundietan aukeratu zuten Jesus Mari Zabarte Arregi.\n1980ko Gasteizko Parlamenturako hauteskundeetan HBko zerrendetan hautagai izan zen.\n1980ko abenduan berriro ihes egin zuen Ipar Euskal Herrira.\nEspetxera hirugarren aldiz.\n1984ko ekainaren 15ean atxilotu zuten berriro, Hernanin, Guardia Zibilek ETAko talde bat etxebizitza batean inguratu zutenean, inongo ihesbiderik gabe. Guardia Zibilek \"Garratz\"ekin etxebizitza hartan zeuden Agustin Arregi \"Txuria\" eta Juan Luis Lekuona \"Kattu\" hil egin zituzten bertara granada bat jaurtiz. Operazio horretan, Antonio Aguayo Gimenez guardia zibila esku batean zauritu zuten beste guardia zibilek botatako tiro batez. Guardia zibil hori GALen inplikatuta epaitu eta zigortu zuten Galindo jeneralaren taldekoa izan zen. Eta EAEko Lehendakari Ibarretxek domina bat eman zion biolentziaren biktima bezala.\nZabarteri ETAko Donostia komandoko kide izatea eta ekintza ugarietan parte hartzea leporatu zioten. Guztira 615 urteko espetxe zigorra ezarri zioten.\nEspetxeetako ibilbidea.\n1984tik aurrera kartzela ugarian izan da Jesus Mari: Carabanchel, Herrera de la Mancha, Alcala-Meco, Almeria, Ceuta, Salto del Negro, Puerto de Santa Maria, Alcala-Meco, Salto del Negro, Alcala-Meco, Valdemoro (1993.06.--), Valdemoro (1993.10.02), Salto del Negro, Valdemoro (1994.04.11), Salto del Negro , Valdemoro (1994.09.23), Salto del Negro , Valdemoro (1996.01.04), Valdemoro (1997.02.19), Salto del Negro (1990.04.07), Huelva (1998.12.23), Valdemoro (2000.02.11), Huelva, Jaen II, Huelva (2004.08.--), Valdemoro (2006.03.09), Huelva (2006-04-20), Jaen II (2010.05). 2013ko azaroaren 20an kaleratu zen espetxe honetatik.\nGose greba eta protesta ugari egin ditu urte hauetan. Gobernuak 1986an presoen sakabanatzearekin Almeriara bidali zuen eta harrez gero makina buelta eman ditu Espainiako kartzeletatik. Salto del Negroko espetxean gose greba luzeak egin zituen bere kideekin batera, bertan inposatu zizkieten bizi-baldintzak hobetzeko helburuarekin.\n1996ko uztailaren 11n EPPK-k zabaldutako agiri batean, Kolektiboaren mintzakide taldekoa izendatu zuen Jesus Mari Zabarte.\nZigorraren hiru laurdenak beteta ere, eta legearen arabera kalean izan beharko litzatekeen arren, kartzelan jarraitu zuen. Espetxe zigor guztiak bateratuta, gehienez jota, 2013an atera beharko zen kalera, atxilotu zuten garaiko Espainiako Kode Penalaren arabera preso batek ezin duelako 30 urte jarraian baino gehiago egin espetxeetan. Dena dela, 2013ko urtarrilean Espainiako Auzitegi Gorenaren \"197/2006 doktrina\" aplikatu zioten eta, irteera data 2013ko martxoaren 29rako finkatua zuen arren, 197/2006 doktrina aplikatuta, zigorra 2014ra arte luzatu zioten. Azkenean, baina, Estrasburko Auzitegiak 197/2006 doktrina bertan behera utzita, 2013ko azaroaren 20an irten zen kalera.\nKaleratu zen egunean, kartzelan jarraitzen duten presoen egoera gogorarazi eta haiek askatu beharra azpimarratu zuen. Bere buruari buruz, hala zioen: \"koordenada berritara moldatu beharko dut nire burua. Bizitzen ikasi beharko dut berriro\".\nAmari agur esateko aukerarik gabe.\nJoxepa Arregi 2010eko maiatzaren 24an hil zen. Bere ama hilzorian zegoela, Zabartek ama bisitatzeko baimena eskatu zuen. Ezaguna da \"Garratz\"ek ez duela inoiz espetxeetako agintariei ez holakorik ez bestelako mesederik eskatu, baina orduan etxekoekin hitz egin ostean amari agur esateko egin zuen eskaera. Horretarako ama bizirik ikusi nahi zuela adierazi zuen, bere bizitzako esker ona emateko, bizitza osoan jasotako guztia zelanbait itzultzeko. Legeak kasu horietan presoa etxera eramatea jasotzen du, baina kasu honetan eskaerari entzungor egin eta ama ikustera eraman beharrean Huelvako espetxetik Jaen II espetxera eraman zuten. 2010eko uztailean gutun ireki bat argitaratu zuen Joxeparen omenaldian izandakoei eskerrak emoteko. Jon Maiak ekitaldi hartan esandako bertsoa ekarri zuen paperetara ama gogoratzeko: \"\u00abAgur eta ohore Joxepa Arregi, Askatasunaren dama, zazpiehun preso seme-alaben duintasunaren ama\u00bb\"."}
{"id": "141326", "revid": "371", "url": "https://eu.wikipedia.org/wiki?curid=141326", "title": "Boycott", "text": ""}
{"id": "141328", "revid": "119347", "url": "https://eu.wikipedia.org/wiki?curid=141328", "title": "StG 44", "text": "StG 44a (\"Sturmgewehr 44\") Bigarren Mundu Gerran Alemania naziak 7,92 x 33 Kurz kartutxoa tiratzeko diseinaturiko eraso fusil bat da. Kopuru handian produzitu eta erabili zen lehen eraso fusila izan zen, eta hau dela eta lehenengo eraso fusil bezala hartzen da. MP 43 eta MP 44 (\"Maschinenpistole 43\", \"Maschinenpistole 44\" hurrenez hurren) izenez bezala ere ezaguna da. Hanel etxearentzat lanean zebilen bitartean prestatu zuen Hugo Schmeisser arma diseinatzaile alemaniarrak. 450.000 fusil inguru produzitu zirela kalkulatzen da, eta gerra amaieratik Alemania Ekialdeko poliziak eta Jugoslaviako paraxutariek erabili zituzten 70ko hamarkada arte. Nahiz eta Stg44 fusilen produkzioa 1945ean amaitu, eta 7,92 x 33 Kurz kartutxoa arma honek bakarrik erabili, oraindik ere Prvi Partizan etxe serbiarrak munizioa produzitzen jarraitzen du, Hezbollah eta beste indar irregular batzuek oraindik ere eraso fusil hau erabiltzen baitute.\nDeskribapena.\nMP 34, MP44 eta Stg 44 izenak, Alemania Naziko burokrazia pisutsuaren ondorioz, fusil berdinari eman zitzaizkion izen desberdinak izan ziren, nahiz eta aldaketa txiki batzuk izan zituzten. Mkb 42(H) karabina automatikoaren inguruan diseinatu zen eta StG 44ak, karabina, fusil eta subfusilaren ezaugarriak arma berean biltzen zituen.\nEraso fusila 7,92 x 33 Kurz kartutxoa erabiltzeko prestatuta dago, 7,92 x 57 Mauser bertsio motzago bat. Kartutxo honi esker fusila era automatikoan kontrolagarria zen eta aldi berean 400 metro arteko su potentzia zuen."}
{"id": "141329", "revid": "336", "url": "https://eu.wikipedia.org/wiki?curid=141329", "title": "Hotzaren kate", "text": "Hotzaren katea elikagaiak eta sendagaiak euren ekoizpen, garraio eta biltegiratzean zehar tenperaturari dagokionean atxiki behar dituzten kontserbazio-baldintzak dira, euren kalitatea, higienea eta osasungarritasuna mantentze aldera. Hotzaren katean zehar zorrotz kontrolatu behar da katea ez etetea: une jakin batean, tenperaturari buruzko baldintzak betetzen ez badira, produktuak bere kalitatea galtzeko arrisku handia dago."}
{"id": "141332", "revid": "1340", "url": "https://eu.wikipedia.org/wiki?curid=141332", "title": "Torun", "text": ""}
{"id": "141333", "revid": "977", "url": "https://eu.wikipedia.org/wiki?curid=141333", "title": "Jesus Mari Zabarte Arregi", "text": ""}
{"id": "141334", "revid": "6327", "url": "https://eu.wikipedia.org/wiki?curid=141334", "title": "Kuyavia eta Pomerania", "text": ""}
{"id": "141335", "revid": "6327", "url": "https://eu.wikipedia.org/wiki?curid=141335", "title": "Warmia eta Mazuria", "text": ""}
{"id": "141336", "revid": "336", "url": "https://eu.wikipedia.org/wiki?curid=141336", "title": "Bovidae", "text": "Bovidae edo bobidoak ugaztun artiodaktilo familia bat da. Behiak, antilopeak, gazelak, ardiak, ahuntzak, yakak eta antzeko animaliak biltzen ditu. Guztira 140 bat espezie ezagutzen dira. Espezie guztiak belarjaleak dira. Bai emeek bai arrek adarrak dituzte, hezur ehundurakoak. Oreinen adarrak ez bezala hauek hutsik daude. Klima epel eta tropikaletan garatzen dira hoberen.\nHandienak tona bat inguruko pisua izatera iristen dira, eta 2 metroko altuera (esaterako, gaurra, bufaloa eta bisontea). Beste batzuk txikiak dira, eta 3 kilo pisatzen dute, adibidez dik-dikak. Batzuk gihartsuak dira, konparazio batera zezena; eta beste batzuk hanka luzekoak dira. Batzuk taldetan biltzen ez badira ere, hori da gehienen joera.\nGuztiak Ruminantia taldekoak dira, eta urdaila antzekoa dute: helduak direnean 4 gela dituzte: zaku handi, zaku txiki, liburu-toki eta gatzagia."}
{"id": "141337", "revid": "119347", "url": "https://eu.wikipedia.org/wiki?curid=141337", "title": "Espainiako armarria", "text": "Espainiako armarria Espainiako Erresuma sinbolizatzen duen ikur heraldikoa da. Sinbolo ofiziala denez, Gobernuak arautu eta erabiltzen du, hala nola ministroek, estatuburuak (Erregea) eta Asturiasko printzeek.\nArmarria 33/1981 Legeak arautzen du.\nKolore ofizialak.\nArmarriko koloreak ofizialki zehazten ditu irailaren 3ko 2267/1982 Errege Dekretuak.\nArmarriaren elementu eta koartelak.\n Tinbrea: Erregearen koroa, nazioko subiranotasuna sinbolizatzen du.\n Zutabeak: Herkulesen zutabeak deritzaie, \"Plus Ultra\" lelo nazionalarekin. Bertako koroak Germaniako Erromatar Inperio Santua eta Espainiar Inperioa sinbolitzatzen dituzte.\n Lehenengo koartela: Gaztelako Erresumako armarria..\n Bigarren koartela: Leongo Erresumako armarria.\n Hirugarren koartela: Aragoiko Koroako armarria.\n Laugarren koartela: Nafarroako Erresumako armarria.\n Behean: Granadako Erresumako armarria.\n Erdian: Borboi leinuaren armarria."}
{"id": "141339", "revid": "336", "url": "https://eu.wikipedia.org/wiki?curid=141339", "title": "Bovinae", "text": "Bovinae Artiodactylaren barruko Bovidae familiako azpifamilietako bat da. 10 genero daude guztira, 3 tributan banatuta. Behiak, bisonteak, bufaloak, yaka eta hainbat antilope daude talde honen barruan. Euren arteko erlazio filogenetikoa oraindik ezezaguna da.\nLeku askotan Bovinae janari gisa erabiltzen dituzten gizakiek. India eta Nepalen sakratuak dira hinduistentzat."}
{"id": "141341", "revid": "536", "url": "https://eu.wikipedia.org/wiki?curid=141341", "title": "Bovini", "text": "Bovini Bovidaeren barruko tribu bat da. Animalia handiak dira, belarjaleak, eta ekonomikoki garrantzitsuak, adibidez behiak, bufaloak eta yaka. Beste batzuk ez dira etxabereak, adibidez Afrikako bufaloa eta Amerikako bisontea.\nGeneroak.\n\"Bison\"&lt;br&gt;\n\"Bos\"&lt;br&gt;\n\"Bubalus\"&lt;br&gt;\n\"Pelorovis\"&lt;br&gt;\n\"Pseudoryx\"&lt;br&gt;\n\"Syncerus\""}
{"id": "141342", "revid": "105290", "url": "https://eu.wikipedia.org/wiki?curid=141342", "title": "Errumaniaren banaketa administratiboa", "text": "Errumania 41 barrutitan (edo konderritan) banaturik dago, eta hauei udalerri independente bat gehitzen zaie, Bukarest.\nBarrutiak abedearen txanda jarraituaz honako hauek dira, (hungarierazko izenak):"}
{"id": "141343", "revid": "448", "url": "https://eu.wikipedia.org/wiki?curid=141343", "title": "Bos", "text": "Bos behiak eta antzeko animaliak biltzen dituen generoa da. Gaur egun 6 espezie daude, nahiz eta batzuek bisonteak ere sartuko lituzketen eta etxe abereak direnak bereizi. Uste denez, generoa \"Bos acutifrons\" espezietik sortu zen; eta antzinako bobido hartatik etorriko lirateke bisonteak zein uroak, egungo behien arbasoak. Gaur egun, 1.300 milioi behi eta zezen daude munduan."}
{"id": "141344", "revid": "336", "url": "https://eu.wikipedia.org/wiki?curid=141344", "title": "Bos primigenius", "text": ""}
{"id": "141345", "revid": "105290", "url": "https://eu.wikipedia.org/wiki?curid=141345", "title": "Armeniaren banaketa administratiboa", "text": "Armenia 10 probintzietan eta \"estatus\" bereziko hiri batean (Erevan hiriburua) banaturik dago. Hauek armenieraz pluralean \"marzer\" (\"\u0574\u0561\u0580\u0566\u0567\u0580\") eta singularrean \"marz\" (\"\u0574\u0561\u0580\u0566\") izena hartzen dute."}
{"id": "141346", "revid": "126334", "url": "https://eu.wikipedia.org/wiki?curid=141346", "title": "Azerbaijanen banaketa administratiboa", "text": "Azerbaijan honela banatuta dago:\nOndoren doan zerrenda honetan, raion (euren izenen ondoren \"Rayonu\" hitza daukate) eta hiri (euren izenen ondoren \"Sahari\" hitza daramate) guztiak jaso ditugu, alfabetikoki ordenatuta. Parentesi artean, euren azerierazko izena ageri da.\nNakhitxevango Errepublika Autonomoa.\nNakhitxevango Errepublika Autonomoa zazpi raion eta hiri batean banaturik dago. Hauek elkarren artean banandutako bi zerrendetan agertzen dira."}
{"id": "141347", "revid": "6327", "url": "https://eu.wikipedia.org/wiki?curid=141347", "title": "Pont-Noblia-Bidarraiko geltokia", "text": ""}
{"id": "141348", "revid": "105290", "url": "https://eu.wikipedia.org/wiki?curid=141348", "title": "Islandiaren banaketa administratiboa", "text": "Islandiako banaketa administratiboak honako hauek dira:\n23 konderri (pluralean: s\u00fdslur \u2013 singularrean: s\u00fdsla) eta 14 hiri independente (pluralean: kaupsta\u00f0ir, singularrean: kaupsta\u00f0ur).\nKonderriak (pluralean: syslur \u2013 singularrean: s\u00fdsla):\nHiri independienteak (pluralean:kaupsta\u00f0ir, singularrean: kaupsta\u00f0ur):"}
{"id": "141349", "revid": "512", "url": "https://eu.wikipedia.org/wiki?curid=141349", "title": "Gorputz geometriko", "text": "Gorputz geometrikoa espazioan bolumen bat betetzen duen irudi geometriko bat da:"}
{"id": "141350", "revid": "17", "url": "https://eu.wikipedia.org/wiki?curid=141350", "title": "Gorputz geometrikoa", "text": ""}
{"id": "141353", "revid": "11782", "url": "https://eu.wikipedia.org/wiki?curid=141353", "title": "Pierre Narbaitz", "text": ""}
{"id": "141354", "revid": "1310", "url": "https://eu.wikipedia.org/wiki?curid=141354", "title": "Pierre Narbaitz (argipena)", "text": "Pierre Narbaitz (izen eta deituraren beste aldaera batzuekin batera) Nafarroa Beherean jaiotako bi lagunen izena da."}
{"id": "141355", "revid": "11782", "url": "https://eu.wikipedia.org/wiki?curid=141355", "title": "Piarres Narbaitz (argipena)", "text": ""}
{"id": "141356", "revid": "1340", "url": "https://eu.wikipedia.org/wiki?curid=141356", "title": "Stg 44", "text": ""}
{"id": "141357", "revid": "1340", "url": "https://eu.wikipedia.org/wiki?curid=141357", "title": "Hego Afrika", "text": ""}
{"id": "141361", "revid": "1340", "url": "https://eu.wikipedia.org/wiki?curid=141361", "title": "Hego Afrikako errugbi selekzioa", "text": ""}
{"id": "141362", "revid": "1982", "url": "https://eu.wikipedia.org/wiki?curid=141362", "title": "Hego Afrikako ereserki nazionala", "text": ""}
{"id": "141363", "revid": "1340", "url": "https://eu.wikipedia.org/wiki?curid=141363", "title": "Hego Afrikako probintziak", "text": ""}
{"id": "141364", "revid": "1340", "url": "https://eu.wikipedia.org/wiki?curid=141364", "title": "Hego Afrikako Sari Nagusia", "text": ""}
{"id": "141365", "revid": "1340", "url": "https://eu.wikipedia.org/wiki?curid=141365", "title": "Hego Afrikako Teleskopio Handia", "text": ""}
{"id": "141366", "revid": "1340", "url": "https://eu.wikipedia.org/wiki?curid=141366", "title": "Hego Afrikako historia", "text": ""}
{"id": "141381", "revid": "336", "url": "https://eu.wikipedia.org/wiki?curid=141381", "title": "Aldaketen legea. Plagioen liburua", "text": "Aldaketen legea. Plagioen liburua (gaztelaniaz \"La ley de los cambios. El libro de los plagios\") Jorge Oteizak 1991an gazteleraz idatziriko arteari buruzko saiakera da, Pamiela argitaletxeak argitaratua. Bertan argi ikusten da Oteiza eta Eduardo Chillidak izan zuten etsaitasun gogorra. Etsaitasuna 1957an hasi zen, Oteizak Sao Pauloko Biurtekoan lehen saria lortu zuen eta Chillidak bere lanen kopiekin irabazi izana leporatu zion. 40 urte geroago, liburu hau argitaratu eta 6 urtera, 1997an biak elkartu ziren Chillida-Lekun eta areriotasuna amaitutzat jo zuten.\nLaburpena.\nLiburua bi zati eta eranskinak osatzen dute:\n1 Gizatxarra zuzendariorde Reina Sof\u00eda Arte Zentroan.\nZati honen azpititulua oso esanguratsua da: \"nola Kultura Ministerioak Kosme Bara\u00f1ano (ipurdian ostikada batez) Eduardo Chillidari itzuli dion\".\nLehenik Oteizak garai hartako gertaerak hauek aipatzen ditu:\nOndoren Bara\u00f1ano Chillidaren eta Joseba Arregiren, garai hartako Eusko Jaurlaritzako kultura kontseilariaren, zerbitzupean zegoela salatzen du eta oso hitz gogorrak ditu Bara\u00f1o eta Eusko Jaurlaritzaren kultura politiken aurka.\nLehenengo zatiaren amaieran; Bara\u00f1anok Oteiza David Smith, Barbara Hepwort, Moore eta Jakobsenekin erlazionatu zuenez; Oteizak bere lana aipatutako artisten lanarekin alderatzen du. Artista gehienekin antzekotasun eza eta bere lanak lehenago eginak ez ezik hobeak direla aipatzen du. Mooreren lan egiteko modua bolumen handien fisioa (zatiketa) dela dio, berea berriz unitate arinen fusio (elkarketa) bidezkoa.\n2 Besteren lanetan oinarritzeko erak.\nZati hau beste hiru puntutan banatzen du:\nOteizak liburuan alderatzen dituen bi lan:"}
{"id": "141382", "revid": "119347", "url": "https://eu.wikipedia.org/wiki?curid=141382", "title": "Samopal vzor 58", "text": "Samopal vzor 58 (Sa vz. 58 laburduraz ere ezaguna) 7,62 x 39 mm kalibreko kartutxoak erabiltzen dituen eraso fusil Txekoslovakiarra da. 1958an betako indar armatuek arma infanteriako arma nagusi bezala hartu zuten Pu\u0161ka vz. 52 fusilak eta Samopal vz. 23 familiako subfusilak ordeztuz. Nahiz eta AK-47aren antza izan, diseinu guztiz ezberdina da.\nDeskribapen Teknikoa.\nSa vz. 58 eraso fusilak, gas bidezko funtzionamendua du, kargagailu aldagarriak erabiltzen ditu eta su automatikoa zein erdi-automatikoa egin dezake. Ibilera motzeko gas pistoi bat darabil, kanoiaren gainean, bere lekura bueltatzeko malguki bat duena. Ixtailua ez da birakaria, gas bidezko su arma gehienetan bezala, baizik eta ixtailuak, hargailuan sartzen den pieza bat du itxita dagoenean. Su egiterakoan konbustio gasek gas pistoiaren gainean eragiten dute, honek kolpe bat eraginez ixtailu gidan. Ixtailu gidak kolpea jaso ondoren, inertziaz atzeraka jarraitzen du, 22 milimetroko mugimendu askearen ondoren ixtailua hargailutik askatuz, ondoren kartutxoa errekamaratik atera, armatik bota, su-ziria armatu eta bere ibilera amaitzerakoan malguki baten bitartez bere lekura bueltatuz, bitartean kartutxo bat errekamaran sartuz eta ixtailua hargailuan lotuz. Diseinu hau Walther P-38 pistolaren eta ZB-26 metrailadorearen sistemen nahasketa bat da. Karga-palanka ixtailu gidari lotua dago eskuinaldean 45 graduko angelu bat osatuz.\nKartutxoa sutzeko sistema ez da eraso fusiletan erabiltzen den mailu eta su-ziri motakoa baizik eta errepetizio fusiletan erabili ohi den malguki su-ziri motakoa. Sistema honetan kartutxoa konpatzen duen su-ziriari indarra ixtailuaren barnean dagoen malguki batek ematen dio. Sutzeko sistema oso sinplea da eta oso pieza gutxi ditu. Su modua aukeratzeko, hargailuaren eskuinaldean palanka bat du, hiru posizio dituelarik, asegurua, erdi-automatikoa eta automatikoa."}
{"id": "141388", "revid": "105290", "url": "https://eu.wikipedia.org/wiki?curid=141388", "title": "Bresteko oblasta", "text": "Bresteko oblasta (, ) Bielorrusiako hego-mendebaldeko probintzia da. Hiriburua Brest da.\nBanaketa administratiboa.\nBarrutiak.\nOblasta 16 raion edo barrutitan zatiturik dago"}
{"id": "141390", "revid": "512", "url": "https://eu.wikipedia.org/wiki?curid=141390", "title": "Bos primigenius primigenius", "text": "Bos primigenius primigenius Eurasiako garai bateko uroaren azpiespeziearen izena da.\nAzken ale ezaguna, eme bat, Poloniako Jaktor\u00f3w basoan akabatu zuten 1627.ean, eta bere hezurdura Stockholmeko Livrustkamma museoan gordetzen da.\n\"Bos primigenius primigenius\" motako uroa sarri agertzen da marrazturik Euskal Herriko labar-artean, eta uroen zenbait hondakin aurkitu dira bertako aztarnategi arkeologikoetan.\nHistoria.\nPleistozenoan zehar Indiako uroak Ipar Afrikara emigratu zuen \"Bos primigenius mauretanicus\" izeneko azpiespeziea sortuz. Aldi berean Europara heldu ziren ere, \"Bos primigenius primigenius\"en arbasoak bilakatuz. Uste da uroak Europako Hegoaldetik sartu zirela eta handik Erdialdeko Europan barrena Errusiara zabaldu ziren. Euskal Herrira duela 700.000 urte inguru heldu ziren, eta Alemaniako hondakin zaharrenak berriz duela 275.000 urte ingurukoak dira, Europako Iparraldera askoz beranduago heldu ziren eta.\nAsian uroei buruzko informazioa askoz murritzagoa da. Uste da Asia Ekialdeko populazioak Pleistozenoan jada galduak zirela. Lanpo Jia eta Qi Wei Paleontologo txinatarrek beraien aldetik zera diote; 1984. urtean Holozeno garaiko uroen aztarnak topatu zituztela Txinako Zong aldean. Hala ere beste zenbait ikerlarientzat datu hau ez da fidagarria zeren eta uroaren hondakin horiek ibai batean aurkitu zituzten, eta korronteak bere jatorrizko kokapenetik mugitu baitzituen.\nHedapena.\nGarai batean, uro mota hau Eskoziatik Txinaraino zabaltzen zen, baina datu gutxi daude banaketa gune zabal horren hainbat zonaldei buruz. Uroa ez zen sartzen tundrako eremuetan."}
{"id": "141391", "revid": "201", "url": "https://eu.wikipedia.org/wiki?curid=141391", "title": "Sa Vz 58", "text": ""}
{"id": "141392", "revid": "201", "url": "https://eu.wikipedia.org/wiki?curid=141392", "title": "Vz. 58", "text": ""}
{"id": "141394", "revid": "3591", "url": "https://eu.wikipedia.org/wiki?curid=141394", "title": "Europako uro", "text": ""}
{"id": "141395", "revid": "119347", "url": "https://eu.wikipedia.org/wiki?curid=141395", "title": "Brest (Bielorrusia)", "text": "Brest (bielorrusieraz: \u0411\u0440\u044d\u0441\u0442, errusieraz: \u0411\u0440\u0435\u0441\u0442), aintzina Brest-Litovsk, Bielorrusiako hiria da, Bresteko oblasteko hiriburua. Bielorrusiako hego-mendebaldean dago kokatua, Poloniako mugatik hurbil, Bug eta Mukhavets ibaien elkargunean. 2008an 312950 biztanle zituen."}
{"id": "141398", "revid": "105290", "url": "https://eu.wikipedia.org/wiki?curid=141398", "title": "Homelgo oblasta", "text": "Homelgo oblasta (; ) Bielorrusiako hego-ekialdeko probintzia da. Hiriburua Homel da. Oblasta 21 raion eta bi hiritan (Homel eta Mazir) zatiturik dago. Eskualde honek Txernobylgo hondamendiaren ondorio larriak pairatu zituen.\nBanaketa administratiboa.\nHomelgo oblasta 21 barrutitan eta 2 hiri-barrutitan banaturik dago. Barrutiek 278 selsovets, 17 hiri eta herrixka dituzte."}
{"id": "141399", "revid": "56334", "url": "https://eu.wikipedia.org/wiki?curid=141399", "title": "Caprinae", "text": "Caprinae Bovidae familiako artiodaktilo hausnarkari azpifamilia bat da. Bere barruan ahuntzak, ardiak eta ibexak aurki daitezke."}
{"id": "141400", "revid": "23317", "url": "https://eu.wikipedia.org/wiki?curid=141400", "title": "Basahuntz (Capra aegagrus)", "text": "Basahuntza (izen zientifikoa: \"Capra aegagrus\") \"Capra\" generoaren espezie hedatuena da, Europan, Asia Txikian, Ekialde Hurbilean eta erdialdeko Asian bizi dena. Etxekoturiko ahuntzaren arbasoa da."}
{"id": "141404", "revid": "336", "url": "https://eu.wikipedia.org/wiki?curid=141404", "title": "Bison", "text": ""}
{"id": "141406", "revid": "336", "url": "https://eu.wikipedia.org/wiki?curid=141406", "title": "Antilopinae", "text": "Antolopinae Bovidae artiodaktilo hausnarkarien azpifamilia bat da. Antilopeak eta gazelak talde honetakoak dira. Batez ere Afrikan bizi dira."}
{"id": "141407", "revid": "336", "url": "https://eu.wikipedia.org/wiki?curid=141407", "title": "Gazella", "text": "Gazella Antolopinae azpifamiliako Bovidae genero bat da. Ez da nahastu behar gazela terminoarekin. Izan ere izendapen honekin beste genero batzuetako animaliak ere izendatzen dira. Afrikan bizi dira eta oro har oso azkarrak dira: batzuek 80 kilometro orduko abiadura hartzeko gaitasuna dute. Taxonomia oraindik eztabaidagai dago."}
{"id": "141408", "revid": "23317", "url": "https://eu.wikipedia.org/wiki?curid=141408", "title": "Gazela", "text": "Gazela Antilopinae azpifamiliako hainbat espeziek hartzen duten izen arrunta da. Hiru genero ezberdinetako animaliak izendatzen dira horrela, \"Gazella\" generokoetaz gain \"Nanger\" eta \"Eudorcas\" generotako espezieak. Azken bi genero hauek \"Gazella\"-ren azpigenero kontsideratzen baziren ere, gaur egun espezie bereizitzat hartzen dira.\nAfrikako sabanatan bizi dira gazela espezie gehienak, baina badira Erdialdeko Asian eta Indiako azpikontinentean ere. Gazelen artean ezagunenak Thomson gazela (\"Eudorcas thomsonii\") eta mendiko gazela (\"Gazella gazella\") dira. Springboka ez da gazela bat baina haien ahaidea bada.\nEtimologia eta sinbolismoa.\nArabierazko \u063a\u0632\u0627\u0644 (\"\u0121az\u0101l\") hitzetik dator. Magrebtarrek \"\u0121az\u0113l\" esaten dute eta badirudi Europara antzinako espainieratik eta frantsesetik iritsi zela. Arabiarrek haien poesietan emakumezkoen edertasunaren sinbolotzat dute. Sahara azpiko Afrikako herrialde askotan \"dangelo\" esaten diote, \"orein arina\" esan nahi du.\nDeskribapen orokorra.\nGazelak antilope ertainak edi txikiak dira, 60-110 cm-ko altuera hartzen dute. Kolore arre argia izaten dute. Bi adar kurbatu dituzte buru gainean.\nAnimalia arinak dira. Espezie batzuek 100 km/h abiadura ere hartzen dute eta denbora batez 50 km/h mantentzeko gai dira."}
{"id": "141410", "revid": "105290", "url": "https://eu.wikipedia.org/wiki?curid=141410", "title": "Gazella gazella", "text": "Gazella gazella \"Gazella\" Antilopinae generoko animalia hausnarkaria da. Bere generoko beste animalia guztiak bezala azkar korritzeko gaitasuna du eta liraina da.\nGazella gazella"}
{"id": "141411", "revid": "512", "url": "https://eu.wikipedia.org/wiki?curid=141411", "title": "Gazella bennettii", "text": "Gazella bennettii \"Gazella\" Antilopinae generoko animalia hausnarkaria da. Bere generoko beste animalia guztiak bezala azkar korritzeko gaitasuna du eta liraina da. India, Pakistan eta Iranen bizi da."}
{"id": "141412", "revid": "336", "url": "https://eu.wikipedia.org/wiki?curid=141412", "title": "Gazella dorcas", "text": "Gazella dorcas ugaztun hausnarkaria da, Bovidae familiakoa. Gazella generoko beste animalia guztiak bezala, azkar korritzeko gaitasuna du eta liraina da. Afrikako iparraldean bizi da, Marokotik Egiptoraino.\n1,20 m bat luze da isatseko 20 cm-ak barne, eta 50-60 cm garai. Ile hori-gorrixka du gainaldean, zuria bular-sabeletan eta isats inguruan, baina isatsa bera beltza izaten du. Adarrak lira formakoak ditu. Oso animalia bizkorra eta jauzikari ona da. 5-6 hilabeteko ernaldiaren ondoren ume bakarra izaten du. Literaturak, olerkariek batez ere, aspaldidanik erabili izan dute gazela liraintasunaren eta pertsona maitearen irudi gisa."}
{"id": "141413", "revid": "512", "url": "https://eu.wikipedia.org/wiki?curid=141413", "title": "Gazella spekei", "text": "Gazella spekei \"Gazella\" Antilopinae generoko animalia hausnarkaria da. Bere generoko beste animalia guztiak bezala azkar korritzeko gaitasuna du eta liraina da. Afrikako Adarrean bizi da, baina bere bizilekuak oso kalteturik daude."}
{"id": "141414", "revid": "105290", "url": "https://eu.wikipedia.org/wiki?curid=141414", "title": "Gazella cuvieri", "text": "Gazella cuvieri \"Gazella\" Antilopinae generoko animalia hausnarkaria da. Bere generoko beste animalia guztiak bezala azkar korritzeko gaitasuna du eta liraina da. Aljeria, Tunisia, Moroko eta Mendebaldeko Saharan aurki daitezke."}
{"id": "141415", "revid": "512", "url": "https://eu.wikipedia.org/wiki?curid=141415", "title": "Gazella leptoceros", "text": "Gazella leptoceros \"Gazella\" Antilopinae generoko animalia hausnarkaria da. Bere generoko beste animalia guztiak bezala azkar korritzeko gaitasuna du eta liraina da. Basamortuan bizitzera guztiz ohitua dago, baina 2.500 ale baino ez direla geratzen kalkulatzen da."}
{"id": "141416", "revid": "512", "url": "https://eu.wikipedia.org/wiki?curid=141416", "title": "Gazella subgutturosa", "text": "Gazella subgutturosa \"Gazella\" Antilopinae generoko animalia hausnarkaria da. Bere generoko beste animalia guztiak bezala azkar korritzeko gaitasuna du eta liraina da. Azerbaijan, Iran eta Pakistanen aurki daiteke."}
{"id": "141417", "revid": "336", "url": "https://eu.wikipedia.org/wiki?curid=141417", "title": "Gazella benettii", "text": ""}
{"id": "141418", "revid": "119347", "url": "https://eu.wikipedia.org/wiki?curid=141418", "title": "Homel", "text": "Homel (bielorrusieraz: \u0413\u00f3\u043c\u0435\u043b\u044c; errusieraz: \u0413\u00f3\u043c\u0435\u043b\u044c) Bielorrusiako hego-ekialdeko hiria da, Homelgo oblasteko eta Homelgo raioneko zentro administratiboa. 2009an 499.000 biztanle zituen. Txernobyletik hurbil baitago, 1986an gertatutako hondamendiak azkarki kutsatu zuen."}
{"id": "141419", "revid": "105290", "url": "https://eu.wikipedia.org/wiki?curid=141419", "title": "Kanye (Botswana)", "text": "Kanye Botswanako Hegoaldea barrutian kokatzen den herri bat da, bertako administrazio hiriburua delarik. Bangwaketse tribuaren hiriburua da, zeinen buruzagia Kgosi Seepapitso IV.a den.\nBotswanako hegoaldeko zonalde menditsu batean kokatzen da, eta Gaboronetik (Botswanako hiriburua) 45 minututara dago\n2003-2005 urteetan Bangwaketse familia errealaren 80 minutuko dokumental bat grabatu zuten Kanyen: \"The Queen's Courtyard\" (Erreginaren patioa) deitua."}
{"id": "141420", "revid": "336", "url": "https://eu.wikipedia.org/wiki?curid=141420", "title": "Kanye, Botswana", "text": ""}
{"id": "141421", "revid": "12788", "url": "https://eu.wikipedia.org/wiki?curid=141421", "title": "Siriako basamortua", "text": "Siriako basamortua () Arabiako penintsulako iparraldeko eremu lehorra da, Saudi Arabiako iparraldea, Jordaniako ekialdea, Siriako hegoaldea eta Irakeko mendebaldea hartzen dituena. 500.000 kilometro koadroko eremua hartzen du.\nGeografia.\nEsteparen eta benetako basamortuaren konbinazioa da Siriako basamortua. Orontes ibaiaren harana du mendebaldeko muga, eta Eufrates ibaia ekialdekoa; iparraldean ipar-erdialdeko Siriako lur emankorragoetan du amaiera, eta hegoaldean Arabiako basamortuarekin elkartzen da. Oasi gehienak, hala nola Palmira eta Damasko, iparraldean daude. Paisaia berezia da, Siriako hegoaldeko Jabal ad Duruz eskualdeko sumendietatik etorritako laba jarioek eratua. Urtean 125 mm euri jasotzen du eta historian ia ezin igarozko hesia izan da Mediterraneo sortaldeko eta Mesopotamiako lurralde jendeztatuen artean. Egun ibilgailuetarako bideek zeharkatzen dute eta petrolio hobiak daude han. Hegoaldea beduinoen bizileku izan da. Hauetako batzuek bizimodu nomadari eusten diote oraindik."}
{"id": "141422", "revid": "1491", "url": "https://eu.wikipedia.org/wiki?curid=141422", "title": "Ilgora Emankorra", "text": "Ilgora Emankorra (, , ) Ekialde Hurbileko eskualde historiko bat da, Antzinako Egiptoko, Mediterraneo ekialdeko eta Mesopotamiako lurrak barne hartzen dituena. Eskualde hura jotzen da Mendebaldeko Neolitoko iraultzaren eta lehen zibilizazio historikoen sorlekutzat. Eremu geografiko osoak, mapan, ilgoraren irudiaren itxura du, eta oso emankorrak diren lurrak batzen ditu. \nGaur egun, herrialde hauek biltzen ditu: Irak, Siria, Libano, Israel, Palestina eta Jordania, Kuwaiteko iparraldeko eskualdea, Turkiako hego-ekialdeko eskualdea eta Irango mendebaldea. Zenbait autorek Zipre eta Egiptoko iparraldea ere hartzen dituzte.\nTerminologia.\nJames Henry arkeologoak \"Ilgora Emankorra\" terminoa bi obratan zabaldu zuen: \"Outlines of European History (Europako\" Historiako Laburpenak, 1914) eta \"Ancient Times, A History of the Early World\" (Antzinako \"Garaiak\", Mundu Goiztiarreko Historia, 1916). Hau idatzi zuen:\nIlgora Emankorra terminoa James Henry Breasted arkeologoak (Chicagoko Unibertsitatea) sortu zuen, Ingelesez sortu ere: \"Fertile Crescent\". Izen hori aukeratu zuen, batetik, eremu geografiko horrek mapan ilgoraren forma duelako, beste alde batetik ilgoraren forma eremu geografiko horren nortasunaren bereizgarria delako (esaterako, han ez dago \"Gurutze Gorririk\", \"ilgora gorria\" baizik, 'Red Crescent') berezia da gune horretan\nGainera Ilgora Emankorreko lurrak \"emankorrak\" dira inguruko lurrekin alderatuz gero. Hartara, hegoaldean Siriar basamortua du muga; ekialdean, Zagros mendiak; iparraldean, Anatoliako lur menditsuak; eta, mendebaldean, Libiar basamortuaAntzinatean ez zegoen termino bakar bat eskualde horretarako. Breasted idazten ari zen unean, eremu geografiko hori Sykes\u2013Picot Hitzarmenean Otomandar Inperioak Britainia Handiari eta Frantziari utzi behar izan zizkien lurraldeak ziren, gutxi gorabehera. Thomas Scheffler historialariak adierazi duenez, Breasted-ek joera zuen Mendebaldeko geografian \"kontinente, herrialde eta paisaien arteko bereizketa geografiko klasikoak espazio abstraktu handiekin gainidazteko\", Halford Mackinderren lanarekin paralelismoak eginez. Halford Mackinderrek Eurasia \"barneko ilgora\" batez inguratutako \"pibote eremu\" gisa kontzeptualizatu zuen, Alfred Thayer Mahan-en Ekialde Hurbila, eta Friedrich Naumann-en \"Mitteleuropa\"\nGaur egungo erabileran, Ilgora Emankorrak Israel, Palestina, Irak, Siria, Libano, Egipto eta Jordania hartzen ditu, baita Turkiako eta Irango inguruko aldeak ere. Tigris eta Eufrates ibaiez gain, Jordan ibaia ere sartzen da. Hegoaldeko Siriako basamortuko klima lehorrak definitzen du barneko muga. Kanpoko mugaren inguruan daude Anatolia eta Armeniako goi-ordokia iparraldean, Saharako basamortua mendebaldean, Sudan hegoaldean eta Irango lautada ekialdean..\nHistoria.\nLeku ugari ditu historiako garai askotako eskeleto- eta kultura-hondakinekin; bai gizaki aurremodernoenak, bai gizaki moderno goiztarrenak (esaterako, Tabun eta Israelgo Es Skhul haitzuloetan); gero, Pleistozeno-biltzaileak, eta, azkenik, Epipaleolitoko erdi-sedentario-biltzaileak (Natufiarrak); Ilgora Emankorra ospetsua da horregatik, gizakiaren bilakaerarekin zerikusirik duten hainbat kokagune bere barruan dituelako. Jord\u00e1n eta Eufrates ibaien inguruko mendebaldeko zonak nekazaritza neolitikoko lehen kokalekuak sortu zituen (Pre-Pottery Neolito A (PPNA) izenekoa). K.a. 9.000 ingurukoak dira eta oso aspaldiko lekuak dituzte, hala nola G\u00f6bekli Tepe, Chogha Golan eta Jeriko (Tell es-Sultan).\nEskualde horrek Mesopotamiaren parean luzatzen dena (Mesopotamia hitzaren esangura grezieraz \"ibaien artean\" da, Tigris eta Eufrates ibaien artean, alegia, Ilgora Emankorraren ekialdean), ezagunak diren lehen gizarte konplexu goiztiarrak sortzen ikusi zuen Brontze Aroan. Eskualde honetan azaldu ziren idazketaren lehen ebidentzia goiztiarrak, baita estatu mailako sozietate hierarkikoak osatu zireneko ebidentziak ere. Horrek \"zibilizazioaren sorlekua\" ezizena hartzeko baliagarri izan zaio eskualdeari.\nEskualde horretan agertu ziren lehen liburutegiak duela 4.500 urte inguru. Ezagutzen diren liburutegi zaharrenak Nippurren (Sumerren) eta Breen (Sirian) daude, biak K.a. 2500. urteaz geroztikoak dira.Tigris eta Eufrates ibaiak, biak ala biak, Taurus mendietan hasten dira, gaur egunean Turkian. Mesopotamia hegoaldeko nekazariek urtero babestu behar izaten zituzten beren lurrak uholdeetatik. Ipar Mesopotamiak nahikoa euri bazuen nekazaritza bideragarri egiteko. Uholdeetatik babesteko dikeak egin zituzten.\nBrontze Arotik, eskualdeko emankortasun naturala erruz hedatu zuten ureztatze-lanei esker, eta horren mende dago, hein handi batean, nekazaritzako ekoizpena. Azken bi milurtekoek ziklo gorabeheratsu errepikatuak ikusi dituzte, iraganeko lanak estatu berrietan kokatzerakoan egoera txarrean geratu diren heinean, eta haien ondorengoek berriztatu dituzten heinean. Beste arazo bat gazitzea izan da: gatzaren eta beste mineral batzuen kontzentrazio-hazkuntza graduala, ureztatze-historia luzea duten lurzoruetan batez ere.\nEtxekotze goiztiarrak.\nHistoriaurreko hazirik gabeko pikuak aurkitu ziren Gilgal I.ean, Jordan ibarrean. Horrek esan nahi du pikuondo horiek duela 11,400 urte landatu zituztela. Zerealak Sirian lantzen ziren duela 9.000 urtetik. Katu txikiak ere (\"Felis silvestris\") etxekotuak izan ziren eskualde horretan. Gainera, eskualde horretan etxekotu zituzten hainbat lekale, hala nola ilarrak, dilistak eta garbantzuak.\nGarain hartan ere animalia hauek etxekotu zituzten: behia, ardia, ahuntza, txerria, katua eta etxeko antzara.\nBiodibertsitatea eta klima.\nIbaiak eta padurak erabakigarriak izan ziren Ilgora Emankorra zibilizazioaren sorleku izateko, baina ez ziren faktore bakarra. Eremu hori garrantzitsua da geografikoki, Afrikako iparraldearen eta Eurasiaren arteko \"zubi\" gisa. Horri esker, Europak edo Iparraldeko Afrikak baino biodibertsitate handiagoa gorde du. Izan ere, izotzaldiaren garaiko klima-aldaketek hainbat eta hainbat suntsipen-gertaera eragin zituzten, ekosistemak Mediterraneo itsasoko uren aurka lehertu zirenean. Saharako bonbaren teoriaren arabera, Ekialde Ertaineko lehorreko zubi hori oso garrantzitsua zen Mundu Zaharreko flora eta fauna modu modernoan banatzeko, gizateriaren hedapena barne..\nEremu horretan, plaka afrikarra eta arabiarra elkarrengatik aldentzen, eta aldiz, plaka arabiarra eta eurasiarra elkarren artean biltzen ari ziren. Bi fenomeno kontrajarriek elurrez estalitako mendi garaiez osatutako eremu anitza bihurtu du eskualdea.\nIlgor Emankorrak klima desberdin asko zituen, eta klima-aldaketa handiek \"r\" motako landare urteroko askoren bilakaera bultzatu zuten; landare horiek hazi jangarriagoak sortzen dituzte \"K\" motako landare iraunkorrek baino. Altuera-mailetan zegoen barietate zabalari esker landare jangarrizko espezie asko sortu ziren, lehen laborantza-esperimentuetan erabili ahal izan zirenak. Garrantzitsuagoa dena, Ilgora Emankorra nekazaritza goiztiarreko zortzi labore sortzaile neolitiko garrantzitsuen etxea zen (garia, espelta, garagarra, lihoa, ilarra, dilista, erua), eta hurbileko bost animalia-espezie garrantzitsuenetariko lau: behia, ahuntza, ardia eta zaldia. Ilgora Emankorreko floran landare asko autopoliniza daitezke, baita interpolinizatu ere. Landare horiek, \"berekoiak\" deiturikoak, eskualdeko abantaila geografikoetako bat izan ziren, ez zeudelako beste landare batzuen mende ugaltzeko."}
{"id": "141423", "revid": "1545", "url": "https://eu.wikipedia.org/wiki?curid=141423", "title": "Tadmor", "text": ""}
{"id": "141424", "revid": "201", "url": "https://eu.wikipedia.org/wiki?curid=141424", "title": "Ilgora Emankor", "text": ""}
{"id": "141431", "revid": "119347", "url": "https://eu.wikipedia.org/wiki?curid=141431", "title": "Bergamo", "text": "Bergamo (italieraz ahoskatua; lombardieraz \"B\u00e8rghem\" edo \"Bergum\") Milandik 40 km iparraldera dagoen hiri italiarra da, Bergamoko Alpeen (\"Alpi Orobie\", 2.500-3.000 m) ondoan, Comoko aintziratik 70 km-tara eta Suitzako mugatik 100etara.\nHiriak gutxi gorabehera 120.000 biztanle ditu gaur egun, Lonbardiako laugarren udalerririk populatuena izanda. Bertan Orio al Serio aireportua dago. Goiko aldean gelditzen diren veneziar defentsa sistema arkitektonikoak Gizateriaren ondare izendatu zituzten 2017an.\nMugakideak.\nBergamok honako udalerri hauekin egiten du muga:\nHistoria.\nHiri erromatarra izana, Lombardiako dukerri bateko hiriburua izan zen XII. mendean. Veneziaren mendean egon zen 1428tik 1797 arte.\n1806an, Siero probintziako hiriburu bihurtu zen. 1815ean Austriaren mende geratu zen. Piemonteko hiria da 1859tik aurrera (Villafrancako Bakea), eta 2 urte geroago Italiako Erresumara batu zen.\n2020an COVID-19ko pandemiak gogor jo zuen Bergamo, hildako ugari utziz eta osasun sistema gaindituz.\nEkonomia.\nEhun langintzagune garrantzitsua da aspaldidanik eta altzairugintza eta mekanika industriak garrantzizkoak dira egun. Famatua da bertako \"bergamota\" lurringintzan erabiltzen den laranja mota.\nHiri senidetuak.\nBergamo ondorengo hiriekin senidetuta dago."}
{"id": "141433", "revid": "119347", "url": "https://eu.wikipedia.org/wiki?curid=141433", "title": "Ekialde Hurbil Handia", "text": "Ekialde Hurbil Handia geografiako termino politikoa da, George W. Bushen administrazioak 2003an sortua, eta geroztik G8ak erabili izan duena.\nKontzeptu horri kritikatzen zaio lur eremu zabalegia hartzen duela, askotariko lurraldeak biltzen dituela irizpide garbirik gabe, eta oso ezberdinak diren herrialdeak zaku berean sartzen dituela musulmanak izate hutsagatik. Beraz, kritikoen ustez, ez da batere kontzeptu erabilgarria."}
{"id": "141436", "revid": "6327", "url": "https://eu.wikipedia.org/wiki?curid=141436", "title": "Abbastar kaliferria", "text": ""}
{"id": "141437", "revid": "6327", "url": "https://eu.wikipedia.org/wiki?curid=141437", "title": "Omeiar kaliferria", "text": ""}
{"id": "141438", "revid": "448", "url": "https://eu.wikipedia.org/wiki?curid=141438", "title": "Rasidar kaliferria", "text": ""}
{"id": "141439", "revid": "448", "url": "https://eu.wikipedia.org/wiki?curid=141439", "title": "Rasidar", "text": ""}
{"id": "141440", "revid": "15795", "url": "https://eu.wikipedia.org/wiki?curid=141440", "title": "Fatimiar kaliferria", "text": ""}
{"id": "141441", "revid": "15795", "url": "https://eu.wikipedia.org/wiki?curid=141441", "title": "Fatimatar kalifaldia", "text": ""}
{"id": "141442", "revid": "15795", "url": "https://eu.wikipedia.org/wiki?curid=141442", "title": "Fatimi kalifaldia", "text": ""}
{"id": "141444", "revid": "8261460", "url": "https://eu.wikipedia.org/wiki?curid=141444", "title": "Saint Seiya", "text": "Saint Seiya, Europan eta Amerikan Zodiakoko Zaldunak izenburuarekin ezaguna, marrazki bizidunetako telesail japoniar edo anime bat da, izen bereko manga edo komiki japoniarrean oinarritua, azken hau Masami Kurumadak 1980ko hamarkadan idatzi eta marraztua.\nIstorioa.\nMitsumasa Kidok munduan zehar emakume ezberdinekin ehun seme-alaba izan zituen, eta bere biloba Saori da istorioko protagonistetako bat, Atena greziar jainkosaren berraragitzea baita. Mitsumasa Kidok izandako ehun seme eta alaba horiek umezurtz geratu ziren eta Mitsumasak berak bere fundazioan hartu zituen. Haur guzti horiek zaldun bihurtzen dira, eta Atenea jainkosa babestea eta honegatik borrokatzea dute helburu. Zaldun bakoitzak zeruko konstelazio bakoitza irudikatzen duen armajantzia darama.\nPertsonaia nagusiak.\nSaori Kido.\nMitsumasa Kidoren biloba eta Atenea jainkosaren berraragitzea da. Zaldun guztiek beronengatik borrokatuko dute uneoro.\nZaldunak.\nBrontzezko Zaldunak.\nHauek dira istorioko protagonista nagusiak zaldunen artean. Honako bost hauek dira, beste zenbait ere badauden arren:\nSeiya Pegasokoa.\nHauxe da Brontzezko bost zaldunen taldeko liderra. Hamairu urte ditu eta istorioan zehar bere arrebaren bila arituko da, baina betebehar handiago bategatik uzten du bilaketa hori. Bere erasorik ezagunena Pegasoren Meteoroak dira. Beste eraso batzuk ere baditu, Pegasoren Kometa adibidez. Bera da telesailari eta komikiari izena ematen diona. Zenbait alditan, Sagitariusen armajantziak babesten du istorioan zehar. Pegasoren armajantzia Cassiosen aurka borrokatu ondoren lortu zuen, Grezian, nora Seiya entrenatzera joan zen. Istorioan zehar, Cassios bera izango da, gainera, Seiyari bizia salbatuko diona, honek Aioria Leokoaren aurka izango zuen borrokan.\nShiryu Dragoikoa.\nTxinatar jatorrikoa, bere irakaslea Dohko Librakoa urrezko zalduna zen, nork Rozango Bost Tontorretan entrenatu zuen. Bere erasoetako batzuk Azken Dragoia, bere aurkaria eta bera hiltzera eraman ditzakeena, Dragoi Sorkaria, Rozango Ehun Dragoiak eta Rozango Dragoi hegalaria, bigarrena bere erasorik ohikoena delarik. Bere armajantzia da ezkuturik indartsuena duena. Ustez, hautsezina da, baina Seiyaren aurkako borrokan berak propio hausten du bere ezkutua. Bere armajantzia gainetik kentzeko ohitura ere badu.\nHyoga Cygnusekoa.\nErrusiar jatorrikoa, Siberian hildako bere amaren oroitzapenari lotuta dago. Komikian, bere irakaslea Camus Acuariusekoa da, baina telesailean Kristal zalduna da, hau, era berean, Camusen ikaslea delarik. Bere erasoak Diamante Hautsa, Aurora Exekuzioa, Aurora Ekaitza eta Izotzezko Eraztuna dira. Aurora Exekuzioa Camusen aurka borrokatu zuenean ikasi zuen, 12 Etxeen Sagan, Zazpigarren Zentzua piztea lortu ondoren.\nShun Andromedakoa.\nShun, hasiera batean, Heriotza Erreginaren uhartera bidalia izan zen Fenixaren armajantzia lortzeko, baina bere anaia Ikki Fenixekoak bere tokia hartu zuen uharte hartara joateko, eta Shun Andromeda uhartera joan zen azkenik. Bere armajantziak kate bat du, alde bat zirkuluz osatutakoa eta bestea hirukiz osatutakoa. Lehen zatia defentsarako da, eta bigarrena erasorako. Oso bakezalea da, eta ia sekula ez ditu bere borrokak amaitzen. Hala, bere anaia Ikki agertzen da borroka horiek amaitzeko. Hades jainkoaren berraragitzea da. Bere erasoak Laino Katea, Andromedaren Nebulosa, Defentsa Biratzailea, Trumoiaren Uhina, Nebulosaren Korrontea eta Nebulosaren Ekaitza dira. Defentsako teknikak, berriz, Sare Harraparia, Amarauna, Kanal Espirala, Boomerang jaurtiketa, Tranpa basatia eta Harrapaketa handia dira.\nIkki Fenixekoa.\nIkki Shunen anaia da. Shun, hasiera batean Heriotz Erreginaren uhartera bidalia izan zen, baina toki hori Shunentzat gehiegizkoa izango zela eta, Ikkik bere anaiaren tokia hartu zuen. Uharte hura infernutzat hartzen zen, nondik inor bizirik, edo behintzat burutik egin gabe irteten ez zen, edo hala esaten zen. Bertan Ikkik izan zuen irakasleak, Ikkiri gorrotoa agerrarazi nahi zion, baina irakaslearen alabaz maiteminduta zegoen, eta horren ondorioz ez zuen gorrotorik agertzen. Azkenean, Ikkiren irakasleak bere alaba propioa hil zuen, eta horren ondorioz agertu zuen Ikkik bere gorrotoa, azkenean bere irakaslea garaitu eta hala Fenixaren armajantzia lortuz. Beste armajantziekin gertatzen ez den bezala, Fenixarena bere errautsetatik birsortzen da, eta Ikki berpizteko ahalmena du. Bere erasorik ohikoena Fenixaren Kolpe Mamua da, bere etsaiei sekulako ameskaiztoak pasarazten dizkiena. Istorioan zehar, gaizto bezala hasten da, Zaldun beltzen lider bezala, Pegaso, Dragoia, Cygnus eta Andromedaren biki beltzak direnak. Azkenean, nahiz eta beti bere aldetik ibiltzen ohi den, azkenean beste zaldunekin batzen da."}
{"id": "141445", "revid": "16728", "url": "https://eu.wikipedia.org/wiki?curid=141445", "title": "Francisco Urdi\u00f1ola", "text": "Francisco Urdi\u00f1ola edo Urdinola (Oiartzun, Gipuzkoa, 1552 - Rio Grande, Zacatecas, 1618) Nueva Vizcaya eta Nueva Galiciako (Mexiko) meatzari aberatsenetako bat izan zen. Meategien jabe eta ustiatzaile izan zen Bonanzan, Mazapilen, Ramosen eta Nieves lurraldeko Rio Granden, eta azkeneko herri horretan meatzea urtzeko eta fintzeko industria izan zuen. Nekazari, ardogile (Ameriketako lehenengo upategi komertziala eraiki zuen Parrasen) eta munduko lursail handienetako baten jabe izan zen (Coahuilan 30.000 km2 eta 66 herrixka), baita Nueva Espa\u00f1ako (Mexiko) abere hazle garrantzitsuenetakoa ere. Haren ardi kontaezinen artilea aprobetxatzeko Patos etxadian oihal, baieta eta txapel lantegiak zituen, eta han nonahi entzuten ziren haren batanen zaratak, oihal edo feltroei forma ematen aritzen zirenean.\nFrancisco Urdi\u00f1ola 1592 arte.\n1592an jaso zen Mazapilen (Nueva Vizcaya) familiaren odol garbitasuna frogatzeko informazioa, 1586ko abenduaren 10ean Oiartzunen hasi eta 1588ko apirilaren 21ean haren alde erabaki zena. Kaparetasun edo hidalgia froga hori Mexiko Nazioko Artxibategi Nagusian dago, Inkisizio atalean, XVI. mendea, 196. liburuan. Ikerketa Inkisizioko Ofizio Santuko notarioa zen Juan Morlete kapitainak egin zuen eta honako hauek egiaztatu: Agustin Lesakakoak, Hernando Landakoak, Pedro Bergarakoak, Joanes Justikoak, Sebasti\u00e1n Aristirresokoak, Mart\u00edn Perez Lekunberrikoak, Joanes Elizaldekoak (oiartzuarra) eta Francisco Isastikoak.\nBertan jasotako informazioengatik badakigu Oiartzunen jaio zela 1552an, Urdi\u00f1ola familiaren jauregian, eliza aurrean, Landetxe Kultur Aretoa eraiki duten lekuan. Joanes Urdi\u00f1ola eta Isabel Larrunbideren semea zen eta aitona-amonak Pedro Martin Urdi\u00f1ola eta Maria Juana Baldarena oiartzuarrak ziren aitaren aldetik, eta amaren aldetik Juanes Larrunbide, Larraulgo Larrunbide goikoa baserrikoa eta Maria Martin Etxenagusia Ugarte, hori ere oiartzuarra. Eta guztia frogatzeko 1588an Martin Fagoaga Oiartzungo alkatearen aurrean lekuko izan ziren Esteban Altzukoa, Jakobe eta Juan Perez Yerobikoak, Pedro Markelaingoa, Lope Albizturkoa, Domingo Altza eta Lekunekoa, Mart\u00edn Agirrekoa eta Juanes Esnaozkoa beste batzuen artean. \nUrdi\u00f1olaren izen bereko anaia batek ere bidaiatu zuen Mexikoara, eta urte batzuk geroago haren arreba Ysabelak eta Joanes Elizondok, 1590ean Oiartzunen ezkondu ondoren. Bikote horren semeak, Francisco Elizondok, Urdi\u00f1olaren iloba eta besoetakoa zenak, Mazapileko San Gregorio Magno elizaren eraikitzea finantzatu zuen osabarekin batera. Elizatik gertu Urdinolaren etxea zegoen eta biak tunel baten bidez zeuden lotuta, Oiartzungo eliza eta Urdi\u00f1olatarren jauregia zeuden moduan. Eta gezurra badirudi ere, oraindik Franciscoren ondorengo zuzen-zuzena den Elizondotar batena da etxe hori.\nEta urte berean, 1592an, Mexikoko Errege Auzitegian meritu txosten bat jaso zen, Urdi\u00f1olak berak 1590eko uztailean aurkeztu zuena ordaindu ez zitzaizkion zerbitzuengatik. Andres Zaldierna epaile doktoreak egin zuen merituen azterketa eta esan daiteke Urdi\u00f1ola iritsi zenetik 1590a bitartean egin zituen ekintzen laburpen bikaina dela:\nMexikora 1572 aldera iritsi zen, segur aski Zacatecasera, han Francisco Ibarraren inguruan euskaldun ugari biltzen baitziren. Urdi\u00f1ola Ibarraren heriotzarekin batera iritsi zen, gutxi gorabehera, eta hark baino meritu handiagoa izan zuen, Nueva Vizcayako behin betiko konkistatzailea izan baitzen, edo hobeto esanda bakegilea, nahiago izaten baitzuen bake txar bat gerra on bat baino.\n1579an indiarrek zauritu zuten Nueva Vizcayako Indeko meategietan eraso egin zietenean. 1580an Diego Agirre kapitainaren laguntzarekin Saltillo lurraldean borrokatu eta bakea ezarri zuen. 1581ean Alonso Lopez de Loys kapitainarekin Mazapileko meatzariei laguntza eman zien eta erakutsitako adore eta zuhurtziagatik \"caudillo\" izendatu zuten: soldadurik kementsu eta nabariena. Urte berean Martin eta Francisco \"begibakarra\" buruzagi indiarrak atxilotu zituen prestatu zuen kanpaina batean. Urte bukaeran Rodrigo del R\u00edo Losa jeneralak Mazapileko kapitain izendatu zuen gaixotua zegoen Loys ordezkatzeko, Urdi\u00f1olaren aitaginarreba izango zena. \n1582an chanalen buruzagia, Machoqu\u00eda, guachichiliena eta beste hiru atxilotu zituen meatzariei erasotzeagatik. Bideak zaindu zituen, meategien komertzioa bermatuz. Urte horretan guachichileen kontrako borrokan kristauen artean hazitako Melchor buruzagi indiar maltzurraren ama, emaztea, semea eta beste zenbait atxilotu zituen. Bakea lortzeko presoei tratu ona eman eta asko askatu egin zituen, haien artean Melchorren ama. Orduan Melchorrek mendian bilduko zirela eta bi soldadu besterik ez eramateko jakinarazi zion. Han, indioz inguratua, buruzagiak arkabuzik gabe eta bakarrik igotzeko esan zion, eta igo zela ikusita besarkatu eta indiarrak Mazapileko meategien inguruan asentatzea lortu zuen Urdi\u00f1olak.\n1584an Melchor eta Pedro Rayado indiarrak matxinatu egin ziren berriro, baina bakea ezarri zuen eta bere kontura janaria eta arropa eskaini zien eta berriro finkatu zituen. 1586an bigarren aldiz matxinatu ziren Saltilloko indiarrak, Sagastiberri hil eta zaldi asko lapurtuz. Cilavan eta Zapaliname buruzagiak menperatu, bakea jarri eta asentatu egin zituen.\n1587ko martxoan Mazapileko indiarrekin hitzartutako bakea sinatu zuen, orokorrean tratu ona emanez eta Maztel edo Cristobal izeneko indiar esklaboa askatuz. 1588an hirugarren matxinada Saltillon. Trebeziaz bakea lortu eta etxaldeetan finkatu zituen.\n1589an laugarren matxinada Saltillon. Bakeak irauten ez zuela ikusita eta meatzerik ez zegoen leku batera soldadu sail handi bat bidaltzea oso garestia ateratzen zenez, Velasco erregeordeak tlaxcala indiarrekin populatzea erabaki zuen. Tlaxcalak espainiarrei Tenochtitlan (Mexiko hiria) konkistatzen lagundu zieten indiarrak ziren. Aita Jeronimo Mendietak Tlaxcalen buruzagiarekin negoziatzeko orduan eragin handia izan omen zuen. 1591ko martxoaren 14an Luis Velasco erregeordeak, Martin Lopez de Gauna idazkariak berretsita, Rodrigo del Rio de Loza jeneralari agindu zion bost herrixka sortzeko tlaxcala indiarrekin, haietako bat Saltillori itsatsita egon behar zuelarik, tlaxcalei konkistatzaileen eskubide eta fabore berak emanez. Baina Rodrigok abuztuaren 11n Urdi\u00f1olaren esku utzi zuen espedizioa, erakutsi zituen zuhurtasun, ardura eta trebetasunengatik. Horrela, Urdi\u00f1olarekin atera ziren iparraldera 400 tlaxcala beren familiekin, Xicotencatlen biloba zen Don Buenaventura de Pazek gidatuta. Indiar haien izen guztiekin zerrenda bat dago 1591ko uztailaren 6koa. Urdi\u00f1ola Nueva Vizcaya osoko gobernadoreorde eta kapitain jenerala izendatu zuten, eta hark esandakoa betetzeko agindu zieten herri guztiei. Saltilloko indiarrek ez zieten oztopo handirik jarri eta hainbat iturburu utzi zizkieten. Lur emankorrenak banatuta, herria sortua geratu zen eta Saltillo herria, beti liskarretan bizi zena, egonkortua geratu zen.\nIrailaren 13an mugarriak jarri zituen eliza eta komentua altxatzeko, eta Saltilloren hegoaldean guachichileak eta gerran aritu ziren beste nazio batzuetakoak kokatu zituen. Urdi\u00f1olak berak, hainbat buruzagi indiarri eskutik helduta, lurren jabetza eman zien. Eta tlaxcala indiarrek eskatuta, San Esteban de la Tlaxcala izenarekin bataiatu zuten herria, denak San Esteban de Tizatlanekoak baitziren. Bi herriak ubide batek zatitzen zituen eta gaur egun Allende kaleak. 1827ko azaroaren 5ean San Esteban Saltillori itsatsi zitzaion hiri bihurtuz eta gero estatuko hiriburu.\nIstorio beltzaren sorrera.\n1586an Leonor Lopez de Loysekin ezkondu zen. Leonorren aita, Urdi\u00f1olaren kapitaina izan zena, Mazapil eta Rio Granden meategiak zituen gizon aberatsa zen. 1592rako Patos, egun General Cepeda, Santa Elena eta Parras etxaldeak Urdi\u00f1olarenak ziren. Ganadu ugari zuen eta zalantzarik gabe lortutako bakeari eta indioen zerbitzuari etekina ateratzen zien. Aberatsa zen, maitatua, Santiagoko zalduna eta bakegile ospetsua.\n1593an Leonorren etxean, bizi zen, Rio Granden, berarekin, Maria Gonzalez amaginarrebarekin eta Maria eta Isabel alabekin. 1593ko Aste Santua pasa ondoren Leonor 30 egun su azalaz (erisipela) gaixorik egon ondoren hil egin zen, amak, izeba batek eta ahizpak zaindu ondoren, baita Urdi\u00f1olak berak ere azken egunetan Mazapiletik etorrita. Handik gutxira Domingo de Landaverde, Urdi\u00f1olaren meategietako urtzaile bat desagertu zen. Horren ondorioz, 1593ko abuztuaren 13an Urdi\u00f1olaren etxezainak, Alonso de Leonek, eta Leon Isasti morroiak deklaratu zuten Domingok aspaldian joan nahi zuela handik. Hurrengo egunean Gracia de Irigoyenek esan zuen Landaverde gaixorik zegoela eta alde egin nahi zuela. Hirurak esan zuten ez zuela etsairik eta desagerpena artxibatua geratu zen.\nUrdi\u00f1olak hurbil beste etxalde bat zuen, Santa Elena izenekoa, eta Juan Bautista de Lomas y Colmenares, Nueva Galiziako gizon aberatsenetakoa, bizilagun zuen. Lomasek politika munduan eragin handia zuen, suhi bat baitzuen epaile Nueva Espa\u00f1ako Errege Auzitegian eta beste bat Guadalajarakoan. Gainera, Urdi\u00f1olaren etsaia zen muga eta meatze kontuengatik.\nJuan Bautista de Lomas gizon handinahiak Alvaro Marqu\u00ednez de Zu\u00f1iga erregeordearekin hitzartua zuen 1589ko martxoaren 11n Nueva Mexikoren konkista, baina eskatzen zuenagatik (tituluak, ahalmena edozertarako, 4.000 morroiren zerbitzua belaunaldietan...) eta eginkizunaren garrantziagatik, erregeordeak erregearen iritzia jakin nahi zuen. Ia hiru urteko isiltasunaren ondoren eta diru asko gastatuta, 1592ko otsailaren 22an berriro egin zuen eskaria, erregeordea Luis Velasco zelarik. Azkenean, 1594an, Espainiako Indietako Kontseiluari baldintzak neurrigabeak iruditu eta Velascori beste bide bat bilatzeko eskatu zioten. Zalantzarik gabe Lomasen amorrua izugarria izango zen, ordura arte gastatutakoa galdua ikustean.\n1594ko urrian Urdi\u00f1ola hiriburuan zegoen erregeordearekin Nueva Mexikoren konkista hitzartzen. Hil horretan Urdi\u00f1olak Pedro Chalaz langileari idatzi zion esateko nahigaberik ez sortzeko Lomas jaunari eta atseginak izateko berarekin asunto guztietan, Lomas prestatzen ari zen azpikeria igarriko balu bezala. Eta susmoa ulertzekoa zen, urte batzuk lehenago, 1589an, Lomasen suhietako batek Lorenzo de Trejoren hilketa ezkutatzea leporatu nahi izan baitzion, eta beste dokumentu bati esker badakigu berriro salatu zutela Urdi\u00f1olaren bi morroik Lomasen seme bat hil nahi izanagatik.\n1594ko urriaren erdialdean Velascok Nueva Mexikoko konkista Urdi\u00f1olarekin hitzartu eta dena prest zegoenean, Mexikoko Errege Auzitegiak Guadalajarako Auzitegitik agindu bat jaso zuen Urdi\u00f1ola atxilotu eta ondare guztiak bahitzeko. Emaztearen hilketa leporatzen zioten. Aurretik Guadalajarako Errege Auzitegian datarik ez zuen anonimo batek, 1593aren bukaerakoa segur aski, Urdi\u00f1olak emaztea, morroiak, indio bat eta beltz bat akabatu zituela salatzen zuen, emazteak langileetako batekin harremanak izan zituela jakitean, baina ez zitzaion garrantzirik eman. Halere, 1594ko urriaren 19an emazteari edari pozoitsu bat emateagatik eta Landaverde desagertua hiltzeagatik salatu zuten, eta kasua argitzeko eskaera eginez zigorra eskatzen zioten Guadalajarako Auzitegiko epaileari, hau da, Lomasen suhiari. Lehenengo lekukoak esan zuen entzun zuela Urdi\u00f1olak bizkaitar bat akabarazi zuela Leonorrekin harremanetan zebilelako eta gero emazteari hiltzen lagundu ziola. Bigarren lekukoak, Diego de Salazarrek, esan zuen Rio Granden Juan de Otxoa de Garibairi entzun ziola Urdi\u00f1olak emaztea eta Landaverde hil zituela. Eta antzekoak izan ziren beste bi lekukoren testigantzak.\nLomasen suhiarentzat nahikoa izan zen anonimo koldar bat eta lau lekukok entzundako esamesak aztertzea urriaren 20an Urdi\u00f1ola eta anaia gaztea atxilotzeko agindua emateko, eta agindua azkartasun susmagarriarekin bete zen bost egunetan. Erregeordeak esku hartu zuen, baina arrakastarik gabe. Ondoren eskutitzak bahitzeko agindua eman zuen eta Urdi\u00f1ola gaztea eta Alonso de Leon etxezaina atxilotzeko, baina ez zituzten aurkitu. 1594ko abenduaren 26an Mendirichega eta beste lekuko batzuek aurrekoek esan zutena deklaratu zuten. Guadalajarako Auzitegiko azkartasunak eta salatarien aldeko joera nabarmenak argi uzten zuten Nueva Mexikoko konkista galarazi nahi ziotela, nahiz eta karta bat egon, non Alonso de Leonek ederki deskribatzen zuen Lomasen azpijokoa Urdi\u00f1ola galtzeko. Urdi\u00f1olaren amaginarrebak suhia defendatzeko idatzi zuen eskutitzak edo Landaverderen osabak berak Urdi\u00f1olaren aldeko testigantza eginez idatzitakoak ere ez zuten ezertarako balio izan.\nGero herriak sinistu egin zuen akusazioa eta denborak ematen duen urruntasunarekin Lomasek asmatutako istorio beltza, bere bi suhi epaileek onartzen zutena, ahoz aho zabaldu zen. Ondoren Viescak bertso txarretan jarri zuen, Portillo historialariak eta itsu-itsuan jarraitzen ziotenek moldatu egin zituzten bertsoak eta legenda handituz joan zen. Eskoletan Erdi Aroko gizon anker eta odoltsua izan zela irakasten zen, emaztea, iloba eta morroi guztiak hil baitzituen. General Cepedan hilketen etxea erakusten zuten, odol arrasto eta guzti. Eta bertsio ezberdinen arabera desagertua edo urkatua bukatu zuen.\nProzesua.\nUrdi\u00f1ola Inkisizioaren senide zenez, Ofizio Santuak epaitzea nahi zuen eta eskabide bat idatzi zien 1594ko abenduaren 9an. Ofizio Santuak idatzi baten bidez haien eskuetan uzteko eskatu zien Mexikoko espetxeko buruei, eskomulgatuak izan nahi ez bazuten. Handik 10 egunera antzeko hitzekin beste idatzi bat bidali zuten Guadalajarako Auzitegira. Abenduaren 28an Juan Martinez Sagastimendiak, Ofizio Santuko notarioak, ukapenaren berri eman zuen. 1595eko urtarrilaren 13an Urdi\u00f1olak Inkisizioari beste eskari bat bidali zion Guadalajarako Auzitegia estutu zezaten, eta urtarrilaren 18an inkisidoreak berriro ahalegindu ziren presazko eskariarekin. Guadalajarako epaileak, ordea, erantzun zuen erregeari eskatuz hain arinki ez emateko Ofizio Santuko senidetzarik, bai baitzegoen justiziatik babesteko erabiltzen zuenik, eta Inkisizioari eskatu zion bere egitekoa ez oztopatzeko eskomunio mehatxuekin. Sagastimendiak bitartean Guadalajarako epaileekin hitzaldi bat lortu zuen 1595eko otsailaren 1erako.\nUrdi\u00f1olak espetxean sukar ustela edo tifusa harrapatu zuela eta, Inkisizioaren egoitza batera eraman zuten 100.000 pesoko fidantzapean Guadalajarako Auzitegiaren alde eta hiritik ez ateratzeko baldintzapean. Auzitegi horretako presidenteak, Pinedo de Alarconek, Juan Tenorio idazkaria bidali zuen Mexikora Urdi\u00f1ola ahalik eta gehien estutzeko. Tenoriok Mexikoko kaleetan aske ibiltzeaz akusatu zuen eta idatzi bat aurkeztu zuen, bertan Urdi\u00f1olari leporatuz arkabuzarekin epaile bat hil izana, F. Gomez fundizioko labe batean erre izana eta soldadu bat hiltzeko agindua eman izana, eta zalantzan jartzen zuen Ofizio Santuko senidetza, argudiatuz Auzitegiei ihes egiteko lortu zuela.\nMartxoaren 2an Guadalajarako Auzitegiko auto batean kasua zein epaitegiri zegokion erabakitzeko eskatzen zuten. Inkisizioak, bestalde, Juan Morlete kapitaina izendatu zuen azterketa oso bat egiteko. Ardura handiz urtarrilaren 22tik otsailaren 11ra 50 lekukori egin zien galdeketa senide, morroi, soldadu eta esklaboen artean, errurik aurkitu gabe.\nEpaileek hitzaldia atzeratzen zuten bitartean, Urdi\u00f1olak preso jarraitzen zuen hirian negozioez ezin arduraturik. Azkenean maiatzaren 11n izan zen hitzaldia; bertan entzun zioten Ofizio Santuari, baina auzia Espainiara bidali zen han erabakitzeko nori zegokion epaitzea. Ekainaren 15ean Inkisidoreek eskutitz bat idatzi zuten Urdi\u00f1olarekin bukatu nahi zutela salatzeko, Guadalajarako epailearen aitaginarreba zen Lomasi Nueva Mexikoko konkista zapuzteagatik. 1596ko urtarrilaren 15ean Urdi\u00f1olak eskari bat bidali zion Ofizio Santuari espetxe zigorra ken ziezaioten aziendak galtzen ari zelako, Audientziak onartu ez zuena. 1596ko otsailaren 21ean Espainiako Inkisizioaren Kontseilu Nagusiak erabaki zuen kasua Guadalajarako Auzitegiari zegokiola, baina erabakia 1597ko ekainaren 27an iritsi zen zilarraren bila zetozen itsasontzietan. Abuztuaren 18an Urdi\u00f1olak ordura arte burututako guztiaren kopia egiaztatua eskatu zuen Auzitegiko etsai amorratuen aurrean sendo agertzeko, nahiz eta epailea, behintzat, aldatu zuten, ordurako ez baitzen Lomasen suhia, F. Gillen Chaparro baizik. Eta Sevillako artxibategian dokumentu bat dago lehenengo eta azken epaialdiekin. Lehenengoan, 1598ko irailaren 1ekoan, Leonorren hilketaz aske utzi zuten, baina Kastillako 4.000 dukateko isuna ordaintzera behartzen zuten Landaverde, beltz bat, indio bat eta hiru soldaduen hilketengatik. 1599ko martxoaren 23koan, behin betikoan, Urdi\u00f1olaren etsaiekin osatutako epaimahaiak Landaverderen hilketagatik soilik kondenatu zuten, 3.000 dukateko isuna ordaintzera.\nBehin bakarrik egon zen Urdi\u00f1ola Nueva Mexikon, 1594an 20 soldadurekin Lomas laguntzera joan zen batean, hain zuzen ere. Beraz, Juan Matheo Mangek Nueva Mexikon 1596an Urdi\u00f1olak Juan de O\u00f1ateri egindako harreraz esaten duena ezin liteke egia izan, hiriburuan atxilotua baitzegoen.\nNueva Vizcayako Gobernua.\nLau urte luzez atxilotuta egon ondoren aske utzi zuten eta handik urtebetera, Santiago de Vera, Guadalajarako Auzitegiko presidente berria eta bere etsaia izan zena, 1600eko apirilaren 12ko eta abenduaren 15eko idatzietan Urdi\u00f1olaren alde agertu zen Gobernadore izenda zezaten bere zuhurtasun eta prestutasunagatik eta lagun eta soldadu askok maitatu eta jarraitzen ziotelako. Eta 1603ko maiatzaren 28an Monterreyko kondea eta erregeordea zenak, Urdi\u00f1olak zituen bertuteengatik, Nueva Vizcayako gobernadore izendatu zuen, Rodrigo de Vivero ordezkatzeko. Azken horrek eta Alonso Maldonado gobernadore ordeak 1601ean ezin izan zioten probintziako indioen matxinada handi bati aurre egin. Baina Urdi\u00f1ola Topiara hurbildu zen eta denbora gutxian buruzagiak atxilotu zituen eta odolik isuri gabe bakea jarri zuen, indiarrei lurrak oparituz eta herrixkak eraikiz.\nGero Sierra Madre zeharkatu zuen eta Sinaloa probintziara joan zen. 1604ko martxoaren 31n Nueva Vizcayaren gaineko txosten orokorra bidali zuen Espainiako Gortera; bertan estatu politikari maila erakutsi zuen, aberastasun eta erabilpen desegokien gaineko txosten bat eginez eta meatzeak erosten zituzten aberatsak salatuz, ez baitzituzten ustiatzen erregeari kinto erreala edo bostena ez ordaintzeagatik. Meatzeen zerrenda egin zuen eta iruzur haiek saihesteko legedia eta neurriak proposatu zituen. Bakealdiaren berri eman zuen, horrek San Luis Potosi eta beste meatze batzuen aurkikuntza ekarri baitzuen, eta soldadu gehiago eskatu zituen Sinaloarako. Urdi\u00f1olarekin zerikusia duten dokumentuetan, zeinekin hainbat liburu osatu bailitezke, estatu ekintza ugari daude: gobernu ekitaldiak, gotzaindegi sorrerak, herri sorrerak, epaile izendapenak, herrien erroldak...\n1607an Fray Mart\u00edn de Altamira geziz josita akabatu zutela eta, espedizio bat antolatu zuen Quamoquane indiarrei Sabinas ibairaino jarraituz. Buruzagiak akabatuta bakea lortu zuen eta apaizaren gorpua Saltillora eraman zuen. Ordainetan 1610eko urtarrilaren 8an Madrilen sinatutako dekretu baten bidez erregeak 1.500 peso eman zizkion.\nDurangotik 30 legoatara, Xocotilma probintziako mendi malkartsuetan, xiximeak bizi ziren. Indiar horiek bidelapurrak ziren eta norbait hiltzen zutenean jateko eramaten zuten. 1610ean mendi horietan sartu eta ezinezkoa zirudien tokietan bideak urratu zituen. Espedizio gogorra izan zen, hildako eta urkatu asko izan baitziren, baina bakea ezarri zuen eta bost herritan bildu zituen oso leku erosoetan.\nEz dakigu noiz utzi zuen agintea, baina 1615erako Gaspar de Albear zen gobernadore. 1617ko ekainaren 16an Urdi\u00f1olak testamentua egin zuen Maria eta Isabel alaben alde. 1618ko martxoaren 4an, Santa Elena egoitzan, aldaketa batzuk egin zituen testamentuan Tomas Agirre Zuaznabarri Tacubako lursail batzuk uzteko eta Juan Urdi\u00f1ola lehengusuari Damian Oiartzabalen soldata bera ordaintzeko. Zeukan gaixotasun larriagatik ezin izan zituen aldaketak sinatu eta Lorenzo de Longoirari erregutu zion sinatzeko. Segur aski egun horretan bertan hil zen. Oiartzunen 6.000 dukat utzi zituen, haien errentekin kaperautza sortu eta egunero meza eman zezaten beraren eta emaztearen alde; eta beste hainbeste dukat urtero bi umezurtz ezkontzeko edo familia zintzoetan har zitzaten.\nMariak ondorengorik izan ez zuenez, herentzia Isabelentzat pasa zen, Luis Alcega Ibarguenekin ezkondua zegoenarentzat. Mari Altzega, biloba, Luis de Valdesekin ezkondu zen. Haren alaba, Francisca Valdes, ondorengorik gabe, bigarren aldiz ezkondu zen Berriobeitikoa (Nafarroa) eta familia aberatsekoa zen Agustin Etxebertz Subizarekin eta 1692 senarraren aberastasunarekin batera San Miguel De Aguayo markesgoa sortu zuten.\nVito Alessio Robles (1879-1957).\nFrancisco Urdi\u00f1olaren biografia batez ere Vito Alessio Roblesi esker ezagutzen da; izan ere, Alessio \u201cEl democrata\u201d egunkariaren zuzendaria zela, Coahuila estatuko historia idazteko eskatu zioten eta buru belarri aritu zen urteetan dokumentazioa jasotzen, bereziki Urdi\u00f1olaren gainekoa, Urdi\u00f1olaren historia eta Coahuila estatuarena oso lotuta zeudela konturatu baitzen. Urdi\u00f1olak, esaterako, San Esteban de la Tlaxcala herria sortu zuen Saltilloren ondoan, biak elkartu ondoren hiriburu izango zena, eta estatu horretan lur sail izugarri handiak izan zituen. Baina Urdi\u00f1olaren gainean, bai datetan, bai pertsonaietan, oker asko zeuden, eta hori zela eta Alessiok esaten zuen Urdi\u00f1olaren nortasuna hobeto ezagutzen zutela Texas eta Californian Coahuilan baino. Horrela, batzuek existitu ez zen Urdi\u00f1olaren osaba aberatsa aipatzen zuten, Urdi\u00f1ola zaharra goitizenarekin bataiatu zutena, baten batek Urdi\u00f1olaren ibilerak Perun kokatzen zituzten, eta batez ere haren gaineko istorio beltza zabaltzen zutenak zeuden.\nBaina dokumentazio bilketa nekaezinari esker, eta horien argitalpenarekin, Alessiok gezur haiek guztiak ezabatzea lortu zuen, beste historialari batzuek bezala ez baitzituen sinistu. Urdi\u00f1olaren izen ona berreskuratu eta emaztearen zoritxarreko heriotzaren ondoren, urteetan Nueva Vizcayako gobernadorea izan zela frogatu zuen, nahiz eta oraindik badagoen legenda errealitatea baino gehiago interesatzen zaionik. Eta haren ohorez 1937ko abenduaren 4an Alessiok berak diseinatu zuen Saltilloko armarriari Oiartzungo armarria erantsi zion lehenengo laurdenean. Urdi\u00f1olaren Patos etxadian sortu zen General Cepeda herriko armarriak ere, Urdi\u00f1olaren armarria darama lehenengo zatian.\nDokumentuak biltzeko Alessiok 1925ean Suedian diplomatiko lanak egiten zebilela aprobetxatu zuen Oiartzuna eta Sevillako Indietako Artxibategira joateko, espero baino dokumentu gutxiago aurkitu bazituen ere. 1926 urtearen bukaeran, ordea, Mexikoko artxibategian Urdi\u00f1olaren gaineko bi dokumentu interesgarri aurkitu zituen: bata odol garbitasuna frogatzeko egin zituen tramiteen gainekoa, eta bestea 1594an Guadalajarako Errege Audientziak Urdi\u00f1olaren aurka jarritako prozesuaren gainekoa.\nGero jakin zuen Texaseko unibertsitateko Charles Wilson Hackett irakasleak Urdi\u00f1olaren gaineko dokumentazio aparta zuela eta 1927an 500 eskuizkribu baino gehiagoren kopiak bidali zizkion. Ondoren Austinera (Texas) joan zen Genaro Garciaren bilduma aztertzera eta liburuari forma ematera. Han, unibertsitateko kafetegian ikasle batekin eserita zegoela, J. Lloyd Mecham aurkeztu zioten, historia irakasle bikaina eta Nueva Vizcayako gobernadore eta Durango sortu zuen F. Ibarraren biografia idatzi zuena, eta aipatu zionean Urdi\u00f1olaren kontrako prozesuaz oso gutxi jakitea oztopo handia zela bere liburua bukatzeko, Lloydek esan zion prozesu osoa zuela, baita haren testamentua ere, eta gustura utziko zizkiola. Azkenean, 1931n \"Francisco de Urdi\u00f1ola y el Norte de la Nueva Espa\u00f1a\" liburua bukatu eta ale bat bidali zuen Oiartzungo udaletxera, urte bereko ekainaren 15eko aktan liburua jaso zutela idatzia geratu delarik.\nArmarria.\nEsan behar da abizen hau jatorrian enez idazten zela, hau da, \"Urdinola\", eta azken belaunaldiak hasi zirela \"e\u00f1ez\" idazten, alegia, ahoskatzen zen bezala. Abizena bera ere \"ferreria azul\" itzuli zuten, baina esan daiteke urdinola burdinolaren aldaera besterik ez dela; beraz, itzulpena \"ferreria\" izango litzateke.\nBaina harrigarriena armarriarekin gertatzen dena da. Izan ere, Alessioren liburuan agertzen dena (ezkerrekoa) eta Urdi\u00f1olaren jaiotetxekoa (eskuinekoa) zeharo ezberdinak dira. Urdi\u00f1olatarren jauregia azken karlistaldian erre zuten, 1873. urtean segur aski. Urte batzuk geroxeago bertako Romana Urdi\u00f1olak, O\u00f1atiko Vicente Artazkozen emazteak, Landetxe etxea eraiki zuen, gaur egun Landetxe Kultur Aretoa eraiki duten lekuan, eta han jarri zuten eskuineko armarri hori. Erre zuten jauregiaren hondarrekin, Landetxe eraikitzeaz aparte, elizaren kanpandorre inguruko terraza eta saihetsetako bi eskailerak egin zituzten. \nEgia da Euskal Herriko Entziklopedian esaten dela Urdi\u00f1olaren armarria Landetxen zegoen armarria dela, Urdi\u00f1ola maiorazkoan agertzen dena, hain zuzen ere. Baina Ortega eta Perez Gallardok diseinatua, dorre bat eta zortzi puntako izarra dituena, General Cepeda herriaren armarrian egoteaz gain, Coahuilako Ateneo Fuenteko mural batean dago eta Urdi\u00f1olaren koadroaren goialdean ere agertzen da, nahiz eta koadro hori aspaldian Parrasen ondoko Rosario etxaldean zegoen koadroaren kopia izan. Azalpena Alberto eta Arturo Garc\u00eda Carraffaren \u201cDiccionario her\u00e1ldico y geneal\u00f3gico\u201d liburuan eta Juan Javier Pescadorren \u201cOiartzun Zaharreko familia eta ondasunak. Mikrohistoria eta Genealogia XVI-XVIII mendeak.\u201d liburuan aurkitzen dugu, lehenengoak argi eta garbi Urdi\u00f1ola familiaren bi adar aipatzen baititu eta bigarrenean bi zuhaitz genealogiko agertzen baitira. Alde batetik, Francisco Urdi\u00f1olaren adarra dago, bere birraitonarenganaino iristen dena eta jauregiko biztanle zirenak. Tradizio militar handikoak eta hainbat gudatan parte hartu zutela aipatzen da, baita bere aitonaren garaian ere, eta haiena izango litzateke dorrea duen armarria, hau da, Oiartzungo armarria, garai hartan kapare guztiek erabiltzen zutena, nahiz eta diseinatzeko orduan dorre luze samarra marraztu. Bestetik, adar berri bat izango genuke, Franciscoren aitonaren anai batek sortua. Hauek Francisco Urdi\u00f1olaren garaian Agirreko jaunak ziren herentziaz, eta 1602tik aurrera Isastiko jaunak, ezkontza bat zela medio. Familia horretan ere aipatzen dira ekintza militarrak eta hainbat ardura, baina batez ere 1632tik aurrera, Isastiko etxea eta errota frantsesek erre zutenetik, hain zuzen ere, eta haiena da arranoa duen armarria, Juan Mendozak 1689an berresten duena. Eta armarri hori lehenengo adarreko familiaren oinetxera pasa zen jauregia bigarren adarrekoek erosi zutenean, jauregia elizak eta udaletxeak zuten auzi batean nahasturik baitzegoen, Iru\u00f1ean eta Mexikon Aguayoko markesen kontra jarritako salaketagatik bailararen aldeko herentzia zela eta. Ez dakigu auziarekin zer gertatu zen, baina badakigu 1692an Antonio Urdi\u00f1olak, bigarren adarreko Isastiko jauna zenak, jauregia erosi zuela, Cadizen zegoela, Sebastian Lekuonaren bitartez. Izan ere, Antonio Indietako komertzioarekin aberastu egin zen eta negozioak saldu ondoren, finka ugari erosi, hiru maiorazko sortu eta jauregira erretiratu zen, bera eta ondorengoak Urdi\u00f1olatarren jauregiko jaunak bihurtuz."}
{"id": "141446", "revid": "119347", "url": "https://eu.wikipedia.org/wiki?curid=141446", "title": "Espainiako Bankua", "text": "Espainiako Bankua (gaztelaniaz \"Banco de Espa\u00f1a\") Espainiako banku zentrala da. Berezko nortasun juridikoa eta erabateko ahalmen publiko eta pribatua duen eskubide publikoko erakundea da. Bere jardueraren garapenean eta bere helburuak betetzeko asmoz Estatuaren Administraritza Orokorrerarekiko autonomiaz jokatu ohi du. Espainiako Bankua delakoa Europar Banku Zentralen Sistemaren zati da eta hortaz Europar Batasunaren Akordioa eta Europar Banku Zentralen Sistemaren xedapenen mende dago. Gaur egun Espainiako Bankuaren funtzio asko Europako Banku Zentralaren menpe daude, Espainia eurogunera sartu zenetik.\n1852-53an, San Fernandoko Espainiar Bankuak Isabel II.aren Bankua bereganatu zuen. 1856an, berriz, banku berria Espainiako Banku bihurtu zen, Espainiako ekonomia liberalaren garrantzi handiko urtean.\n2014ko azaroaren 3an, hiru lagun zauritu ziren. Espainiako Bankuan izandako deflagrazio batean. Horietako bik erredura larriak izan zituzten, eraikineko teilatuan lanean ari ziren hiru langile ziren zaurituak. Ez zekiten zergatik gertatu zen istripua."}
{"id": "141447", "revid": "7162", "url": "https://eu.wikipedia.org/wiki?curid=141447", "title": "Banco de Espa\u00f1a", "text": ""}
{"id": "141452", "revid": "46380", "url": "https://eu.wikipedia.org/wiki?curid=141452", "title": "Jean-Baptiste Lully", "text": "Jean-Baptiste Lully \u2014\u2014 (Florentzia, Toskanako Dukerri Handia, 1632ko azaroaren 28a \u2013 Paris, Frantziako Erresuma, 1687ko martxoaren 22a) musikagilea izan zen. Italian sortua, 1661. urtean frantses herritartu zen.\nBizitza.\n1632an Florentzian jaioa, 1643an, 10 urte zituela, Frantziara joan zen. 1646. urtetik aurrera Fran\u00e7ois Roberday eta Nicolas Gigault maisuen ikasle izan zen Parisen. 1653. urtean Luis XIV.aren zerbitzari sartu zen. 1661. urtetik aurrera gorteko ganberako musika zuzendaria izan zen eta 1662tik aurrera errege familiaren musika maisua. Urte batzuk lehenago \"Vingt-quatre violins du roi\" izeneko taldea sortu zuen eta taldearen zuzendaria izan zen. 1664. urtean Moli\u00e8rerekin batera idatzi zuen \"Le bourgeois gentilhomme\" izeneko opera-ballet ezaguna. Lullyk sartu zituen lehenengo aldiz emakumezko dantzari profesionalak balletean. Frantses operan ere aldaketak sartu zituen; frantses moldeko obertura esate baterako, bi aldi geldo eta beste bat bizkorragoa duena.\nIdatzi zituen operen artean aipagarriak dira: \"Cadmus et Hermione\" (1673), \"Alceste\" (1674), \"Thes\u00e9e\" (1675), \"Armide et Renaud\" (1686). Balletak idatzi zituen, musika intzidentala antzerkirako, ahotserako erlijiozko musika lanak, musika tresnetarako lanak eta abestiak. \"Armide\" opera, bere maisulana, idatzi eta hurrengo urtean erregea gaixotasun batetik sendatzeko jo zen Te Deum-aren konpasa markatzen ari zenean, makilkada bat eman zion oin bati eta gangrenak jota hil zen."}
{"id": "141462", "revid": "40778", "url": "https://eu.wikipedia.org/wiki?curid=141462", "title": "Online Computer Library Center", "text": "Online Computer Library Center (OCLC) ordenagailu bidezko online liburutegi-zerbitzu bat da, eta irabazteko asmorik gabeko ikerketa erakunde bat. Mundu osoko 170 herrialde eta lurraldetako 72.000tik gora liburutegik erabiltzen dute OCLC zerbitzua, material bibliografikoa aurkitzeko, bereganatzeko, mailegatzeko eta iraunarazteko. Fred Kilgourrek sortu zuen, 1967an.. Hasieran, Ohio College Library Center zuen izena. Erakundearen bulegoak Dublinen daude (Ohio, Ameriketako Estatu Batuak)."}
{"id": "141463", "revid": "448", "url": "https://eu.wikipedia.org/wiki?curid=141463", "title": "OCLC", "text": ""}
{"id": "141464", "revid": "1340", "url": "https://eu.wikipedia.org/wiki?curid=141464", "title": "Josep Tarradellas i Joan", "text": ""}
{"id": "141465", "revid": "1340", "url": "https://eu.wikipedia.org/wiki?curid=141465", "title": "Francesc Maci\u00e0 i Lluss\u00e0", "text": ""}
{"id": "141467", "revid": "119347", "url": "https://eu.wikipedia.org/wiki?curid=141467", "title": "Dakota eraikina", "text": "Dakota eraikina (ingelesez \"The Dakota\", \"Dakota Apartments\" edo \"Dakota Building\") New York hiriko Manhattan barrutian dagoen eraikina da, Central Park parkearen mendebaldean, berez 72. kalearen ipar-mendebaldeko iskina eta Central Park West etorbidearen artean kokatzen den etxebizitza edo apartamentu multzo bat da.\nIzena.\nUsadioaren arabera, Dakota izena, etxea eraiki zen garaian Manhattango eremu honetan kasik etxebizitzarik ez zegoenez eta uhartearen hegoaldeko hirigunetik urruti zegoenez, kasik Dakota estatua bezain urruti zegoela herri esaeraretik omen dator, alegia, euskarazko \"zakurraren ipurdian\" esaeraren parekidea. Gaur egun ordea, Manhattan barrutia nahiz New York hiriaren bihotzean dago.\nHistoria.\n1880ko urriaren 25a eta 1884ko urriaren 27aren artean eraiki zen.\nHenry Janeway Hardenbergh arkitekto etxea kontratatu zen Singer Sewing Machina Company erakundeko Edward Clark zuzendariarentzat diseinua gauzatzeko. Arkitekto etxe honek berak ere Plaza Hotela eraiki zuen.\nEraikin hau John Lennon musikariaren bizileku eta heriotza lekua izateagatik oso ospetsu bilakatu zen, musikari hau 1980ko abenduaren 8an bertan erail baitzuten. Bestalde aurretik 1967an eraikin honetan Roman Polanski zuzendariaren Rosemary's Baby beldurrezko filma ospetsua filmatu zen.\nEraikinean bizilekua duen jende ospetsua.\nDakota eraikinean bizi izan den jende ospetsuetako batzuk hauek izan dira:"}
{"id": "141468", "revid": "7162", "url": "https://eu.wikipedia.org/wiki?curid=141468", "title": "The Dakota", "text": ""}
{"id": "141469", "revid": "7162", "url": "https://eu.wikipedia.org/wiki?curid=141469", "title": "Dakota Building", "text": ""}
{"id": "141470", "revid": "512", "url": "https://eu.wikipedia.org/wiki?curid=141470", "title": "New Yorkeko Liburutegi Publikoa", "text": "New Yorkeko Liburutegi Publikoa (, \"NYPL\") munduko liburutegi-sare garrantzitsuenetako bat da eta Amerikan eduki gehien dutenen artean kokatzen da. Liburutegiaren ezaugarri nagusia jendearentzat eskuragarri dauden liburu kopuru handia izatea da, aldiz beste liburu batzuk eraikin barnean bertan irakurtzea derrigorrezkoa da. Gainera Estatu Batuetako liburutegi publiko handienetako bat da eta informazio bilaketa sistema oso zabala du. Bere zuzendaritza erakunde pribatu baten esku dago, nahiz eta bere erabilera publikoaren ondorioz bere izakera ez komertziala den, eta funtsa publiko nahiz pribatuen bidez finantzatzen da.\nZineman.\nLiburutegi honetan 1984ko \"Ghostbusters\" filma ospetsua filmatu zen, bertan \"The Big Apple edo Sagar Handiaren\" irudi ugari agertzen zirelarik; hauen artean New Yorkeko Liburutegi Publikoa zegoen. Halere, eraikin hau denbora luzeagoan erakutsi duen filma \"The Day After Tomorrow\" da, honetan protagonistak klima aldaketaren ondorioz gertatutako katastrofe baten erdian liburutegi honetako hormetan aterpea topatzen dute."}
{"id": "141471", "revid": "58701", "url": "https://eu.wikipedia.org/wiki?curid=141471", "title": "San Patrizioren katedrala (New York)", "text": "San Patrizioren katedrala Ipar Amerikako katedral neogotiko eta katoliko handiena da. New York hiriko Hamalaugarren eta Bosgarren Etorbidearen artean, Rockefeller Center eraikin-multzoarekin parez-pare. New Yorkeko elizbarrutiaren egoitza da. Bestalde, katedrala hau San Patrizio santuaren omenez eraiki zenez hiri honetako irlandar komunitatearen ikur garrantzitsua ere bada."}
{"id": "141474", "revid": "7162", "url": "https://eu.wikipedia.org/wiki?curid=141474", "title": "New York Public Library", "text": ""}
{"id": "141479", "revid": "6327", "url": "https://eu.wikipedia.org/wiki?curid=141479", "title": "Palari", "text": ""}
{"id": "141480", "revid": "336", "url": "https://eu.wikipedia.org/wiki?curid=141480", "title": "Colobinae", "text": "Colobinae Cercopithecidaeren barruko primate azpifamilietako bat da. 58 espezie biltzen ditu 10 genero ezberdinetan. Tximino sudurluzea, langureak eta hainbat kolobo talde honetakoak dira. Batzuetan bi tributan eta beste batzuetan 3 taldetan banatu ohi dira generoak. \"Colobus\", \"Piliocolobus\" eta \"Procolobus\" Afrikako generoak talde berean daude, hiruek dutelako erpuru txikia. Asiako beste generoak talde berdinean edo bitan zatitu ohi dira. ADN mitokondrialarekin eginiko ikerketek bi talde osatzea proposatzen dute, baina langur grisak ez lirateke bi talde horietan sartuko."}
{"id": "141483", "revid": "56334", "url": "https://eu.wikipedia.org/wiki?curid=141483", "title": "Hylobatidae", "text": "Hylobatidae primate hominoide familia da, siamang (simio txiki) edo giboi gisa ere ezagutzen dena. \nBeste hominoideengandik bereizten dira, batez ere, tamaina txikiagokoak direlako, gorputzaren tamainari dagokionez besoen luzera handia dutelako, zuhaitzetako bizimodu esklusiboagatik, brakiazioa lokomozio-mota nagusi gisa erabiltzeagatik eta bikote monogamiakoetan oinarritutako gizarte-antolakuntzagatik. Beste hominoide batzuk bezala, bere garezurreko barrunbea bolumen handikoa da; haien betzuloak handiak dira, eta espezie batzuek deiak areagotzeko aukera ematen dien zaku gularra dute lepoan. Egunez lortzen dute janaria, eta espezie gehienak fruta mamiz elikatzen dira batez ere, hostoekin eta ornogabeekin osatuz beren elikadura.\nHilobatidoak Asiako hego-ekialdeko lurralde gehienetan bizi dira, oihan tropikal euritsuan zein subtropikalean, batez ere behe-eremuetan. Batez beste, lau partaideko talde txikiak osatzen dituzten gizarte- eta lurralde-animaliak dira, bikote monogamo batek eta haien seme-alabek osatuak. Lurralde hori aktiboki babesten dute, eta balizko arerioak urruntzen dituzte erakustaldien bidez, batez ere ahotsezkoak, zeinetan talde bakoitzeko bikote helduek abisu-kanta ozenak abesten dituzten bikoteka.\nFamiliako espezie guztiak desagertzeko arriskuan daude, Asiako hego-ekialdeko giza populazioak (gero eta handiagoa dela eta) beren habitata baso-soildu, hondatu eta zatikatu duelako lurra hainbat jarduera ekonomikotara eskaintzeko. Gizakiaren presentziak bere populazioaren gainbeheran lagundu duten beste jarduera batzuk ere bultzatu ditu, hala nola ehiza haragia aprobetxatzeko edo sendagai tradizionalen sargai gisa eta biziak harrapatzea maskota gisa saltzeko edo zoologikoetan erakusteko. IUCNren Zerrenda Gorrian, espezie gehienak desagertzeko arriskuan daude sailkatuta, eta bi arrisku larrian daude. Bi urtean behingo \"The World's 25 Most Endangered Primates\" 2016-2018 argitalpenean ere, espezie bat ageri da.\nEtimologia.\n\"Giboi\" hitzaren etimologia ez da oso argia. Europarren artean lehen aldiz erabili zen George Leclerc de Buffon naturalista frantsesaren eskutik XVIII. mendean, 'India orientaletan bizi den tximinoa' aipatzeko erabilia.\nIkerketa etimologiko eguneratuek proposatzen dute jatorri etimologikoa Malaysiako penintsulan aurkitzen den Semang edo Menraq komunitate nomadan dagoela. Talde honek Ipar Asli hizkuntzak hitz egiten dituzte, eta analisi fonemiko, semantiko, historiko eta linguistiko baten ostean, \"kb\u0254\u0272\" hitza proposatu da giboi izenaren jatorri edo erro bezala; europar kolonizazioan mendebaldera malaysierako \"k\u0259b\u0254n\" hitza bezala barneratu zena 'tximino edo Malaysiako penintsulan aurkitzen diren tximino hilobaido'-ei errefrentzia egiten diena.\nTaxonomia.\nHylobatidae familia 4 generotan banatzen da, maila kromosomikoan oinarritua. \"Hoolock\"ek 38 kromosoma ditu, \"Hylobates\"ek 44, \"Symphalangus\"ek 50 eta \"Nomascus\"ek 52. India, Indonesia, Sumatra, Borneo eta Javan bizi dira.\nSailkapena.\nGenero iraungiak,\nAnatomia.\nHortzeri formula hurrengoa da,"}
{"id": "141484", "revid": "64511", "url": "https://eu.wikipedia.org/wiki?curid=141484", "title": "Hylobates", "text": "Hylobates Hylobatidae primate hominoideoen barruko generoetako bat da. Orokorrean giboi izena ematen zaie. Orain gutxi arte giboi guztiak genero bakarrean multzokatzen ziren, baina orain lau ezberdin daude."}
{"id": "141486", "revid": "336", "url": "https://eu.wikipedia.org/wiki?curid=141486", "title": "Giboi", "text": ""}
{"id": "141489", "revid": "105290", "url": "https://eu.wikipedia.org/wiki?curid=141489", "title": "Komuneko eskuila", "text": "Komuneko eskuila ura bota ondoren, komunean gera daitezkeen kaka-arrastoak garbitzeko erabiltzen den eskuila bat da, komunaren ondoan jartzen dena. Batzuetan komuneko isipua ere esaten zaio modu adierazkorrean. Komuneko garbiketa orokorrerako ere erabil daiteke. Kirten bati erantsitako zurda-sorta bat besterik ez da, garbiketa ondoren zurda-sorta uzteko ontzi batekin batera gehienetan. Kirtenaren funtzioa garbiketan eskuak zikinkeriatik urrun izatea da. Komuneko eskuila elektrikoak ere badaude.\nKomuneko eskuila higiene-arrazoiengatik eta komuna erabili behar duten beste pertsonekiko begirunez erabiltzen da, beste pertsona baten kaka-arrastoak ikusteak sor dezakeen higuina ekiditeko."}
{"id": "141492", "revid": "6327", "url": "https://eu.wikipedia.org/wiki?curid=141492", "title": "Pala (kirola)", "text": ""}
{"id": "141493", "revid": "90523", "url": "https://eu.wikipedia.org/wiki?curid=141493", "title": "Pala (argipena)", "text": "Pala izenak hainbat adiera ditu:"}
{"id": "141496", "revid": "880", "url": "https://eu.wikipedia.org/wiki?curid=141496", "title": "Piraguismoa", "text": ""}
{"id": "141497", "revid": "880", "url": "https://eu.wikipedia.org/wiki?curid=141497", "title": "Piraguaketa", "text": ""}
{"id": "141498", "revid": "880", "url": "https://eu.wikipedia.org/wiki?curid=141498", "title": "Gizarte langintza", "text": ""}
{"id": "141499", "revid": "880", "url": "https://eu.wikipedia.org/wiki?curid=141499", "title": "Gizarte-lan", "text": ""}
{"id": "141500", "revid": "880", "url": "https://eu.wikipedia.org/wiki?curid=141500", "title": "Gizarte-lana", "text": ""}
{"id": "141501", "revid": "119347", "url": "https://eu.wikipedia.org/wiki?curid=141501", "title": "Aragoieraren 1987ko arau grafikoak", "text": "1987ko Huescako arau grafikoak (\"Normas graficas de Uesca de 1987\") aragoieraz idazteko, Huescan, aragoiera normalitzeko lehen kongresuan (1987ko apirilaren 19an) adostu ziren konbentzio ortografikoen multzo bat dira.\nHala ere, hasieratik aragoieraren alde lan egiten zuten sektore batzuek ez zuten idaztarau horrekin bat egin, \u00c1nchel Contek eta Chesoaren Lan Taldeko kideek bezala. Horrela, denboran aurrera eginez, aragoierarako beste arau batzuk agertu ziren. 2004an, Sociedat de Ling\u00fc\u00edstica Aragonesak arau berri batzuen alde egin zuen, batzuetan \"Graf\u00eda SLA\" deitu izan dena.\n2010eko otsailean, banaketa bukatzeko xedea zuen Academia de l'Aragon\u00e9sek \"Behin-behineko proposamen ortografikoa\" kaleratu zuen. Sektore batzuk, hala ere, 1987ko arauak erabiltzeari darraizkio.\nEzaugarriak.\n1987ko arauen ezaugarri garrantzitsuena bilatutako sinplifikazioa da. Aragoieraren hiztunak gutxi izanik, eta hizkuntza horretan idatzitako ia ezer ez egonik (Erdi Aroko idatzien eta Echo Ibarreko chesoz idatzitako lanez gain) idaztarau sinpleenaren alde egin zuten arau berriaren bultzatzaileek, beraz. Horrela, 1987ko arauek beti \"b\" hizkiaz idaztea (\"v\" alde batera utziz) edota \"c\"-ren ordez \"z\" erabiltzea zehazten zuten; \"h\"-a, halaber, ez zen erabiltzen.\n1987ko idaztarau horrek aragoieraren jatorrizko hiztunen artean baino hiztun berrien artean izan du arrakasta handiagoa."}
{"id": "141502", "revid": "880", "url": "https://eu.wikipedia.org/wiki?curid=141502", "title": "1987ko Uescako arauak", "text": ""}
{"id": "141503", "revid": "880", "url": "https://eu.wikipedia.org/wiki?curid=141503", "title": "1987ko Huescako arau grafikoak", "text": ""}
{"id": "141505", "revid": "15795", "url": "https://eu.wikipedia.org/wiki?curid=141505", "title": "Eusko pilota", "text": ""}
{"id": "141515", "revid": "96586", "url": "https://eu.wikipedia.org/wiki?curid=141515", "title": "Eusko (Euskal Moneta)", "text": "Euskal Moneta irabazi asmorik gabeko elkarteak jaulkitako moneta osagarria da euskoa. Elkarteko lehendakaria Xebax Christy da. Euskoa 2013ko urtarrilaren 31n sortu zen. Ipar Euskal Herrian erabiltzen da.\nSarrera.\nIpar Euskal Herrian \u2013Euskal Hirigune Elkargoaren 158 udalerrietan\u2013 dabilen tokiko moneta da euskoa. \nEuropako tokiko moneta osagarri handiena da. Izan ere, 2023ko udaberrian, 4 milioi eusko zeuden zirkulazioan, 4.000 erabiltzaile partikularrek eta 1.300 profesionalek osatutako sarean.\nHala, 2013az geroztik, euskoak Ipar Euskal Herriko biztanleen kontsumoaren zati gero eta handiagoa birbideratzen du tokiko ekonomiarantz: zirkuitu laburrak, hurbileko saltegiak, laborantza herrikoia, merkatuak, lurraldeko elkarteak, etab. Tresna kolektibo eta partekatua da, elkartasuna eta harremanak sortzen dituena lurraldeko eragileen artean.\nHistorikoa.\nSorrera.\n2011n hasi ziren euskoa sortzeko lanak, dozena bat militanteren ekimenez. Urtebete eta erdiko prestakuntza trinkoaren ondoren, euskoa, Ipar Euskal Herriko tokiko moneta, 2013ko urtarrilaren 31n sortu eta zabaldu zen. Hasieran, 800 erabiltzaile eta 192 zerbitzu hornitzaile zeuden sarean (berehala handitu ziren kopuruak). Boluntarioen mobilizazio handiari eta prestakuntza trinkoko lanari esker, tokiko moneta laster garatu zen (moneta zirkulazioan jarri zen, saltzaileek, elkarteek eta enpresek azkarki parte hartu zuten eta elkarteak kide egin ziren).\nEuskoaren funtzionamendua eta erabilera.\nIpar Euskal Herriko tokiko moneta Europako tokiko monetarik handiena da. Lau milioi eusko baino gehiago daude zirkulazioan, eta euskoa 1.300 profesional eta 4.000 partikularren artean trukatzen da (2023ko apirila). Tokiko moneta osagarria da, eta horrek esan nahi du euroaren \u201cparekoa\u201d dela, hots, 1 eusko = 1 euro. Tokiko moneta erabili ahal izateko, beharrezkoa da Euskal Moneta elkartearen kide izatea, partikularra nahiz profesionala izan.\nErabilera-eremuak.\nHelburu nagusiak: tokiko kontsumoa sustatzea, euskal kultura eta, bereziki, euskara biziaraztea.\nHelburu nagusia: tokiko jarduera ekonomikoak sustatzea.\nHelburu nagusia: tokiko elkarteen sarea lagundu eta ehuntzea.\nHelburu nagusia: diru publikoa lurraldean mantentzea\nEuskal Monetako langile taldea.\nAntolaketaren egitura.\nLangile talde iraunkor batek osatzen du elkartea. Zuzendari nagusi batek zuzentzen du eta berrogeita hamar bat boluntario inguruk laguntzen du. Boluntarioak dira elkartearen zuzendaritza-organoak animatzen dituztenak.\nEginkizunal eta erantzukizunak.\nEuskal Monetak hainbat funtzio eta erantzukizun betetzen ditu, tokiko monetaren proiektuaren akuilatzaile gisa:"}
{"id": "141516", "revid": "90523", "url": "https://eu.wikipedia.org/wiki?curid=141516", "title": "Euskotar (hitza)", "text": "Euskotar hitza aranismo bat da, Euskadiko herritarrak edo Euskadiri dagokiona izendatzen duena, euskalduna izan ala ez, baina beti ere euskal arraza edo euskal abertzaletasunarekin erlazionatuta. Hitz elkartuetan, \"euskotar\" ordez, lehen osagai gisa eusko erabiltzen da.\nSorrera.\nWilhelm von Humboldtek 1821.ean iradoki zuen \"euskaldun\", \"Euskalerria\" eta \"euskara\" edo \"eskuara\"ren erroa \"eusk\" edo \"esk\" zela. Hortik alemanez proposatu zuen euskal herriaren antzineko izena \"eusken\" edo \"esken\" zela, eta izen hau agian \"vasken\" eta \"vasconen\" jatorria dela. Duvoisinek ere \"uasc\" eta \"eusc\" erroen arteko erlazioa ikusi zuen.\nSabin Aranak \"eusko\" hitza asmatu zuen 1886ean, aitortuz \"eusko\" zela \"uasko\" edo \"vasko\"ren jatorria. Hamaika urte beranduago, \"euzko\" grafia proposatu zuen zazpi euskal herrialdeetako edozein izendatzeko, hau da, lurra esanahiarekin. Hortik \"euzkotar\" eratorri zuen euskal arraza edo abendakoa adierazteko. Gero \"euzko\" eta \"euzkotar\" sinonimo bihurtu zituen.\nAranak \"euzkotar\" eta \"euzko\" hitzak sortu zituen \"euskaldun\" hitzarekin ez nahasteko, eta euskararen ordez, arraza du oinarri:\nHala ere, Sabino Aranaren arabera, \"euzko\" hitza \"euzkera\"tik atera zuen (\"euzko-era\"). \"Euzko\" eta \"Euzkadi\" hitzak estuki loturik daude etimologikoki.\nDenborarekin, \"euzkotar/euskotar\" hitzak jeltzale edo euskal abertzale esanahia hartu zuen.\nErabilera.\n\"Euzkotar\" hitza, eta batez ere \"euzko\" osagaia, 1900-1936. urteen artean zabaldu ziren euskaraz. 1919. urtean Euskaltzaindiak \"euskotar\" eta \"eusko\" grafiak hobetsi bazituen ere, jeltzale batzuk oraindik \"euzkotar\" eta \"euzko\" erabiltzen jarraitu zuten. Dena den, gaur egun hitz hauek oso erabilera mugatua dute euskaraz: XX. mendeko erakunde eta agerkari batzuen izenetan eta, batez ere, Eusko Jaurlaritza edo Euzko Alderdi Jeltzalearekin loturik agertzen dira (Euskotren, Eusko label, Eusko Alkartasuna). \"Euzkotar\" edo \"euzkozale\" bezalako hitzak euskalduna ez den abertzalea izendatzeko erabili izan dira.\nEuskal Moneta.\n\"Eusko\" osagaia eta \"eusko\" izeneko tokiko dirua homonimoak dira. Euskal Monetak 2013. urtean euroaren osagarri sorturiko tokiko diruak izen berdina badu ere, ezin dugu ziurtatu \"euskotar\" hitzarekin zerikusia duen ala ez."}
{"id": "141520", "revid": "11782", "url": "https://eu.wikipedia.org/wiki?curid=141520", "title": "Obiaga\u00f1a", "text": ""}
{"id": "141530", "revid": "11782", "url": "https://eu.wikipedia.org/wiki?curid=141530", "title": "Patxi Salaberri", "text": "Patxi Salaberri zenbait lagunen izena da:"}
{"id": "141537", "revid": "6327", "url": "https://eu.wikipedia.org/wiki?curid=141537", "title": "Itsasoko ura", "text": ""}
{"id": "141538", "revid": "336", "url": "https://eu.wikipedia.org/wiki?curid=141538", "title": "Charles M. Schulz", "text": "Charles Monroe Schulz (Minneapolis, Minnesota, AEB, 1922ko azaroaren 26a \u2014 Santa Rosa, Kalifornia, AEB, 2000ko otsailaren 12a) marrazkilari estatubatuarra. Charlie Brown eta bere lagunei buruzko \"Peanuts\" komikien sortzailea.\n1948an argitaratu zuen lehen komiki-saila, \"Saturday Evening Post\" aldizkarian. Bi urte geroago, \"Peanuts\" saila argitaratzen hasi zen, mundu osoan ospe handia lortu zuena. Sail horretan, haurren munduaren ezagutza sakona agertu zuen, eta ezagutza hori sentiberatasunari lotutako moral pedagogiko bat agertzeko erabili zuen."}
{"id": "141540", "revid": "448", "url": "https://eu.wikipedia.org/wiki?curid=141540", "title": "Sabino Arana Fundazio", "text": ""}
{"id": "141543", "revid": "6327", "url": "https://eu.wikipedia.org/wiki?curid=141543", "title": "Cordovilla (Nafarroa)", "text": ""}
{"id": "141545", "revid": "336", "url": "https://eu.wikipedia.org/wiki?curid=141545", "title": "Lehia (biologia)", "text": "Lehia organismo edo espezieen arteko elkarrekintza bat da, biek mugatua den baliabide bat erabili behar dutenean (janaria, ura edo lurraldea) ematen dena. Lehiak murriztu egiten du inplikatutako bi parteen eraginkortasun biologikoa; izan ere, organismoren bat egoteak beti murriztuko du bestearentzat eskuragarri dagoen baliabidearen kopurua.\nKomunitateen ekologiaren azterketan, espezie bateko kideen arteko lehia interakzio biologiko garrantzitsua da. Lehia da elkarri eragiten dioten eta komunitatearen egituran, espezieen aniztasunean eta populazioaren dinamikan eragina duten faktore biotiko eta abiotikoetako bat (populazio batean denboran zehar izandako aldaketak).\nHiru lehia-mekanismo nagusi daude: interferentzia, ustiapena eta itxurazko lehia (zuzenenetik zehiarrera ordenatua). Interferentzia- eta ustiapen-lehiaren forma \"erreal\" gisa sailka daiteke, baina itxurazko lehia ez da hala, organismoek ez baitute baliabide bat partekatzen, harrapari bat partekatzen dute. Espezie bereko kideen arteko lehiari lehia intraespezifiko deritzo, eta espezie desberdinetako banakoen arteko lehiari, berriz, lehia interespezifiko.\nLehia-bazterketaren printzipioaren arabera, baliabideak eskuratzeko gaitasun gutxien duten espezieak egokitu edo hilko dira, nahiz eta lehia-bazterketa oso gutxitan gertatzen den ekosistema naturaletan. Eboluzioaren teoriaren arabera, espezieen eta baliabideen arteko lehia garrantzitsua da hautespen naturalean. Hala ere, ikertzaileek berriki iradoki dute ornodunen biodibertsitate ebolutiboa ez dela organismoen arteko lehiak bultzatu, baizik eta animalia horiek espazio bizigarri hutsak kolonizatzeko egokitu izanak; horri \"noraezean ibiltzeko espazioaren\" hipotesia deitzen zaio.\nInterferentzia bidezko lehia.\nInterferentzia bidezko lehian, lehiaketa ere deitua, organismoek zuzenean jarduten dute baliabide urriengatik borrokan. Adibidez, landare-zorri handiek elikatzeko tokiak defendatzen dituzte \"Populus angustifolia\"ren hostoetan, eta zorririk txikienak leku onenetatik kanporatzen dituzte. Araldian dauden orein gorriaren arren arteko lehia espezie baten barruan gertatzen den interferentzia bidezko lehiaren adibide bat da.\nInterferentzia bidezko lehia zuzenean gertatzen da banakoen artean erasoaren bidez, banakoek elikagaiak bilatzea, bizirik irautea eta beste batzuk ugaltzea oztopatzen dutenean, edo habitataren zati batean fisikoki ezartzea eragozten dutenean. Horren adibide da \"Novomessor cockerelli\" eta \"Pogonomyrmex barbatus\" inurrien artean gertatzen dena; izan ere, lehenengoak oztopatu egiten du bigarrenek janaria bilatzeko duten gaitasuna, haien kolonietako sarrerak harri txikiekin buxatuz. Ptilonorhynchidae arrek, bikote posibleak erakartzeko egitura landuak sortzen dituztenek, bizilagunen gaitasuna murriztu dezakete beren egituretako apaingarriak zuzenean lapurtuz.\nAnimalietan, interferentzia bidezko lehia habitat baten barruko organismo handi eta indartsuenek hartutako estrategia bat da. Horregatik, interferentzia-gaitasun handia duten banako helduek bultzatutako belaunaldi-zikloak dituzte. Hasieran, gazteen hazkundea geldiarazi egiten dute lehiakide heldu handienek. Hala ere, behin gazteak helduarora iritsita, bigarren mailako hazkunde-zikloa izaten dute. Landareek, bestalde, alelopatiaren edo substantzia biokimikoen ekoizpenaren bidez auzokoekin interferentzia-lehian parte hartzen dute nagusiki.\nInterferentzia bidezko lehia kostu argia (lesioa edo heriotza) eta onura (beste organismo batzuen esku geratuko ziren baliabideak lortzea) dituen estrategiatzat har daiteke. Interferentzia-eskumen handi bati aurre egiteko, beste organismo batzuek gauza bera egin ohi dute edo ustiapen-konpetentzia batean parte hartu. Adibidez, urtaroaren arabera, orein gorriaren ar handiagoak lehiakorrak dira, interferentzia-lehia dela eta. Hala ere, emeek eta gazteek egoera horri aurre egin behar diote baliabideen denbora-banaketaren bidez, eta ar helduak bertan ez daudenean soilik bilatzen dute janaria.\nUstiapen bidezko lehia.\nUstiapen bidezko lehia zeharka gertatzen da bi organismok baliabide mugatzaile komun bat edo elikagai partekatu bat erabiltzen dutenean. Baliabideak irabazteko jarrera oldarkorra erakutsi edo borrokatu beharrean, organismo batek baliabidea erabiltzeak bestearentzat erabilgarri dagoen guztizko kopurua agortzen duenean gertatzen da ustiapen-lehia. Baliteke organismo horiek inoiz ez zuzenean elkarreragitea, baina lehiatzen dira baliabide-mailen aldaketei erantzunez. Fenomeno horren adibide oso nabarmenak dira eguneko espezie bat eta gaueko beste bat, baina baliabide berberak dituzte, edo inguruko beste batzuekin lehian dabilen landare bat, argiaren, mantenugaien eta sustraiak hazteko espazioaren alde.\nUstiapen horrek lehenengo errekurtsoa eskatzen duten organismoak saritzen ditu. Horregatik, ustiapenerako lehia tamainaren araberakoa izaten da, eta organismorik txikienak mesedegarri izaten dira, elikagaiak bilatzeko tasa handiagoak izaten baitituzte. Organismo txikienek abantaila dutenez ekosistema batean ustiapen-konpetentzia garrantzitsua denean, lehia-mekanismo horrek gazteek bultzatutako belaunaldi-zikloa eragin dezake: banakako gazteek arrakasta dute eta azkar hazten dira, baina, behin helduz gero, organismo txikienek gainditzen dituzte.\nLandareetan, ustiapen-lehia lurzoruaren gainetik zein azpitik eman daiteke. Lurzoruaren gainetik, landareek inguruko landareen gaitasuna murrizten dute eguzki-argiaren lehian. Landareek nitrogenoa kontsumitzen dute sustraietan xurgatuz, eta, ondorioz, nitrogenoa ez dago eskuragarri inguruko landareentzat. Sustrai asko sortzen dituzten landareek lurzoruko nitrogenoa oso maila baxuetara murrizten dute, eta horrek inguruko landareak hiltzen ditu.\nEra berean, frogatu da ustiapen-lehia espezie beraren barruan (intraespezifikoa) zein espezie desberdinen artean (interespezifikoa) dagoela. Gainera, organismoen arteko elkarrekintza lehiakor asko ustiapen-lehiaren eta interferentziaren konbinazioren bat dira, eta horrek esan nahi du bi mekanismoak ez direla elkarren baztertzaileak. Adibidez, 2019an egindako ikerketa batean ikusi zen \"Frankliniella intonsa\" espezie autoktonoak \"Frankliniella occidentalis\" espezie inbaditzailea lehiakor menderatzen zuela, elikatzen denbora gehiago emateaz gain (ustiapen-eskumena), baliabideak zaintzen ere denbora gehiago ematen zuelako (interferentzia-eskumena). Landareek bi lehia moduak ere erakuts ditzakete, sustraiak hazteko espazioaren alde borrokatzeaz gain, alelopatiaren bidez beste landare batzuen garapena zuzenean inhibituz.\nItxurazko lehia.\nItxurazko lehia gertatzen da harrapakin-espezie bi zeharka lehiatzen direnean biziraupenerako, harrapari partekatu baten bidez. Lehia mota hori harrapakin espezie bakoitzaren ugaritasunen arteko orekan agertu ohi da. Adibidez, demagun bi espezie daudela (A eta B espezieak), C espezie harrapariaren harrapakin direnak, eta espezie horren elikagaia mugatua dela. Zientzialariek A espeziearen ugaritasuna handitu egin dela eta B espeziearen ugaritasuna murriztu egin dela ikusi dute. Itxurazko lehia-eredu batean, lotura hori C harrapariak eragiten duela ikus daiteke; A espeziearen populazioaren leherketak C espezie harrapariaren ugaritasuna handitzen du, elikagai-iturri handiagoa duelako guztira. Orain harrapari gehiago daudenez, A eta B espezieak lehen baino proportzio handiagoan ehizatuko lirateke. Horrela, A espeziearen arrakasta B espeziearen kalterako izan zen, ez baliabideengatik lehiatu zirelako, baizik eta haien kopuru handiagoak zeharkako ondorioak izan zituelako harraparien populazioan.\nEkologistek 1925etik arakatu dute harrapari baten eta bi presaren eredu hori, baina \"itxurazko lehia\" terminoa Floridako Unibertsitateko Robert D. Holt ekologistak sortu zuen lehen aldiz 1977an. Holtek jakin zuen garai hartako landa-ekologistek oker egozten zituztela harrapakin-espezieen arteko interakzio negatiboak nitxoen banaketari eta lehia-bazterketari, eta ez zuten kontuan hartzen aurre-elikagaiek zer eginkizun zuten.\nItxurazko lehia eta txoko ekologikoa.\nItxurazko lehiak espezie batek egindako txokoa konfiguratzen lagun dezake, hau da, espeziearen interakzioen ondorioz benetan iraun dezakeen eremua. Lortutako txokoaren gaineko eragina izugarri handia izan daiteke, batez ere interferentzia tradizionalik edo ustiapen-lehiarik ez dagoenean. Mundu errealaren adibide bat 1960ko hamarkadaren amaieran aztertu zen, Ternuan \"Lepus americanus\" erbia sartzeak bertako erbi artikoen (\"Lepus arcticus\") habitataren banaketa-eremua murriztu zuenean. Ekologista batzuek nitxoa gainjartzearen hipotesia planteatu zuten bitartean, beste batzuek mekanismorik onargarriena \"Lepus americanus\"en populazioek katamotz-populazioen leherketa eragitea zela argudiatu zuten, bi harrapakin-espezieen harrapari partekatua. Artikoko erbiak \"Lepus americanus\" baino defentsa-taktika ahulagoa duenez, baso-eremuetatik kanpo utzi zituzten, harrapari diferentzial baten bidez. Hala ere, itxurazko konpetentziak eta ustiapen-konpetentziak egoera nolabait azaltzen lagun lezakete.\nItxurazko lehia asimetrikoa.\nItxurazko lehia simetrikoa edo asimetrikoa izan daiteke. Itxurazko lehia simetrikoak negatiboki eragiten die bi espezieei berdin (-,-), eta hortik ondorioztatzen da espezie biek iraungo dutela. Hala ere, itxurazko lehia asimetrikoa gertatzen da espezie batek besteak baino eragin txikiagoa duenean. Itxurazko konpetentzia asimetrikoaren eszenatokirik muturrekoena da espezie bat harrapariaren hazkundeak batere eragiten ez duenean, eta hori amentsalismo-formatzat har daiteke (0,-). Kontserbazio-zientzialariek arriskuan dauden harrapakin-espezieen gaineko giza inpaktuak muturreko lehia asimetriko gisa karakterizatu dituzte, askotan espezie harrapariak ekosistemetan sartuz edo baliabideak lagunduz. Hiriguneetatik gertu egon ohi den itxurazko lehia asimetrikoaren adibide bat zabor edo giza hondakin itxurako diru-laguntzak dira. 2000ko hamarkadaren hasieran, bele arrunten (\"Corvus corax\") populazioa handitu egin zen Mojaveko basamortuan, giza zabor andanaren ondorioz, eta horrek zeharkako eragin negatiboa izan zuen \"Gopherus agassizii\" dortokan.\nEstrategia ebolutiboak.\nLehia r/K hautapen-teoriak modelatzen du. Teoria hori Robert MacArthurrek eta E. O. Wilsonek uhartetako-biogeografiari buruz egindako lanean oinarritzen da. Teoria horretan, hautespen-presioek bi norabide estereotipatuetako baten bilakaera bultzatzen dute: r edo k hautespena. Termino horie\"k\", r eta K, biztanleria-dinamikako eredu logistiko batean irudika daitezke:\nnon \"r\" baita biztanleriaren hazkunde-tasa (N), eta K baita tokiko ingurumenaren karga-ahalmena. Oro har, r hautatutako espezieek nitxo hutsak ustiatzen dituzte eta kume asko sortzen dituzte, bakoitza helduaroan bizirik irauteko probabilitate txiki samarra duena. Aitzitik, K hautatutako espezieek lehiakide sendoak dituzte euren txoko ekologikoan, eta gehiago inbertitzen dute askoz ere kume gutxiagotan, bakoitza helduaroan bizirik irauteko probabilitate handi samarrarekin."}
{"id": "141546", "revid": "512", "url": "https://eu.wikipedia.org/wiki?curid=141546", "title": "Lehia", "text": "Lehiaketa bat norgehiagoka bat da, non bi zati edo gehiago ahalegintzen baitira partekatu ezin den helburu bat lortzen: baten irabazia bestearen galera da. Horren adibide garbi bat da batura zero den jokoa. Erakunde, gizabanako, talde ekonomiko edo sozial eta abarren artean sor daiteke lehia. Edozein helburu esklusibo lortzeagatik izan daiteke, besteak beste, aitorpena (adibidez, sariak, ondasunak, lankideak, estatusa, ospea), lidergoa, merkatu kuota, baliabide urriak edo lurralde bat.\nNaturan gertatzen da lehia, ingurumen berean bizi diren organismo bizien artean. Animaliak lehiatzen dira ura, janaria, bikoteak eta bestelako baliabide biologikoak eskuratzeko. Gizakiak janariagatik eta bikoteengatik lehiatu ohi dira, nahiz eta premia horiek asetzen direnean, sarritan, lehia handiak sortzen diren aberastasuna, boterea eta ospea bilatzeko, ingurune estatiko, errepikakor eta aldaezin batean. Merkatu ekonomiaren eta enpresen arteko harremanaren funtsezko printzipio bat da lehia, gehienetan enpresa lehiari lotua; izan ere, enpresak gutxienez beste enpresa batekin lehiatzen dira bezero talde bera berenganatzeko. Enpresa baten barruko lehia sustatu egin ohi da, jakintza areagotzearren eta enpresak ekoitzi edo garatu ditzakeen zerbitzuak edo produktuak hobetzearren.\nAskotan, lehia lankidetzaren aurkakotzat jotzen da, baina mundu errealean, lankidetza eta lehia nahasteak dira arau. R. G. Collingwood filosofoak argudiatu zuenez, \u00abbi aurkari horiek elkarrekin egotea funtsezkoa da sistema ekonomiko baterako. Ekintza ekonomiko baten zatiak lankidetzan lehiatzen dira, xakeko bi jokalariak bezala\u00bb. Helburuak lortzeko estrategia onenak matematikaren adarrean aztertzen dira, hots, jokoen teorian.\nLehia zenbait arlotan aztertu izan da, hala nola psikologian, soziologian eta antropologian. Gizarte psikologoek, adibidez, lehiaren izatasuna aztertzen dute: lehiaren berezko bulkada eta haren inguruabarrak ikertzen dituzte. Talde dinamika ere aztertzen dute, lehia nola sortzen den eta horren ondorioak zein diren jakiteko. Soziologoek, berriz, lehiak gizarte osoan dituen ondorioak aztertzen dituzte. Gainera, antropologoek lehiaren historia eta historiaurrea aztertzen dituzte, kultura askotan.\nBiologia eta ekologia.\nEspezieen barruko lehia eta espezieen artekoa biologiaren indar garrantzitsuenetako bat da, batez ere ekologiaren arloan.\nEspezie bateko kideen barruko lehia, janaria, ura, lurraldea edo eguzki argia bezalako baliabideak eskuratzearren, espeziearen bizirauteko eta ugaltzeko aldaera egokiago baten maiztasuna areagotu dezake, aldaera hori populazio baten barruan finkatzeraino. Alabaina, baliabideak eskuratzeko lehiak espezie bereko kideen artean dibertsifikazioa handiagotzeko joera indartzen du. Dibertsifikazio joera horren eraginez, estrategia lehiakorrak eta ez-lehiakorrak, edo lehiakortasun txikiaren eta handiaren artean zikloak sortzen dira. Halakoetan, espezie baten barruko hirugarrenek \u2015aldaera nagusi bietatik baztertutakoek\u2015 oso estrategia lehiakorrak bultzatzen dituzte, eta, ondorioz, espeziea desagertu egin daiteke, ingurumen baldintzak gogorrak direnean.\nLehia espezieen artean ere gertatzen da, jakina. Baliabideak mugatuak direnean, espezie batzuen biziraupena guztiz baliabide horien mende egon daitezke. Horrela, espezie bakoitza besteekin lehiatzen da baliabideak eskuratzeko. Horren ondorioz, baliabideen alde lehiatzeko gaitasun gutxien duten espezieak agortu egin daitezke, baldin eta ez badira egokitzen, esate baterako karaktereen dislokazioaren bidez. Eboluzioaren teoriaren arabera, baliabideekiko lehia horrek \u2015espezieen barnekoa eta haien artekoa\u2015 garrantzi handia du hautespen naturalean. Denbora eskala laburretan, lehia da, halaber, komunitate ekologikoen aniztasuna kontrolatzen duen faktore garrantzitsuenetako bat; alabaina, eskala handiagoetan, eremu ekologikoaren hedapena eta uzkurdura faktore garrantzitsuagoa da, lehia baino askoz gehiago. Hori argi ikusten da landare komunitate bizietan, non lehia asimetrikoa eta lehia nagusitasuna maiz gertatzen baitira. Animalien artean ere gaitasun simetriko eta asimetrikoaren adibide ugari dago. \nLehiakortasuna.\nFilosofo eta psikologo askok organismo bizidun gehienetan ezaugarri bat identifikatu dute, organismo hori lehiatzera bultza dezakeena. Ezaugarri hori, lehiakortasuna alegia, berezko ezaugarri biologiko bat da, biziraupenaren bultzadarekin batera doan ezaugarria. Lehiakortasuna, edo lehiatzeko joera, ordea, agresibitatearen eta handinahiaren sinonimo bihurtu da. Zibilizazio aurreratuenek agresibitatea eta lehiakortasuna integratzen dituzte beren elkarrekintzetan, baliabideak banatzeko eta egokitzeko modu gisa. Landare asko lehiatzen dira bizilagunekin eguzki argiagatik.\nTerminoa ekonometrian ere aplikatzen da. Kasu honetan, enpresa edo azpisektore batek merkatu jakin batean ondasunak nahiz zerbitzuak saldu eta ekoizteko edo hornitzeko duen gaitasuna eta errendimendua alderatzeko neurria da. Lehiakortasunaren ebaluazioari buruzko pentsamendu akademikoaren gorputz nagusia da \"Industria Antolamendu Enpiriko Berriaren (NEIO)\" eredua. Enpresa sektoreen lehiakortasun aldaketak iragartzea urrats integral eta esplizitu bihurtzen ari da politika publikoak egiteko. Sistema ekonomiko kapitalisten barruan, enpresen bultzada beren lehiakortasuna mantendu eta hobetzea da.\nHezkuntza.\nLehiakortasuna faktore garrantzitsua da hezkuntzan. Mundu mailan, hezkuntza sistema nazionalek, hurrengo belaunaldietatik hoberena ateratzeko asmoz, ikasleen arteko lehiakortasuna sustatzen dute beka sistema baten bidez. Erresuma Batuak eta Singapurrek, besteak beste, hezkuntza bereziko programak dituzte ikasle espezializatuei laguntzeko, eta horrek elitismo akademikoaren salaketak eragiten ditu. \nNolanahi ere, emaitza akademikoak jasotzean, ikasleek elkarren notak konparatzeko joera dute. Herrialde batzuetan errendimenduaren presioa hain da handia ikasleen gainean, ezen adimen urritasuna edo, besterik gabe, emaitza kaskarra duten ikasleen estigmatizazioa edo bazterketa eragin baitezake, baita suizidioa ere, kasu larrienetan, azterketetan porrot egin dutelako; Japonia adibide nabarmena da. Horren ondorioz, pedagogoek azterketa akademikoak ikuspegi kritiko batez ikertu dituzte. Lehia hezkuntza sistemaren motibazio faktore gisa kritikatzen dutenek argudiatzen dute lehiak eragin negatibo garbi bat duela ikasleen errendimendu mailan, eta \u00abdenak galtzaile bihurtzen gaituela\u00bb. Ikuspegi kritiko beraz, Richard Layard ekonomialariak lehiaren ondorio kaltegarriak nabarmendu zituen: \u00abIkasleek presio handia jasaten dute. Sentitzen dute bizitzako helburu nagusia dela besteek baino hobeto egitea. Horixe irakasten zaie egunero gazteei eskolan, eta ez da oinarri ona gizarte batentzat\u00bb.\nAlabaina, beste azterlan batzuetan \u2015hala nola \"Tests Torrance of Creative Thinking\"\u2015 erakutsi izan da lehiak ikasleengan duen eragina gizabanako bakoitzaren kudeaketa gaitasun mailaren araberakoa dela. Kudeaketa gaitasun handiko ikasleek aurrera egiten dute lehia giroan, beren burua motibatzen dute eta porrot egiteko arriskuan jartzeko prest egoten dira. Gaitasun apaleko homologoekin alderatuta, ikasle horiek aukera gehiago dituzte malguak, moldagarriak eta sortzaileak izateko helduak direnean.\nEkonomia.\nEuskaltzaindiaren Hiztegiak honela definitzen du lehia, hitz orokor gisa: \u00abZerbait lortzeko egiten den presakako ahalegina; irrika\u00bb. Zehazkiago, Euskalterm datu base terminologikoak definizio hau ematen du, zuzenbidearen eta ekonomiaren esparruan: \u00abMerkatuan produktu berdinak salerosteko saltzaile eta erosle independente ugari daudenean, elkarrekin negoziatzeko askatasuna dutenean eta merkatuan sartu edo irteteko trabarik ez dagoenean izaten den egoera\u00bb.\nTeoriaren arabera, lehiari esker, merkataritza enpresek produktu, zerbitzu eta teknologia berriak garatzen dituzte, eta horrek aukera gehiago edo produktu hobeak eskainiko dizkie kontsumitzaileei. Aukera handiagoak prezio apalagoak ekarri ohi ditu produktuentzat, lehiarik (monopolioa) edo lehia handirik (oligopolioa) ez balego izango litzatekeen prezioarekin alderatuta.\nAlabaina, lehiazko konkurrentziak ahalegin galdu bat eginarazten ahal die enpresei, eta, horren ondorioz, kostuak eta prezioak handitzea, egoera jakin batzuetan. Adibidez, musikan edo zinemagintzan goi mailako lanpostu gutxi dagoenez, musikari eta aktore askok inbertsio handiak egin behar dituzte trebaketan; gehienetan, baina, inbertsio horiek ez dira berreskuratzen, gutxi batzuk bakarrik lortzen baitute arrakasta. Argudiatu izan da, baita ere, lehia ezegonkortzailea izan daitekeela, bereziki finantza erakunde batzuen arteko lehia.\nAdituek zalantzan jarri izan dute lehiakortasunak errentagarritasuna eratzen laguntzen ote duen. Argudiatu izan da lehiara bideratutako helburuak kaltegarriak direla diru sarrerak eta errentagarritasuna handitzeko, mugatu egiten baitituzte enpresen estrategia aukerak, bai eta merkatuaren aldaketei erantzun berritzaileak emateko gaitasuna ere. Gainera, enpresa lehiakideak prezio lehiakorrekin garaitu nahi izateak prezio gerra eragiteko arriskua sortzen du.\nLehia ekonomikoa hiru eratakoa izan daiteke:\nHerrialde gehienetan, enpresen arteko lehia ekonomikoa mugatua edo murriztua egoten da; lehia lege araubide baten mende egon ohi da. Adibidez, batzuetan lehia legez debekatuta egon daiteke, Estatuaren monopolio diren gaietan. Gobernuek muga zergak, dirulaguntzak edo bestelako neurri protekzionistak ezar ditzakete lehia eragozteko edo murrizteko. Dagokion politika ekonomikoaren arabera, lehia purua neurri handiagoan edo txikiagoan arautzen dute lehiaren politikak eta lehiaren eskubideak. Lehia zaindu eta arautzeko erakunde estatalak daude, besteak beste, Frantzian (\"Autorit\u00e9 de la concurrence\") eta Espainian (\"Comisi\u00f3n Nacional de los Mercados y la Competencia\").\nNazioarteko ikuspegia.\nHerrialdeen arteko lehia hautematea nahiko zaila da, baina nabarmena da munduko ekonomian. Herrialdeak lehiatzen dira enpresa multinazionalei ahalik eta negozio ingurune onena eskaintzeko. Lehia hori agerian geratzen da herrialde bakoitzak etorkizuneko eskulana hezteko abian jarritako politiketan. Adibidez, Ekialdeko Asiako ekonomiek, hala nola Singapurrek, Japoniak eta Hego Koreak, hezkuntza azpimarratzen dute, aurrekontu publikoaren zati handi bat sektore horretara bideratuz, eta ikasle aurreratuenen hezkuntza programak antolatuta.\nZuzenbidea.\nLehiaren legeek, oro har, hiru funtzio nagusi bete nahi izaten dituzte:\nHiru kasuetan, lehiaren araubideak kontsumitzaileen ongizatea babestu nahi du, enpresa bakoitzak merkatu ekonomiaren barruan lehiatzen duela bermatuz.\nAzken hamarkadatan, tresna eragingarritzat aurkeztu izan da lehia zuzenbidea, zergadunek finantzatu eta gobernu arduradunek demokratikoki administratzen dituzten zerbitzu publiko hobeak edukitzeko. Hori dela eta, lehiaren zuzenbideak lotura estua du merkatuetarako sarbidearen deserregulazioari buruzko legeriarekin, estatuko laguntzekin, Estatuaren jabetzako aktiboak pribatizatzearekin eta erregulatzaile sektorial independenteak erabiltzearekin (azken horien adibide da Erresuma Batuko Ofcom telekomunikazioak kontrolatzeko erakundea). Praktikaren atzean teoria dago, azken berrogeita hamar urteetan ekonomia neoklasikoak menderatu duena. Teoria horren arabera, baliabideak esleitzeko metodorik eraginkorrenak dira merkatuak, batzuetan huts egiten badute ere, eta erregulazioa beharrezkoa da merkatu eredu ideala babesteko. Teoriaren atzean historia dago, Erromatar Inperioraino doana. Merkatarien, gremioen eta gobernuen merkataritza praktikak beti eduki nahi izan dira kontrolpean, batzuetan, zigor gogorren bitartez. XX. mendetik, lehiaren zuzenbidea zerbait global bihurtu da. Lehia arautzeko bi sistema nagusi, antolatu eta eraginkorrenak Estatu Batuetako Antimonopolio Legea eta Europar Batasunaren Lehiaren Legea dira."}
{"id": "141552", "revid": "9391804", "url": "https://eu.wikipedia.org/wiki?curid=141552", "title": "Quousque Tandem...!", "text": "Quousque tandem...!, euskal arimaren interpretazio estetikoa (gaztelaniaz \"Quousque Tandem...!, interpretaci\u00f3n est\u00e9tica del alma vasca\") 1963an Jorge Oteizaren euskal arimaren interpretazio estetikoari buruzko saiakera da. Bertan, historiaurreko artea eta bere garaikoa alderatu zituen.\nIzenburua latina da, Zizeronek egindako \"\"Quousque tandem (abutere, Catilina, patientia nostra) ?\" esaldi historikotik dator eta euskaraz \"Noiz arte (abusatuko duzu gure pazientziaz, Katilina) ?\"\" esanahia du, bere helburua euskal arima hiltzen ez uzteko, errespetatu eta errekuperatzeko noiz arte itxaron behar den oihukatzea zen. Liburu hau eskulturaren esperimentazioa 1959an amaitu eta handik gutxira idatzi zuen bere ondorioen berri zabaltzeko. Liburuaren azken bertsioa 2007an Jorge Oteiza Museo Fundazioak argitaratu zuen \"edizio kritiko\" moduan liburua eguneratzeko asmotan.\nLaburpena.\nHitzaurrea.\nLehenengo hitzaurrean europar eta espainiar guztiek haien jatorri euskalduna, arima euskalduna, ezagutu eta errespetatu behar dutela dio, baita euskaldunek ere.\n1970ko hitzaurrean itxaropena galdua erakusten du, euskal artisten lana bideratzen saiatu izana porrota izan zela aitortzen du. Bere bizitza dirua irabazten edo artearen merkataritzan ez galdu izanaz pozten da. Jada nekatua dago, borrokan jarraitzeko gogo gutxirekin.\n1993ko 6.argitalpenean liburuaren helburua lortzeko itxaropena jada galdua du, izan ere izenburuari berari jada ezertarako balio ez duen liburua azpititulua jarri zion.\nLiburuaren analisia.\nJorge Oteiza (1908ko urriaren 21a, Orio, Gipuzkoa - 2003ko apirilaren 9a, Donostia, Gipuzkoa) nazioarteko artistak, bere lan plastikoak alde batera utzi zituenean idatzi zuen Quousque Tandem\u2026! saiakera hau, nahiz eta antza denez zalantzan jar daitekeen teoria den. 1961 eta 1963 bitartean garatu zuen Oteizak bere obra teoriko handia, aldizkari eta bestelako argitalpen periodikotan publikatutako hainbat testuk osatuta. Testu honek 30. hamarkadatik, hau da, bere obra eskultorikoaren hasieratik, agertu zitzaizkion kezka teoriko gehienak biltzen ditu, euskal estetikaren arima kulturala aurkeztuz, ikuspegi unibertsal batetik kontenplatuta. Edukiari dagokionez dentsitate handiko lan idatzia da, egitura konplexuduna eta elementu anbiguoz betea. Artistak, diziplina eskultorikoaren arloan edukirik eta ideiarik gabe geratu ondoren, edo soilik gogo edo motibazio moralik gabe, bere karrera eskultorikoari amaiera eman zion eta nolabaiteko plastika berri bat aurkitu zuen lan honen idazketarekin. Gainera, liburuaren helburua norbanakoaren askatasuna eta hausnarketa bideratzea zen, horrela pentsamendu sistema bat eraiki zuelarik, nolabait, izadia ulertzeko sistema berri bat. Obra hau euskal intelligentsiaren erreferentziazko obra bihurtu zen, eta izugarrizko eragin eta inpaktua sorrarazi zuen hurrengoko euskal kultura eta gizartean haren euskal kultura eta identitatearen defentsaren ondorioz.\nAurrekariak.\nLan idatzi honen aurrekari pertsonalak garrantzitsuak dira ondoren paperean gauzatuko zuen teoria ulertzeko. 1934an Latinoamerikarantz jo zuen, eta bertan gauzatutako ikerketa nabarmenena bertako megalitismoarena izan zen, indusketa arkeologikoetara egin zituen bisitak gehituz horrela estetika metafisikoa lantzeko asmoz. Hortik, lan teoriko bat abiatuko zen beranduago. Dena den, bertan ere bere hainbat ikerketen emaitzak idatzi zituen, Caucako Unibertsitateko aldizkarian esaterako (Amerikako artistei karta. Gerraostearen arte berriari buruz), non estetika objektiboaren bilaketaren beharra aurkezten zuen, debora eta dimentsioaren kontzeptu estetikoan zentratuz bereziki, baita espazioaren zabalpen funtzionalean ere. 1944an, Zeramika Tratatua idatzi zuen, Ameriketan bere sostengu ekonomiko nagusia izan zen diziplinaren inguruko bere jakintzak erakutsiz. Aipatutako lehena, bere obra teoriko nagusienetakoa da, eta bigarrenean aurkeztutakoa, 40. hamarkadan gauzatutako hainbat obra eskultorikotan materializatuta ikus dezakegu. 1948an Buenos Airesetik Euskal Herrira itzultzean, bere eskulturaren fase esperimentala garatuko zuen hamarkada batean zehar.\nHorrela, nahiz eta obra honen bidez praktika eskultorikoa utzi idazketan sartzeko, lehen esan bezala, Oteizak ez zuen baztertu bere eskulturaren ildo kontzeptual eta morala. Horrela, bere testuei bere aurreko eskulturetara aplikatutako irakurketa eman beharko genieke. Izan ere, eskulturarekiko duen pertzepzioa ez ezik, bizitzarekiko duen pertzepzioa ere aplika dezakegu bere lengoai poetikora.\nEgitura.\nIrakurketa marjinala egiten da idazkera-estilo konplexua erabiliz, hau da, ez dira orriak kontatzen irakurleak askatasunez hautatzeko nola nahi duen irakurri Quosquom tandem\u2026!, eta ez behartzeko era sekuentzialean, hau da tradizionalean irakurtzea orriak jarraituz. Izan ere, Vega Esquerrak esaten digun bezala, obra bere angelu guztietatik irakurtzeko beharra agertzen zaigu, bere estatua bat irakurtzen egongo bagina bezala. Horrela esaten zuen Oteizak: Atzerantz idazten dut. Aurrerantz begiratzen dut, baina atzerantz noa, atzerantz ibiliz\u2026 Lehenik liburua bukatu dut eta orain hasieran nago. Liburua badaukagunean, idazteko ordua iristen da: lehenik bukatzen da eta gero hasten da.\nVega Esquerrak esaten duen bezala, hermeneutika bat eraikitzen du guztia egiturekin konprenitzearen bidez. Quosque Tandem\u2026! Hermeneutika horren eredu da. Lan hori pentsamendu- eta perspektiba-sistema askotara irekita dago, benetako funtsa estaltzen eta osatzen dute hainbat pentsaera eta diziplina moralek, politika, antropologia, artea eta linguistika bezala; benetako funts hau artearen abandonua da. Oteizaren hermeneutika negatiboa da berez. Estetika ulertzeko duen modua hermeneutika negatibo horren menpe dago; bere pentsamendu estetikoa erritmo negatibo batek baldintzatua dago, eta negatibitate horri lotuta dagoen teologia negatibo baten menpe ere.\nBereizketa bat egiten du Oteizak euskal estiloa hierarkia partikular batean sailkatzeko; euskal kultura ametsen munduarekin erlazionatzen du, atzerantz ibiliz aurrerako begirada bat izateari esker sortua, eta interpretazioa ekartzen duena, ariketa honek gure ibilera zirkulu eran izatea eragiten duelako, ulermena bilaketa baino lehen baitator; gainerakoa, pentsamendu arrazionalistarekin lotzen du.\nBeraz, Oteizak bere liburua testu independenteen bidez osatzen du, eta ez du estruktura lineal bat jarraitzen baizik eta gaiak kontrajartzen ditu. Irakurketa sistema honi buruz hitz egiten digu Orrien zenbaketa marjinala, Estatua bezala irakurtzea sailean. Horretarako aipatu bezala idazleak irakurketa egiteko lau modu proposatzen ditu:\nLehen atalarekin hasi baino lehen, liburua zeini eskainia dagoen azaltzen du: \"Pascuala Iruarrizagari Itziarren amonari, nire emaztea, nire emazteari, nire gurasoei\". Hitz hauek tradiziozko eta memoriazko euskal amona goraipatzeko erabiltzen ditu Oteizak.\nLehen atala: Hitzaurreen behaketa.\nLehen hitzaurrea.\nHistoria, artea eta naturaren arteko erlazioari buruz hitz egiten du Oteizak. Pasarteak ilunak dira eta irudimen plastiko eta aktibora jo behar dugu ulertzeko, honi heriotzatik itzultzea deitu zuen idazleak. Hau da, artea historiaurrearekin jaio da eta orain heriotzaren unean dago. Naturatik atera gaituen artearen aurrean gaude eta bizitza teknikorantz eraman gaitu, baina orain beharra sentitzen dugu bizitza natura horretara bueltatzea, beraz, artea bizitzaren aurka dago?\nBigarren hitzaurrea.\nCollage-liburu bat osatzen du Oteizak, bere bizitzan beharrezkoak izan diren motiboetara joz: Azkar utzi dut\u2026 Esku hutsik geratu naiz eta batekin nire bizitza adierazi dut eta bestarekin nire tailerreko atea itxi dut. Oteizaren aukera, artearentzat lantegi-laborategia eraikitzea da, benetako propedeutiko sozial gisa, benetako artea bizitza delako.\nBigarren atala.\nGaurko artea, hiria eta gizakia.\nOteizak puntu honetan protagonismo handia emandako terminoa Estetika Negatiboa izango da, eta idazleak ideia hau instrukzio politiko eta erlijiosoarekin erlazionatu zituen. Bere ustetan negatiboa (estetika negatiboa, teologia negatiboa, politika negatiboa), ukapenak kontuan izanik sormena edukitzeko gai izatea izango zen, gauzak kanporatuz, garrantzitsua den objektua edo ekintza nabarmenduz. Honek erlazio zuzena du teologia mistikoarekin, Ezereza deritzoguna. Artea, isiltasunezko zona batean sartzen da, negatiboa dena. Ezerez horretan gizakia zer den ikasten du.\nEuskal arimaren iturria.\nArimaren gaiak Oteizaren lanean protagonismo handia du. Euskal arimaren interpretazio saiakera honetan, euskal herriko kultura eta bere identitatea defendatzen dira, estetika ezagutza guztiak menperatzeko zientzia gisa proposatzen da aldi berean. Bere lanean monumentu megalitikoen espiritualtasuna, batez ere Euskal Herrikoa, abangoardiako mugimenduen berrikuntzekin uztartzen jakin zuen. Bere lan pedagogikoak, baita estetikaren eta artearen teoriaren arloan egindako ekarpenak ere, ondoren hainbat eskultore belaunaldi izaten lagundu zuten.\nCromlech: Euskal harrespila estatua huts gisa interpretatzea.\nHistoriaurreko artearen azterketa sakonean, Oteizak bilatzen ari zena aurkitu zuen: isiltasuna eta hutsunea, harrespilan irudikatuta, non elementu fisiko eta metafisikoak batzen diren. Eskultoreak bere liburuan harrespila honen azterketa sakona egin zuen, Cromlech izeneko hauek Neolito amaierako eta Brontze Aroaren garaian eraikitako hilobi eraikuntza megalitikoak dira, zirkulu batean jarritako harri lauak osatuta. Oteizak horietan kutsu mistiko eta berezia ikusi zuen, gero behin eta berriro bere artelanetan ikusiko ditugunak. Harrespila garrantzitsuenak Ingalaterran eta Frantzian aurkitzen dira gehienbat, asmo espiritual eta magikoa duten hiri modukoak. Bere ustetan, artelan guztiek espazio bat okupatzen duten formak dira. Oteizarentzat, heldutasun estetikoa zen, prozesu kultural bat izan zuena; izan ere, harrespilen etxe funtzioa eztabaidetatik kanpo zegoen. Praxiarekin bere analisi estetikoaren balioa defendatu zuen, harrespila horien izaera eraikuntza metafisiko, sinboliko eta espirituala dela baieztatzeko.\nHirugarren atala.\nIkasleak.\nAzken atal honetan Oteizak gogoeta egiten du zer den euskalduna izatea eta zer ez. Idazlearen arabera, Zuloaga euskal margolaria ez da euskalduna, Loiolako Ignazio ez da euskal santu bat eta Unamuno idazlea ez da euskal filosofaria. Baina berriz, Barojaren idazteko era bai da euskalduna. Beraz Oteizak ondorioztatzen du autore hauek euskaldunak direla margotzeko eta antolatzeko moduarengatik, guztiek dutelako ezaugarri edo identitate komun hori, onartzen dutelako euskal jendea existitzen dela. Harresia lehen euskal kultura-mugarri gisa onartzea euskal arima pertsona bakoitzaren baieztapena da.\nEdizioak.\nOteizaren Quousque tandem\u2026! Ensayo de interpretaci\u00f3n est\u00e9tica del alma vasca liburuak, sei edizio ditu guztira. Edizio ezberdin hauekin, liburuaren forma aldatu da, Oteizak berak idatzitako oharpenak eta eskuzko zuzenketekin; eta irakurketa egiteko informazio berria lagungarria izateko ere oharretan sartu dira. Gainera, ohar pertsonal hauek Jorge Oteizak irakurtzeko moduaren elementu interesgarriak eskaintzen dizkio irakurleari, era berean, beste egileei.\nOteizaren pentsamendua Quousque Tandem\u2026!-en.\nHorrenbestez, Oteizak ez du historiarekiko kontzepzio lineala, eta mendebaldeko artea beste era desberdin batez planteatu zuen, hasiera eta bukaera errealitate bakar baten bi modu diren oinarritik hasita. Eta artistak, garai edo denboraldi etenetan bada ere, bi puntu horien arteko bidean dago etengabe, azkenean puntu bakarra osatzen dutenak. Bizitzarengan duen kontzepzioa ere oso berezia da. Kontuan hartuta Oteizak artea abandonatu zuela bizitzan sartzeko, horrela planteatu baitzuen eskultura utzi zuenean, bizitza hori ez da euskal artistak aurkezten duena bere planteamendu filosofikoan: planteatzen duen bizitza hau ez dago gauzen egoera naturalean oinarritua, baizik eta konklusioan, bukaeran oinarritzen dena, hasieraren osaketan, tarteko lapsusa igaro ez bada ere. Horrela, keinua oihuan bilakatzen du.\nOihu hori da Oteizak aldarrikatzen duena, era berean euskal estilo bat planteatuz.Estilo horrek estetika propioa izango luke, eta ildo horretatik, izateko modu propioa. Eta Mendebaldeko artea ezgaia izan da gizakiarentzako estilo bat aurkitzen, mendebaldeko kultura amaiera bat aurkitu izan ez duelako. Euskal estiloa beraz, salbuespena izango litzateke, Mendebaldeko tendentzia orokorretik at egon delako atzean darraien bidea. Oteizak proposatutako euskal estiloa estetikaren esparrutik kontenplatua izan behar da. Dena den, estetika hau arlo antropologikoarekin erlazionatzen zuen. Jakintzaren hainbat diziplina konbinatzearen tendentzia hau artista euskaldunak bizitzarekiko zuen pertzepzio eta ulertzeko modua azalarazten digu, pentsamendu sistema bat definitzen zuena era berean.\nJesuiten katolizismoan eta estetika erlijiosoan egiten du bereizketa. Erlijiotasun hori heroikotasunarekin erlazionatzen da, baita naturarekin ere. Horrela, heroikotasuna hausnarketa jarrerarekin lotzen da eta natura mirariarekin eta estetikaren purutasunarekin. Naturaltasunaren nozio hori da artearen aurrean jartzen dena eta hura zeharkatzen duena bizitzaranzko bidean. Horrela, beraz, gertatzen da artearen suntsipena eta natura eta bizitzaren arteko lotura. Hau guztia, Heidegger filosofo alemaniarraren metafisikarekin eta Europako mistikarekin osatua. Gizakia sortua dagoen guztitik aldendu behar da, bere barnean hutsuneari sarrera emateko, jainkotasunaren bizileku dena. Historiaurreko cromlecha da euskal estiloaren sinboloa eta jatorrizko eredua.\nBeraz, hutsune hori mendebaldeko filosofoen ekarpenekin bete zuen, baita budismoaren hainbat irizpideekin ere. Megalitismoa eta zen teoria uztartu nahi izan zituen arte garaikidearen ikuspegitik. Estatua horien bitartez lortu zuen hutsune espirituala betetzea eta era berean Anaximandroren apeiron terminoarekin elkarlotzea, nolabait artearen jatorria baliabide eskultoriko hauetan zentratuz. Horretarako Teitaro Suzuki japoniarraren \u201cIntroducci\u00f3n al budismo Zen\u201d liburuan oinarritu zen. Era berean, mendebalde eta ekialdeko arte motak desberdintzen ditu Oteizak, non ekialdean artea filosofia erlijiosoaren zerbitzuetara mantentzen den eta mendebaldean berriz, nahiz eta funtzio berbera izan erlijioaren dogmak artean sahiestu izan direla dio. Kontuan izan behar da mendebaldeko zibilizazioa greziarren bideratutako hausnarketetan oinarritzen dela, horregatik hutsunearen kontzepzio horren desberdinak sortzen direlarik.\nDesberdintasun horiek, alegia, tradizioan kokatzen dira. Izan ere, grezian oinarria duen kristautasunak \u201cezerez erlatiboa\u201d bideratzen du eremu instituzionalak sekularizatzearen ondorioz. Baina eremu asiatikoan ez zen prozesu hori eman, horregatik \u201cezerez absolutu\u201d gisa ulertzen dute. Kiotoko eskolaren ordezkariak, Keiji Nishitanik, adierazten du mendebaldeko zibilizazioak ez duela jakin izan desberdintzen hutsunea eta ezerezaren artean eta ekialdeko pentsamenduan oinarritu beharko ginatekeela. Arte eremura bideratua ere ikus daitezke desberdintasun hauek, non Asia eremuko pentsamendu tradizionalak erlijiotasun eta zientziarekin lotura zuzena duen, mendebaldean ez bezala. Oteizak, ezerez horretan baieztatzen du gizakiaren izatea. Zen pentsamenduan hutsunea errealitatearen parte den einean, Oteizarentzat bukaeran dago funtsa, hasierak osatzen duelarik. Irizpide hortatik ulertuta, Oteizarentzat lortu beharreko helburua izango da hutsunea, ekialdekoentzat hasiera puntua izango delarik.\nEraginen arteko polemika honetan sarturik, Oteizak asiatikoak arte irizpide garaikideetara bideratu beharko luketela dio. Izan ere, Oteizak zentzu honetan arteari izaera komunikatzailea atxikitzen dio. Baieztapen honen aitzindaria Kierkegaarden pentsamendu erlijiosotik barneratzen du. Esistentziaren osotasuna hartzen du kontuan, non artearen matrize-izaera nabarmentzen den gainontzeko elementu funtzionalak (erlijioa, etikoa, politikoa) gerora modu pedagogiko batez gehitzen direlarik.\nPentsalari europearren ekarpenak gauzatzerakoan, Oteizak espiritu erlijioso posmoderno batetik ulertuko du kristautasuna, bere kabuz husten den Jainkoarena hain zuzen. (Arantzazuko eskulturen bitartez ondo ulertu daitekeelarik). Nolabaiteko \u201cnihilismo erlijioso\u201d gisa uler dezakegu, printzipio erlijioso eta moral guztiak baztertzen direlarik. Oteizaren hitzak erabiliz, metafisikaren estetika izango da adierazi nahiko duena. Guzti honek azken batean pentsamolde berri batera eramaten du gizartea, antropologia espiritual bati lotua dagoena.\nCromlech eskulturak abiapuntu izanik purutasuna eta hutsunearen arteko sinbolismoa bideratu zuen. \u201cEhizlari-margolari\u201d esentzia kontuan harturik \u201ceskultore-artzai\u201d izaera bereganatu zuen Oteizak artista garaikidea ulertzeko sazerdoteen ikuspegi batetik. Sagratuaren manipulazioa gauzatzearekin batera aislatua egotea lortzen du cronlech-eskulturaren erdian, hau da, profanoa den guztiaren erdian kokatzen du erlijiotasun zantzua. Hala ere, bere helburua ez da eremu hori sakralizatzea, zentro hortatik inspirazioa jasoz mundura hedatzea baizik.\nArtearen kontzepzioa.\nZer da artelan bat? Egitura duen gai bat da. Artea beraz, espirituaren inguruko esperientazio momentu bat besterik ez da, bere liberazioa hutsak dauden espazioetan aurkitzen delarik. Testuinguru sozial batetik ikusita, artea norbanako liberatuen komunitatea babesteko gunea da.\nArtearen naturaltasun erlijiosoaren inguruko hausnarketak funtzio estetikoarekin lotzen ditu arte garaikidearen irizpide nagusi gisa. Aldi berean, lengoiaren deuseztea emango da, isiltasunera iritsi ahal izateko edota muturreko metafisikara. Ezerezaren formak, isiltasunak eta naturaltasunaren kontzeptuek eramango gaituzte espazioan kokatzen diren eskulturetako hutsuneak ulertzera. Behin artea bere gaitasun espresiboetatik at dagoenean (forma, arrazoia\u2026), denboraz kanpo geratzen da. Azken batean, espazioak pairatzen du denboratik irtete hori eta naturaltasuna lortzea. Cromlechekin berriz ere lotura eginez, artistak errealitatera ekartzen du barne espazio horretako hutsunea. Posezioa izan duen horrekiko jakintza ematen du beraz. Beste behin, Oteizak planteatutako itzulera agertzen zaigu aurrera eramaten gaituena.\nArtistaren esangura.\nArtistaren nekealditik bizitzarako gizon berri bat sortzen da, horrela ulerturik, artea beharrezko ez den baliabidetzat bilakaturik. Bizitza bakarrik kezka izanik, ez du beste printzipioetan sostengatu beharrik. Artistaren funtzioa, beraz, errealitatearen funtzioa eta nagikeria adieraztea izango da non artea elementu zirkunstantzial bihurtzen den. Errealitatetik askatatutako elementua izango da. Prozesu hau gauzatu ondoren artearen isiltasunera iristen gara, ezerezaren gauzapena eta figuraren bitartez gauzatzen den espresioa kontuan hartuta. Beste era batera esanda, artea errealitate espiritualaren hustea izango da. Artea ezin da jomuga izan, bidea bera baizik (erlijioa bezala) non sakrifikatua eta abandonatua izan behar duen. Bestalde, artistak ikusten ez den errealitatea erakusten digu.\nOteizaren estetika.\nEstetika hau, dena den, egituratik ulertu beharko genezake eraikitze-sistematik baino. Estetika definitzen duen egitura horrekin, denetariko formak saia daitezke eta esperimentazio ugari egin daitezke. Oteizaren esperimentazio nagusia formen suntsipenean edo desagerpenean datza, eraikiak izan ondoren, azkenean formarik ez duen forma aurkitzeko; hau da, hutsunean forma unibertsal bat aurkitzeko. Estetika sistema gisa ikusiko bagenu ontologiarekin nahasiko genuke batzuetan, eta gizarte, kultura, politika eta artearen motor gisa asimilatuko genuke beste batzuetan, bere aplikazio plastikotik aldendu arte. Artean, beraz, estetikaren bidetik, forma guztiek bat egingo lukete, eta beren esentzia espiritualean fusionatu.\nBere eskulturen espresioa desegitearekin batera hutsunearen bitartez helduleku bat proposatzen digu, babeseko eremu bat izango litzatekeena, ikuspegi espiritual batetik noski. Nolabait, gizakion arimaren dimentsio kosmiko bat proposatzen digu Oteizak. Pentsamendu honetan oinarritua egoteak Oteizaren esentziara bideratzen gaitu behin eta berriro, hasiera berri bat non amaieraren kontzientzia erakutsi nahi duen. Filosofia fenomenologikoan oinarritutako baieztapena da honakoa.\nOndorio gisa.\nOteizaren hitzetan, erlijioa, metafisika eta estetika hiru zientzia desberdin dira, baina diziplina bakarrean elkartuz gero, gizakiak jainkoarekiko duen harremanean oinarritzen da. Arteak zentzu honetan, izaera salbifikoa du. Kontu estetiko hauek ulertu gabe, arteak inoiz ez zuen bere patu espirituala lortuko.\nTestu guztia ulertzeko kontuan izan behar da bere ideiak ez datozela espekulazio hutsetik, harek materialekin zuen loturatik baizik non errealitatea adierazten den. Bere tendentzia batik bat, estetikoa alde batera utzi eta etnikotasuna nabarmentzea da. Era berean, Oteizak berak definitu zuen haren eskulturaren elementu formalak, kontzeptual eta espiritualak \u201cEstetika negatibo\u201d gisa.\nLaburbilduz, metafisikaren plastika gauzatzearen irizpideetan zentratu zen Oteiza saiakera honen bitartez, non itzuleraren kontzeptuak berebiziko garrantzia izango duen. Euskal identitate bat sortu nahi izan zuen jatorria historiaurreko artean kokatuz, conlechetan hain zuzen non babes gune gisa agertzen zaigun. Era berean, bizitza beraren irakurketa bat egiten du aipatutako printzipio guztiak barneratuz eta bizitza hori arte bihurtzen du bere eskulturen bitartez.\nOndorengoak: Ejercicios espirituales en un t\u00fanel.\n1965ean, Ejercicios Espirituales en un T\u00fanel idatzi zuen Oteizak. Hala ere, Francoren garaiko zentsurak debekatua izan zen, eta ez zen 1985 arte publikatu; dena den, lehendik nahiko zabalkunde handia izan zuen fotokopiatutako bertsioan, extraofizialki zabaldu egin zena, gobernuko organismoen kontroletik at. Oteizaren pentsamendu estetiko-poetikoa aurkezten duen eredu garrantzitsuenetariko bat dugu obra hau. Estetika eta arima euskaldunaren ildotik jarraituta, testu hau Oteizak euskal kultura pizteko ekintzaren erakusle da;jarrera estetiko-politiko batetik, poesia, hezkuntza, musika, hizkuntzalaritza, zinea, dantza edota kirolak bat egiten ditu. Oteizak gogoeta eta ekintza sorta bat proposatzen du, berak dioen moduan tuneletik irten eta argi ikusteko."}
{"id": "141554", "revid": "201", "url": "https://eu.wikipedia.org/wiki?curid=141554", "title": "Quousque Tandem", "text": ""}
{"id": "141560", "revid": "9208075", "url": "https://eu.wikipedia.org/wiki?curid=141560", "title": "Ferrari", "text": "Ferrari autoak sortzen dituen marka oso ezaguna da, 1929. urtean sortu zen Maranello (Italia)n eta bere sortzailea Enzo Ferrari izan zen, zeinek \"Scuderia Ferrari\" izena jarri zion.\nFerrariren egoitza nagusia gaur egun Maranellon dago eta luxuaren eta abiaduraren erreferentzia da. \"Il Cavallino Rampante\" bi hankatan mantentzen den zaldi beltza izan zen eta da markaren irudia, eta gaur egun mundu osoan ezaguna den logoa bihurtu da.\nEnzo Ferrariren helburu nagusiena auto txapelketetan parte hartzea izan zen eta gaur egun 1 Formulako txapelketetan parte hartzen duen taldea da, besteak beste. Hala ere, 1969. urtean konpainian sortu ziren hainbat aldaketei ezker gama baxuagoko autoak egiteari ekin zioten Fiat deituriko auto marka erosiz.\nHistoria.\nEnzo Ferrari auto konpainia sortu aurretik Modenako auto gidari profesionalak babesten hasi zen 1929. urtean. Hasieran Alfa Romeo autoekin lehiatzen zuten hainbat gidari profesional entrenatu zituen eta geroago 1938. urtean Alfa Romeo auto lasterketa taldeko buruzagi izendatu zuten.\n1940. urtean, \"Auto Avio Costruzioni\" Ferrari taldea sortu zuen, nahiz hegazkinentzat motorrak sortzen zituen konpainia zen azken hau da. \n\"Scuderia Ferrari\" F1ean.\n1950. urtean Ferrarik parte hartu zuen munduko txapelketan Monakon, maiatzaren 21.ean. Pilotuak Ascari, Villoresi eta Sommer izan ziren, 275 F1 eta 340F1 autoekin.\n1951. urtean Ferrarik bere lehenengo sari nagusia irabazi zuen. Jose Flori\u00e1n Gonz\u00e1lezek irabazi zuen Silverstoneko zirkuituan.\n1952.ean Ferrarik bere lehen F1 (1 Formula) txapelketa irabazi zuen, Ascarirekin. Munduko txapelketako 7 lasterketak irabazi ondoren.\n1969. urtea beltza izan zen Ferrarirentzat, arazo ekonomiko eta teknologikoak medio. Bakarrik podio bat lortu zuten.\n1970. urtearen hasiera oso zaila izan zen Ferrarirentzat, baina bere 12 balbulako Ferrari 312B kotxeari esker nahiko hobetu zuten. Ferrarik 4 lasterketa irabazita bukatu zuen txapelketa.\n1975.ean Niki Laudak munduko txapelketa irabazi zuen. 5 lasterketa irabazi eta 9 pole position lortu zituen.\n1996.ean Ferrarik Michael Schumacher pilotu alemaniarra fitxatu zuen.\n2000. urtean Michael Schumacher-ek mundu txapelketa irabaztea lortu zuen, 9 lasterketa irabazita. Hurrengo urtean Schumacher-ek berriz irabazi zuen munduko txapelketa. Urte horretan bertan Michelin sartu zen F1ean. 2002.ean Ferrari izan zen munduko txapeletako jaun eta jabe. Schumacher-ek berriz txapelketa irabazi zuen. 17 lasterketatik Ferrariko gidariek 15 irabazi zituzten eta 15 horietatik Schumacher-ek 11 irabazi zituen. 2003.ean Schumacher-ek berriz txapelketa kaka zaharra irabazi zuen, 6 titulo irabazten zuen lehenego pilotuan bihurtu zelarik. Hurrengo urteko tituluarekin (2004) Schumacher da historian titulo gehien dauzkan gidaria.\nGaur egun Ferrarik 16 eraikitzaile titulo ditu eta 15 gidari baina zer da hori .\n\"Scuderia Ferrari\" hainbat lehiaketetan.\nGaur egun Ferrarik, 1 Formulan bakarrik lehiatzen du modu ofizialean. Urteetan zehar, Le Manseko 24 Orduak edota \"Mille Miglia\" bezalako lehiaketa ospetsuetan parte hartu zuen Modenako zedea.\nFerrari urteetan zehar.\n&lt;noinclude&gt;\n&lt;noinclude&gt;"}
{"id": "141561", "revid": "12654", "url": "https://eu.wikipedia.org/wiki?curid=141561", "title": "Pelkosnjarg\u00e2", "text": ""}
{"id": "141562", "revid": "12654", "url": "https://eu.wikipedia.org/wiki?curid=141562", "title": "Pelkosnjarga", "text": ""}
{"id": "141571", "revid": "512", "url": "https://eu.wikipedia.org/wiki?curid=141571", "title": "Pan (generoa)", "text": "Pan Hominido familiako primate generoetako bat da. Kongo ibaiak bi espezieen arteko muga ezartzen du:\n\"Pan\"-ak gizaki, gorila eta orangutanen ahaideak dira. Uste denez orain dela 6 milioi urte bereizi ziren gizakiengandik eta bi espezie hauek dira gure ahaiderik gertukoenak. Bestalde, genero horretako bi espezieak orain dela milioi bat urte inguru bereizi ziren eta Panina azpileinuko kide ezagun bakarrak dira."}
{"id": "141572", "revid": "336", "url": "https://eu.wikipedia.org/wiki?curid=141572", "title": "Panina", "text": "Panina Homininiren barruko azpileinu bat da, txinpanzeengaino iritsi zen animalia adarreko espezie guztiekin eratua. Gizakienganaino iritsi zen azpileinuak Hominina izena hartzen du. Gaur egun \"Pan\" generoa bakarrik dago bere barruan, bi espezierekin:\nHala ere iraganean beste bi genero sar daitezke hemen, fosilak izanda oraindik euren kokapenaren inguruan eztabaidak daudelako."}
{"id": "141573", "revid": "512", "url": "https://eu.wikipedia.org/wiki?curid=141573", "title": "Paranthropus aethiopicus", "text": "Paranthropus aethiopicus Hominidae familiako \"Paranthropus\" generoko espezie fosil bat da. Genero honetako zaharrena da. Duela bi milioi urte eta erdi bizi izan zen \"Homo\" eta \"Australopithecus\" generoarekin batera.\n1967an Turkana lakuaren inguruan, 2,5 milioi urteko baraila bat aurkitu zen, baina aurkikuntza horrek ez zuen inportantzia handiegirik eduki harik eta Richard Leakey ikerlari famatuak burezur bat aurkitu zuen arte: burezur beltza, lehen aipatutako barailaren espezie bereko gizaki batena.\nAzken aurkikuntza honek bide berriak ireki zituen eta Bosei eta Robustus espezieen ikerkuntza bultzatu zuen.\n\"Australopithecus\"en habitata baino leku lehorrago batean bizi izan zen, nahiz eta ez dirudien sabana zenik. Kontuan hartu behar dena duela 2,8 milioi urte aldaketa klimatiko handi bat gertatu zela da, \"Australopithecus\" generoaren azkena eta \"Paranthropus\" eta \"Homo\" generoen sorrera ekarri zuena.\nEspezie hau, bere generoan gutxien espezializatuena da, prognatismo handia gordetzen baitu."}
{"id": "141575", "revid": "512", "url": "https://eu.wikipedia.org/wiki?curid=141575", "title": "Paranthropus boisei", "text": "Paranthropus boisei Hominidae familiako \"Paranthropus\" generoko espezie fosil bat da. 1,5 milioi urte luzez \"Homo\" generoarekin batera bizi izan zen, \"Homo habilis\", \"Homo ergaster\" eta \"Homo rudolfensis\" espezieekin hain zuzen ere. Honen frogak Konso (Etiopia), Omo (Kenia), eta Olduvaiko (Tanzania) aztarnategietan aurkitu zituzten Mary eta Louis Leakey bikote famatuak. Gazelen fosilek erakusten diten bezala, sabana zen garai hartan esandako lurralde hauetan, baina ez da uste, gaur egungoa bezain lehorra zenik.\nLitekeena da familia bereko gizonek osatutako komunitateetan bizi izatea, emakume batzuekin.\nFisikoki \"Austrolopithecus\"aren antza handia duenez, ikerlari askok zalantzan jarri du espezie honen existentzia. Burezurraren kapazitatea 550 cc ingurukoa zen, aurpegi oso sendoa, hortz txikiak eta hagin handiak zituen. \"Foramen magnum\"a \"Australopithecus\"arena baino aurreratuagoa zuen, \"Homo\" generoarekin gertatzen den bezala.\nKlima aldaketarekin batera, inguruak lehortu egin ziren, eta beraz, baita fruituak ere. Honenbestez, murtxikatzeko muskulu sendoak garatu zituzten, sustrai, adaska eta tuberkulu lehorrak jan ahal izateko. Hala ere, gorputzeko gainerako atalek ez zuten aldaketa handirik izan \"Australopithecus\"arekiko."}
{"id": "141576", "revid": "512", "url": "https://eu.wikipedia.org/wiki?curid=141576", "title": "Paranthropus robustus", "text": "Paranthropus robustus Hominidae familiako \"Paranthropus\" generoko espezie fosil bat da. Hau izen zen \"Paranthropus\" generoan lehen aurkitu zen espeziea. Lehen aurkikuntzetan, Afrikako hegoaldean, barail handi batzuk aurkitu zituzten. Honen ondorioz gainontzeko gorputza ikaragarria izango zela uste izan zuten eta horra nondik datorren espezie honen izena. Ondorengo aurkikuntzek teoria hori bertan behera utzi zuten \"Australopithecus\"aren antz handia zuela frogatzean.\n\"P. robustus\"a Hegoafrikan bizi izan zen eta bere arbasoa izan zen \"Paranthropus boisei\" baino txikiagoa zen, seguruenik lurralde hezeagoan bizi izan zelako.\n\"P. boisei\" espezieak garatutako masailezur sendoak, garatzen jarraitu zuen eta aparatu murtxikatzaile oso sendoa zuen. Dimorfismo sexual handia zeukaten eta seguruenik familia bereko gizonek osatutako komunitateetan bizi izan ziren, eme batzuekin.\nIkerlari askok \"P. boisei\" eta \"P. robustus\" espezieak ez dituzte \"Paranthropus\" generoaren barnean kontsideratzen, eta normala da \"Australopithecus\" moduan ikustea."}
{"id": "141578", "revid": "448", "url": "https://eu.wikipedia.org/wiki?curid=141578", "title": "Eusko Jaurlaritzako Lehendakaria", "text": ""}
{"id": "141585", "revid": "336", "url": "https://eu.wikipedia.org/wiki?curid=141585", "title": "Gandalf", "text": "Gandalf J.R.R. Tolkienek asmatutako mitologiako pertsonaia bat da, idazle horren \"Eraztunen Jauna\" eta \"Hobbita\" eleberrietako protagonista nagusienetakoa. Eleberri horietan, Gandalf azti gisa ageri da (Istari, elfoen quenya hizkuntzan).\nGandalf Valinor lurretatik Lur Ertainera bidalitako Maiar ispiritua da, Sauronen aurkako borrokan gizakiak eta beste herri libreak laguntzeko nahian. Bere itxura zahar eta nekatuaren atzean azti boteretsua eta jakintsua ezkutatzen da.\nGandalf izena hobbiten eta gizakien artean erabiltzen du gehienbat, baina beste ezizen ugari ditu (Mithrandir elfoen artean edota Gondorren, Olorin Valinor lurraldeetan, Incanus Lur Ertaineko hegoaldean, Thark\u00fbn ipotxen artean)."}
{"id": "141586", "revid": "448", "url": "https://eu.wikipedia.org/wiki?curid=141586", "title": "Erlezain", "text": ""}
{"id": "141591", "revid": "122759", "url": "https://eu.wikipedia.org/wiki?curid=141591", "title": "Gas bidezko errekarga", "text": "Gas bidezko errekarga, su armetan funtzionamendu zikloa burutzeko erabiltzen den sistema bat da. Sistema honetan kanoian zulo bat egiten da, bertatik presio handiko gasak ateratzeko eta hauek sor dezaketen indarrarekin kartutxoa atera, arma mailutu eta kartutxo berria sartzeko. Gehienetan konbustioko gasek pistoi bat bultzatzen dute honek ixtailuan edo ixtilu gidan eragin dezan, baina badira arma batzuk, MAS-49 fusila eta M-16 eraso fusila adibidez, zeinetan konbustioko gasek zuzenean ixtailuan edota ixtailu gidan eragiten dutenak.\nGas bidezko sistema nagusiak.\nGas bidezko errekarga zikloa duten su arma gehienek pistoi bat erabiltzen dute, non bertan jotzen duten konbustio gasek. Lehenengo gas bidezko erregargazko armek konbustio gasak kanoiaren bukaeratik hartzen zituzten, gasak presio txikia zuelarik. Hau dela eta armaren mekanismok ez zuen indar handirik jasaten. Baina gero eta arma motzakoak egin nahi izateak, gasak errekamaratik gertuago hartu beharra ekarri zuen, presioa handituz eta mekanismo gogorragoak diseinatu beharra ekarriz. Mekanismo sinpleak erabiltzen jarraitzeko, gas bidezko arma gehienetan pistoiak distantzia jakin bat egin ondoren gasak atmosferara botatzen dira, presioa jaitsiz.\nEragin zuzeneko gas bidezko errekarga.\nEragin zuzeneko gas bidezko erregarkan, konbustio gasek zuzenean eragiten dute ixtailuan edota ixtailu gidan. Sistema honen abantaila nagusia pieza gutxiago behar izatea da, baina ondorio bezala gas bidezko errekarga sistemarik zikinena izatea dakar. Konbustio gasek ixtailuan eragiten dutenez, konbustio gasak hargailura iristen dira eta hau zikintzen dute, armaren garbiketa maizago egin beharra ekarriz. M-16 eraso fusil estatubatuarra da sistema hau erabiltzen duen armarik ezagunena. Sistema hau erabiltzena eta kartutxoetako bolboraren kalitate txarrak, Vietnamgo Gerran eraso fusil honek fama txarra hartzea ekarri zuen. Hala eta guztiz, arma egoki garbitzen bada, sistema eraginkorra da.\nIbilera luzeko gas bidezko errekarga.\nSistema honetan pistoia ixtailu gidari zurrunki lotuta dago eta ziklo osoan mugitzen da. M1 Garand fusilak eta AK-47 eraso fusilak sistema hau erabiltzen dute. Sistema honen abantailarik nagusiena mugitzen diren piezak gutxitzea eta ixtailu gidan gertatzen den inertzia momentua handitzea dira. Hala ere armaren zikloan mugitzen den masa beste sistemetan baino handiago denez, grabitatze zentroa gehiago aldatzen da tiroan zehar eta honek prezisioa gutxitzen du.\nIbilera motzeko gas bidezko errekarga.\nSistema honetan gas pistoia eta ixtailu gida ez daude loturik. Pistoiak distantzia labur batean bultzatzen dut ixtailu gida eta azken honek inertzia jarraitzen duen bitartean, gas pistoia berak duen malgukiaren bidez bere lekura bueltatzen da. Ibilera luzeko sistemekin konparatuz gero, mugimenduan dagoen masa txikiagoa da eta beraz tiroan zehar armaren grabitate zentrua gutxiago mugitzen da prezisioa gehituz. Bestalde eragin zuzeneko errekarga baino askoz garbiago da, zeren eta hargailura ez da konbustio gasik iristen eta ondorioz gutxiago zikintzen da. Hau dela eta sistema hau erabiltzen duten su armak, eragin zuzenekoak baino askoz gutxiago garbitu behar dira eta bizitza luzeagoa dute. Sistema hau erabiltzen duten arma garrantzitsuenak FN FAL borroka fusil Belgiarra eta Vz. 58 eraso fusil Txekoslovakiarra dira."}
{"id": "141592", "revid": "81", "url": "https://eu.wikipedia.org/wiki?curid=141592", "title": "Erratz (tresna)", "text": "Erratza zuntz-sorta bati kirten luze bat lotuz osatzen den garbiketarako tresna bat da, zoruak garbitzeko erabiltzen dena. Kirten luzeak zorua zutik garbitzeko ahalbidetzen du, makurtu gabe. Erraztatu ondoren, bildutako zikina pala txiki batez jasotzea ohikoa da. Historian zehar, zurezko makilari loturiko landare-zuntz edo zurdak erabiltzen baziren ere, egun zuntz sintetikozko erratzak erabiltzen dira gehienetan. Garbitu beharrekoa nolakoa den, halako erratza erabili behar da: hautsa bildu behar bada, hobe da zuntz meheak dituzten erratzak erabiltzea; zikina larria bada, zuntz lodiagoak egokiagoak dira."}
{"id": "141593", "revid": "201", "url": "https://eu.wikipedia.org/wiki?curid=141593", "title": "Ibai kutsadura", "text": ""}
{"id": "141595", "revid": "105290", "url": "https://eu.wikipedia.org/wiki?curid=141595", "title": "Finlandiaren banaketa administratiboa", "text": "Finlandia gaur egun administratiboki honela banatzen da:\nUdalerriak.\nFinlandiako hiriburua Helsinki da eta hau da hiri nagusien zerrenda:"}
{"id": "141596", "revid": "1340", "url": "https://eu.wikipedia.org/wiki?curid=141596", "title": "Finlandiako barrundiak", "text": ""}
{"id": "141599", "revid": "1340", "url": "https://eu.wikipedia.org/wiki?curid=141599", "title": "Marko finlandiar", "text": ""}
{"id": "141600", "revid": "1340", "url": "https://eu.wikipedia.org/wiki?curid=141600", "title": "Marko alemaniar", "text": ""}
{"id": "141601", "revid": "12654", "url": "https://eu.wikipedia.org/wiki?curid=141601", "title": "Isokuru euri-bidea", "text": ""}
{"id": "141602", "revid": "119347", "url": "https://eu.wikipedia.org/wiki?curid=141602", "title": "Labuat", "text": "Labuat Virginia Maestrok, Risto Mejidek eta The Pinker Tones-ek sortutako egitasmo musikalari deritzo. Izen horrek erabiltzen da Virginia Maestroren izen artistiko moduan.\nHistoria.\nIzena eta Sorkuntza.\nProiektuaren atal bat Risto Mejidek sortutakoa izan zen, zeinek zenbait abesti sortu zituen emakumezko ahots batek grabatu eta The Pinker Tones-ek produzitu zitzaten. Mejidek ez zuen ahots egokirik aurkitu, Virginia Maestro entzun zuen arte, 2008ko \"Operaci\u00f3n Triunfo\" telebistako programaren hautapen frogetan. Virginiak akademian zegoen bitartean, Mejidek Sony BMG diskografikarekin akordio bat egin zuen jadanik, diska merkaturatu zezan, nahiz eta Virginiak programa ez irabazi.\nProgramaren finalaren ostean egindako festan, Risto Mejidek Virginiari hitz egin zion abesti horiei buruz, eta bere telefono zenbakia eskatu zion, zerbait proposatu nahi baitzion. Bi egunen ostean, Virginia bere etxera joan zen maketak entzuteko, eta argazki bat ikusi zuen non bere aurpegia agertzen zen, azpian \u201cLabuat\u201d jartzen zuelarik. Berehala kidetu zen izen harekin, esanhaia ezagutu zuenean.\nDiskaren produkzioa hasi zen, The Pinker Tones-ek Virginiari bere gustoko musikaren zerrenda bat eskatu ziotenean.\n2009: \"Debut albuma\".\n2008Ko Abenduaren 5ean publikoki iragarri zen proiektuaren izena..2009ko otsailean, baieztatu zen Risto Mejidek abesti guztien egilea zela, bi izan ezik, (\"Carta de Oto\u00f1o\", Virginiak sortutakoa bai musika bai letra, eta\" Al Margen\", zeinek musika Ristok sortu zuen, Virginiak letra egin zuelarik), The Pinker Tonesek produktoreak izan zirela, eta lehenengo single-a \"Soy tu Aire\" izena izango zuela. Proiektua ofizialki aurkeztu zen komunikabideen aurrean Madrilgo Arte Ederren Elkartean, prentsaurre baten bidez.\nAzkenean, diska, Labuat izena zuena ere, Otsailaren 24ean salgai jarri zen, lehenengo astean Promusicae zerrendako (Espainian gehien saldutako 100 disken zerrenda) bigarren postura ailegatuz. Martxoan, edizio berezi bat sortu zen,eta beste bat biniloan.\nMaiatza eta Apirilean aurkezpen gira bat hasten da, zeinek estatuko hiri garrantzitsuenetatik igaro zen. Izan ere, Bartzelonako \"Luz de Gas\" diskotekan, \u201csarrerarik gabe\u201d adierazten zuen kartela eskegi behar izan zuten. Beyonc\u00e9-ren abiatzaileak izan zen ere Bartzelonako kontzertuan. Diskaren aurkezpena eta zenbait hilabetetara, 20.000 bat diska saldu dituela baieztatzen da, eta bigarren diska bat egongo dela ziurtatzen dute. Gainera, diska Latinoamerikan aurkeztu zuten ere. Azkenik, Virginia Maestrok TVE-k antolatutako ekitaldi batean parte hartu zuen, non urteko diska hoberena hautatzea bilatzen zen. Izan ere, bertara izan zen gonbidatua diska gehien saldu zituen talde berria izateagatik.\n2010: \"Diska Berria\".\nUztailaren 13an, Virginia \"GG Producciones\"-ren grabaketa estudiora doa, bere proposamenaren maketak grabatzeko asmoz, bigarren diskoko abestiak izango direnak. Honetan, gainera, ez da egongo Risto Mejideren parte hartzerik.\n2010eko urtarrilean diskaren grabaketarekin hasten da, zeinetan Virginia abesti guztien koproduktorea den, eta I\u00f1aki Garc\u00edak (produkzio artistikoa, konponketak, pianoa eta teklatua) ere parte hartzen duen, Ismael Guijarro (produkzio teknikoa), Jorge Ojea (gitarra, banjoa, ukelelea eta dobroa), Jose Bruno \u201cEl ni\u00f1o\u201d (bateria), To\u00f1o de Miguel (baxua eta kontrabaxua), Manuel Machado (tronpeta), Carlos Narea (perkusio txikia), eta Oscar Clarosekin (nahasketa arduraduna) batera. Ere baieztatzen da The Pinker Tones-en desagerpena proiektuari dagokionez."}
{"id": "141603", "revid": "448", "url": "https://eu.wikipedia.org/wiki?curid=141603", "title": "Estaturik gabeko nazioak", "text": ""}
{"id": "141605", "revid": "105290", "url": "https://eu.wikipedia.org/wiki?curid=141605", "title": "Zatar", "text": "Zatarra edo trapua eskuz garbitu edo lehortzeko erabiltzen den oihal zati bat da. Altzarieko hautsa garbitu, zoruko zikina kendu edo eskuak edo baxera lehortzeko erabil daiteke, besteak beste.\nEgun, propio ekoiztutako trapuak merkaturatzen badira, historian zehar arropa zaharretatik ebakitako trapuak erabili dira garbiketarako. Trapurik egokienak kotoiz egindakoak izaten dira, hautsa eta bestelako zikinak hartzeko duten ahalmenagatik. Hautsa garbitzerakoan, trapua ur, glizerina edo garbigarri batez bustitzea komeni da, trapua pasatzean hautsa ez harrotu eta hobeto biltzeko. Kotoiaz aparte, bestelako gaiekin egindako trapuak ere saltzen dira, beira eta bestelako materialak hobeki garbitzeko, zikindu ondoren aiseago garbitzen direnak. Kotoiz egindako trapuetan ere ehundura ezberdinetakoak daude.\nHigiene zorrotza behar den jardueretan, trapuak eta zatarrak baztertu eta erabili eta botatzeko paperak hobesten dira, erabilitako trapuak infekzio-iturri baitira."}
{"id": "141606", "revid": "17", "url": "https://eu.wikipedia.org/wiki?curid=141606", "title": "Trapu", "text": ""}
{"id": "141607", "revid": "512", "url": "https://eu.wikipedia.org/wiki?curid=141607", "title": "Konpresa", "text": "Konpresa ehun-zatia da, gaza, oihal edo bestelako materialez egina, gorputz-atal baten gainean presioa eginez ezartzen dena. Sendaketa gisa, edota zenbait ekintza kirurgikotan erabili ohi da. Hemorragiak eteteko, zauriak estaltzeko, sendagairen bat edo tokiko beroren bat aplikatzeko edo hilekoaren fluxua xurgatzeko erabiltzen da; kasu horretan, konpresa higieniko deitzen diogu."}
{"id": "141608", "revid": "1712", "url": "https://eu.wikipedia.org/wiki?curid=141608", "title": "Eskutrapu", "text": ""}
{"id": "141609", "revid": "448", "url": "https://eu.wikipedia.org/wiki?curid=141609", "title": "Bizkaitar", "text": ""}
{"id": "141610", "revid": "77706", "url": "https://eu.wikipedia.org/wiki?curid=141610", "title": "Bizkaitar (argipena)", "text": "Herritarrak.\nBizkaitarra ondorengo toki edo mota hauetakoren bateko herritarra da:"}
{"id": "141611", "revid": "512", "url": "https://eu.wikipedia.org/wiki?curid=141611", "title": "Dadoetako probabilitateak", "text": "Dadoa zorizko zenbakiak edo ikurrak sortzeko gailu bat da, poliedro tankerakoa eta zenbaki guztiek probabilitate eta maiztasun berdinez suerta daitezen prestatua. Dadorik ohikoenak sei alde ditu, 1etik 6ra bitarteko zenbakiak dituena. Jokoetan erabiltzen dira batez ere. Matematikan eta zehatzago probabilitateen kalkuluan, dadoetako probabilitateak gai jakingarria dira, probabilitateari buruzko ebazkizun interesgarriak asmatu eta ebatzi egiten direlako horiei esker. Aldi berean, probabilitatearen irakaskuntzan oso baliagarriak dira, probabilitate-eredu sinple eta ulergarri bat eskaintzen dutelako. Jokoetan ere dadoetako probabilitateek jokatzeko estrategia egokienak planteatzea ahalbidetzen dute.\nZenbaki zehatzak suertatzeko probabilitateak.\nOngi egina dagoen dado batean, alde guztiek suertatzeko probabilitate berdina dute. Horrela, 6 alde dituen dado batean, balio bakoitzaren probabilitatea 1/6 da. Honek gutxi gorabehera 6 aldietatik batean 4 zenbakia suertatuko dela esan nahi du eta 600 aldietatik gutxi gorabehera 100 aldietan 4 zenbakia aterako dela. Batzuetan, ez da bilatzen zenbaki bakar baten probabilitatea, zenbaki-multzo bateko zenbaki bat suertatzeko probabilitatea baizik. Orduan, zenbaki horietako probabilitateak batu egiten dira. Adibidez, zenbakia bikoitia izateko probabilitatea kalkulatzeko (2, 4, \"edo\" 6 ateratzekoa, alegia), 2, 4 eta 6 zenbakien probabilitateak kalkulatu beharko dira: \"P(bikoitia)=1/6+1/6+1/6=3/6=1/2.\nZenbaki bat jaurtiketa jakin batean suertatzeko probabilitatea.\nJoko askotan zenbaki jakin bat atera arte jaurtiki behar da dadoa ekintza bat burutu ahal izateko. Adibidez, zenbat dira 6 zenbakia aterat arte, jaurtiketa bat, bi, hiru, ... behar izateko probabilitateak?\nIkusten denez, lehenengo 6 balioa lehenengo, bigarren, hirugarren, ... aldian lortzeko probabilitatea gero eta txikiagoa da. Batez bestez 6 zenbaki lortzeko bota behar den aldi kopurua honela kalkulatzen da:\nNabarmendu behar da dadoa bi aldiz, adibidez, jaurtiki ondoren, hirugarren jaurtiketan 6 suertatzeko probabilitatea 1/6 dela betiere, dadoen jaurtiketan independentzia dagoelako. Dadoa botatzen hasi aurretik, ordea, 6 zenbakia hirugarren jaurtiketan suertatzeko probabilitatea 0.115 da.\nZenbaki bat \"n\" aldiz botata \"x\" aldiz ateratzeko probabilitatea.\nModa probabilitate handienez gertatzen den balioa da. Dado bat n aldiz botatzen bada, 6 zenbakia ateratzeko probabilitate handiena duen aldi kopurua edo moda honela kalkulatzen da:\nAdibidez, dadoa 12 aldiz botatzen bada,\nProbabilitate handieneko balioa 1.16-2.16 tarteko balio osoa da, 2 alegia. Beraz, 12 jaurtiketetan 6 atera daitekeen aldi guztietatik, 2 aldiz aterako dela apustu egin beharko litzateke, horixe baita probabilitate handieneko balioa, nahiz eta bera gertatzeko probabilitatea handia ez den (%8.8 hain zuzen).\nDado anitzetako puntuazioa.\nBi dado.\nBi dado (edo dado bat bi aldiz) jaurtitzen bada, zenbatekoa da puntuazio bakoitzaren probabilitatea?\nLehendabizi, emaitza posible guztiak eta dagokien puntuazioa zehaztu behar dira. Bi dado jaurtitzen direnean, emaitza posibleak 6\u00d76=36 dira. 36 kasu hauetako bakoitzean zenbateko puntuazio lortzen den kalkulatu eta puntuazio bakoitzaren maiztasuna eman ondoren, 36 kasu posible guztien kopuruarekin zatituz (Laplaceren erregela erabiliz, alegia) puntuazio bakoitzaren probabilitatea lortzen da. Ohartu behar da ordena ezberdina duten emaitzak ezberdintzat jo behar direla, Laplaceren erregelak (kasu kopurua/36, kasu honetan)eskatzen duen probabilitate berdintasuna ziurtatzeko: (1,1) eta edozein ordenatan (1,2) ez lirateke bestela probabilitate berekoak izango da, (1,2) bi kasuetan gertatzen baita, (1,2) eta (2,1) kasuetan hain zuzen, eta (1,1) kasu bakar batean.\nIkusten denez, ateratzeko aukera handienak dituen puntuazioa 7 da, eta beste alde batetik 2 eta 12, 3 eta 11, ... ateratzeko probabilitateak berdinak dira, hau da, puntuazioaren banaketa erabat simetrikoa da.\nBi dado botata, berdintasunezko joko bat asmatu behar bada, jokalari batek 2, 3, 4, 5, 6 eta 10 zenbakiak eta besteak 7, 8, 9, 11 eta 12 ateratzen direnean irabaziko dutela ezar daiteke, horrela 36 aukeretatik 18natan irabaziz biak.\nHiru dado.\nHiru jaurtitzen denean, emaitza posible guztiak 6\u00d76\u00d76=216 dira. Zerrenda honela osa daiteke (\u00d73 ikurrak hirukotea hiru ordena ezberdinetan gerta daitekeela adierazten du: adibidez, (2,1,1)\u00d73 = (2,1,1), (1,2,1), (1,1,2); (3,2,1)\u00d76, (3,2,1) elementuak 3!=6 eratara ordena baitaitezke permutazioen formula erabiliz):\nZenbaki jakinak ateratzeko probabilitatea.\nAdibidez, zenbatekoa da 4 dado botata 1-2-3-4 zenbakiak ateratzeko probabilitatea? 1-2-3-4 segida ordena zenbaitetan agertu eta ordena hauek probabilitate berekoak izanik, segida baten probabilitatea bider ordena posible edo permutazioen kopurua egiten da:\nZenbatekoa da 1-1-2-2 zenbakiak ateratzeko probabilitatea? Kasu honetan, zenbakien errepikapena dagoenez errepikatuzko permutazioak erabiltzen dira:\nZenbatekoa da 1-1-1-1 zenbakiak ateratzeko probabilitatea?\nOndorio gisa, probabilitate handiagoa da zenbakiak ezberdinak izateko denak berdinak izateko baino, ezberdinak ateratzeko modu ezberdin asko daude, ordena ezberdinetan. Zenbaki guztiak berdinak izateko probabilitatea, berriz, txikiagoa da, zenbaki guztiak berdinak modu bakar batean atera daitezkeelako.\nZenbaki berdinak eta zenbaki ezberdinak.\nDado anitz batera (eta dado bakar bat aldi anitzetan zehar) botata, zenbaki guztiak berdinak eta ezberdinak izateko probabilitatea kalkula daiteke. Adibidez, hiru dado botatzen badira, zenbaki guztiak ezberdinak izateko probabilitatea honela kalkula daiteke, probabilitate sinpleak erabiliz edo aldakuntza arrunt eta errepikatuzkoen formula erabiliz:\nSegidak.\nDado bat behin eta berriz botatzen denean, galdera jakingarriak plantea daitezke:\nGaldera hauek erantzuteko jolas-matematikan aski ezaguna den John Horton Conway matematikariak asmatutako algoritmoa erabil daiteke. Honela garatzen da: P eta Q segidak elkarren ondoan jartzen dira eta ondoren, Q segida aldi bat eskuinera mugitzen da, Q segidako lehen balioa P segidako lehen balioarekin bat etorri arte; P eta Q errenkadetatik geratzen diren zatiak berdinak badira, 1 jartzen da errenkadaren bukaeran, bestela 0.\n P 1 2 1 2 1 2\n Q 1 1 1 1 1 1 : 0\n 1 1 1 1 1 1 : 0\n 1 1 1 1 1 1 : 0\n 1 1 1 1 1 1 : 0\n 1 1 1 1 1 1 : 0 (adibidez, 12 eta 11 ez dira berdinak)\n 1 1 1 1 1 1 : 0\nHonela, PQ=000000 zenbakia sortzen da zenbaki-sistema seitarrean (dadoak 6 emaitza posible dituelako): PQ=0\u00d760=0.\nQ P segida baino lehenago agertzeko momioa honela kalkulatzen da: formula_18\n P 1 2 1 2 1 2 Q 1 1 1 1 1 1 Q 1 1 1 1 1 1 \n P 1 2 1 2 1 2 : 1 P 1 2 3 1 2 1 : 0 Q 1 1 1 1 1 1 : 1\n 1 2 1 2 1 2 : 0 1 2 3 1 2 1 : 0 1 1 1 1 1 1 : 1\n 1 2 1 2 1 2 : 1 1 2 3 1 2 1 : 0 1 1 1 1 1 1 : 1\n 1 2 1 2 1 2 : 0 1 2 3 1 2 1 : 0 1 1 1 1 1 1 : 1\n 1 2 1 2 1 2 : 1 1 2 3 1 2 1 : 0 1 1 1 1 1 1 : 1\n 1 2 1 2 1 2 : 0 1 2 3 1 2 1 : 1 1 1 1 1 1 1 : 1\nSistema seitarreko balioak sistema hamartarrera aldatuz:\nQ segida agertzearen aldeko momioa hau da: (7993-0)/(9331-1)=0.8567 da.\nMomioa probabilitatera aldatuz:\nP segida azaldu arte batez bestez behar den aldi kopurua edo batez besteko itxaron denbora honela kalkulatzen da: formula_20, non N oinarria den. Adibidez, 121212 segida azaldu arte batez bestez behar den jaurtiketa kopurua 7993\u00d76=47958 da. 111111 azaldu arte behar den batez besteko aldi kopurua 9331\u00d76=55986 da. 111111 segidan \"puntu kritiko\" gehiago daudelako behar dira jaurtiketa gehiago: 111 lorturik 2 ateratzen bada, hasieran bezala egongo da jokalaria; 121 lorturik 1 ateratzen bada, berriz, segidako lehenengo pausoa (1...) behintzat emana dago.\nDadoen ausazkotasuna.\nDado bat behin eta berriz botatzean, emaitzak benetan zorizkoa diren, zenbaki guztiak benetan probabilitate berekoak diren, azter daiteke. Horretarako gehien erabiltzen den hipotesi-froga khi-karratu froga estatistikoa da, emaitzetan lorturiko maiztasun enpirikoak ausazkotasun edo probabilitate berdintasunari dagozkion maiztasun teorikoekin alderatzen dituena. Adibidez, dado 600 aldiz bota ondoren lehenengo bi zutabeetan azaltzen diren maiztasun enpirikoak lortu dira:\nKhi-karratu estatistikoa aldeen batuketa eginez kalkulatzen da:\nLortutako estatistiko hau aurrez finkaturiko adierazgarritasun-mailari dagokion balio kritiko batekin alderatzen da. Balio kritikoa 6-1=5 (dadoak 6 balio ezberdin dituelako) askatasun-maila dituen khi-karratu banaketan . Aurrez edo hipotesi nuluan dadoa ongi taxutua dagoela, benetan zorizkoa dela alegia, ezartzen da. Balio kritikoa estatistikoa baino txikiagoa bada, estatistikoa aski handia dela eta, beraz, ausazkotasuna baztertu behar dela erabaki behar da adierazgarritasun-maila horretarako. Balio kritikoa khi-karratu estatistikoaren balioa baino handiagoa bada, emaitzetan lortutako aldeak aski handiak izan ez eta dadoa ongi egina dagoela erabakitzen da, izandako aldeak halabehar edo kasualidadeari egotziz.\nAdierazgarritasun-mailak hipotesi nulua, ausazkotasuna alegia, egia izanik, hipotesi nulua baztertu eta, beraz, dadoa gaizki taxutua dagoela erabakitzeko probabilitatea da. %10eko adierazgarritasun-maila baterako, formula_22. Estatistikoaren balioa (6.58) txikiagoa da eta, beraz, dadoa ongi egina dagoela erabaki behar da, izandako desbideratzeak zoriari esleituz.\nDadoak partxisean.\nPartxisa dadoak txandaka botatzen diren joko bat da. Jokoaren amaiera batzuetan jokalariak ez du inongo erabakirik hartu behar eta irabazteko duen probabilitatea zoriaren mende dago guztiz. Adibidez, bi dado bota behar direla orain bota behar duen jokalariari 6 gelaxka geratzen bazaizkio helmugarako eta besteari 4, lehenengo jokalariak txanda honetan irabazteko probabilitatea 26/36=0.722 da (bi dado botata, 6 edo gehiago lortzen badu), bigarren jokalariak irabazteko probabilitatea (10/36)\u00d7(33/36)=0.254 da (lehenengo jokalariak ez irabazi eta bigarren jokalariak 4 edo gehiago ateratzea) eta hurrengo txandara pasa behar izateko probabilitatea 1-0.722-0.254=0.0238 da (lehenengo jokalariak edo bigarrenak irabaztearen osagarria). Honako taula honetan lehenengo eta bigarren jokalariei helmugara iristeko gelaxkak zenbat diren,\n eta\n agertzen dira. Ohartzekoa da, lehen jokalariaren fitxaren kokapen bakoitzeko nola jaisten doan bigarren jokalariak irabazteko probabilitatea bere fitxa urrundu ahala."}
{"id": "141612", "revid": "2048", "url": "https://eu.wikipedia.org/wiki?curid=141612", "title": "Bizkaia (argipena)", "text": "Bizkaia hainbat lekuren izena da:\nLeku izena.\nEuskal Herrian.\n\"Bizkai\" aldaera.\nAldaera hau, \"Bizkaia\" aldaera nagusia ez bezala, \"-a\" artikulurik gabekoa da NOR kasuan eta beste zenbaitetan (\"Bizkain, Bizkairen\"...); baina beste kasu askotan forma berdin-berdina du: \"Bizkaiko, Bizkaira, Bizkaitik...\""}
{"id": "141613", "revid": "448", "url": "https://eu.wikipedia.org/wiki?curid=141613", "title": "Bizkaitarra (egunkaria)", "text": ""}
{"id": "141615", "revid": "448", "url": "https://eu.wikipedia.org/wiki?curid=141615", "title": "Euskalerritar", "text": ""}
{"id": "141616", "revid": "119347", "url": "https://eu.wikipedia.org/wiki?curid=141616", "title": "Martin Minvielle", "text": "Martin Minvielle Lartigau (Labetze, Nafarroa Beherea, 1886 - 1948) euskal medikua izan zen; garai horretan zientzia-dibulgazioaz euskaraz idatzi zuen bakanetakoa izan zen.\nBiografia.\nLabetze Xulian jaio zen. Ikasketak egitera Parisera joan zen; mediku bihurtu eta bertan ezkondu zen. Hala ere ez zituen inoiz ama-hizkuntza eta Euskal Herriarekiko lotura galdu.\nBere bizitzaren azken fasea Amikuzen eman zuen; hor osasungintzan eta gazteak heziz jardun zuen. Gau-eskolak ematen zizkien herriko mutilei eta aldi berean neskentzako ikastegi berri bat zabaldu zuen Donapaleun, \"d'Arthez etxea\" izenekoan. Hitzaldiak ematen ere ibili zen.\n1948an Labetzen bertan hil zen."}
{"id": "141618", "revid": "512", "url": "https://eu.wikipedia.org/wiki?curid=141618", "title": "Pierre Narbaitz Jauregi", "text": "Pierre Narbaitz Jauregi (Labetze 1910eko azaroaren 28 - Batu Gajah, Malaysia 1966ko urtarrilaren 4) euskal apaiz eta misiolaria izan zen. Bere bizitzaren aldi batean ospea lortu zuen ustez gaixotasunak pendulu baten laguntzaz sendatzen zituelako.\nBiografia.\nLabetzen jaio zen 1910ean; hamar seme-alaben artean hirugarrena zen eta familia-giro katolikoa zuen (Bernardin anaia eta Philom\u00e8ne arreba ere erlijiora emanak ziren). Herrian bertan oporraldiak pasatzen zituen de Guebriand Txinan misiolari zebilenak eta horrek bere garrantzia izan zuen Narbaitz Jauregiren bokazioan. Gieureren garaiak ziren eta apezpiku hau misioak bultzatzearen aldekoa zen. Giro horretan gaztetxo labeztarrak Mauleko kolegioan lehen eta Parisko \"Missions \u00c9trang\u00e8res\" (\"kanpoaldeko misioak\") delakoan beranduago ikasi zuen; azken honetan 1928an sartu zen, 18 urterekin. Ordurako euskara ama-hizkuntzaz gain frantsesa, greziera eta latinez zekien eta Asiako kultura eta hizkuntzak ikasteari ekin zion.\nMisiotara.\n1935ean apaiz ordenatua, urte berean abiatu zen Txinako misioetara, Guangzhoura hain zuzen. kantoneraz izugarri ongi egiten omen zuen bigarren urterako eta 1937an Seung Lin barrutiko burua bilakatu zen; hantxe eman zituen urte batzuk. 1937an Txina inbaditu eta 1938an japoniar tropek Guangdong probintzia okupatzeari ekin zioten; Narbaitz Jauregik arazo batzuk izan zituen beraiekin; okupazio urte horietan egoera politikoa oso korapilotsua zen, japoniarren bortizkeria gogorraren kontrako talde iraultzaileen ekintzak zeuden eta eliza katolikoan bertan ez zituzten begi onez ikusten misiolari kanpotarrak. Japoniarrek behin baino gehiagotan atxilotu zuten, larriena 1944ko uztailaren 17an; Aliatuen aldeko espia izatea leporatzen zioten, faltsua izanik ere. Galdeketa ugari egin zioten eta heriotza zigorrera kondenatu zuten baina 1945eko abuztuaren 27an askatu egin zuten; Bigarren Mundu Gerraren amaierak ekarri zuen bere askapena eta kartzelatik atera zenean 53\u00a0kg pisatzen zuen.\nPetrikilo lanak.\nEuropara bueltatu zen; 1945-1946 urteetan hitzaldiak eman zituen Baionako seminarioak hala eskatuta, bere Asiako esperientzia kontatzeko. 1946an irakasle sartu zen Hazparneko Saint Joseph kolegioan. Besan\u00e7onera Txinan ezagutu zuen lagun bati bisitaldia egin zionean honek penduluaren erabileraren inguruko interesa piztu zion eta denbora batez asteburuetan Hazparne-Besan\u00e7on bidaia egin zuen horretan sakondu nahian. Zientziatik kanpoko \"sendatze\" sistema bat garatu zuen, penduluaren bidezko azterketaz gain otoitz egin eta tokiko landare zein botika homeopatikoak ematean zetzana; Narbaitz Jauregik arbaso bat zuen medikuntza ikasketak izan gabe sendatzeko metodo naturalak garatu zituena. Berehala ezagun bihurtu zen; lehen inguruko herrietakoak hasi zitzaizkion joaten, askotan Arbotiko bere arrebarenean zegoenean eta geroago Ipar Euskal Herri osoan ospea hartu zuen. Donapaleun edo Hazparnen labeztarra topatzen zuten lagun askok bere aholkuak eskatzen zizkioten; hori dela eta medikuak hasi ziren kexatzen zilegi iruditzen ez zitzaien jardun honen kontra. Donapaleuko mediku batek bere kontrako txosten gogorra egin eta gotzainari bidali zion. Handitzen ari zen ika-mikagatik agintari katolikoek 1947an berriro Parisera bidaltzea erabaki zuten; bertan bizi ziren hiru neba-arrebak sarritan bisitatzen zituen eta urte bereko uztailean Erromara joan zen Mixel Garikoitz ibartarraren kanonizazioan egoteko eta eragin handia utzi omen zion Aita Santuarekiko elkarrizketa burutzeko.\nTxinara berriro.\nTxinara itzuli nahi eta hala gertatu zen 1948ko urtarrilean beste behin Guangzhourako bidea hartu zuenean. Besteak beste japoniarren bonbardaketek kaltetutako Bihotz Sakratuaren katedrala konpontzearen ardura izan zuen. Aldiz, 1949tik Txinako Herri Errepublika aldarrikatu zuten eta harrezkero misiolarien lan guztiak mugatu zituzten. Hor ere penduluaren bidezko sendatze-lanei ekin zien. 1950etik aurrera eliza katolikoaren egituren gaineko neurriak hartzen hasi ziren; bere jabetzen inbentarioa egin zen eta horren araberako zergak ordaintzen hasi behar izan zuten. Misiolarien kanporaketak hasi ziren, gobernu txinatarrak kanpoko potentzien alde joka lezaketen papera mugatu nahi zuelako. 1953an atxilotu zuten; Txinatik kanporatu zuten azken misiolarietakoa izan zen eta beste atxilotu askorekin konparatuta tratu nahiko ona jaso zuen eta jaten ere ganoraz eman zioten; ez dago argi zer dela eta gertatu zen hori, gainera ikusita denbora horretan oso aktiboa izan zela (ekimen erlijiosoez gain opioa erabiltzen zuen bere \"sendatze\" lanetarako, armak izkutatzen zituen...). 239 egun kartzelan egon eta gero Herri Errepublikatik bota zuten eta Hong Kongera joan zen; bertan zenbait hilabete pasa zituen.\nMalaysia.\nTxinatik kanporatutako beste apaiz batzuekin batera Malaysiara abiatu zen bere erlijio-jardunekin segitzeko. Perak estatuko hiriburua den Ipohko parrokia batean hasi zen lanean; hiri honetan biztanle gehienak txinatar jatorrikoak dira eta beraz txinera ez zen oztopo euskaldunarentzat, bai ordea inoiz menperatu ez zuen ingelesa edo tamil jatorriko komunitateak hitz egiten dituen hizkuntzak. Gauzak horrela, lasaiago ibili zen 1956ko martxoaren 19an Batu Gajah (\"elefantearen harria\") izeneko guangdongdar jatorrikoen komunitatearen buru katolikoa izendatu zutenean. Malaysian ere penduluaren bidezko ustezko sendatze-lanetan aritzeak berriro ekarri zizkion arazoak eta agintari katolikoak ere horretan aritzea ekiditen saiatu ziren.\n1960an itzuli zen Europara azken aldiz; urtebete eman eta gero Malaysiara bueltatu zen. 1963an estatu independentea, islama ofiziala izan arren erlijio-askatasuna bultzatu zen. Narbaitz Jauregi 1966ko urtarrilaren 4an hil zen eta Batu Gajahko hilerrian lurperatuta dago."}
{"id": "141619", "revid": "512", "url": "https://eu.wikipedia.org/wiki?curid=141619", "title": "Oliver Heaviside", "text": "Oliver Heaviside (Londres, 1850eko maiatzaren 18a - Torquayen (Erresuma Batua), 1925eko otsailaren 3a) fisikaria, ingeniari elektrikoa, irrati-telegrafista eta matematikari ingelesa izan zen.\nBiografia.\nHaurtzaroa eta gaztaroa.\nOliver Heaviside Londresen jaio zen, 1850eko maiatzaren 18an eta Torquayen (Erresuma Batua) hil zen 1925eko otsailaren 3an. Thomas Heaviside eta Rachel Westen laugarren semea zen. Aita egur grabatzaile lanetan aritu zen, baina lehia handia zegoen eta, lanbide honetatik ez zuen etekin askorik jaso. Amak etxeko ekonomian laguntzen zuen bere Cadmen Townen alokatutako etxean andere\u00f1o eskola bat antolatu zuenetik. Ziurrenik etxe hartan ez zen sekula familia giro lasai bat izan eta okerrera jo zuen Oliver txikia gaixotu zenean. Eskarlatinak harrapatu zuen eta gor geratu zen. Harreman sozialak erabat ukituta geratu zitzaizkion, orduan, eta, nerabezaroan entzumena itzuli bazitzaion ere, uzkur eta makur agertu zen bizitza osoan.\n1863an diru apur bat jasotzeko aukera izan zuten Heavisidetarrek, eta auzo bereko etxe hobe batera aldatu ziren. Oliver eskolara joan zen eta Natur Zientzietan nabarmendu zen, 1865ean domina irabazi zuelarik. Hala ere, hurrengo urtean, eskola utzi beharrean izan zen eta, handik aurrera, prestakuntza intelektuala autodidakta izan zuen; liburutegi publikoetara joan ohi zen maiz eta obra zientifikoak zituen gustuko, Newton eta Laplaceren tratatuetan bereziki sakondu zuelarik.\nHelduaroa.\nUnibertsitatera joaterik ez eta, lanean hasi zen. 1867an, Newcastlera mugitu zen eta irrati-telegrafista lanetan hasi zen. Bere ondorengo karreran hain erabakiorra izango zen ekimen hau familiaren gorabeherek bultzatu zuten. Amaren ahizpa zaharrena zen Emma West Charles Wheatstonekin ezkondu zen. W. F. Cookerekin batera, telegrafo sistema baten asmatzailea izan zen eta erabat aberastu zuen horrek. Oliverren anaia zaharrago bat, Arthur W. Heaviside, bere osabaren laguntzaile bilakatu zen eta, ondoren, Newcastleko konpainia telegrafikoa gidatu zuen, Post Officen, postu garrantzitsu bat lortuz. Oliver bere anaiaren laguntzaile lanetan hasi zen eta, 1868ko udazkenean, Newcastle eta Danimarkaren artean kokaturiko itsaspeko kablearen funtzionamenduan esleitu zuten, hasieran, operadore bezala eta ondoren elektrikari bilakatu zen. Hurrengo urteak tailerretan pasatu zituen Oliverrek eta, denbora honetan, fisika ikasten jarraitu zuen bere kabuz.\n1874ko maiatzean, Newcastleko lana utzi eta gurasoen Londresko etxera itzuli zen, bai osasun arazoengatik eta baita ikerketan lanetan aritzeko grinagatik ere. Noizean behin artikulugile bezala egindakoaz gain, ez zuen, sekula gehiago, ordaindutako lan finkorik izango. Anaiak eta beste batzuk saiatu ziren hura lan munduan kokatzeko aukerak ematen, baina Oliverrek bizitza zurruna eta ikerketarako askatasun osoa utziko ziona nahiago izan zuen. Berak egindako aportazio teoriko asko oso estimatuak izan ziren eta aplikazio praktikoa izan zuten, baina ez zuen inoiz etekin ekonomikorik ateratzeko saiakerarik egin.\nAzken urteak.\n1900etik aurrera, asko jaitsi zen Oliverren jarduera zientifikoa eta, azken liburua 1912an argitaratu bazuen ere, 1906an, geratuta zegoen erabat. Osasun falta izan zen horren arrazoi nagusienetako bat.\n1889ko irailean, Oliver eta bere gurasoak Charles anaiarekin bizitzera joan ziren. 1894an eta 1896an gurasoak hil zitzaizkion eta, 1897an, Newton Abbotik hurbil eta Paigntonetik ez oso urrun zegoen landetxe batera joan zen Oliver bizitzera. Ez zuen oso gustuko izan, ordea, eta, 1908an, Torquayra itzuli zen, apopilo. Bertan hil zen 1925ean, bizitza gero eta bitxi eta bakartiagoa izan ondoren.\nOhoreak.\nBizitza bakartia eraman zuen arren, argitaratu zituen lanek eta eragin handiko lagunenen ahaleginei esker, oso aintzat hartu zuten Heavisideren lana, berak aprezio handirik egin ez bazion ere. Nabarmentzekoak dira errekonozimendu hauek:\nJ. Perry, G. F. FitzGerald, O. Lodge eta beste lagun batzuen ahaleginei esker, Heavisidek 120 liberako pentsio ofiziala lortu zuen 1896an (1914an 220 liberatara igo zioten). Gainera, Oliverrek diru kantitate hau onartzea ere lortu zuten, bi urte lehenago Royal Societyko Scientific Reliefek eskaini zion laguntzai uko egin baitzion.\nLana.\nHasiera.\n1872ko uztailean argitaratu zuen lehen lana eta English Mechanic aldizkarian argitaratua izan zen, \"O.\" sinadurapean; indar elektroeragileak konparatzeko metodo bat zen, Heavisidek 1870ean aurkitu zuena.\n1873ko otsailean, beste lan bat argitaratu zuen garaiko fisikako aldizkari garrantzitsuenean, Philosophical Magazinen. Lan hau Wheatstone zubiaren hobekuntza aztertzen zuen, fisikariek eta telegrafistek ondo ezagutzen duten neurgailuari buruz, hain zuzen ere. Artikulu honi esker, garai hartako zientzialari garrantzitsuenak ezagutzeko abagunea izan zuen, hala nola, Lord Kelvin eta Maxwell. Heavisideren bereizgarri intelektualen zati handi bat lan honetan aurkitzen da, metodo matematikoak eta problemen ebazpenak, besteak beste.\nOndorengo 40 urteetan, Heavisidek lan ugari egin zuen, \"The electrician\", \"Philosophical Magazine\" eta \"Nature\" aldizkarietan argitaratutakoak; 3.000 orrialde baino gehiago bete zituen.\nSeinaleen transmisio lerroen teoria.\nHeavisideren hasierako ikerketen gai nagusia lerro telegrafikoetatik pasatzen ziren seinaleen hedakuntza izan zen, lur azpiko eta itsaspeko kableetatik pasatzerakoan jasaten zuten distortsioa bereziki. Fenomeno honek garrantzi handia hartu zuen 1853an, Latimer Clarkek lehen aldiz behatu zuenean, Faradayren atentzioa erakarriz. Honek ikertu zuenean, berak aurretik eremu elektromagnetikoez pentsatzen zuena egiaztatzeko balio zuela ikusi zuen, korronteen zeharkako eraginari zegokionean, bereziki.\nHonek guztiak kable transatlantikoaren bideragarritasuna, ordura arte inoiz erabili gabeko neurrian, zalantzan jartzen zuen. 1855ean, Lord Kelvinek telegrafo elektrikoaren teoria garatu zuen, Faradayren ideiak eta Fourierren gorputz solido baten gainean eragindako beroaren difusioari buruzko ekuazioak konbinatuz eta seinaleek jasaten zuten atzerapena kablearen erresistentzia eta gaitasunaren konbinazioaren ondorioz gertatzen zela ondorioztatu zuen, luzeraren baitan hazi egiten zelarik. Ekidin ezin zitzaion fenomenoa zen eta transmisioaren abiadura mugatzen zuen, baina, kableen bereizgarri elektrikoetan arreta jarriz eta emisio eta harrerarako tresneria zainduz, gaindi zitekeen arazoa zen. Hala ere, hasieran ez zioten jaramon handirik egin ikerketa honi -gerora bai- eta klablea, 1858an, jarrita zegoen, jada. Lehen erabilera, ordea, dezepzio hutsa izan zen eta hilabetera baztertuta geratu zen, Kelvinen ideiak zuzenak zirela frogatzeko soilik balio izan zuelarik. Berak gidatuko zuen linea berriaren eraikuntza eta 1866an geratuko zen bukatuta.\nHeavisidek Kelvinen teoria bere kable anglo-danesaren gainean egiten ari zen esperientzietan aplikatu zuen eta hainbat lan argitaratu zuen 1874 eta 1889 bitartean, oraindik kontuan hartu gabe zeuden bi faktore berri ere erantsiz: lerroaren galerak eta autoindukzioa. Horrela, hasierako teoria osatu eta zuzendu zuen eta denbora askoz \"Heavisideren ekuazioa\" edo \"telegrafistaren ekuazioa\" izenak eman zitzaizkion.\nAutoindukzioa kontuan hartuz, korronte elektrikoa ez da linean zehar bakarrik zabalduko, oszilazio batzuk eragingo ditu muga batera iritsi arte. Seinaleen hedapena erabat lotuta geratzen zen, beraz, uhin elektromagnetikoekin.\n1887an, Heavisidek, seinale transmisioko linea baten parametro elektrikoekin jokatuz, distortsio guztiak elimina zitezkeen ideia bota zuen; seinalea jaitsi egingo zen, baina bere osagai guztiak ere bai. Patente ugari egin ziren honen inguruan (Silvanus P. Thomson, J. S. Stone eta C. E. Krarup), baina praktikak zailtasun handiak izan zituen eta ez zuen arrakastarik lortu, 1900ean, G. A. Campbell eta Michael I. Pupinen ekarpenak etorri arte.\n1857an, Gustav Kirchoffek autoindukzioaren teoria txertatuta zuen linea luzeen teorian, baina honek ere ez zuen eraginik izan. Heavisiden saiakera izan zen hori. \"Autoindukzioa salbazioa da\"\nesan zuen 1897an; eta, 1904an, \"Amodioak mundua mugitzen badu, autoindukzioak barruko uhinak mugitzen ditu\" erantsi zuen. Jarrera honek talka egin zuen telegrafo eta telefono zerbitzuen (Post Office) buru gorena izatera iritsi zen W. H. Preece ingeniariarekin. Honek autoindukzioa kaltegarria zela beti esaten zuen eta minimizatu egin behar zela. Hil zen arte, gogor defendatu zuen iritzia Preecek eta lan asko emango zion Heavisideri.\nMaxwellianismoa.\nMaxwellen \"Elektrizitate eta magnetismoari buruzko Tratatua\"ren lehen edizioa 1873an argitaratu zen eta Heavisidek berehala izan zuen haren berri. Hasieran ondo ulertu ez bazuen ere (garai hartako irakurleen gehiengoak bezala), erabat zirraratua utzi zuen edukiak, uhin elektromagnetiko eta hauen hedapenari buruzko teoriak, batez ere.\nErabilitako aparatu matematikoa bera ere koaternioietan oinarritzen zen eta garaiko gaitasunak gainditzen zituen. Hau guztiagatik, urteak eman zituen ikerketa sakonak egiten eta, 1876an, hasi zen bere lanetan aipatzen. Maxwellen heriotza goiztiarrak (1879) erabat aldatu zituen zirkunstantziak, ezin izango baitzuen maisuaren ekarpen gehiago espero.\n1882an, Heavisidek bere gain hartu zuen lan hura. Baina ez zuen tratatua liburu sakratua balitz bezala errepikatu, berregin egin zuen baizik, depuratu eta zabaldu, gaur egun Maxwell teoria izenez ezagutzen dugunera arte. Izan ere, egun \"Maxwellen lau ekuazioak\" bezala ezagutzen direnak, hasieran 13 ziren. Heavisidek, bakarka hasieran eta Hertzekin gero, teoriaren sintesian egin zuen lan.\nMaxwellen teoria garatzeko eta zabaltzeko lan honetan, Heavisidek beste fisikari ingeles batzuen laguntza izan zuen -maxwelliarrak, ezizenez-, G. F. FitzGerald eta O. Lodge hasieran, eta J. Larmor gero.\nHeavisidek ez zuen uste Maxwellen teoria amaituta zegoenik eta ezta Hertzen esperimentuak (1886-1888) froga errefusaezinak zirenik ere. XIX. mendean hedatu zen elektroiaren teoriak Maxwellen teoriaren atal batzuk aldatzera behartu zuen.\nTresna matematikoak.\nOrientazioa zuten magnitude fisikoen adierazpen sinbolikoa nekeza izan zen txertatzen eta XIX. mendean zehar joan zen osatzen, planoan aplika zitezkeen zenbaki konplexuekin hasita. Espazioan, berriz, zailagoa zen oraindik.\nHori zen W. R. Hamiltonen kuaternoien teoriaren helburua. Maxwellek kuaternioiak erabili zituen, baina kasu gehienetan modu sinplifikatuan. Heavisideren asmo pedagogiko eta sistematizaileentzat, hau ez zen nahikoa eta bektoreen analisia garatu zuen erreminta gisa, \"Electromagnetic Theory\"ren hirugarren kapituluan aurkitzen dena. Bertan, teoria koaternioia zergatik errefusatu zuen ere azaltzen da.\nHeavisidek zientzia esperimental bat bezala ikusten zuen matematika eta eskolako matematikari hutsak mespretxatzen zituen. Bere matematikak, zioenez, ez ziren teoremak enuntziatu edo frogatzeko, arazo fisikoak ebazteko baizik. Beste matematikariekin izandako harremanak ez ziren beti txukunak izan."}
{"id": "141620", "revid": "448", "url": "https://eu.wikipedia.org/wiki?curid=141620", "title": "Eusko Rock Erradikala", "text": ""}
{"id": "141623", "revid": "201", "url": "https://eu.wikipedia.org/wiki?curid=141623", "title": "Zazpi samuraiak", "text": ""}
{"id": "141627", "revid": "15795", "url": "https://eu.wikipedia.org/wiki?curid=141627", "title": "Samitar", "text": ""}
{"id": "141633", "revid": "336", "url": "https://eu.wikipedia.org/wiki?curid=141633", "title": "Australiar futbol", "text": "Australiar futbola edo Futbol Australiarra (ingelesez \"Australian rules football\" edo \"Australian football\", australiar era informal edo herrikoian \"football\" edo \"footy\" bezala ezagunagoa) futbolaren aldaera bat den kirola da, 18 jokalari dituzten bi taldeen arteko norgehiagoka bat da eta zelai obalatu batean itxura esferoidea duen baloi batekin jokatzen da. Bere jatorria Australian du, herrialde honetan XIX. mendean sortu zelarik.\nJoko honen helburu nagusia aurkariak baino puntu gehiago lortzea da, horretarako baloia ostikatu eta aurkariaren eremuan dauden bi zutabeen artean igaroarazi behar delarik. Jokalariek baloia euren gorputzeko edozein atalen bidez aurreratu dezakete, bai oin edo eskuko pasez nahiz baloiarekin batera burututako lasterketa bidez. Kirol oso azkarra da, baloia uneoro mugimenduan baitago, jokoa epaileak tiraketa libre bat edota baloia zelaitik irteten denean bakarrik eteten da. Kirol honen beste ezaugarri nagusi batzuk bere joko eta kontaktu fisikoak dira, honetan aurkariaren eraso aukerak mozteko asmoz bere plakaketa erabat onartua eta baimendua dagoelarik.\nAustraliar futbola Australian ikuslego eta federatutako kirolari gehien dituen kirola da, nahiz eta munduko gainontzeko herrialdeetan behar hainbat zelagorik ez izan. Mundu mailan dagoen liga profesional nagusiena (eta bakarra) Australian Football League izenekoa da."}
{"id": "141636", "revid": "119347", "url": "https://eu.wikipedia.org/wiki?curid=141636", "title": "Edward Bernays", "text": "Edward Louis Bernays (Viena, Austria-Hungaria, 1891ko azaroaren 22a \u2013 Cambridge, AEB, 1995eko martxoaren 9a) harreman publikoen eta propagandaren arloko aitzindari bat izan zen. Haren hilberrian, \u00abharreman publikoen aita\u00bb zela aipatu zen. Lehen Mundu Gerran, Woodrow Wilson lehendakariaren gobernuarentzat \"Committee on Public Information\" batzordean lan eginez, eragin handia izan zuen estatubatuarren artean iritzi hau zabaltzen: Estatu Batuen gerra ahaleginen helbururik behinena \u00abdemokrazia Europa osora ekartzea\u00bb zela. Ospetsua da Bernaysen esaldi hau:\nSigmund Freuden arreba Anna Freud zuen ama; aita, aldiz, Freuden emazte Martha Bernaysen anaia.\nTeoriak.\nGustave Le Bon eta Wilfred Trotter psikologia buruz eta bere osabaren Sigmund Freuden jendetzari buruzko ideak landuz, Eddy Bernaysek iritzi-publikoa manipulatzeko asmoarekin lehendabiziko metodoak saldu zituen psikologiaren azpikontzientean oinarrituz.\nBarnaysentzat jendetza ezin daiteke pentsalaria izan, inkontziente pultsioak bakarrik adieraz baitezake. Zigarro industriarentzako emakumeentzako kontsumoa propaganda eta publizitatearen bidez modernoa zela iradokiarazten zuen \"askatasunaren suargia zirela\" esanez.\nPolitikan, pertsonai publikoak \"saltzen\" ditu, presidentearen gosaria sortuz, show-bizaren pertsonaien aurkeztuz. Berak pentsatzen du, gutxiengo inteligenteak \"demokratikoki\" boterea eduki behar zuela, eta masa popularra modelatua izan behar dela hori onartazteko.\nPropaganda metodoen aitzindaria, geroago Joseph Goebbels haren lanetan inspiratu zen.\n\"Life\" aldizkariak dioenez, XX. mendeko pertsonaiarik eragileena izan zen."}
{"id": "141639", "revid": "6950", "url": "https://eu.wikipedia.org/wiki?curid=141639", "title": "I\u00f1aki Ugarteburu", "text": "I\u00f1aki Ugarteburu Gasta\u00f1ares (Bergara, 1954 - Erromo, 2009ko martxoaren 20a) idazle eta irakasle gipuzkoarra izan zen. Medikuntzako (EHUn) zein filologiako (Deustuko Unibertsitatean) ikasketak egin zituen. Osakidetzan mediku-lanean jardun zuen 1978tik 1980ra bitartean. 1992tik Euskal Herriko Unibertsitateko Medikuntza eta Odontologia Fakultatean ibili zen euskara teknikoko irakasle. UZEIrekin ere lan egin zuen."}
{"id": "141640", "revid": "336", "url": "https://eu.wikipedia.org/wiki?curid=141640", "title": "Sai", "text": "Saiak edo putreak hildako abereez elikatzen diren hegaztiak dira. Hildako abererik egon ezean, animaliak hiltzeko gai dira baita ere. Putreak munduko kontinente guztietan existitzen dira Antartikan eta Ozeanian izan ezik, baina hizkuntzaren arabera zeintzuk diren putre aldatzen da. Euskaraz sai arre eta sai zuria bereizten dira, Euskal Herrian bizi diren espezie nagusiak. Munduko beste 23 espezieri ere sai edo putre izena ematen zaie, kondorra barne. Ameriketan bizi diren zazpi espezieak Cathartidae familiakoak dira. Sai guztiak dira burusoilak, lumarik gabea. Uste denez, honek abantaila ematen die jaten ari diren bitartean, garbiagoa baita sarraskijale batentzat, baina termoerregulazioan ere eragina du.\nTaxonomia.\nMundu Berriko eta Mundu Zaharreko saiek antza handia badute ere, ez dute harreman taxonomikorik. Euren antza eboluzio konbergentearen adibide bat da. Antza hori dela eta, lehen biologoek talde berberean sartu zituzten. Lineok guztiak \"Vultur\" generoan sartu zituen, baita \"Harpia harpyja\" arranoa ere. Beranduago, Mundu Berrikoak Cathartidaen sartu zituen Fr\u00e9d\u00e9ric de Lafresnaye ornitologoak. Beranduago, azpiorden hori familia gisa sailkatu zen.\nXX. mendearen amaieran biologo batzuek proposatu zuten mundu berriko putreak Ciconiiformes familian sailkatu behar zirela, amiamoko eta koartzekin, baina ikuspegi hau atzera bota da ikerketa sakonagoen ostean.\nElikadura.\nSaiak sarraskijaleak dira, hau da, hildako animaliak jaten dituzte. Ozeanoetatik at, saiak dira ezagutzen diren derrigortutako sarraskijale bakarrak. Oso gutxitan erasotzen dituzte animalia osasuntsuak, baina hil ditzakete gaixo edo zaurituta daudenak. Hildako bat oso handia denean euren mokoekin zatitzeko, itxoiten dute beste animalia handiago batek bidea ireki arte. Jaterakoan bete arte egiten dute, paparoa puztu arte eta, ondoren, esertzen dira, logura, digestioa egiteko."}
{"id": "141642", "revid": "201", "url": "https://eu.wikipedia.org/wiki?curid=141642", "title": "Putre", "text": ""}
{"id": "141644", "revid": "119347", "url": "https://eu.wikipedia.org/wiki?curid=141644", "title": "Albaceteko aireportua", "text": "Albaceteko aireportua, Los Llanos izenarekin ere ezaguna, Gaztela-Mantxako Albacete hiria zerbitzatzen duen aireportua da. Espainiako Aire Armadaren base militarraren ondoan dago eta Albacete hirigunetik 4 kilometrora dago. 2003ko uztailaren 1ean jarri zen martxan aireportu zibil bezala, ordura arte base militarraren zati bat baitzen gaur egungo aireportua. Lehenengo hegaldia Palma Mallorcakoatik iritsi zen.\n2012an 3.914 pertsonek erabili zuten."}
{"id": "141648", "revid": "119347", "url": "https://eu.wikipedia.org/wiki?curid=141648", "title": "Badajozko aireportua", "text": "Badajozko aireportua Extremadurako Badajoz hiria eta probintzia zerbitzatzen dituen aireportua da. Badajoz hirigunetik 14\u00a0km-ra dago eta M\u00e9ridatik 45\u00a0km-ra. Espainiako Aire Armadaren Talavera la Real base militarrarekin lur-hartze pista eta kontrol dorrea partekatzen ditu. Terminal zibila eta base miliarra pistak banatzen ditu.\n2012an 65.637 pertsonek erabili zuten."}
{"id": "141650", "revid": "512", "url": "https://eu.wikipedia.org/wiki?curid=141650", "title": "Vigoko aireportua", "text": "Vigoko aireportua, Peinador izenarekin ere ezaguna, Galiziako Vigo hiria zerbitzatzen duen aireportua da. Vigo hiriko erdigunetik 9 kilometrora dago, Redondela, Vigo eta Mos udalerrietako eremuen artean. \n2012an 828.720 pertsonek erabili zuten."}
{"id": "141657", "revid": "1598695", "url": "https://eu.wikipedia.org/wiki?curid=141657", "title": "Tiristor", "text": ""}
{"id": "141658", "revid": "1598705", "url": "https://eu.wikipedia.org/wiki?curid=141658", "title": "Artabano I.a Partiakoa", "text": ""}
{"id": "141659", "revid": "127192", "url": "https://eu.wikipedia.org/wiki?curid=141659", "title": "Erradikal aske", "text": "Erradikal askeak elektroi-bikoterik gabeko atomo, molekula edo ioiak dira, oso erreaktiboak direnak, erraz konbinatzen baitira beste atomo edo molekulekin.\nBehar duten egonkortasuna eskuratzeko, erradikal askeek egonkortasuna duten beste molekulei elektroi bat lapurtzen diete. Horrek ezegonkortzen ditu molekula horiek, erradikal aske bihurtuz, molekulen arteko kate-erreakzioa agertuz, maila fisiologikoan zelulak nabarmen kaltetzen dituena.\nErradikal askeek zeregin garrantzitsua burutzen duten hainbat prozesutan: errekuntzan, atmosferako kimikan, polimerizazioan, plasmako kimikan, biokimikan eta fisiologian, etab. Bizidunengan erradikal askeak oxigenoaren bitartez sortzen dira, eta zelulak kaltetzen dituzte.\nErradikal askeak atomoaren eskuinaldeko puntu baten bitartez irudikatzen dira, bikoterik gabeko elektroia adierazteko. Esaterako, kloro molekularra kitzikatuz oso erreaktiboak diren bi erradikal aske atomikoak sortzen dira:\nErradikal askeen ekoizpena bizidunengan.\nBizidunek oxigenoa behar dute arnasketa prozesuetarako, baina oxigeno horrek erradikal askeen ekoizpena eragiten du. Erradikal horiek ezegonkorrak direnez, zelulak kaltetzen dituzten kate-erreakzioak eragiten dituzte, zelulen zahartzea eta suntsipena dakartenak.\nBi mailatan jarduten dute erradikal askeek zelulen gain:\nOxigenoaz gain, beste eragile batzuek erradikal askeen ekoizpena errazten dute: kutsadura, tabakismoa, eguzki-izpiak, estresa eta koipeen gehiegizko kontsumoa, besteak beste.\nAntioxidatzaileak erradikal askeen kopurua murrizten duten substantziak dira. Substantzia hauek erradikal askeek behar dituzten elektroiak askatzen dituzte, molekula horiek molekula egonkorrak bihurtuz; horrela, zelularen zahartze-prozesua ekiditen dute. Antioxidatzaile nagusiak gorputzean dauden entzimak dira eta dietaren bitartez hartutako bitamina batzuk ere (C bitamina eta E bitamina, batez ere)."}
{"id": "141661", "revid": "12654", "url": "https://eu.wikipedia.org/wiki?curid=141661", "title": "Inariera", "text": ""}
{"id": "141662", "revid": "120066", "url": "https://eu.wikipedia.org/wiki?curid=141662", "title": "Taylor Swift", "text": "Taylor Alison Swift (Reading, Pennsylvania, Ameriketako Estatu Batuak, 1989ko abenduaren 13a) abeslaria da. Country musika abestuz ospea lortu zuen; gero, 2014. urtean pop musika egiteari ekin zion. Orain arte 10 studio album atera ditu: Taylor Swift (2006an), Fearless (2008an), Speak Now (2010ean), Red (2012an), 1989 (2014an), Reputation (2017an), Lover (2019an), Folklore (2020an) Evermore (2020an) eta Midnights (2022). Bere bizitza pertsonalari buruzko abesti narratiboengatik da ezaguna, hedabideen estaldura zabala jaso baitute. 14 urte zituela, Swift Sony / ATV Music argitaletxearekin sinatu duen artista gazteena bihurtu zen eta 15 urterekin bere lehenengo disko-marka sinatu zuen.\n2006an ateratako Taylor Swift albuma, Ameriketako Estatu Batuetako Billboard 200 taulan zerrendatuta egon zen 2000ko hamarkadako album luzeena izan zen. Album horren hirugarren single-ak, \"Our song\", Billboard Hot Country Songs taulako lehen postura ailegatzean, lehen postura ailegatu den abeslari gazteena bihurtu zen zen. Swift-ren bigarren albuma, Fearless, AEBetan 2009ko album salduena izan zen. Album horrek lau Grammy sari irabazi zituen, eta Swiftek Album of the Year kategoria irabazi duen abeslari gazteena bihurtu zen (2020an Billie Eilish sari berbera irabazi zuen arte). Swift izan zen bere 2010eko Speak Now albumeko idazle bakarra. Album horrekin bi Grammy sari irabazi zituen eta albuma argitaratuta egon zen lehenengo astean, Estatu Batuetan, milioi kopia baino gehiago saldu zituen. Red (2012an argitaratutako albuma) \"We Are Never Ever Getting Back Together Together\" single-ak Billboard Hot 100 taulan lehenengo postura ailegatu zen. 1989 (2014an argitaratutako albuma), Swift-ren bosgarren albuma, hiru Grammy sari irabazi zituen, Album of the Year kategoria barne, eta Hot 100 taulan bi aldiz ailegatu zen lehen posturan \"Shake It Off\" eta \"Blank Space\" single-ekin. 2015ean, berriro Hot 100 taulan lehenengo postura ailegatu zen \"Bad Blood\" single-arekin. Reputation-ek, bere seigarren diskoa (2017an argitaratutakoa), bere lehenengo astean Estatu Batuetan milioi bat kopia saldu zuen eta hori lortzean, lau album jarraian lehen astean milioi kopia bat baino gehiago saldu duen abeslari bakarra bihurtu zen. Baita, bere bosgarren Hot 100 taulako lehenengo postura ailegatutako abestia argitaratu zuen \"Look What You Made Me Do\". Lover (2019) bere zazpigarren albumarekin, Billboard 200 taulan lehenengo postura ailegatzean, sei album jarraiekin hori lortzen duen bigarren emakumea bihurtu zen.\n206.7 milioi kopia inguru saldu egin ditu (albumekin eta single-ekin). 10 Grammy sari irabazi ditu, 29 American Music Awards sari (American Music Award sari gehien irabazi duen abeslaria da), 23 Billboard Music Awards sari (Beyonc\u00e9-rekin Billboard Music Award sari gehien irabazi duen emakumezko abeslaria), 12 Country Music Awards sari, 9 MTV Video Music Award sari etab. Kantautore gisa, Swift Songwriters Hall of Fame-gatik ohoratua izan da eta 2015ean Rolling Stone-en 100 Time Great Songwriters of All zerrendan sartu zen. 2010ean, 2015ean eta 2019an, munduko 100 pertsona ospetsuenen zerrendan agertu zen. 2019an, Hamarkadaren Abezlaria izendatuta izan zen Billboard aldizkariagatik eta American Music Awards sari banaketan ere.\nBizitza.\n1989-2006.\nPennsylvania estatuko Reading herrian jaio zen, eta estatu bereko Wyomissing herrian hazi. Bere ama Andrea Swift da, eta aita Scott Swift. Bera baino bi urte gazteagoa den anaia bat dauka, Austin.\n10 urte zituela, abestiak idazten eta abesteko lehiaketetan parte hartzen hasi zen. Nashville bisitatzen ere hasi zen, eta 12 urte zituela hango konpositore batzuekin abestiak sortzen hasi zen. The Bluebird Caf\u00e9 lehiaketan parte hartzean, Scott Borchettaren atentzioa erakarri zuen, eta hark Big Machine Records diskoetxearekin album bat ateratzeko aukera eman zion.\n2006-2008: \"Taylor Swift\".\n2006ko uztailean \"Tim McGraw\" abestia atera zuen eta urriaren 24an (16 urte zituela) bere lehen albuma atera zuen: Taylor Swift. Ameriketako Estatu Batuetako Billboard 200 taulan zerrendatuta egon zen 2000ko hamarkadako album luzeena izan zen. Album horretako hiru abesti bakarrik idatzi zituen: \"The Outside\", \"Should've Said No\" eta \"Our Song\". Albuma beste single-ak izan zituen 2007 eta 2008 artean: \"Teardrops on My Guitar\", \"Our Song\", \"Picture to Burn\" eta \"Should've Said No\". Album honen hirugarren single-ak, \"Our song\", Billboard Hot Country Songs taulako lehen postura ailegatzean, lehen postura ailegatu den abezlari gazteena bihurtu zen 2007an. Nashville Songwriters Association-ek Songwriter/Artist of the Year saria eman zioten. Country Music Association-ek Horizon Award saria eman zioten, Academy of Country Music Awards sari banaketan Top New Female Vocalist saria irabazi zuen eta American Music Awards sari banaketan Favorite Country Female Artist ere. 2008ko Grammy sari banaketan Best New Artist kategorian izendatua zegoen, baina Amy Winehouse irabazi zuen. Taylor swift albumak 7.500.000 kopiak saldu ditu.\n2008-2010: \"Fearless\".\nSwift-en bigarren estudioko diskoa, Fearless, 2008ko azaroaren 11n argitaratu zen. Fearless arrakasta bat bihurtu zen Estatu Batuetan \"Love story\" eta \"You belong With Me\" single-ei esker. Beste hiru single argitaratu ziren 2008an eta 2009an: \"White Horse\", \"Fifteen\" eta \"Fearless\". \"You Belong with Me\" albumaren Billboard Hot 100 taulan arrakastatsuena izan zen, bigarren postura ailegatuz. Albuma Billboard 200 taulan lehenengo postuan estreinatu zen eta 2009an Estatu Batuetan gehien saldu zen albuma izan zen. Albuma 12.500.000 kopia inguru saldu ditu mundu osoan. Swiften lehenengo kontzertu-bira, Fearless Tour-ek albuma bultzatu zuen; 63 milioi dolar baino gehiago lortu zituen. , kontzertu filma, telebistan igorri zen eta gero DVD eta Blu-ray bertsioetan argitaratu zen. Swift-ek Keith Urban-en Escape Together World Tourean abestu zuen.\n2009an, \"You Belong with Me\" bideoklipa emakumezkoen bideo onena izendatu zuten MTV Video Music Awards sari banaketan. Kanye West raperoak bere onarpen hitzaldia eten zuen eta sari hori Beyonc\u00e9 merezi zuela esan zuen. Gertakaria eztabaidagai eta hedabideen arreta zabala izan zen, ondorioz interneten meme ugari sortu ziren. James Montgomery-k gertakaria argudiatu zuen eta ondorengo hedabideen arretari esker Swift-ek \"famatu ospetsu nagusia\" bihurtu zuen. Urte hartan American Music Awards sari banaketan, Swift-ek bost sari irabazi zituen, Artist of the Year eta Favorite Country Album adibidez. Billboard-ek 2009ko Urteko Artista izendatu zuen. 52. urteko Grammy sarietan, Fearlessek urteko albuma eta urteko country albuma izendatu zuten, eta \"White Hourse\" izendatu zuten country abesti onena eta emakumezkoen country performance onena. Guztira, lau Grammy sari irabazi zituen, eta Swiftek Album of the Year kategoria irabazi duen abezlari gazteena bihurtu zen (2020an Billie Eilish sari berbera irabazi zuen arte).\nSwift-ek John Mayer-en \"Half of My Heart\" kantuan parte hartu zuen. Kellie Pickler-ekin \"The Best Days of Your Life\" idatzi eta grabatu zuen eta bi abesti idatzi zituen \"You will always find your way back home\" eta \"Crazier\". Swift-ek ahotsak ere lan egin zuen Boys Like Girls-en \"Two Is Better than One\" single-an. Valentin's Day filmean \"Today Was a Fairytale\" country pop abestia atera zuen. Abestia hau Billboard Hot 100 taulan bigarren postura ilegatu zen. Film horretan parte hartzerakoan, Taylor Lautner aktorea ezagutu zuen eta haren bikotea bihurtu zen.\n2010-2012: \"Speak Now\".\n2010eko abuztuan, Swift-ek \"Mine\" argitaratu zuen, bere hirugarren albumeko single.a. AEBetako zerrendetan Billboard Hot 100 taulan sartu zen hirugarren postuan. Swift Hot 100 taularen historiako bigarren emakumezko artista bihurtu zen (Mariah Carey-ren ondoren) urte beran lehen bost postutan hainabt abestiak debutatzen; bestea, \"Today Was a Fairytale\" izan zen bigarren postuan. Urriaren 25ean, Speak Now, Swift-ren hirugarren albuma. Hark bakarrik albumaren abesti guztiak idatzi zituen eta arrakasta komertzial bat izan zen, Billboard 200 taularen lehenengo postuan estreinatu zen eta haren lehen asteburuan milioi bat kopia baino gehiago saltzea lortu zuen. Emakumezko artista batek egindako salmenta gehienak duen album digitala bihurtu zen, 278.000 deskarga jaso baititu aste batean, horrek Swift-ek 2010eko Guinness World Records sartzea erakarri zuen. Albuma 6.800.000 kopia inguru saldu ditu mundu osoan. Urte horretan Jake Gyllenhaal eta Swift bikoteak egin ziren. Swift-ek beste kontzertu-bira bat egin zuen albuma bultztzeko: Speak Now World Tour, kontzertu-bira honekin, Swift-ek 123.7 milioi dolar lortu zituen. 2011ko azaroan, Swift-ek albuma argitaratu zuen.\n\"Mean\" single-ak irabazi zituen Best Country Song eta Best Country Solo Performance nominazioak 54. Grammy sarietan. Swift-ek Speak Now albumagatik beste sari batzuk irabazi zituen, besteak beste, Nashville Songwriters Association-eko Songwriter / Artist of the Year (2010 eta 2011), Billboard-eko Woman of the Year (2011), eta Academy of Country Music-eko eta Country Music Association-eko Entertainer of the Year (2011 and 2012). 2011ko American Music Awards sari banaketan, Swift-ek Artist of the Year eta Favorite Country Album irabazi zituen.\nSwift-ek bi abesti original bildu zituen The Hunger Games filmarako: \"Safe &amp; Sound\", Civil Wars eta T-Bone Burnett-ekin batera grabatutako abestia, eta \"Eyes Open\". \"Safe &amp; Sound\" abestiak Best Song Written for Visual Media saria irabazi zuen Grammy sarietan. Swift-ek lagundu zuen B.o.B-ren \"Both of Us\" abestian, 2012ko maiatzean argitaratua.\n2012-2014: \"Red\".\n2012ko abuztuan, Swift-ek \"We Are Never Ever Getting Back Together Together\" argitaratu zuen, Red albumaren single bat. Billboard Hot 100 taulan lehen postura ailegatu zen eta iTunes-en abesti digitalen salmenten taulako lehen postura ailegatzea lortu zuen kaleratu eta 50 minutu geroago, beste Guinness World Record bat lortzea erakarri zuena. Swift-ek Red albumaren bigarren single-a, \"Begin Again\", argitaratu zuen urrian eta zazpigarren postura iritsi zen Billboard Hot 100-ean. Albumetik kaleratutako beste single batzuk \"I Knew You Were Trouble\", \"22\", \"Everything has Change\", \"The Last Time\" eta \"Red\" dira. Red 2012ko urriaren 22an kaleratu zen. Albumak arrakasta kritikoa eta komertziala izan zuen eta Billboard 200-eko lehenengo postuan estreinatu zen lehen astean, 1,21 milioi kopia saldu baituen. Horrek hamarkadako lehen astean lortutako salmentarik handiena markatu zuen Estatu Batuetan, eta Swift lehenengo emakumezkoa izan zen bi albumekin milioi kopia saltzen zituela lehen astean. Album hau 9.000.000 kopiak saldu ditu. Red Tour 2013ko martxotik 2014ko ekainera bitartekoa izan zen eta 150 milioi dolar baino gehiagoko bilketa lortu zuen.\nRed-ek hainbat sari lortu zituen, lau nominazio jaso zituen 56. Grammy sarietan, \"I Knew You Were Trouble\" single-ak emakumezko bideo onena izendatuta izan zen 2013ko MTV Video Music Awards sarietan, 2012ko Best Female Country Artist eta Artist of the Year sariak irabazi zituen 2013ko American Music Awards. Denbora horretan, epe laburrerako harremana izan zuen Harry Styles abeslari britainiarrarekin. 2013 urtean hainbat abesti argitaratu zituen \"Sweeter Than fiction\", \"Highway Don't care\" adibidez.\n2014-2016: \"1989\".\n2014ko martxoan, Swift-ek New Yorkera joan zen bizitzera. Garai honetan, bere bosgarren estudioko albumean ari zen lanean (1989) Jack Antonoff, Max Martin, Shellback, Imogen Heap, Ryan Tedder eta Ali Payami produktoreekin. \"1989\" bere lehen pop albuma izan zen. Diskoa 2014ko urriaren 27an kaleratu zuten, kritika positiboekin. \"1989\" 1,28 milioi kopia saldu zituen AEBetan haren lehen astean eta Billboard 200-en lehen postuan estreinatu zen eta horregatik beste Guinness irabazi zuen, munduko errekorra. Albuma 12.800.000 kopiak saldu ditu. \"Shake It Off\" singlea 2014ko abuztuan kaleratu zen eta Billboard Hot 100 lehenengo postuan estreinatu zen. Albumaren beste bi single lehenengo postura ailegatu ziren sortu zituen: \"Blank Space\" eta \"Bad Blood\" (Kendrick Lamar-rekin). Albumaren beste single arrakastatsu batzuk izan ziren \"Style\", \"Wildest Dreams\", \"Out Of The Woods\" eta \"New Romantics\". 1989 World Tour-a, 2015eko maiatzetik abendura bitartean, 250 milioi dolar bildu zituen eta urteko birarik handiena izan zen. 2015eko martxoan Calvin Harris-rekin harreman bat hasi zuen.\nAlbuma atera baino lehen, Katy Perry abeslariak Twitter-en esan zuen \"Kontuz ibili Regina George-rekin arkumez mozorratuta\". Gero, gendea hasi zen esaten \"Bad Blood\" abestia Katy Perry aurka zela eztabaida batengatik. Taylor ez zuen horretaz hitz egin.\n\"Blank Space\" eta \"Bad Blood\" bideoklipek lau nominazio lortu zituzten 2015eko MTV Video Music Awards sarietan. \"Bad Blood\" Video of the Year eta Best Collaboration sariak irabazi zituen. Swift Billboard's Woman of the Year izendatu zuten 2014an - sari hori bi aldiz irabazi zuen lehen artista bihurtu zen. 2015ean, \"Shake It Off\" nominatu zuten hiru Grammy sarietarako, Record of the Year eta Song of the Year kategorietan adibidez. Hainbeste sari irabazi ondoren, 2016an, hiru Grammy sari irabazi zituen \"1989\" albumareko - Album of the Year, Best Pop Vocal Album eta Best Music Video (\"Bad Blood\" esker). Lehenengo emakumea bihurtu zen Album of The Year bitan irabazteagatik.\nGrammy sariak baino lehen, Kanye West \"Famous\" abestia argitaratu zuen. Abesti horretan esaten zuen Taylor-rekin erlazio minak izan behar zuela, hark Taylor famatua egin zuelako 2009ko MTV Video Music Awards sarietan bere onarpen hitzaldia eten zuelako, ere \"bitch\" deitzen zion. Album of the Year irabaztean, onarpen hitzaldian, Swift Kanye West buruz hitz egin zuen eta bere burua defendatu egin zuen. Horduan, Kim Kardashian dei bat igo zuen sare sozial batera. Dei horretan Taylor onartzen zuen Kanye idatzitako abestia. Geroago, swift bere burua defendatu egin zuen berriz esanezbera onartu zuela Kanye esatea gauza batzuk, baina ez zuen onartu \"bitch\" deitzea. Inork ez zuen Taylor sinestu.\nTaylor beste eztabaida bat zuen Calvin Harris-rekin: biak batera Calvin-ren \"This Is What You Come For\" abestia. Hasiera batean, Swift Nils Sj\u00f6berg izena erabili zuen inor ez zezan jakin bera idatzi zuela. Gero, informazio hori pasatu zen eta Calvin Swift akusatu zuen horregatik.\n2017-2018: \"Reputation\".\n2017ko hasieran, Fifty Shades Darker filmarako \"I Don't Wanna Live Forever\" abestia egin zuen Zayn Malik abeslariarekin. Abustuan, David Moueller izeneko irratian lan egiten zuen gizon bat salatu zuen sexu-jazarpenagatik.\nHandik gutxira, Swift-ek, bere sare sozialetako kontuak garbitu zituen eta ondoren \"Look What You Made Me Do\" kaleratu zuen bere seigarren albumeko (Reputation) single gisa. abestiaren bideoklipa 43,2 milioi ikuspen baino gehiago izan zituen bere lehen egunean YouTube-n, 24 ordutan ikusitako musika bideokliparen errekorra hautsiz. \"Look What You Made Me Do\" Billboard Hot 100 lehenengo postuan estreinatu zen. Urrian, Swift-ek \"... Ready for It?\" singlea argitaratu zuen eta Billboard Hot 100 taulan sartu zen laugarren postuan. Sustapen bi single atera zituzten Reputation atera baino lehen, \"Gorgeous\" eta \"Call It What You Want\" izenekoak. Albuma azaroaren 10ean kaleratu zen eta Estatu Batuetan 1,21 milioi kopia saldu zituen lehen astean. Reputation bere lehenengo astean Estatu Batuetan milioi bat kopia baino gehiago saltzerakoan, lau album jarraian lehen astean milioi kopia bat baino gehiago saldu duen abezlari bakarra bihurtu zen. Mundu mailan lehen astean bi milioi kopia saldu zituen. Beste single batzuk atera zituen album honetik: \"End Game\" (Ed Sheeran eta Future abeslariekin), \"Delicate\", \"New Year's Day\" eta \"Getaway Car\". \"New Year's Day\" Country irratietan bakarrik atera zen eta \"Delicate\" arrakasta bat bihurtu zen irratian. 2018an Reputation stadium Tour kontzertu-bira hasi zen eta 345.7 milioi dolar bildu zituen.\n2018ko American Music Awards sari banaketan, Swift-ek Tour of the Year, Artist of the Year, Favorite Pop/Rock Female Artist eta Favorite Pop/Rock Album sariak irabazi zituen. Horrela Whitney Houston irabazi zuen eta, 23 sari jasota, American Music Awards-ren historian emakumezkoen irabazle onena bihurtu zen.\n2019: \"Lover\".\nReputation Swift azkeneko diskoa izan zen Big Machine Records diskoetxearekin egindako 12 urteko kontratuaren azpian eta berri bat sinatu zuen Universal Music Group banatzailearekin.\n2019ko apirilean, Swift-ek \"Me!\" single-a argitaratu zuen Brendon Urie abeslariarekin (Panic! At The Disco taldeko abeslaria) Lover albumaren single gisa. Abestia Billboard Hot taularen 100. postuan estreinatu zen eta hurrengo astean bigarren postura egin zuen salto. \"Me!\" single-aren bideoklipa Vevo errekorra hautsi zuen 65.2 milioi ikuspen jasoz estreinatu zen lehen egunean. Hala ere, abestiak kritika mistoak jaso zituen eta Swift-ek abestiaren lirika zati bat kendu zuen albumetik. Ekainean, \"You Need to Calm Down\" single-a, Lover albumaren bigarren single-a, kaleratu zuen, Billboard Hot 100 bigarren posturaino iritsi zena. Uztailan, \"The Archer\" Lover albumaren promozio singlea argitaratu zuen. \"Lover\" (abestia) hirugarren single gisa argitaratu zen abuztuan, Hot 100 taulan hamargarren postura iritsi zena.\nLover abuztuaren 23an argitaratu zen kritika positiboekin eta Billboard 200 taularen lehenengo postuan estreinatu zen lehen astean 867.000 kopia salduta, lehen aldiz, Swift izan zen historiako lehen emakumezko artista sei album izan 500.000 kopia baino gehiago saltzen dituena aste bakarrean. Albumaren 18 abesti guztiak Billboard Hot 100 taulan sartu ziren. 2019ko MTV Video Music Awards sarietan, \"Me!\" eta \"You Need to Calm Down\" hamabi nominazio jaso zituzten. \"Me!\" Best Visual Effects saria irabazi zuen eta \"You Need to Calm Down\" Video of the Year eta Video for Good sariak irabazi zituen. Lover albuma hiru nominazio jaso zituen 62. urteko Grammy sarietan, horien artean Best Pop Vocal Album eta Song of the Year, baina ez zituen irabazi.\nEkainean, Scooter Braun musika zuzendariak, Big Machine, Swift diskoetxe ohia, erosi zuen, bere lehen sei albumetarako maisuak barne. Swift-ek bere atsekabea adierazi zuen Tumblr-eko mezu batean, eta esan zuen urteak daramatza maisuak erosi nahian eta Braun \"etengabeko manipulatzaile maltzur\" gisa deskribatu zuen. Abuztuan, Swift-ek albumak berriro grabatzeko asmoa iragarri zuen 2020 urterako. 2019ko azaroan, Swift-ek esan zuen Braun eta Big Machine-ren sortzailea, Scott Borchetta-k, debekatu ziotela bere abesti zaharragoak jotzea 2019ko American Music Awards-etan, non hamarkadaren artista saria jasoko zuen, baita Netflix dokumentalerako material zaharragoak erabiltzea ere. Amaieran, Taylor abestu ahal izan zuen bere abesti zaharrak American Music Awards-etan eta 2020ko urtarrilean Miss Americana dokumentaila estreinatu zen Netflix-en material zaharragoak erabiltzen.\n2019ko abenduan, Swift-ek parte hartu zuen Cats filmean, non agertu zen eta \"Beautiful Ghosts\" abestia atera zuen. Eta 2020ko otsailean, Swift-ek argitalpen global esklusiboa sinatu zuen Universal Music Publishing Group-ekin, Sony / ATV-rekin bere hamasei urteko kontratua iraungi ondoren.\n2020-2021: \"Folklore\" eta \"Evermore\".\n2020an, koronabirus pandemia zela eta Taylor bere Lover Fest bertan behera utzi izan behar zuen eta etxean zegoenean musika idazten hasi zen. Uztailaren 24an bere sare sozialetan iragarri zuen egun horretan bere zortzigarren albuma aterako zuela.\nFolklore uztailaren 24an argitaratu zen kritika oso positibokein. Kritikoen ustez, Folklore Swift-ren hoberen albuma zen. Albuma Billboard 200 taularen lehenengo postuan estreinatu zen lehen astean 849.000 kopia salduta, horregatik Billboard 200 taulan 16 errekor hautsi zituen. Mundu osoan, Folklore 1.3 milioi kopia saldu zituen lehen astean.\nFolklore sei grammy sarietara nominatuta izan zen eta Album Of The Year saria irabazi zuen. Horrela historian saria hiru aldiz irabazi duen lehen emakumean bihurtu zen.\nAbenduaren 11an, Taylorrek bere bederatzigarren albuma argitaratu zuen: Evermore. Albuma Folklore bezala, sorpresa bat izan zen. Albuma Billboard 200 taularen lehenengo postuan estreinatu zen lehen astean 300.000 kopia salduta.\n2022-Orainaldia: \"Midnights\".\n2022ko abuztuaren 28an, 3 sari irabazi zituen MTV Video Music Awards sari banaketan, horietako bat urteko bideo onenako saria izan zen \"\" bideoklipagatik. Sari hori onartzerakoan, bere hamargarren albuma ragarri zuen: Midnights."}
{"id": "141663", "revid": "4380", "url": "https://eu.wikipedia.org/wiki?curid=141663", "title": "Taylor swift", "text": ""}
{"id": "141666", "revid": "336", "url": "https://eu.wikipedia.org/wiki?curid=141666", "title": "Ponginae", "text": "Ponginae primate homoideoen azpifamilia bat da, Hominidae familiaren barrukoak. Gaur egun \"Pongo\" generoa baino ez da bizi, orangutanak biltzen dituenak.\nTaxonomia.\nHainbat genero fosil ezagutzen dira, eta gaur egun bizirauten duen bakarra:"}
{"id": "141667", "revid": "336", "url": "https://eu.wikipedia.org/wiki?curid=141667", "title": "Pongini", "text": "Pongini gaur egun \"Pongo\" eta desagertutako \"Khoratpithecus\" generoak biltzen dituen Ponginae hominido tribua da."}
{"id": "141668", "revid": "59723", "url": "https://eu.wikipedia.org/wiki?curid=141668", "title": "Pongo", "text": "Pongo, orangutanak edo orang-utanak primate genero bat da. Gorila, \"Pan\" eta gizakiekin batera \"Hominidae\" osatzen dute. \nEtimologia.\nIzena malaysieratik dator, \"orang\" 'pertsona' eta \"hutan\" 'baso, oihan' hitzetatik, hots, 'basoko pertsona' esan nahi du.\nEspezieak.\nHiru orangutan espezie ezagutzen dira.\nAnatomia.\nOrangutanek beso luzeak dituzte eta ile gorria edo arrea. Bertikalki 2 metroraino luze izaten dira, baina gehienetan, 1,75 metrora iristen dira. Besoak zabalik dituztela, 3 metroko zabalera dute. Arrek 120 kiloko pisua izaten dute.\nEkologia.\nMalaisia eta Indonesiako oihan tropikaletako Dipterocarpaceae familiako zuhaitzetan eta baso sekundarioetan bizi dira."}
{"id": "141669", "revid": "336", "url": "https://eu.wikipedia.org/wiki?curid=141669", "title": "Orangutan", "text": ""}
{"id": "141670", "revid": "336", "url": "https://eu.wikipedia.org/wiki?curid=141670", "title": "Pongo pygmaeus", "text": "Pongo pygmeaus edo Borneoko Orangutana orangutan espezieetako bat da. Borneon bizi dira. Sumatrako orangutanarekin batera Asiako tximino handi bakarrak dira.\n35 eta 40 urte arteko bizi itxaropena dute, baina zoologikoetan 60 urte arte bizi daitezke. Arrek 75 kilo pisatzen dituzte, 50 eta 100 kilo artean, eta 1,2 eta 1,4 metro tamaina dute gutxi gorabehera. Emeek 38,5 kiloko batez besteko pisua dute eta 1 eta 1,2 metro artean."}
{"id": "141673", "revid": "1712", "url": "https://eu.wikipedia.org/wiki?curid=141673", "title": "INFLAZIOA", "text": ""}
{"id": "141674", "revid": "59723", "url": "https://eu.wikipedia.org/wiki?curid=141674", "title": "Shichinin no samurai", "text": " 1954ko Akira Kurosawaren filma da, milizien izen ona hobetzeko helburuarekin egin zuen filma. Veneziako zinemaldian, Urrezko Lehoi bat irabazi zuen.\nFilm horretan oinarriturik, 1960an \"The Magnificent Seven\" film ospetsua eta 2016ko izenburu bereko berregokitzapena egin zituzten.\nLaburpena.\nSamurai talde batek nekazari herrixka bat urtero bisitatzen du haien aberastasunak kentzeko. Nekazariek gosea eta txirotasuna gehiago ezin jasanik, \"ronin\" (jaunik gabeko samurai) talde bat janari truke alokatzen saiatu dira. Lanaren arriskua eta sari eskasa dela eta, asko kostatu zaie haientzat lan egin nahi duen inor aurkitzea. Azkenean zazpi gizon elkartzea lortu dute. Zazpiok herria etsaiei aurre egiteko antolatu dute eta gehienek beren lana egityeko bizia eman dute. Azkenean, irabazle bakarrak nekazariak dira.\nEzaugarri berezia.\n\"Slow motion\"a erabili zuen lehen filma da."}
{"id": "141680", "revid": "135619", "url": "https://eu.wikipedia.org/wiki?curid=141680", "title": "Hamaika Bide Elkartea", "text": "Hamaika Bide. Euskal Erbesteen Kulturak Ikertzeko Elkartea 2000. urtean ofizialki sortu zen ikerketa taldea da, nahiz eta haren partaideak lehendik elkarrekin lan eginda izan.\nElkarte honetan Hego Euskal Herriko lau lurraldetako eta Euskal diasporako espezialistak bildu ziren hainbat euskal herritarrek izandako erbestealdiak ikertzeko.\nJose Angel Askunze Arrieta Deustuko Unibertsitateko katedratikoa izan zen sortu zenetik urte luzeetan bere lehendakaria.\nHasiera batean bereziki Espainiako Gerra Zibila Euskal Herrian izandako ondorioz eragindakoa baina beste batzuk baztertu gabe, ikertzeko eta haien emaitza kulturalak zein artistikoak ezagutarazteko. Oraindik izen hori gabe 1999an Donostian eta Gernikan \"60 urte eta gero\" batzarra antolatu zuten; batzar hori ondoren eta proposamen horren inguruan lanean jarraitzeko asmoz elkartea sortu zen. Beraz,1999. ondoren urtero nazioarteko batzarrak antolatzen joan dira eta zegozkien akten bildumak argitaratzen; aldi berean, erbesteko zenbait idazleen lanak berreskuratu eta berriro argitaratu dituzte, besteak beste ondoko hauenak: Cecilia Garc\u00eda Gilarte, Ildefonso Gurrutxaga, Ertze Garamendi, Jose Martin Elizondo, Eduardo Ugarte, Kepa Derteano, Castor Narvarte eta Arantzazu Ametzaga.\nIzena.\nElkarte berriaren abiapuntua ez zen ideologia zehatz batean mugatzen eta hortik dator, hain zuzen, aukeratutako izena: jakina denez \"hamaika\" euskaraz \"ezin kontaren\" sinonimoa izan daiteke eta horrekin euskal erbesteratuek aukeratutako eta suertatutako ibilbideen ugaritasuna grafikoki adierazi egin nahi zen. Ondorioz, ideologia guztietako pertsonalitateak ikertu ditu Hamaika Bide Elkarteak: anarkistak, abertzaleak, komunistak, sozialistak... zenbait kasutan faxisten arlotik igarotakoak ikertu dira baita ere.\nHonekin lotuta artxibo bat sortu dute Donostian eta lan hauek guztiak zabaltzeko webgune propio bat.\nBeste aktibitateak.\nUrte hauetan elkarte honek hainbat aktibitate antolatu ditu:"}
{"id": "141681", "revid": "336", "url": "https://eu.wikipedia.org/wiki?curid=141681", "title": "Hamaika bide elkartea", "text": ""}
{"id": "141683", "revid": "448", "url": "https://eu.wikipedia.org/wiki?curid=141683", "title": "Paul Kruger", "text": "Stephanus Johannes Paulus Kruger (Bulhoek, Lurmutur Kolonia, 1825eko urriaren 10a - Clarens, Suitza, 1904ko uztailaren 14a), ezagunagoa Paul Kruger izenaz eta maitekiro \"Oom Paul\" (afrikaansez, \"Osaba Paul\") ezizenaz deitua, Erresuma Batuaren aurkako boer erresistentziaren buru nagusia eta Hegoafrikako Errepublikako presidentea ere izan zen. Kondairaren arabera, Tshwane lurraldeko biztanleek \"Mamelodi'a Tshwane\" (tswanaz \"Apies ibaiko txistularia\") ezizenaz deitzen omen zuten, txorien txioak imitatu eta txistukatzeko trebezia baitzuen."}
{"id": "141684", "revid": "448", "url": "https://eu.wikipedia.org/wiki?curid=141684", "title": "Abesbatz", "text": ""}
{"id": "141685", "revid": "448", "url": "https://eu.wikipedia.org/wiki?curid=141685", "title": "Eusko Rock Erradikal", "text": ""}
{"id": "141686", "revid": "448", "url": "https://eu.wikipedia.org/wiki?curid=141686", "title": "Euskal Abestigintza Berria", "text": ""}
{"id": "141688", "revid": "6327", "url": "https://eu.wikipedia.org/wiki?curid=141688", "title": "Gaza", "text": ""}
{"id": "141689", "revid": "448", "url": "https://eu.wikipedia.org/wiki?curid=141689", "title": "Askatasunaren ontzidia", "text": ""}
{"id": "141696", "revid": "6327", "url": "https://eu.wikipedia.org/wiki?curid=141696", "title": "Osasunerako Mundu Erakunde", "text": ""}
{"id": "141697", "revid": "6327", "url": "https://eu.wikipedia.org/wiki?curid=141697", "title": "Osasunaren Mundu Erakundea", "text": ""}
{"id": "141698", "revid": "6327", "url": "https://eu.wikipedia.org/wiki?curid=141698", "title": "Osasunaren Mundu Erakunde", "text": ""}
{"id": "141699", "revid": "21098", "url": "https://eu.wikipedia.org/wiki?curid=141699", "title": "John Horton Conway", "text": "John Horton Conway (Liverpool, 1937ko abenduaren 26a - New Brunswick, New Jersey, 2020ko apirilaren 11) matematikari ospetsua izan zen, aljebra, zenbaki-teoria eta konbinatoria arloetan egindako lanagatik ezaguna. Halaber, ospetsua zen jolas-matematikan aritzegatik, Biziaren Jokoa izenekoa asmatuz besteak beste. Bere azken urteetan Princetongo Unibertsitateko irakaslea izan zen."}
{"id": "141700", "revid": "336", "url": "https://eu.wikipedia.org/wiki?curid=141700", "title": "Hegoafrikar Batasuna", "text": "Hegoafrikar Batasuna egungo Hegoafrikako Errepublikaren aurrekari historikoa da. 1910eko maiatzaren 31n sortu zen ordu arteko lau kolonien batasunaz. Britainiar Inperioko domeinua zen, britainiar koroaren menpeko monarkia konstituzionaltzat eratua, eta 1961ean errepublika (Hegoafrikako Errepublika) bihurtzean amaitu zen."}
{"id": "141702", "revid": "17", "url": "https://eu.wikipedia.org/wiki?curid=141702", "title": "Princetongo Unibertsitate", "text": ""}
{"id": "141703", "revid": "1340", "url": "https://eu.wikipedia.org/wiki?curid=141703", "title": "Txakurra", "text": ""}
{"id": "141713", "revid": "201", "url": "https://eu.wikipedia.org/wiki?curid=141713", "title": "Salinitate", "text": ""}
{"id": "141717", "revid": "9073909", "url": "https://eu.wikipedia.org/wiki?curid=141717", "title": "Zuzeu", "text": "ZUZEU Albistaria \u2014hasieran Zuzeu.com helbidean, orain Zuzeu.eus\u2014 euskaldunentzako erreferente izateko asmoa duen albistari digital bat da, 2009. urteko apirilean sortua. ZuZeu orainkari digitala da, aldizkari digitala, hedabidea, uneoro aldatzen den albistaria, eta internetzale euskaldunok munduari begiratzeko leiho bat. Parte hartzean oinarritutako albistaria den heinean, erredakzio finkoaren edukiez gain, bertan erregistratutako erabiltzaile guztien ekarpenekin hornitzen da. Indibidual gisa zein taldeka har dezakete parte erabiltzaileek. Bere sorkuntzan Hasier Etxeberria idazlea eta Digitalak ekoiztetxea aritu ziren. Xoraturikan sozietate mugatuak kudeatzen du Zuzeu.\nEzaugarriak.\nEzaugarri nagusiak hauek dira:\nBi ezaugarri horiengatik, Zuzeu-ren leloa \"\"orainkari horizontala\" da. \"Orainkari\", berehalakotasuna dela eta, eta \"horizontala\" adierazpen askatasuna dela eta.\nAldi berean, beste leloetako bat \"Informazioa, iritzia eta eztabaida\"\" da, bere izateari ondo egokitzen zaizkionak, hain zuzen.\n\"ZUZEULARIAK\" norbanakoak dira, eta \"GUGEULARIAK,\" ostera, talde, elkarte, enpresa eta erakundeak. eurek argitaratzen dituzte sarrera hauek, eta sarrerok moderatu gabeak dira,\n400 euskarazko sinadura baina gehiago ditu hedabideak."}
{"id": "141721", "revid": "336", "url": "https://eu.wikipedia.org/wiki?curid=141721", "title": "Diego Segura", "text": "Diego Segura Ram\u00edrez (Sevilla, 1984ko ekainaren 16a-) futbolari andaluziarra da.\nReal Betiseko harrobiko produktua da, eta 2007-08 denboraldia arte Real Betis B taldean jokatu zuen. Lehenengo taldearekin bere debuta egin zuen Valentziarekin galtzen 3-2.\n2008 eta 2010 urteen bitartean Deportivo Alav\u00e9s taldearekin jokatu zuen."}
{"id": "141723", "revid": "201", "url": "https://eu.wikipedia.org/wiki?curid=141723", "title": "Diego segura", "text": ""}
{"id": "141724", "revid": "2048", "url": "https://eu.wikipedia.org/wiki?curid=141724", "title": "Euskalgintza", "text": "Euskalgintza euskararen eta euskal kulturaren aldeko jarduera antolatua da, soziala nahiz instituzionala. Euskalgintza eredu bi aipatu izan dira: alde batetik, \"berariazko euskalgintza\", euskararen eta euskal kulturaren alde, horien egoera larriaz kezkaturik, egindako saioen multzoa; eta \"bide batezko euskalgintza\", horren aldeko asmo konkreturik gabe, euskararen onetan egindako lanak.\nTerminoaren jatorria.\nSalbatore Mitxelenak 1958eko testu batean \"euskeragintza\" erabili zuen, baina hurrengo hamarkadan Rikardo Arregik hitzaren esanahia zabaldu zuen, \"euskalgintza\" forma zehatzarekin, lehen aldiz nonbait \"Anaitasuna\" aldizkariko 1968ko testu batean (\"Gu traketsok\" zuen izenburua).\nDefinizioak.\nMikel Zalbidek \"berariazko euskalgintza\" deitu zuena honela definitu zuen:\nBeste batzuek, formalki bereiz daitezkeen bi euskalgintza mota aipatu dituzte: gizartearena eta instituzionala. Hau da, erakundeek garatzen duten euskalgintza lana (instituzionala) eta besteek garatzen dutena (herri mugimenduak izan, enpresak izan edo herri partaidetzazko enpresak, esaterako). Batzuek, hala ere, ez dute onartzen euskalgintza instituzionala izan daitekeenik."}
{"id": "141725", "revid": "448", "url": "https://eu.wikipedia.org/wiki?curid=141725", "title": "Euskalgintz", "text": ""}
{"id": "141740", "revid": "119347", "url": "https://eu.wikipedia.org/wiki?curid=141740", "title": "2005eko uztailaren 7ko atentatuak", "text": "2005eko uztailaren 7ko atentatuak (7/7 edo 7-J bezala ezagunagoak), 2005. urtean 4 islamdar terroristek Londresko garraiobide sistemaren aurka burututako eraso terroristak izan ziren.\nGoizeko 08:50etan, hiru lehergailuk eztanda egin zuten 50 segundoko denbora-tartearekin Londresko metroaren hiru trenetan. Laugarren lehergailu batek eztanda egin zuen 09:47etan, ordu bete beranduago, Tavistock Plazako solairu biko autobus batean. Lehergailuak azetona peroxidoz eginda zeuden eta motxiletan sartu zituzten ekintzaileek eta ondoren beren buruz beste egin zuten gainean zeramaten lehergailua eztandaraziz. Beraietaz gain, beste 52 pertsona hil ziren eta 700 inguru zauriturik suertatu ziren.\nErasoak.\nLondresko metroa.\n08:50 \u2014 Hiru lehergailuk eztanda egin zuten 50 segundoko denbora-tartearekin Londresko metroan:\nAutobusetan.\nZorionez, leherketa Britainiar Mediku Elkartearen alboan gertatu zen eta bertako medikuek zaurituak lagundu zituzten; ez zen hildakorik suertatu terrorista izan ezik.\nAtentatuaren egiletza.\nAtentatuen egunean 4 gizonek Lutonetik Bedfordshirera autoz joan ziren, ondoren trenez Londresera. Bideozaintzako kamerek King's Cross geltokian grabatu zituzten 08:30etan.\nAtentatuei erantzuna.\nNahiz eta segurtasun deiak egon ziren Erresuma Batuko toki askotan, Londresen bakarrik gertatu zen eraso terrorista. Itxura susmagarriko hainbat pakete lehertarazi zituen poliziak Edinburgh, Brighton, Coventry, Southampton, Portsmouth, Darlington eta Nottingham hirietan. Erresuma Batuko segurtasuna, alerta maila gorenera igo zen. Poliziari hil arte tiro egiteko agindua eman zitzaion itxura susmagarriko edozein pertsonak bonba bat garraiatzen bazuen edo erresistentzia erakusten bazuen.\nVodafone telefonia enpresaren telefono-sareek ezin zituzten dei gehiago kudeatu goizeko 10:00etan, eta larrialdi prozedurak martxan jarri zituzten larrialdi deiei lehentasuna emteko. BBCren arabera Londresko erdigunean telefono sistema moztu zuen poliziak, inork lehergailurik aktiba ez zezan mugikorraren bitartez.\n2005eko uztailaren 21eko atentatuak.\n2005eko uztailaren 21ean, beste eraso terrorista bat gauzatzen saiatu ziren, baina detonagailuak lehertu ziren eta bonbak ez. Ez zen hildakorik egon eta zapuztutako atentatuko ekintzaileak atxilotuak izan ziren."}
{"id": "141744", "revid": "119347", "url": "https://eu.wikipedia.org/wiki?curid=141744", "title": "Ka\u00f1iwa", "text": "Ka\u00f1iwa (ketxuatik \"qa\u00f1iwa\") (\"Chenopodium pallidicaule\") Chenopodium generoko espezie belarkara da. Kinoaren antzekoa da. Jatorriz Hego Amerikakoa da. Sasizereala da.\nDeskribapena.\nUrteroko landarea da, 20 eta 90 cm arteko altuera duena. Oso itxura adarkatua du.\nPerun eta Bolivian espezie honen germoplasma bildumak dituzte."}
{"id": "141745", "revid": "6327", "url": "https://eu.wikipedia.org/wiki?curid=141745", "title": "San Ciprian", "text": ""}
{"id": "141749", "revid": "336", "url": "https://eu.wikipedia.org/wiki?curid=141749", "title": "Radio City Music Hall", "text": "Radio City Music Hall da New York hirian kokaturiko ikuskizun-areto erraldoi bat, Art D\u00e9co estilokoa. Rockefeller Center-en dago, eta Edward Durell Stone arkitektoaren nahiz Donald Deskey barnealde-diseinatzailearen obra da.\n5.933 eserleku dauzka, eta kopuru horrekin, munduko zinema-aretorik handiena izan zen, publikoari ireki zenean, 1932ko abenduaren 27an. 1979z geroztik, areto honetan ez da zinema-emanaldi erregularrik izaten. Gehienbat, kontzertuak eta ikuskizunak eskaintzen dira gaur egun. Bereziki aipagarria da eguberrietan taularatzen den \"Radio City Christmas Spectacular\" ikuskizun itzela, zeinean parte hartzen baitute \"The Rockettes\" gisa ezaguturiko emakume dantzariek.\nAretoa eraiki zen garaian, haren barrualdearen dekorazioaren Art D\u00e9co estiloak haustura ekarri zuen ordura arte zinema-aretoetan ohikoa zen rokoko estiloaren apaindura astunekin.\nEszenatokiak 20 metroko sakonera eta 44 metroko zabalera ditu, eta sartzen ari den eguzki baten antza dauka."}
{"id": "141752", "revid": "58701", "url": "https://eu.wikipedia.org/wiki?curid=141752", "title": "Extreme", "text": "Extreme Estatu Batuetako rock taldea da. Famatu egin ziren 1980 hamarkadan eta 1990ko hasieran. \"More than words\" izeneko kantua, balada akustikoa, oso ezaguna egin zen urte horietan."}
{"id": "141753", "revid": "3591", "url": "https://eu.wikipedia.org/wiki?curid=141753", "title": "Lituaniako bisonte", "text": ""}
{"id": "141756", "revid": "219", "url": "https://eu.wikipedia.org/wiki?curid=141756", "title": "Ordunteko mendilerro", "text": ""}
{"id": "141757", "revid": "105290", "url": "https://eu.wikipedia.org/wiki?curid=141757", "title": "Gatekeeper", "text": "Gatekeeper edo atearen zaintzailea zerbaitera pasatzeko bidea zaintzen duen pertsona edo gauza bat da; adibidez hiri batera sartzeko atea gordetzeko ardura duena. Baina XX. mendean komunikabideetara hedatu da bere esanahi metaforikoan. Eta XXI mendean Interneteko argitalpenekin lotuta erabili ohi da; hau da, mezu bat edo eduki bat hedatuta izango den ala ez erabakiko duen pertsonaren rolarekin.\nZereginak.\nGatekeeper baten zereginak hedabideetan, ohizkoetan edo digitaletan, argitalpenarekin zerikusia daukate: nor edo zer pasatuko den espazio publikora; hau da, erabiltzaile guztiak ikusteko moduan egongo den edukiak, informazioa edo ekarpenak. Hau da editore edo erredakzio zuzendari batekin alderatu daiteke: lehen orrialdera zer pasatzen den erabaki, zer jartzen da argazkiarekin eta zer ez, nola konposatzen dira berriak, zerk hartzen duen lehentasuna orrialdean.\nWeb 2.0ren garaian kolokan jartzen da berauen boterea, Interneteko lehen garaietan edo paperezko argitalpenetan izan ohi zutenarekin konparatuta.\nTelebistako gatekeeperra.\nTelebista batean gatekeeper lana egiteak suposatzen du ardura ezberdinak izatea, hala nola, ekintzak koordinatzea, diruaren gastua kontrolatzea, jendea kudeatzea, eta zenbaitetan aginduak ematea. Berrietan adibidez gatekeeper baten rola zuzendaria edo editorea izango litzateke. Programazioan adibidez, gatekeeperak programak aukeratzen ditu emisiorako.\nInterneteko gatekeeperrak.\nInterneten ere zerbitzarietan funtzio hau beharrezkoa da, eta gehienetan ez da pertsona batek eginda, zerbitzariak edo makinak baizik. Adibidez bilatzaileen kasuan, bere funtzionamenduagatik pentsatu daiteke ez dutela zaintzailerik, baina bilatzailearen motorea gatekeeperrak emandako irizpideekin funtzionatzen du, zaintzaileak programatutako tresna bat bezala jokatuz."}
{"id": "141758", "revid": "336", "url": "https://eu.wikipedia.org/wiki?curid=141758", "title": "Azpipisu", "text": "Azpipisua, gizakiari dagokionez, pisu osasuntsuaren azpitik dagoena da. Definizioa gorputz-masaren indizearen (GMI) arabera egin ohi da. Indizea maila jakin baten azpitik badago, normalean 18,5-19 azpitik, azpipisua dagoela onartzen da. Azpipisuaren definizio mediko hau terminoaren beste adiera batzuekin bat ez etortzea gerta daiteke, batez ere erakargarritasun fisikoari dagokionez.\nKausak.\nPertsona batek azpipisua edukitzearen arrazoi nagusia janari egokia ez edukitzeak dakarren malnutrizioa da. Sahara hegoaldeko Afrikan eta Asia hegoaldean populazioaren %50ak jasan dezake azpipisua. Malnutrizioaren eraginaklarriagoak izan daitezke gaixotasunen ondorioz; erraz trata daitezkeen beherakoek heriotza ekar dezakete.\nJanari-baliabide egokiak daudenean, azpipisua buruko gaixotasunen ondorioz ager daiteke.\nPertsona batek pisua gehiegi galtzeak jatorri asko eduki ditzake. Sarrienak hurrengoak dira:\nArazoak.\nApipisuaren kasuan kontuan hartu beharreko lehen auzia da beste gaixotasun baten sintoma izan daitekeela. Azalpenik gabeko pisu-galerak mediku profesionalen diagnostikoa behar du.\nEra berean, azpipisua gaixotasunen eragile izan daiteke. Azpipisu larria duten lagunek egoera fisiko kaskarra eta Sistema immunologiko ahula eduki dezakete, infekzioak pairatuz. Pisu gutxiko pertsonek, kalorien sarrera txikia edukitzeaz gain, beharrezko beste elikagai batzuk ere kantitate txikian xurga dezakete, batez ere aminoazido esentzialak, bitaminak eta mineralak.\nOso pisu gutxi edukitzeak anemia eta ilea galtzea eragin ditzake. Emakumeetan amenorrea eta haurdunaldian arazoak eragin ditzake.\nApipisua osteoporosia jasateko arrisku-faktorea da, baita gazte jendean ere. Arazo hau bereziki gaiztoa izan daiteke, arriskuaz ohartzen ez den jendean ager baitaiteke, esaterako iraupen-kirolak egiten dituzten pertsonetan."}
{"id": "141759", "revid": "119347", "url": "https://eu.wikipedia.org/wiki?curid=141759", "title": "Kultur Kabia", "text": "Kabia euskararekiko motibazioan zein erabileran eragiteko esperientzia biziak diseinatzen eta kudeatzen dituen enpresa da. Urteetan metatutako jakintza eta esperientziari esker, gazteentzako aisialdi esperientzietan adituak dira. Besteak beste, Harrapazank eta Izarren Distira proiektu ezagunak kudeatzen ditu.\nBezeroen kezkei zein nahiei irtenbide praktiko eta eraginkorrak eskaintzen dizkiete; neurrira egindako konponbideak ekoizten dituzte.\nBeraien zerbitzuen arrakastaren bermea lan taldearen prestakuntzan zein eskarmentuan, merkatuaren ezagutzan oinarritzen da."}
{"id": "141760", "revid": "1712", "url": "https://eu.wikipedia.org/wiki?curid=141760", "title": "Pisu gutxi", "text": ""}
{"id": "141761", "revid": "1712", "url": "https://eu.wikipedia.org/wiki?curid=141761", "title": "Gutxiegizko pisu", "text": ""}
{"id": "141762", "revid": "1712", "url": "https://eu.wikipedia.org/wiki?curid=141762", "title": "Kultur kabia", "text": ""}
{"id": "141764", "revid": "512", "url": "https://eu.wikipedia.org/wiki?curid=141764", "title": "Meteorizazio", "text": "Meteorizazioa lurraren azalean dauden arroken aldakuntza, ondoriozko desintegrazioa eta deskonposaketa da, atmosfera, ura eta izaki bizidunen eraginez eta prozesu fisiko, kimiko nahiz biologikoen bitartez. Meteorizazioak arroken disgregazio edo birrintzea dakar, hau da, arroka trinko batetik txikiago batzuk sortzea. Erosioa ez bezala, arroka dagoen tokian bertan gertatzen da, materialen garraio edo mugimendurik gabe.\nMeteorizazio fisikoa.\nEz ditu materialaren izaera mineralogiko eta kimikoak aldatzen arroka txikitzerakoan. Hainbat prozesu fisiko daude:\nMeteorizazio kimikoa.\nArroka bere izaera kimiko zein mineralogikoa aldatuz birrintzen da. Alterazioa ere deitua da fenomeno hau.\nAlterazioan ura oso beharrezkoa da, ioiak garraiatzen dituelako. Beraz, zenbat eta ur gehiago arroka baten barnean, orduan eta meteorizazio kimiko handiagoa egongo da.\nSartzen den ura ez da garbia izaten: NO2 edo CO2 bezalako elementu kimikoak izaten ditu. Honek ura azido bilakatzen du.\nAlterazio mota ezberdinak daude:\nMeteorizazio biologikoa.\nIzaki bizidunek eragindako erosioa. Bereziki, landareen sustraiek (meteorizazio fisikoa) eta humusak (meteorizazio kimikoa). Landareen sustraiak arroketako pitzadura txikietan sar daitezke eta hauek apurtu, sustraiak handitzen doazelako. Estalki belarkarei dagokienean, meteorizazio kimikoa egin dezakete, besteak beste karbonatazioa edo hidrolisia, haiek dauden eremuetan hezetasuna handitu egiten delako. Estalki belarkara hauetako bat, Euskal Herrian ugarienetakoa, goroldioa da. Animaliek eta bestelako izaki bizidunek ere gauzatu dezakete meteorizazio biologikoa, zeharka bada ere. Animali orok arnasketa zelularra egiten duenean karbono dioxidoa askatzen duenez, karbonatazioa errazten dute. Landareek eta beste izaki bizidun batzuek ordea, fotosintesia egitean oxigenoa askatzen dutenez, oxidazioa errazten dute."}
{"id": "141765", "revid": "105290", "url": "https://eu.wikipedia.org/wiki?curid=141765", "title": "Termoklastismo", "text": "Termoklastismoa tenperaturaren aldaketen ondorioz sortutako meteorizazioa da. Tenperatura igotzean, harriak dilatatu egiten dira, eta alderantziz; tenperatura apaltzean uzkurtu egiten dira. Uzkurtze-hanpatze prozesu horren ondorioz harria hautsi egiten da.\nTenperatura aldaketak ugariak eta bapatekoak direlarik, arrakalak sortzen dira arrokan ezkata itxurako formazioak eraikiz."}
{"id": "141766", "revid": "201", "url": "https://eu.wikipedia.org/wiki?curid=141766", "title": "Termoklastismoa", "text": ""}
{"id": "141767", "revid": "201", "url": "https://eu.wikipedia.org/wiki?curid=141767", "title": "Termoklastia", "text": ""}
{"id": "141768", "revid": "201", "url": "https://eu.wikipedia.org/wiki?curid=141768", "title": "Meteorizazioa", "text": ""}
{"id": "141769", "revid": "1310", "url": "https://eu.wikipedia.org/wiki?curid=141769", "title": "Ekain kobazuloa", "text": ""}
{"id": "141771", "revid": "11782", "url": "https://eu.wikipedia.org/wiki?curid=141771", "title": "Fouk", "text": ""}
{"id": "141772", "revid": "11782", "url": "https://eu.wikipedia.org/wiki?curid=141772", "title": "Fuk", "text": ""}
{"id": "141775", "revid": "336", "url": "https://eu.wikipedia.org/wiki?curid=141775", "title": "Bos acutifrons", "text": "Bos acutifrons Bos generoaren ordezkari zaharrena da. Antzinako bovido hau India aldean biz omen zen Pleistozenoaren erdi aldean. Oro har onarturik dago espezie honetatik datozela beste gainontzeko bobido espezieak.\nDuela 1.5-2 milioi urte inguru, Indiako uroak \"Bos acutifrons\"-engandik garatu ziren, eta handik gainontzeko uroak sortu ziren Indiako uroa beste lekuetara hedatzerakoan."}
{"id": "141780", "revid": "119347", "url": "https://eu.wikipedia.org/wiki?curid=141780", "title": "Txikiteo", "text": "Txikiteoa, tabernaz taberna edalontzi txiki bete ardo (\"baxoerdia\" edo \"txikitoa\") hartzeko jarduera da, Euskal Herrian eta inguruko lurretan lagun taldean edo ezagunen artean egin ohi dena. Gaur egun, adintsuek egin ohi dute. Txikiteoan diharduenari txikitero deritzo. Txikitoarekin batera, ohikoa da pintxoak jatea.\nTxikiteoan jardutea, eguneroko betebeharretatik deskonektatu eta jendearekin harremana izateko bidea da. Euskal Herrian aisialdi jarduera honek indar handia du, baita inguruetako eskualdeetan ere: Errioxa, Kantabria edota Burgosko iparraldea.\nHistoria eta txikiteoaren bilakaera.\nOhitura hau nola hasi zen, erreferentzia argirik ez dago, baina leku batean taberna ugari elkarren ondoan izateari estuki loturik dago. Euskal Herria, Europan, pertsonako taberna gehien duen herrialdeetako bat da. Hasieran, eta urtez askoan, soilik gizonezkoen ohitura izan zen, emakumezkoak erabat alboratuak zeuden. Azken urte hauetan, ordea, emakumezkoak ere txikiteoari lotu zaizkio, eta soilik emakumezkoenak diren txikitero taldeak ere sortu dira. Gaur egun (2009), usadiozko txikiteoa gainbehera doa."}
{"id": "141786", "revid": "512", "url": "https://eu.wikipedia.org/wiki?curid=141786", "title": "Adrian Smith", "text": "Adrian Frederick Smith (Londres, 1957ko otsailaren 27a - ) \"Iron Maiden\" britaniar heavy metal taldeko hiru gitarra-joleetako bat da, eta koroak ere egiten ditu.\nBiografia.\nLehenengo urteak.\nIron Maiden-en sartu baino lehen, bere lagun batzuekin \u201cUrchin\u201d izeneko talde txiki batean jotzen zuen, baino ez zuten arrakasta handirik. Dennis Stratton-ek Maiden utzi zuenean Smith sartu zuten eta \u201cKillers\u201d albuma prestatzen hasi ziren. Smith-ek hasieratik talentu handia erakutsi zuen. Japoniar bira arrakastatsu baten ondoren taldean aldaketak gertatu ziren.\nPaul DiAnnok taldea utzi behar izan zuen droga kontuengatik eta Bruce Dickinson sartu zen bere ordez. Berehala \u201dThe number of the beast\u201d hasi ziren grabatzen. Diska honetan hasi zen Smith abestiak idazten. Konkretuki, \u201cThe Prisioner\u201d,\u201d22 acation avenue\u201d eta \u201cGangland\u201d izan ziren. Abesti onak ziren baino Harris-en \u201cRun to the hills\u201d, \u201cHallowed be thy name\u201d eta \u201cThe number of the beast\u201den aurrean ez zuten merezi zuten protagonismoa hartu.\n1983an \u201cPice of mind\u201d grabatu zuten. Honetan ere hiru abesti egin zituen,\u201dSun and steel\u201d,\u201dFlight of Icarus\u201d eta \u201cDie with your boots on\u201d. Hurrengo diska \u201cPowerslave\u201d izan zen. Disko honetan bi abesti bakarrik idatzi zituen baina haietako bat, oraindik jotzen duten \u201c2 minutes to midnight\u201d da. Bestea \u201cBack in the village\u201d, baino hau ez da hain famatua. Disko honen ondoren izugarrizko bira mundiala egin zuten eta \u201cLive after death\u201d zuzeneko diska eta bideoa grabatu zuten. Espainiar estatuko kontzertu bakarra Donostiako belodromoan izan zen.\n1986ean grabatu zuten diska \u201cSomewhere in time\u201d izan zen, eta seguru aski Smithen abesti onenak hemen daude. Berak bakarrik konposatu zituen hiru abesti agertzen dira, \u201cSea of madness\u201d, gitarra solo bikaina duen \u201cStranger in a strange land\u201d eta Maidenen abestirik famatuenetako bat, \u201cWasted years\u201d. Smithek esan zuen elkarrizketa batean \u201cSomewhere in time\u201d eta \u201cBrave new world\u201d bere diskorik gustokoenak zirela. 1987an \u201cSeventh son of a seventh son\u201d agertu zen. Berriro ere Smith-en hiru abesti agertzen dira. Duela gutxi berreskuratu duten \u201cMoonchild\u201d eta jotzen utzi ez dituzten \u201cCan I play with madness\u201d eta \u201cThe evil thatmen do\u201d. 1988an beste bira garrantzitsu bat egin zuten, 1989. urtean ahal bezain kontzertu gutxien egiteko. Urte honetan Smithek A.S.A.P. diskoa grabatu zuen Urchin-eko lagunekin. Izenburuak bi esanahi ditu, \u201cAdrian Smith And Prodjet\u201d edo ingelesez,\u201d As Soon As Posible\u201d (ahalik eta azkarren). 1990ean \u201cNo prayer for the dying\u201d diska grabatzen hasi ziren baino Smith-ek Harris-i esan zion ez zegoela ehuneko ehunean eta taldea uztea erabaki zuen. Hala ere, \u201cHooks in you\u201d abestia utzi zuen diskarako.\nIron Maiden-etik kanpo.\n1992. urterarte gutxi gora bera ez zen Smith-en arrastorik izan. Urte hortan \u201cThe Untouchables\u201den \u201cCity of dreams\u201d abestia argitaratu zen. Urte berean, Maidenek \u201cMonsters of Rock\u201d festibalean \u201cRunning Free\u201d abestia jotzera gonbidatu zuen eta honek onartu. 1996 arte berriro ere ez zen inon agertu.\u201dPsycho Motel\u201d taldea sortu zuen eta bi diska argitaratu zituzten, \u201cState of mind\u201d(1996) eta \u201cWelcome to the World\u201d(1997). Bi diska hauek \u201cA.S.A.P.\u201d eta \u201cCity of Dreams\u201d baino askoz heaviagoak dira.\n1998an Bruce Dickinson-en taldean sartu zen (honek 1993an utzi zuen Iron Maiden) eta bi studio disko grabatu zituzten batera, \u201cChemical wedding\u201d eta \u201cAccident of birth\u201d, geroago \u201cScream for me Brazil\u201d zuzeneko diska argitaratu zuten.\nIron Maiden-en itzulera.\n1999an, Smith eta Bruce Dickinson, biak itzuli ziren Iron Maiden-era. Smith-ek hasiera batean ezetz esan zuen, ez zitzaion bidezkoa iruditzen Gers-ek (Smith-en ordezkoak) taldea uztea baino Harrisek hiru gitarjole nahi zituela esan zuen eta orduan esan zuen baietz. Era berri hontako lehenengo diska \u201cBrave new world\u201d izan zen 2000.urtekoa. Smith-ek bi abesti idatzi zituen honetan, \u201cThe fallen angel\u201d eta Grammy batera nominatua egon zen \u201cThe wicker man\u201d. Diska ondoren etorri zen biran kontzertu bat CD eta DVDan grabatu zuten, \u201cRock in Rio\u201d 2001ean. 2003an beste studio diska bat agertu zen, \u201cDance of Death\u201d izenekoa. Honetan, Smith-ek bost abesti idatzi zituen, \u201cWildest dreams\u201d, \u201dNew Frontier\u201d, \u201dFace in the sand\u201d, \u201cJourneyman\u201d akustikoa, eta diskako abestirik onenetako bat, \u201cPaschendale\u201d. Hurrengo biran ere CD eta DVD bat grabatu zuten zuzenean, \u201cDeath on the road\u201d izenekoa.\n\u201cA matter of life and Death\u201d izan zen hurrengo diska, 2005ean argitaratutakoa. Honetan, azkenekoan bezala, Smith-en aportazioak garrantzi handikoak izan ziren. Izan ere, diskoa irekitzen duen \u201cDifferent world\u201d abestian eta \u201cThese colours don\u2019t run\u201d, \u201dBrighter than a thousand suns\u201d, \u201cThe longest day\u201d, eta \u201dLord of light\u201d abestietan ikaragarriak izan ziren Smith-en ekarpenak.\nAzken urteak biraz-bira igaro dituzte (azken diskako biran eta errekopilatorio biretan). Azken lanak \"Flight 666\" dokumentala eta zuzeneko kontzertua, \"The Final Frountier\" (2010) eta \"From Fear to Eternity\" (1990-2010 errekopilatorioa) izan dira."}
{"id": "141787", "revid": "201", "url": "https://eu.wikipedia.org/wiki?curid=141787", "title": "Adrian smith", "text": ""}
{"id": "141795", "revid": "105290", "url": "https://eu.wikipedia.org/wiki?curid=141795", "title": "Hrodnako oblasta", "text": "Hrodnako oblasta (, \"Hrodzienskaya voblasts\"; , \"Grodnenskaya Oblast\") Bielorrusiako ipar-mendebaldeko probintzia da. Polonia eta Lituaniarekin du muga mendebaldean. Hiriburua Hrodna da. Oblasta 17 raion edo barrutitan zatiturik dago.\nPopulazioa: %62,3 bielorrusiarrak, %24,8 poloniarrak, %10 errusiarrak, %1,8 ukrainarrak eta gutxiengo tatariar eta lituaniarrak.\nBanaketa administratiboa.\nHrodnako oblasta 17 barrutitan (raion), 194 selsoviet, 12 hiri, 6 udalerri-hiri eta 21 hiri-kokagunetan banaturik dago."}
{"id": "141796", "revid": "90204", "url": "https://eu.wikipedia.org/wiki?curid=141796", "title": "David Holmes (musikaria)", "text": "David Holmes (1969ko otsailaren 14a) Ipar Irlandako DJ, musikari eta konposatzailea da.\n10 anai arrebatan gazteena zen, Holmes 15 urterekin DJgintzan bere jaiolekua den Belfast hiriko tabernetan hasi zen. 1992an Ashley Beedlekin batera \"DeNiro\" bere lehenbiziko abestia kaleratu zuen. 1990eko hamarkadaren erdialdera Belfast Art College ikastetxeko Sugar Sweet eta Shake Yer Brain gau klubetan goraipamena eta arrakasta izan zituen.\nFilma askotako musika banden barnean sartu diren abestiak sortu ditu, denetan ezagunenak Steven Soderbergh zuzendariaren Ocean's Eleven (2001), Ocean's Twelve (2004) eta Ocean's Thirteen (2007) filma trilogiaren soinu bandetako abestiak. Baina baita filme hauetako soinu bandena ere: Resurrection Man (1998), Out of Sight (1998), Buffalo Soldiers (2001), Analyze That (2003), Code 46 (2003), Stander (2003), The Good German (2006), Hunger (2008) eta The Girlfriend Experience (2009).\nU2, Doves, The Manic Street Preachers, Primal Scream, Page and Plant eta Ice Cube bezalako taldeekin batera elkarlanean aritu izan da."}
{"id": "141797", "revid": "119347", "url": "https://eu.wikipedia.org/wiki?curid=141797", "title": "Hrodna", "text": "Hrodna (bielorrusieraz: \u0413\u0440\u043e\u0434\u043da, errusieraz: \u0413\u0440\u043e\u0434\u043do, Grodno) Bielorrusiako hiria da, Hrodnako oblasteko hiriburua. Poloniako mugatik 15 kmra eta Lituaniako mugatik 30 kmra dago. 2005ean 314.700 biztanle zituen.\nGeografia.\nNeman ibaiak zeharkatzen du hiria.\nHistoria.\n1793an Poloniako Dietak Grodnon izenpetu zuen Errusiarekin Poloniaren bigarren zatiketa. Hiria, lehenago Lituaniarena eta ondoren Poloniarena izan zen, eta Errusiak beretu zuen 1795ean, Stanislas Poniatowskik abdikatu ondoren.\nEkonomia.\nEhunak, beira, oinetakoak eta tresneria elektrikoa dira industria nagusiak."}
{"id": "141798", "revid": "56334", "url": "https://eu.wikipedia.org/wiki?curid=141798", "title": "Tapa (pintxoa)", "text": "Tapa bat Espainiako gastronomian zehazki taberna edo jatetxeetan edariz lagundurik zerbitzatu ohi den aperitifa da.\nEuskal Herrian tabernatan jan ohi diren pintxoen antzekoa da.\nUsadioz jateko era taberna bakoitzeko edariz lagundurik bat edo bi jatea izan ohi da, gero beste taberna batera joan eta prozesua berriz ere errepikatzeko. Kontsumo mugikor honi (tabernara joan, kontsumitu eta beste taberna batera joan) gaztelaniaz \"tapeo\" edota \"ir de tapas\" (\"tapetara joan\") deitzen zaio, eta partaideek nahi adina edota tabernak itxi arteraino luza liteke; Espainiako eskualde askotan asteburutan \"tapak\" janez edo \"tapeoa\" egineaz afaltzea ere ohikoa da.\nBokartak ozpinetan dira tapa tipiko bat, adibidez."}
{"id": "141799", "revid": "5908", "url": "https://eu.wikipedia.org/wiki?curid=141799", "title": "Obradoiro Club Amigos del Baloncesto", "text": ""}
{"id": "141800", "revid": "119347", "url": "https://eu.wikipedia.org/wiki?curid=141800", "title": "Zinemaren historia", "text": "Zinemaren historiak XIX. mendearen azken urteetan sortu zen arte mota horren bilakaeraren berri ematen du, filmen ekoizpenean gauzatua. Hasiera batean dibertimendu soila izan zena, XX. eta XXI. mendeetan gizakiak komunikatzeko eta aisialdirako baliabide bihurtu du, industria ondo garatua izateaz bestera.\nHastapenak.\nAitzindariak.\nAntemio Trallesekoak VI. mendean kamera ilun moduko bat erabili bide zuen. Gerora Alhazen fisikari arabiarrak, 1021ean, halako kameren aipua eta deskribapena egin zuen optikari buruzko liburu batean. Eta Giambattista della Porta zientzialariak hainbat saio egin zituen tresna hobetze aldera XVII. mendearen hasieran.\nSimon von Stampfer asmatzaile austriarrari zor zaio \"Stroboscope\" deituriko aparailua, Joseph Antoine Ferdinand Plateau belgiarrari \"Phenakistoscope\"a eta William Horner britaniarrari \"Zoetrope\" hura. Hirurak irudiak mugimenduan aurkezteko gailuak ziren, 1830 inguruan diseinaturikoak.\n1877an Eadweard Muybridgek 24 kamera baliatu zituen zaldi bat trostan filmatzeko (\"Sallie Gardner at a Gallop\"). Palo Altoko (Kalifornia) etxalde batean eginiko saio honek helburu bitxia zuen: agerian lagatzea une batean zaldiaren lau hankek zorua ukitzen ez zutela. 1888an Louis Le Princek \"Roundhay garden Scene\" delakoa filmatu zuen, bi segundo zirauena, eta zeluloidean egin eta gorde den zaharrena.\n1889an William Friese-Greenek \"chronophotographic\" izeneko kamera patentatu zuen. Segundoko hamar argazki egin ei zitzakeen eta ertzetan zulaturiko zeluloidea zerabilen. Garai hartako zientziazko prentsak asmakizunaren berri jaso zuen, eta asmatzaileak berak hartu-emana izan zuen Thomas Edisonekin, zeina sasoi horretan bertan antzeko gailu bat sortu nahian zebilen: \"Kinetoscope\" izenekoa. Friese-Greene bere asmakizuna jendaurrean probatzen saiatu zen, arrakastarik izan gabe baina.\nW. K. L. Dicksonek sortu zuen, Edisonen gidaritzapean, egokiro-edo lan egiten zuen aurreneko kamera: \"kinetoskopea\". 1891n patentatua, 1893an eskaini zituen lehenengo emaitza onak, eta beroiek ikusi ahal izateko pertsona bakar batek erabili ahal zuen tramankulua behar zen, \"kinetoscopea\". Ez zuen bere horretan arrakasta handirik izan. Charles Francis Jenkins asmalariak sortu zuen \"Phantoscope\" zeritzon proiektagailua, jendaurrean erabiltzekoa eta ikusle askoren esku uzten zuena lan zinematografikoaren emankizuna; 1894an egin bide zuen lehen proiekzioa. Hurrengo urtean, 1895ean, Lumi\u00e8re anaien proiektagailuaren berri izan genuen: 1895eko abenduan Parisen jendaurreko lehenengo emanaldiak eskaini zituzten eurek landutako zinematografoa erabiliz. Berehala Edisonek ere proiektagailua atondu zuen. Hasierako urte horietan gailu hauen abiadura eta erabilitako pelikulen neurria hainbat motatakoak ziren, baina gutxira Edisonen estandarra nagusitu zen, hau da, 35 mmko filma, eta abiadura Lumi\u00e8re anaiek proposatutakoa, 16 fotograma segundoko.\nSasoi honetako filmek askoz jota minutu beteko iraupena zuten, eszena erraza zuten gaitzat, eta eguneroko bizimoduaz ziharduten. Ez dago teknika sortzaile batez hitz egiterik; hemendik gutxira gauzak zeharo aldatuko dira.\nAro mutua.\n1923ra arte ezinezko bihurtuko da soinuak eta irudiak bat egitea filmen gauzatzean, eta urte horretara bitarteko sasoiari 'zinemaren aro mutua' deritzo. Filmak mutuak ziren; hala ere, emankizunetan hainbat teknika erabiliko dira narrazioak girotzeko: zuzeneko musika emanaldiak, aldi bereko hizlarien azalpenak, eta bai soinudun efektu berezien ekoizpena ere. Kantu ilustratuena bestelako sortze lana izan zen, etorkizuneko bideoklipen aurretikoa izan daitekeena. Halakoetan zuzenean abestutako kantuetarako propio sortutako irudi-muntaiak atontzen ziren, eta 1894tik aurrera ohikoak izan ziren \"vaudeville\"tan eta geroxeago zinema- aretoetan ere bai, ikuslegoaren oso gustukoak bilakatu ziren eta.\nZinemaren historia 1895etik 1906ra bitartean.\nZinemaren aurreneko urte hauetako bilakaera izugarria izango da: teknika berri baten saio esperimentala izatetik, gero eta esparru handiagotan eragingo duen industria bihurtzeraino. Pertsona batek egindako plano bakarreko minutu bateko film laburretatik, planifikazio zehatza eta kateatua behar duten ekoizpenetara igaroko gara: dagoeneko zazpi-zortzi minutuko filmak dira, zenbait planok osatuak. Edisonek abian jarria zuen bere konpainia eta filmak jendaurrean eskaintzeko saioak eginak jada. Ahaleginak egin zituen soinudun filmak sortzeko, baina ezin izan zuen lortu kalitate nahikorik eskaintzen zuen gailurik, eta dirua biltze aldera proiektore bat diseinatu zuen, aretoetan filmak eskaintzeko modukoa: \"Phantoscope\" zuen izena, gerora \"Vitascope\" deiturikoa.\nEdison ez zen izan filmak komertzializatzeko enpresa-egitura baliatu zuena. 1900 urtera bitartean eragin handiagoa izan zuen beste konpainia batek: American Mutoscope and Biograph Company. Arestian aipatutako W.K.L. Dicksonek asmatutako \"Mutoscope\" proiektagailua bultzatu zuten, 70 mm-ko pelikularako egokitua. Ordurako Dickson Edisonen konpainiatik alde eginda zegoen. Dicksonen beraren hurrengo asmakizuna \"Biograph\" izenekoa dugu, negatiboetatik zuzenean lortutako positiboak zinema aretoan proiektatzeko aukera ematen zuena.\nSasoi honetan ekoizle eta ekoiztetxe hasi-berri nahiko ziren Ameriketako Estua Batuetan. Horietako bat, esaterako, American Vitagraph zen, Brooklynen bertan estudioak eraiki zituena.\nHasierako urte hauetan, bestetik, asko izan ziren epaiketara jo zutenak, asmakizunen patenteak nori zegozkion argitu nahian.\nFrantzian Lumi\u00e8re anaien konpainiak mundu zabalera bidali zituen argazkilari asko eta asko, filmak sortzeko. Frantziara bueltan, Lyoneko enpresaren lantegi nagusian, filmatutakoak behin prozesatutakoan, salgai jartzen zituzten. Ehundaka zenbatu ahal ziren 1901. urterako edozein gairi buruz sortutako filmak.\nXIX. mendeko amaiera hartan Georges M\u00e9li\u00e8s zen fikzio arloko ekoizle nagusiena, zinemaren baliabide teknikoekin esperimentuak egiten hasi zen lehenengoetakoa, kontatu nahi zituen istorioen mesedetan, betiere publikoaren onespenarekin, horren adibide nabarmenena 1902ko \"Le Voyage dans la Lune\" (\"Ilargirako Bidaia\") filma. Urte hauetan ere eman zituen aurreneko urratsak Charles Path\u00e9k, eta 1905ean berorren konpainia, Soci\u00e9t\u00e9 Path\u00e9 Fr\u00e8res, munduko inportanteenetakoa zen.\nHasieran filmak berariaz antolatutako saioetan eskaintzen ziren, jendeak asmakizunaren berri izan zezan. Baina gutxira gizarteratzea bestela antolatu zen, hau da, etekinak lortzeko asmotan bideratutako komertzializazioa etorri zen. Barietateak emankizun zituzten antzokien programazioan tartekatu zituzten, edo ibiltari zebiltzan komedianteen esku eskaini ziren filmak. 1905ean zabaldu zuten Pittsburghen filmak besterik ez zuen ematen aretoa, \"The Nickelodeon\" izenekoa. Ordurako bazegoen ordu laurdeneko saioak emateko modua, astero-astero berriztatua izan zitekeen programazioa. Handik lasterrera halako establezimenduak leku askotan zabalduko ziren, eta Ameriketan aurreneko haren izena generikotzat jaso zuten, \"nickelodeon\".\nArte baten sorrera.\n1908tik aurrera aldaketa handiak izan ziren zinemaren industrian. Hobekuntza teknikoek proiekzioetako distira eragozgarri hura kentzea ekarri zuen, eta emanaldiak eten beharra ere desagertu zen. Filmen luzera ere gehitu egin zen, eta film luzearen eta film laburraren arteko bereizketa egin zen. Kanpoaldean grabatzen zen, edo estudioetan bestela, baina kanpoko argia baliaturik. Aldi berean gero eta gehiago erabiltzen zuten argi artifiziala ere.\nGarai hartan bertan bai Frantzian eta bai Estatu Batuetan nagusitu ziren kutsu errealistako eta abenturetako atalez ataleko filmek arrakasta handia izan zuten mundu osoan, eta zinemako aurreneko mitoen oinarriak jarri zituzten. Danimarkan, Suedian eta Alemanian ere indar handia ari zen zinema hartzen. Italian historian oinarrituko filmak boladan egon ziren, eta \"Cabiria\" (1913, Giovanni Pastrone) izan zen horien artean adierazgarriena: aurkikuntza eta berrikuntza handiak egin baitzituen, batez ere Segundo de Chom\u00f3n argazki arduradunak asmatuak.\nLehen Mundu Gerrak geldialdia ekarri zion Europako zinemari. Estatu Batuetan produktore talde batek aurka egin zion Edisonen monopolioari, filmak egiten hasi ziren haren baimenik gabe, eta auzitara ere eraman zuten. Trusten gerra esan zitzaion haren ondorioz, produktore askok Kaliforniara jo zuen, besteak beste kanpoaldean filmatzeko eguraldi egokia zutelako. Honela sortu zen Hollywood. Han hartu zuen beraz egoitza Estatu Batuetako zinema-industriak, orduan sortu ziren produkzio etxe handiak (Warner Bros., Fox, Goldwin, Universal, Paramount) eta sortu zen baita ere \"star-system\" edo \"izar sistema\" delakoa. Sistema hori erabakigarria izan zen Estatu Batuetako zineman, produkzio eta merkaturatze sistema osoa horren arabera antolatu baitzen; lehenengo planoaren erabilerak aktoreen aurpegia ezagutarazten zuen, eta hartara arketipo eta egoera jakin batzuk nagusitu ziren, izar horiek beren irizpide eta baldintzak ezarri baitzizkieten produktoreei. Mary Pickford, Edna Purviance, Tom Mix, Douglas Fairbanks, Rodolfo Valentino dira aldi hartako izar ezagunetako batzuk.\nZinemaren hizkuntzak aurrerabide handia egin zuen gerra garaian David Wark Griffithi esker. Maila gorenera eraman zuen aldi bereko ekintzen teknika. Kontakizuna muntaketaren bidez egituratzeaz gainera, hainbat baliabide erabili zuen : lehenengo planoa baliabide dramatiko gisa, begihutsezko metaforak, \"flash-back\"a, eremuaren sakonera, kamera mugimenduak. Berrikuntza horiek guztiek haren bi maisu lanetan gorpuztu ziren: \"The Birth of a Nation\" (1915), eta \"Intolerance\" (1916).\nZinema komikoa Frantzian sortu zen, eta Max Linder izan zuen eragile nagusia. Orobat da aipagarria Andre Deed (Cretinetti).\nEstatu Batuetan Mack Sennetek komedia egiteko modu berri bat asmatu zuen, umore basa eta bizia, eta pertsonaien tipologia bat finkatu zuen. Haren inguruan humoregile mordo ospe handikoak bildu zituen, gerora batzuk bide hartan gailendu zirenak: Roscoe Arbuckle, \"Fatty\"; Ben Turpin; Buster Keaton; Harold Lloyd; Harry Langelon; Gloria Swanson; W. C. Fields, eta abar. Horien guztien artean Charles Chaplin da inondik ere ezagunena, \"Charlot\" arlote ibiltari erromantikoaren pertsonaiaren bidez. Gizartearen satira eta ikuspegi sentimentala lotu zituen Charlotek; \"The Inmigrant\" (1917), \"Shoulder Arms\" (1918) eta \"The Kid\" (1921) ditu garai hartako film bikainenak.\nZinema mutua (1919-1929).\nEuropa: espresionismo alemana, sobietar errealismoa, frantses abangoardia.\nLehen Mundu Gerra bukatu ondoren, Europako zinema berriz hasi zen bizitasuna hartzen. Frantzian abangoardiako zinema izan zen aitzindaria garai haietan. Zinemari arte irizten zioten filmegile haiek Germaine Delluc izan zuten gidari ; haiekin batera sortu zen zinemari buruzko saiakera ere. Germaine Dulac, Abel Gance, Jean Epstein dira higikunde hartako filmegile batzuk.\nAlemanian ere zinemagintzak kutsu abangoardiazale handia izan zuen, baina oinarri industriala Frantziakoa baino sendoagoa zuen. Industria kimikoak eta bankuek, gobernuaren babespean, Universum Film Aktiengesellschaft (U.F.A.) produkzio etxe indartsua sortu zuten 1917an. Testuinguru hartan sortu zen zinema espresionista: errealitatea oso modu adierazkorrean itxuraldatzen zuen irudietan, dekoratuak, makillaje bihurrituz, eta giro kezkagarrien eta film beldurgarrien bidez. Robert Wieneren \"Das Cabinet des Dr. Caligari\" (1919) izan zen aurreneko film espresionista. Haren atzetik etorri ziren: \"Der Golem\" (1920, Paul Wegener), \"Der m\u00fcde Tod\" (1921, Fritz Lang), \"Nosferatu, eine Symphonie des Grauens\" (1922, F.W. Murnau)... Aldi hartakoa da baita ere \"Kanuiterspielfilm\" higikundea, zinema naturalista eta norberaren baitarako joeraduna, pertsonaien psikologia sakontzen zuena. Zinema alemanean hiru filmegile gailendu ziren beste guztien gainetik : F. W. Murnau - \"Der letzte Mann\" (1924), \"Faust\" (1920-, G. W. Pabst -\"Die freudlose Gasse\" (1925)-, eta Fritz Lang - \"Dr. Mabuse Der Spieler\" (1922), \"Metropolis\" (1926) eta \"Die Nibelungen\". (1923), ariar arrazaren goraipamena, bere emazte Thea von Harbourekin batera egina ; naziek beretzat lan egitea proposatu ziotelarik, Fritz Langek Estatu Batuetara ihes egin zuen.\n1924an zinema alemanak krisi handi bat izan zuen eta hango aktore eta zuzendari bikain asko Hollywoodera joan ziren lanera : Erail Jannings, Pola Negri, Ernst Lubitsch, Carl Mayer, F. W. Murnau...\nSobietar Batasunean boltxebikeen iraultzak bultzada handia eman zion zinemari; 1919an zinemaren industria nazionalizatu zuten, eta 1922an honela zioen Leninek : \"arte guztien artean, zinema da guretzat garrantzitsuena\". Baliabide gutxi zegoen arren, berehala sortu zen filmegile berrizale andana bat. Dziga Vertovek \"Kino-Glaz\" zeritzan teoria sortu zuen: fikzio kutsua zuen oro baztertzen zuen, eta dokumentala besterik ez zuen aintzat hartzen, muntaketaren bidez tankeratzeko eta Filmari esanahi jakin bat emateko. Teoria horrek eragin handia izan zuen gerora ere. Muntaketa izan zuen beraz ardatz zinema politiko, epiko, eta askotan liriko hark. Pudovkinek muntaketa analitikoa erabili zuen Griffithen antzera \"\u041c\u0430\u0442\u044c\", \"Mat\" (1926)-; Einsensteinek, berriz, kontraste biziak sortzeko erabili zuen muntaketa ; \"Bronenosets Potyomkin\" (1925) filma iraultzaren epopeia da, eta zinemaren historiako maisulanik bikain eta eragin handieneko bat dela esan izan da.\nZinema sobietarrak eragin handia izan zuen Frantzian 1924tik 1930era ugaritu ziren higikunde abangoardiazaleen artean.\nBatetik, zinema abstraktua zegoen, forma hutsezkoa, erritmoan oinarritua ; Viking Eggeling, Hans Richter, Walter Ruttmann eta Fernand Leger izan ziren zinema mota horren eragileak. Surrealismoak eragin handiagoa izan zuen, amets giroko film esperimentalen bidez : \"La Coquille et le clergyman\" (Germaine Dulac, 1926), \"L' Etoile de mer\" (Man Ray, 1928), eta, batez ere, Luis Bu\u00f1uel espainiarraren lanak.\nEstatu Batuak.\nMerkatuaren aldetik herrialde hura zen jaun eta jabe munduan: izarren sistemak arrakasta handia zuen, indar handiko mitoak zituen sortuak, baita kontatzeko modu soil baina zuzenak ere. 1920ko hamarkadan, AEBtan bere historian inoiz egindako film kopururik handiena lortu zuten, urtero 800 film luze ginez, hau da, munduko %82a orduan. Arrakasta hark hainbat ardatz izan zuen: Cecil B. DeMillek gorpuzten zuen zinema ikusgarri handizalea \"The Ten Commandments\", 1923) ; zinema komikoa -Charles Chaplin (\"The Gold Rush\", 1925, \"The Circus\" (1928) eta Buster Keaton (\"The General\", 1926); marrazki bizidunak: Felix The Cat (1928), Popeye, Betty Boop, Walt Disneyren filmak... ; garai hartan hasi ziren baita ere filmegintzan gerora ospe handia izango zuten filmegile batzuk : King Vidor, John Ford, Howard Hawks; eragin berezia izan zuten aldi hartako Estatu Batuetako zinemagintzan Europatik etorritako filmegileek, alemanek eta suediarrek batez ere; Sj\u00f6str\u00f6m suediarra (\"The Wind\", 1928), Greta Garbo suediar aktore mito bihurtua, Ernst Lubitsch komediaren maisua, Murnau arestian aipatua (\"Tabu\", 1928), Josef von Sternberg (\"Underworld\", 1927), eta, batez ere, Erich von Stroheim aktore eta filmegile austriarra, gizarte burgesaren kritikatzaile amorratua (\"Greed\", 1923).\nZinema ahostuna (1929-1939).\n\"The Jazz Singer\" (\"Jazz abelsaria\", 1927, Aland Crosland) film musikalak izan zuen arrakasta handiak bidea ireki zion zinema ahostunari. Lehenengo film horrek film musikal ugari ekarri zituen atzetik; aldi berean kamerak muga handiak izan zituen mugitzeko, blindaje astunak baitzituen zaratarik ez ateratzeko.\nGarai mutuko filmegile askok kaltegarri iritzi zioten hitzari, antzerki filmatu bihurtzen zuelakoan zinema, eta muntaketaren sormenezko zeregina gutxiesten zuelakoan.\nBaina ikusleek oso harrena ona egin zioten zinema berri hari, eta hark sortutako opereta eta musikalei. Hizkuntza eragozpen izan zuen hasieran zinema ahostunak, baina arazo hori hainbat hizkuntzatan eginiko bertsioekin eta bikoizketaren eta azpitituluen bidez konpondu zen. Zinema bostuna sortzearekin musika, zaratak eta isiltasuna bera baliabide adierazgarri bihurtu ziren, hizketarekin batera.\nEstatu Batuetako zinemak arrakasta handiko bi genero sortu zituen garai hartan : gangsterren filmak -\"Scarface\" (Howard Hawks, 1931), \"Little Caesar\" (Mervyn Le Roy, 1930)-, eta komedia -Ernst Lubitsch, Frank Capra-. Geroxeago, Rooseveltek bultzatutako \"New Deal\" politikaren eraginez, eta Hays autozentsurako kodea indarrean jarri izanagatik, gizarte gaien kritikazko film bikainak egin ziren : \"Modern Times\" (Charles Chaplin, 1936), \"Fury\" (Fritz Lang, 1936), \"Dead End\" (William Wyler, 1937), \"Our Daily Bread\" (King Vidor, 1935).\nHamarraldi hartan gailendu ziren, besteak beste, Frank Capra, King Vidor, Howard Hawks, John Ford eta William Wyler. John Fordek arrakasta handia izan zuen \"The Informer\" (1935) filmarekin, eta \"Stagecoach\" filmarekin bide berriak urratu zituen western generoan, genero horretan maisu izan zelarik. William Wylerrek eremu sakoneraren teknika eta plano-sekuentziarena landu zituen, eta erabat alboratu zuen zinema mutuaren teknika : \"Jezebel\" (1938), \"Wuthering Heights\" (1939), \"The Little Foxes\" (1941).\nUmorezko zinemaren alorrean, garai mutuko komiko batzuek, Buster Keatonek adibidez, ez zuten ezer aipagarririk egin zinema ahostunaren garaian; beste batzuek, berriz, egin zuten film bikainik aro berri horretan ere : Charles Chaplin (\"City Lights\", 1932), Harold Lloyd (\"Movie Crazy\", 1932) ; komiko berriak ere agertu ziren : Oliver Hardy eta Stan Laurel bikotea, eta Marx anaiak. Marrazki bizidunek ere bultzada handia izan zuten, batik bat Walt Disneyren produkzio industrialaren eraginez (\"Snow White and the Seven Dwarfs\").\nEuropa.\nAlemanian U.F.A. produkzio etxe indartsuaren babespean egin zituen zinema ahostunak lehen urratsak, etxe horrek bere sistema berezia sortu baitzuen zinema ahostuna filmatzeko. Josef von Sternbergen \"Der blaue Engel\" (1930) filmak arrakasta handia izan zuen mundu osoan. G. W. Pabstek \"Westfront 1918\" (1930) film antimilitarista egin zuen, eta Fritz Langek gaizkileen giroa erabili zuen gizarte eta politika gaiak lantzeko : \"M\" (1931), \"Das Testament des Dr. Mabuse\" (1932). Aitzitik, Arnold Fanck doktoreak mendiko zinema heroikoa landu zuen, nazien zinema epikoaren aitzindari, \"St\u00fcrme \u00fcber dem Mont Blanc\" (1930), eta Leni Riefenstahl argazkilariak bi film bikain egin zituen nazien pentsamoldea bete-betean oinarri harturik : \"Triumph des Willens\" (1935), \"Olympia 2. Teil \u2014 Fest der Sch\u00f6nheit\" (1937).\nNaziek aginpidea hartu zutenean filmegile bikain askok Alemaniatik alde egin zuen : Fritz Lang, Max Oph\u00fcls, Robert Wiene, Paul Czinner eta William Dieterle.\nFrantzian ez zen hots sistema berezirik sortu, eta beraz frantses zinema alderdi horretatik Estatu Batuen eta Alemaniaren mende egon zen. Mendetasunezko egoera hartan bi filmegile gailendu zuren Frantzian 1930 urte inguruan : Jean Vigo abangoardiazale, sailkaezina eta inkonformista, bi film luze guztiz ere berezi eta bikain egin zituena -\"Z\u00e9ro de conduite\" (1933) eta \"L'Atalante\" (1934)- ; eta Ren\u00e9 Clair -\"\u00c0 nous la libert\u00e9\" (1932), \"Le dernier milliardaire\" (1934)-. Naturalismoa izan zen ordea Bigarren Mundu gerra aurretik Frantzian sortu zen higikunderik bereziena, herri xehearen historiak kontatzen zituena ; Marcel Carn\u00e9, Jacques Feyder eta Julien Duvivier izan ziren higikunde horretako filmegile nagusiak, eta Jean Gabin haien film askotako protagonista: \"Le Grand Jeu\" (Feyder, 1934), \"Le Quai des brumes\" (Carn\u00e9, 1938), \"P\u00e9p\u00e9 le Moko\" (Duvivier, 1936). Naturalismoaren ildo horretan, baina politikaren aldetik konpromiso handiagoko errealismoz Jean Renoir zinemagile handia nabarmendu zen : \"Toni\" (1935), \"Les Bas-fonds\" (1936), \"La Grande Illusion\" (1937), \"La R\u00e8gle du jeu\" (1939).\nBigarren Mundu Gerra (1939-1945).\nOro har, gerrak etena ekarri zuen zineenaren produkziora, baliabide guztiak gerrara bideratu baitziren. Estatu Batuetan filmegintzak bi alderdi izan zituen, batetik propaganda hutsezko filmak eta gerra gai harturlli eginak, eta, bestetik, gerrak zuzenean baldintzatu ez zituen filmak. Filmegile bikain askok lan egin zuen Estatu Batuetako gudarostearentzat, besteak beste \"Why We Fight\" dokumental sailean (Frank Capra, John Ford, William Wyler, John Huston). Gerran oinarritutako fikziozko filmen artean aipagarriak dira : \"The Great Dictator\" - (Charles Chaplin, 1940), \"Mrs. Miniver\" (William Wyler, 1942), \"Air Force\" (Howard Hawks, 1943), \"Casablanca\" (Michael Curtiz, 1943), \"Objective, Burma!\" (Raoul Walsh, 1945); Ernst Lubitschek nazien aurkako satira paregabe bat egin zuen 1942an : \"To Be or Not to Be\".\nBestalde, gerra garaian garrantzi eta eragin handiko filmegile batzuek film bikainak egin zituzten. John Fordek gizarte arazoei buruzko bi maisulan egin zituen : \"The Grapes of Wrath\" (1940) eta \"How Green Was My Valley\" (1941). Orson Wellesen \"Citizen Kane\" ( 1941) filmak zeharo irauli zuen zinema : oso hurbileko kamera objektiboak erabiliz, kamera angelu bitxien bidez, planosekuentziaren erabilera berrizaleaz, kameraren mugimendu eta argiaren erabilera bereziaz, berrikuntza tekniko guztiak bildu zituen film horretan eta hurrengoan (\"The Magnificent Ambersons\", 1942), bide berriak urratu zituen eta zinema egiteko era aldatu zuen. Garai honetakoa da orobat aurreko hamarraldian sortua zen genero beltzari bultzada handia eman zion film bikain bat, John Hustonen \"The Maltese Falcon\" (1941), Dashiell Hammett idazlearen eleberrian oinarritua. Alfred Hitchcock, ingeles filmegile Estatu Batuetan bizileku hartua ere, orduan hasi zen ospea hartzen bere film batzuei esker : \"Shadow of a Doubt\" (1942), \"Spellbound\" (1945).\nIngalaterran indar handia hartu zuen dokumentalak, gerra egoera haren ispilu izan baitzen. Dokumentalerako joera horrek eragina izan zuen gerrako fikziozko filmetan ere : \"In Which We Serve\" (No\u00ebl Coward, 1942). Bestelako filmerik ere egin zen urte haietan Ingalaterran, \"The Thief of Bagdad\" (Michael Powell, 1940), \"Brief Encounter\" - (David Lean, 1945).\nSobietar Batasunean zinemak etenaldi bat izan zuen 1941ean, estudioak ekialderantz eraman behar izan zituzten, eta ia gerrako dokumentalik baizik ez zen egin, harik eta Stalingradoko garaipenaren ondoren pixkanaka-pixkanaka fikziozko filmak egiten hasi ziren arte ; Eisensteinek 1945ean bukatu zuen \"\u0418\u0432\u0430\u043d \u0413\u0440\u043e\u0437\u043d\u044b\u0439, Ivan Grozniy\", Ivan Izugarriari buruzko filma bi partetan egina, film barrokoa eta espresionista ; Prokofieven musikari loturik, zinemaren mintzaira berri baten saioa izan zen.\nFrantzian oso bestelako egoera zegoen, alemanek beretua baitzeukaten. Filmek ez zuten gerraren inongo aipamenik egiten.\nTestuinguru horretan, aipagarriak dira Marcel Carn\u00e9k eginiko \"Les Enfants du Paradis\" (1945), Jacques Prevertek idatzia ; Henri-Georges Clouzoten \"L'Assassin habite au 21\" (1942) eta \"Le Corbeau\" (1943) polizia filmak; eta Jacques Beckeren \"Dernier Atout\" (1942). Aipagarria da baita ere Danimarkan, nazien mendean, Carl Theodor Dreyerek inkisizioari buruz egin zuen filma : \"Vredens Dag\" (1940).\nGerraondoa (1945-1960).\nBigarren Mundu gerraren bukaerak aldaketa handiak ekarri zituen zinemara. Teknikaren aldetik, kolorezko filma eta pantaila handia nagusituz joan ziren pixkanaka-pixkanaka.\nZinemaren produkzioak indar handia hartu zuen Asian (Japonia, India, Hong Kong), eta Latin Amerikan (Mexiko, Brasil, Argentina), eta ez bakarrik ordu arte bezala Estatu Batuetan eta Europan. Finantzen aldetik, nazioarteko koprodukzioen sistema jani zen abian. Orduan sortu ziren baita ere zinemaldiak, filmen erak ustoki eta azoka gisa (Cannes, Venezia, Berlin), eta era hartara ezagutu ziren ordu arte zinemagintzan indar handirik izan ez zuten herrialdeetako filmak.\nEstatu Batuak.\nEstatu Batuetan zinemak gorabehera handiak izan zituen gerraondoan. Alde batetik, justizia sailak Hollywoodeko produkzio etxe handien jarduera monopolisten aurka egin zuen, eta filmen produkzioa eta filmen emanaldia bereiziarazi zien. Bestalde, McCarthy senatariak komunismoaren aurkako ekinaldi bat egin zuen haren ustez Estatu Batuen aurkako jarduerak eta pertsonak zirenak zinematik uxatzeko. Ekinaldi horren ondorioz filmegile, aktore, eta idazle asko komunistatzat salatu zituzten eta ez zieten industria hartan lan egiten utzi.\nZerrenda beltzek eragin handia izan zuten, eta izu handia eragin zuten lanbide hartan ziharduten artista askorengan. Aipagarria da Elia Kazanen kasua, alderdi komunistako bere kideak salatu baitzituen, eta salatariaren eredu gisa geratu baitzen. Bestalde, telebistaren konkurrentziak eragin handia izan zuen zinemaren produkzioan. Baina hala eta guztiz ere Estatu Batuetako zinemak gailen jarraitzen zuen mundu osoan, bere banaketa sare indartsuari esker batez ere.\nHamarraldi horretan zinema beltzak indar handia izan zuen; indarkeriaren eta erotismoaren bidez gizarte ustel baten irudia ematen zuen, Estatu Batuetako garai hartako gizartearen ispilu, eta nobela beltzeko idazle nagusiak egokituz: \"Gilda\" (Charles Vidor, 1946), \"The Lady from Shanghai\" (Orson Welles, 1947), \"Crossfire\" (Edward Dmytryk, 1947), \"The Asphalt Jungle\" (John Huston, 1950).\nAipagarriak dira garai hartako filmegile hauen lanak : John Huston -\"The Treasure of the Sierra Madre\" (1947), \"Key Largo\" (1948) ; \"The African Queen\" (1952)- ; Elia Kazan - \"A Streetcar Named Desire\" ( 1951), \"Viva Zapata!\" (1952), \"On the Waterfront\"(1954)- ; Billy Wilder- \"The Lost Weekend\" ( 1945), \"A Foreign Affair\" (1948), \"Sunset Boulevard\" (1950)- ; Fred Zinnemann -\"High Noon\" (1952), \"From Here to Eternity\" (1953)-; Nicholas Ray (\"Johnny Guitar\", 1953) ; Alfred Hitchcock (\"Strangers on a Train\", 1951). Komedia musikala berritu egin zen 1951z geroztik, batez ere bi filmen eraginez : \"An American in Paris\" (Vincent Minnelli, 1951) eta \"Singin' in the Rain\" (Stanley Donen, Gene Kelly, 1952).\nJoera errealista eta gizartearekiko kritiko horren aurrean, superprodukzio sasihistorikoek indar handia izan zuten: \"Quo Vadis\" (Mervyn Le Roy, 1950), \"The Ten Comandments\" (Cecil B. De Mille, 1956), \"Ben Hur\" (William Wyler, 1959). Westernak indarrean jarraitu zuen oraindik bolada batean, batez ere John Forden maisulanei esker : \"My Darling Clementine\" (1946), \"Fort Apache\" ( 1947), \"The man Who Shot Liberly Valance\" (1961).\n1950 inguru hartan sortu zen zientzia fikziozko generoa, gizarte nahasmenen eta aurreramendu teknologikoen arriskuaz aurreramendu zuena : \"The Day the Earth Stood Still\" (Robert Wise, 1951), \"The Incredible Shrinking Maiz\" (Jack Arnold, 1957).\nNeoerrealismoa.\nItalian sortutako neoerrealismoa izan zen gerraondoko higikunde aipagarrienetako bat. Egiantzekotasuna harturik helburu, eta errusiar zinemaren eta britainiar dokumentalismoaren eraginez, higikunde horrek gizarte kezkak adierazten zituen, herri xehearen historiak kontaturik ; horretarako agertoki naturalak baliatu zituen, eta uko egin zien aktore profesional, dekoratu, makillaje eta gainerakoei. Aurreneko filma \"Roma, citt\u00e0 aperta\" izan zen (Rossellini, 1945) ; erresistentziari buruzko drama zen, eta eragin handia izan zuen mundu osoan. Haren ondoren egin zituen \"Pais\u00e0\" (1946), \"Germania anno zero\" (1948), \"Stromboli, terra di Dio\" (1950), \"Viaggio in Italia\" (1953). Rossellinirekin batera, Vittorio de Sica -\"Ladri di biciclette\" (1948), \"Miracolo a Milano\" (1951)- eta Luchino Visconti -\"La terra trema\" ( 1948), \"Senso\" (1954)- izan ziren neoerrealismoaren adierazle nagusiak. Alberto Lattuada, Pietro Gerroi, Luigi Zampa eta Giuseppe de Santis filmegileek neoerrealismoaren beste alderdi batzuk landu zituzten. Guztiz berezia izan zen Federico Fellinik \"La strada\" (1954) filmean egin zuen ekarria. Neoerrealismoaren ondoren italiar erako komedia etorri zen; Luigi Comenciniren \"Pane, amore e fantasia\" (1953) filmak eman zion hasiera, eta ikusleen harrera ezin hobea izan zuen zinema joera hark \"star-system\" bat finkatu zuen aldi berean Italian.\n\"Nouvelle Vague\" eta \"Free Cinema\".\nFrantzian gerrak, eten handia ekarri bazuen zinemara, ez zuen isla handirik izan filmetan. Film gehienak gerra aurreko zinegile berberak eginak izan ziren, kalitate handiko filmak ziren oro har, baina ez zuten berrikuntza handirik ekarri harik eta higikundea sortu zen arte.\nFilmegile horien artean aipagarriak dira : Ren\u00e9 Cl\u00e9ment (\"Les Maudits\", 1947 ; \"Jeux interdits\", 1952) ; Ren\u00e9 Clair (\"Le silence est d'or\", 1947 ; \"Porte des Lilas\", 1957) ; Jean Renoir (\"Le Fleuve\", 1951 ; \"Le Carrosse d'or\"; 1952 ; \"French Cancan\", 1954) ; Marcel Carn\u00e9 (\"Les Portes de la nuit\", 1946 ; \"Les Tricheurs\", 1958) ; Jean Cocteau (\"La Belle et la B\u00eate\", 1945 ; \"Le testament d'Orph\u00e9e\", 1960) ; Henri-Georges Clouzot (\"Quai des Orf\u00e8vres\",1947 ; \"Le Salaire de la peur\", 1952) ; Jacques Becker, (\"Casque d'or\", 1952 ; \"Le Trou\", 1960). Aipatu beharra dago baita ere Jacques Tatiren umorezko film ia mutu eta oso bereziak : \"Jour de f\u00eate\" (1949), \"Les Vacances de monsieur Hulot\" (1953).\n\"Cahiers du Cinema\" aldizkariaren inguruan bildutako kritikari talde batek indarrean zegoen zinemaren akademizismoa arbuiatu zuen, eta \"egilearen zinema\"ren alde egin zuen. 1956tik 1959ra filmegile berri batzuek beren lehen filmak egin zituzten, eta haien ekarri berrizaleari \"Nouvelle Vague\" deitu zitzaion. Hauek ziren zuzendari aipagarrienak : Roger Vadim (\"Et Dieu\u2026 cr\u00e9a la femme\", 1956), Claude Chabrol (\"Le Beau Serge\", 1958), Fran\u00e7ois Truffaut (\"Les Quatre Cents Coups\", 1959), Alain Resnais (\"Hiroshima mon amour\", 1959), Jean-Luc Godard (\"\u00c0 bout de souffle\", 1960). Higikunde horrek frantses zinema zaharkitua astindu eta asaldatu bazuen ere, ez zuen joera bateratu gisa iraun, eta filmegile haiek zeinek bere bidea hartu zuen berehala.\nIngalaterran, batetik, Laurence Olivierrek egin zituen Shakespeareren egokipenek sona handia izan zuten (\"Henrike V.a\", 1944; \"Hamlet\", 1948 ; \"Rikardo III.a\", 1955. Bestetik, aipagarriak dira filmegile jakin batzuen lanak David Lean (\"Oliver Twist\", 1947 ; \"The Bridge on the River Kwai\", 1957); Carol Reed (\"The Third Man\", 1949); Ealing produkzio etxearen komediak, gehienak Alec Guinness aktorea zutelarik protagonista (\"The Man in the White Suit\", 1951). \"Free Cinema\" higikundeak berrikuntza ekarri zuen Ingalaterrako filmagintzara ; filmegile haiek herri xehearen arazoak eta kezkak adieraziko zituen zinemaren alde zeuden, eta ildo horretatik bultzada handia eman zioten dokumentalari, ikuspegi garratz eta ezkorraz. Higikunde honetakoak dira Toni Richardson (\"Look Back in Anger\", 1959), Karel Reisz (\"Saturday Night and Sunday Morning\", 1961), Lindsay Anderson (\"if...\", 1968).\nZinema beste herrialde batzuetan.\nBigarren Mundu Gerra ondoko 1940ko hamarkada eta hurrengoa, 1950eko hamarkada, ingelesa ez den zinemaren 'Urrezko Aroa' izan zen, batez ere Asiako zineman.\nEspainian zinema oso egoera kaskarrean zegoen, bai gerraondoko krisi ekonomiko latzagatik eta bai Francoren zentsura gogorragatik . Film folklorikoak eta sasihistorikoak ziren gehienak, harik eta Juan Antonio Bardem eta Luis Garc\u00eda Berlanga filmegileek 1950eko hamarraldian nolabaiteko berrikuntza ekarri zuten arte; Bardemenek italiar neoerrealismoaren bidea jorratu zuen eta Berlangak umorea eta satira : \"Bienvenido, Mister Marshall\" (Berlanga, 1952), \"C\u00f3micos\" (Bardern, 1953), \"Calabuch\"' (Berlanga, 1956), etab. Hamarraldi horren bukaeran beste bi filmegile berrizale agertu ziren : Marco Ferreri italiarra, Rafael Azcona idazlearekin batera tenore beltza landu zuena -\"El pisito\" (1958), \"El cochecito\" (1960)- eta Carlos Saura (\"Los golfos\", 1958).\nEskandinaviako zinemagintzak ere berpizte bat izan zuen gerra ondoren, batez ere Ingmar Bergman filmegileari esker. Pertsonaren barne liskarrak izan ziren haren lanaren ardatz nagusia, baita erlijio krisia ere : \"Det sjunde inseglet\" eta \"Smultronst\u00e4llet\" (1957). Aipagarria da baita ere Alf Sj\u00f6berg suediarra : \"Hets\" (1944), \"Fr\u00f6ken Julie\" (1950). Luzaroan tiletik egin gabe egona, Dreyer maisuak bi film handi egin zituen aldi horretan : \"Ordet\" (1955), \"Gertrud\" (1964).\nLuis Bu\u00f1uel Mexikon bizileku hartutako espainiarrak eragin handia izan zuen Mexikoko zinemagintzan, nahiz Espainian eta Frantzian ere lan egin zuen geroztik. Haren zinema kritikoa eta berrizalea zen, eta ukitu surrealistak zituen : \"Los olvidados\" (1950), \"Nazar\u00edn\" (1958). Emilio Fern\u00e1ndez filmegile mexikarra izan zen Mexikoko zinemako beste oinarria, beste maila batean, eredu ohiturazaleari jarraiturik. Argentinan aipagarriak dira Leopoldo Torre Nilson, Lucas Demare eta Fernando Ayala zuzendarien filmak. Brasilen Lima Barretok 1953an egin zuen \"O Cangaceiro\" filmak arrakasta handia izan zuen mundu osoan. 1960 inguruan filmegile talde batek (Ruy Guerra, Glauber Rocha, Joaquim Pedro de Andrade.. \"Cinema Novo\" deritzan higikundea sortu zuen: kolonialismoaren aurkako joeraren baitan, garai haietako kultura eta politika giroaren eraginez, bide berriak urratu zituen eta hats berria eman zion Brasilgo zinemagintzari .\nJaponiako fimegintza hasiera-hasieratik oparoa izan bazen ere, 1951 arte ez zen mundu osoan ezagutu, harik eta Akira Kurosawak Veneziako zinemaldiko lehen saria jaso eta zinemazaleak harrituta utzi zituen arte \"Rashomon\" filmarekin. Kurosawarekin batera -\"Shichinin no samurai\" (1954)- Yasujiro Ozu eta Kenji Mizoguchi dira japoniar filmegile nagusiak. Ozuk familiako giroa hartu zuen ia gai bakartzat; filmatzeko era guztiz ere bereziak, alferrikako apaindurarik gabe, eta denboraren eta espazioaren ikuskerak mundu osoko zinemaren maisu bihurtu zuten Ozu -\"Munekata ky\u014ddai\" (1950), \"T\u014dky\u014d Monogatari\" (1953)-. Mizoguchi ere maisu handia izan zen, estilo berezi bat landu zuen bere film ugarietan, eremu sakonera eta plano-sekuentzia harturik ardatz: \"Ugetsu Monogatari\" (1953), \"Sansh\u014d Day\u016b\" (1954). Aipagarriak dira baita ere Kon Ichikawa, Mikio Naruse eta Shohei Imamura zinemagileak, beste askoren artean .\nIndiatik, berriz, munduko film produkzio handiena hangoa izan arren, oso gutxi ezagutzen da mendebaldean, ezpada Satyajit Ray eta Bimal Roy filmegileen lanak.\n1960-1980.\nZinemak ordu arteko joerari eutsi zion oro har. Izan zen hala ere aldaketarik, Estatu Batuetako zinema berriz ere nagusitu zen, tokian tokiko filmegintzak bolada batez gora egin arren. 1960-1970eko gizarte eta ohitura aldaketek eragina izan zuten zineman. Zinema politiko kritikoak indarra hartu zuen autore zinemaren goraldiarekin batera ; aldi berean, produkzio etxe handiek hondamenei buruzko filmak egin zituzten hasieran, eta gero zientzia fikziozkoak eta espaziokoak, eta dirutza handiak irabazi zituzten.\nZinema ikusgarri, ihesbide hutsezko eta irabazi handiko horrekin batera, herrialde jakin batzuetan oso bestelako iritzi eta asmoetako filmegileak eta joerak sortu ziren . Hala, Alemanian zinemagileen belaunaldi herri batek zeresan handia eman zuen 1970eko hamarraldian. Baita suitzar filmegile batzuek ere (Tanner, Goretta, Schmid).\nSobietar zineman zuzendari gutxi batzuk zeuden zinema ofizialaren zurruntasunetik kanpo (Tarkovski, Kontxalovski), eta Europako ekialdean sortu ziren filmegile berezienak (Polanski, Milo\u0161 Forman, Du\u0161an Makavejev) Europako mendebaldean edo Estatu Batuetan kokatu ziren azkenik.\nZinema alemanaren berpizkundea.\nLuzaroan ia emaitza nabarmenik izan gabe, zinema alemanak 1960 inguruan egin zuen gora, belaunaldi berri baten eskutik.\nZeinek bere estiloa zuen arren, kultura iturri beretsuak zituzten : folletoia, Estatu Batuetako zinema beltza, opera, kabareta, melodrama... Hauek izan ziren filmegile aipagarrienak: Volker Schl\u00f6ndorff -\"Der junge T\u00f6rless\" (1966), \"Die verlorene Ehre der Katharina Blum\" (1975)-; Alexander Kluge -' (1968)-; Rainer Werner Fassbinder, belaunaldi hartako filmegile oparoena eta agian ezagunena, Alemaniako gizartearen kronika garratza egin zuen haren filmetan -\"Die bitteren Tr\u00e4nen der Petra von Kant\" (1972), \"Angst essen Seele auf\" (1974), \"Die Ehe der Maria Braun\" (1978), \"Lili Marleen\" (1981)- ; Werner Herzog -\"Aguirre, der Zorn Gottes\" (1972), ' (1978)-; Jean-Marie Straub -\"Chronik der Anna Magdalena Bach\" (1967)-; Wim Wenders, geroztik Estatu Batuetan lan egina -\"Alice in den St\u00e4dten\" (1973), \"Der amerikanische Freund\" (1977), \"Paris, Texas\" (1984)-.\nFrantses zinema.\n\"Nouvelle Vague\" higikundea desagertu ondoren, higikunde horretako filmegile batzuek baizik ez zuten aurrera egin filmegintzan, geroztik hasitako beste batzuekin batera : Jean-Luc Godard, bilatzaile eta berritzaile amorratua -\"Alphaville\" (1965), \"Pierrot le fou\" (1965)-; Claude Chabrol, probintzietako giroen erretratugile bikaina -\"La Femme infid\u00e8le\", \"Le boucher\" (1970)- ; Fran\u00e7ois Truffaut -\"Les Quatre Cents Coups\" (1959), \"Tirez sur le pianiste\" (1960), \"La Nuit Am\u00e9ricaine\" (1973)-, Alain Resnais -\"L'Ann\u00e9e derni\u00e8re \u00e0 Marienbad\" (1961), \"La Guerre est finie\" (1965)- ; Louis Malle -\"Ascenseur pour l'\u00e9chafaud\" (1958), \"Lacombe Lucien\" (1974), \"Atlantic City\" (1980)-; Jean-Pierre Melville -\"Le Samoura\u00ef\" (1967), \"L'Arm\u00e9e des ombres\" (1969), \"Le Cercle rouge\" (1970)-.\nHalaber dira aipagarriak, Frantzian ez ezik nazioartean oso ezagunak izan baitziren, Frantziako zinemagintzan ospetsu izandako aktore batzuk : Brigitte Bardot, Jean-Paul Belmondo, Alain Delon, Michel Piccoli, Jeanne Moreau.\nEspainiako zinema.\nFranco hil aurretikako zentsurak zorrotz mugatutako zinema hartan, eta arestian aipatu diren Berlanga eta Bardean filmegileez gainera, Carlos Saura -\"La caza\" (1966), \"Ana y los lobos\" (1972), \"La prima Ang\u00e9lica\" (1974) eta Basilio Mart\u00edn Patino -\"Nueve Cartas a Berta\" (1965), \"Canciones para despu\u00e9s de una Guerra\" (1971), \"Queridisimos Verdugos\" (1974)-, nabarmendu ziren gainerako filmegile oro har eskasen artean. Bestalde, Bardemek ez zuen aurreko hamarraldiko filmen bikaintasuna berriz iritsi, eta Berlangak egin zituen bizpahiru film bikain : \"Pl\u00e1cido\" (1962), \"El Verdugo\" (1963). Giro hartan gertaera berezia izan zen Bartzelonako Eskola esan zitzaionaren sorrera, abangoardiazalea eta naturalismoaren ukatzailea; ez zuen askorik iraun, ezta harrera onegirik ere izan jendaurrean, baina hura izan zen geroztik filmegintzan buru-belarri aritutako filmegile batzuen abiapuntua : Vicente Aranda, Gonzalo Su\u00e1rez... Aipatzekoak dira baita ere Jos\u00e9 Luis Borau (\"Furtivos\", 1975), Manuel Guti\u00e9rrez Arag\u00f3n (\"Son\u00e1mbulos\", 1978), eta Ricardo Franco (\"Pascual Duarte\", 1975). Baina Luis Bu\u00f1uel da, inondik ere, espainiar filmegile ospetsuena eta bikainena. Mexikon eginiko filmen ondoren, \"Viridiana\" (1961) filmatu zuen, Espainian egin zuen film bakanetako bat, arrakasta handia sortu eta haserre handiak piztu zituen film bikaina ; geroztik Frantzian ari izan zen gehienbat : \"La Voie lact\u00e9e\" (1968), \"Belle de jour\" (1967), \"Tristana\" (1970), \"Le Charme discret de la bourgeoisie\" (1972), \"Le Fant\u00f4me de la libert\u00e9\" (1974), \"Cet obscur objet du d\u00e9sir\" (1977).\nEstatu Batuen nagusitasuna.\nEstatu Batuetako zinemak indarra galdua zuen 1950eko hamarraldian, zentsuraren eraginez, besteak beste. 1960ko hamarraldian giroa aldatzen hasia zelarik, film kritiko eta politiko asko egin ziren herrialde haren arazoen ispilu gisa (arrazakeria, gazteen protestak, Vietnamgo gerra). Ohitura eta jokabide berriek ere izan zuten eraginik komedietan, musikaletan eta \"western\"etan.\n1950eko hamarraldian filmegile askok Estatu Batuetatik alde egin zuen. Hamarraldi honetan, berriz, egoera alderantzizkoa zen. Europa ekialdeko filmegile bikain batzuek (Forman, Polanski) Estatu Batuetan hartu zuten bizilekua eta Europako mendebaleko beste batzuek (Bergman, Antonioni) film batzuk egin zituzten Estatu Batuetan .\nBigarren Mundu Gerraren ondoren sortu ziren filmegile handiek lanean jarraitu zuten: Elia Kazan \"America, America\" ( 1964), \"The Arrangement\" (1969)- ; Billy Wilder eta bere komedia garratzak -\"The Apartment\" (1960), \"Irma la Douce\" ( 1963), \"Kiss Me, Stupid\" (1964), \"The Fortune Cookie\" (1966), \"Avanti!\" (1972), \"The Front Page\" (1974); John Huston -\"The Night of the Iguana\" (1964), \"Fat City\" (1971), \"The Man Who Would Be King\" (1975)-.\nStanley Kubrick zinemaren historiako filmegile handienetako batek Estatu Batuetan egin zituen bere film gehienak, ingelesa izan arren. Genero asko landu zuen eta guztietan izan zen maisu: zinema beltza (\"The Killing\", 1956), gerrako film antimilitarista (\"Paths of Glory\", 1958), zinema historikoa (\"Spartacus\", 1961), komedia (\"Dr. Strangelove\", 1963), zientzia fikzioa (\"\", 1968), indarkeriari buruzko gizarte kronika (\"A Clockwork Orange\", 1972), zinema historikoa (\"Barry Lyndon\", 1975), beldurrezko zinema (\"The Shinning\", 1979). Produkzio etxe handiak konturatu ziren gizartea kritikatzen zuten filmak inbertsio ona zirela, eta hala ikuspegi hori zinema genero guztietan islatu zen. Garai hartako filmegile ugarien artean aipagarriak dira, besteak beste: Robert Rossen (\"The Hustler\", 1961 ; \"Lilith\", 1964); Richard Brooks (\"In Cold Blood\", 1967); Mike Nichols (\"The Graduate\", 1967) ; Arthur Penn (\"The Chase\", 1966; \"Bonnie and Clyde\", 1967; \"Little Big Man\", 1969); John Schlesinger (\"Midnight Cowboy\", 1969); Dennis Hopper (\"Easy Rider\", 1969). Bestalde, zinema musikalak bere bidea jarraitu zuen gaiez eta itxuraz eraberriturik: \"West Side Story\" (Robert Wise &amp; Jerome Robbins,1961), \"My Fair Lady\" (George Cukor, 1964), \"Hello, Dolly!\" (Gene Kelly, 1969), \"Cabaret\" (Bob Fosse, 1972), \"Hair\" (Milo\u0161 Forman). Umorezko zineman aipagarriak dira Jerry Lewis -\"The Nutty Professor\" (1963), \"The Big Mouth\" (1967)- eta Mel Brooks -\"The Producers\" (1968), \"Young Frankenstein\" (1974)-. Woody Allen kasu berezia da, lehenengo filmetako umorea tindu zuen \"Bananas\" (1971), \"Sleeper\" (1973)- eta \"Annie Hall\" (1976), \"Interiors\" ( 1978) eta \"Manhattan\",(1979) filmekin umore landuago eta garratzago baten bidez New Yorkeko goi mailako gizarte liberala aztertzeari eta kritikatzeari eman zitzaion. Hurrengo hamarraldietan du film bat, eta bide guztiz berezi bat film guztietan berdina landu izan du, Estatu Batuetan baina bai ordea Europan. Westernaren baitan, alde batetik film batzuek auzitan jarri zuten indiarren kolonizazioa,arauei jarraitzen zieten filmak egin ziren; azken joera horren jarraitzaile eragin handiko bat Sam Peckinpah izan zen: \"Ride the High Country\" (1961), \"The Wild Bunch\" (1969). Zinema independentearen alorrean aipatzekoa da John Cassavetes aktore eta zuzendaria (\"Shadows\", 1960 ; \"A Woman Under the Influence\", 1974). Eta \"undeground\" zineman edo industriatik at Jonas Mekas (\"The Brig\", 1965), Andy Warhol (Sleep, 1963) eta haren jarraitzaileak dira ezagunenak. 1970 inguruan filmegile belaunaldi berri egun ere ekinean jarraitzen duena : Francis Ford Coppola -\"The Godfather\" (1972), \"The Godfather, Part II\" (1975), \"Apocalypse Now\" (1979)- ; George Lucas \"American Graffiti\" (1973), \"Star Wars\" (1977)-; Steven Spielberg -\"Duel\" (1971), \"Jaws\" (1975), \"Close Encounters of tbe Third Kind\" (1977), \"Raiders of the Lost Ark\" (1981), \"E.T. the Extra-Terrestrial\" (1982)-; Martin Scorsese -\"Taxi Driver\" (1976), \"The Last Waltz\" (1978), \"Raging Bull\" (1979), \"After Hours\" ( 1985)-; Peter Bogdanovich \"Daisy Miller\" (1974)-. Bukatzeko, Estatu Batuetako zinemaren industriak mundu osoko filmegile bikainak erakarri zituen. Horien artean, aipagarriak dira Milo\u0161 Forman txekiarra -\"Taking Off\" (1971), \"One Flew Over the Cuckoo's Nest\" (1975), \"Ragtime\" (1981), \"Amadeus\" (1984)- ; eta Roman Polanski poloniarra -\"The Fearless Vampire Killers\"(1967),\"Rosemary's Baby\" (1968), \"Chinatown\" ( 1974)-.\nItaliako zinemaren sendotasuna.\nHauek dira, oro har, italiar zinemak bi hamarraldi horietan izan zituen ezaugarri eta joera nagusiak bidea egina zuten filmegileen gizarte sistema kritikatzen zuten film politikoak italiar komedia ; zinema erotikoa, Europako lehena produkzio kopuruan; eta zinemaren eta telebistaren (RAI) arteko lankidetza. Roberto Rossellini neoerrealismoaren maisuak fikziozko zinema utzi eta dokumental didaktikoak eta historikoak egin zituen telebistarako : \"L'Et\u00e0 del ferro\" (1965), \"La Prise de pouvoir par Louis XIV\" (1966). Federico Fellinik bere ametsezko mundu kritiko eta irudimen handikoari eman zion bide: \"8\u00bd\" (1963), \"Giulietta degli spiriti\" (1965), \"Satyricon\" (1969), \"Amarcord\" (1973), Antonioni egiten jarraitu zuen gizonen arteko inkomunikazioa harturik gai nagusitzat : \"La notte\" (1967), \"Zabriskie Point\" (1970). Viscontik une historiko nagusien deskribapena eta aristokraziaren zuen, bere ikuspegi marxista eta barrokotik : \"Il Gattopardo\" (1963), \"La caduta degli dei\" (1969), \"Morte a Venezia\" ( 1971), \"L'innocente\" (1976). Hauek dira bere film nagusiak bi hamarraldi hauetan, gero aipatuko diren Bernardo Bertolucci, Marco Ferreri eta Pier Paolo Pasoliniz gainera : Francesco Rosi -\"Salvatore Giuliano\" (1961), \"Uomini contro\" (1970), \"Il caso Mattei\" (1971)-; Elio Petri \"Indagine su un cittadino al di sopra di ogni sospetto\" (1970)- ; Liliana Cavani: \"Il portiere di notte\" (1973), polemika handia sortutakoa. Marco Bellocchio izan zen kutsu politiko garbieneko italiar filmegilea garai hartan: \"I pugni in tasca\" (1966), \"Nel nome del padre\" (1971), \"Marcia trionfale\" (1976) ; Paolo eta Vittorio Taviani anaiak : \"Allonsanfan\" (1974), \"Padre padrone\" (1976).\nPier Paolo Pasolini italiar kulturako pentsalari bikainetako bat izan zen. Bere ikuspegi marxista eta kristautik, lirika eta garraztasuna nahasi zituen eta polemika sortu zuen bazter guztietan. Haren leleen filmak baztertuen eta langileen aldeko filmak izan ziren : \"Accattone\" (1961), \"Mamma Roma\" (1962), \"Uccellacci e uccellini\" (1966). \"Il Vangelo secondo Matteo\" (1964) erlijiozko film berezia egin zuen, eta gero Greziako trajedia klasikoak egokitu zituen : \"Edipo re\" (1967), \"Medea\" (1969). Ondoren \"bizitzaren trilogia\" egin zuen : \"Il Decameron\" (1971), \"I racconti di Canterbury\" (1972), \"Il fiore delle Mille e una notte\" (1974), eta, azkenik, \"Sal\u00f2 o le 120 giornate di Sodoma\" (1970).\nMarco Ferrerik oso ibilbide bitxia izan zuen. Espainian egin zituen aurreneko filmak, eta orduz gero erakutsi zuen bere filmegintzak ezaugarri izango zuen umore beltza. Gizadiaren kontraesanak eta gizon-emakumeen arteko harremanen ezintasunak izan ziren haren filmetako ardatz batzuk: \"La Grande Bouffe\" (1972), \"L'ultima donna\" (1974), \"Ciao maschio\" (1978).\nBernardo Bertolucci italiar zinemako autorerik bikain eta ospetsuenetako bat da; hiruzpalau film egin ondoren, ospe handia izan zuen mundu osoan \"Last Tango in Paris\" (1972) eskandalua sortu zuen filmari esker. \"Novecento\" (1974-1975), bi partetan egindako filma XX. mendeko lehen 45 urteetako Italiaren kronika bat zen, langileen aldeko ikuspegitik egina. Maisulan horien ondoren, besteak beste, \"La luna\" (1979) egin zuen.\nItaliar komediak aurrera egin zuen, nahiz ez zuen aurreko hamarraldiko indarra izan; Pietro Germi, Dino Risi, Luigi Comencini izan ziren, hesteren artean, genero horren bultzatzaileak. Bestalde, garai hartan indar handia hartu zuen Italian \"spaghetti western\" zeritzan western motak, oro har kalitate eskasekoak, Sergio Leoneren filmak izan ezik : \"Per un pugno di dollari\" (1964), \"Il buono, il brutto, il cattivo\" (1966)\nGaur egungo zinema.\n1980ko hamarkadan telebista kateak ugaritzeak eta bideoa etxe askotan sartu izanak eragin handia izan zuen zineman, askoz jende gutxiago joaten zen zinema aretoetara, baina film produkzioa ez zen haatik gutxitu. Europan, zinema areto asko itxi ziren, baina haien ordez multizinemak edo areto txikiagoak sortu ziren nonahi.\nEstatu Batuetako zinemak nagusitasunari eutsi zion bai produkzioan eta bai banaketan; India bakarrik gailentzen zitzaion produzitutako film kopuruan. Zinemagintzako maisu batzuei ez zitzaien orduko filmik egiteko aukerarik eman: Billy Wilder, Joseph L. Mankiewicz, Elia Kazan. Bestalde, badira beste ezaugarri jakin batzuk ere: zinemaren ondarea berreskuratzeko saioak: film klasiko batzuk konpondu ziren eta arrakasta handiz berriz agerrarazi ziren jendaurrean: \"Napol\u00e9on\" (Abel Gance, 1927), \"Gone with the Wind\" (Victor Fleming, 1939), \"Lawrence of Arabia\" (David Lean, 1962), \"Spartacus\" (Stanley Kubrick, 1960) ; genero klasikoen halako berpizte bat: westerna: \"Dances with Wolves\" (Kevin Costner, 1990); abenturetako filmak: \"Raiders of the Lost Ark\" (Steven Spielberg (1981); gangsterren filmak : \"Goodfellas\" (Martin Scorsese, 1990); marrazki bizidunak: \"The Little Mermaid\" (John Musker &amp; Ron Clements, 1989); eta 70eko genero batzuk desagertu izana -zinema politikoa eta \"underground\" zinema- ; herrialde jakin batzuetako filmegintzaren goraldia filmegile herrien bultzadaz -Danimarka (Gabriel Axel, Bille August, Nils Malmros), Finlandia (Aki Kaurismaki, Mika Kaurismaki), Australia (Peter Weir, Bruce Beresford), Peru (Francisco Lombardi), Mali (Souleymane Ciss\u00e9), Burkina Faso (Idrissa Ouedraogo); \"Star-system\" zeritzana desagertzea ; efektu berezietako filmek hartu duten indar handia -\"Star Wars\" (George Lucas, 1977) filmak bultzada handia eman zien efektu bereziei, eta geroztik alor horrek aurreramendu handia izan du, ordenagailuen bilakaeraren eraginez batez ere, eta zientzia fikziozko filmetan batik bat : \"Blade Runner\" (Ridley Scott, 1982), \"E.T\" (Steven Spielberg, 1982), \"Back to the Future\" (Robert Zemeckis, 1985), \"Alien\" (Ridley Scott, 1979)- : film zuzendariaren gero eta garrantzi handiagoa ...\nAsko dira gaur egun ospe eta eragin handia duten zinema zuzendariak, besteak beste: Estatu Batuetan, Clint Eastwood, David Lynch, Brian De Palma, Martin Scorsese, Steven Spielberg, Oliver Stone, Tim Burton, Joel &amp; Ethan Coen, Spike Lee, Quentin Tarantino; Europan, Louis Malle, Eric Rohmer, Bertrand Tavernier, Fernando Trueba, Pedro Almodovar, Vicente Aranda, Wim Wenders, Ettore Scola, Emir Kusturica, Ridley Scott, Krzysztof Kie\u015blowski, Nikita Mikhalkov, Lars von Trier, Stephen Frears, Theo Angelopoulos; Sortaldean, Shohei Imamura, Zhang Yimou."}
{"id": "141801", "revid": "336", "url": "https://eu.wikipedia.org/wiki?curid=141801", "title": "Tetrapodo", "text": ""}
{"id": "141802", "revid": "6327", "url": "https://eu.wikipedia.org/wiki?curid=141802", "title": "Tximino sudurluzea", "text": ""}
{"id": "141803", "revid": "7883", "url": "https://eu.wikipedia.org/wiki?curid=141803", "title": "Katarrino", "text": "Katarrinoak primateen barruko Catarrhini parvorden edo multzokatzea osatzen duten tximinoen multzoa dira. Simiiformes infraordenaren bi taldeetako bat dira. Mundu Zaharreko tximinoak (Cercopithecoidea) eta gizakiak (Hominoidea) barnebiltzen ditu. Azken hori Hylobatidae edo giboietan eta Hominidae edo tximino handien artean banatzen da. Lehen gizakiei bere familia ematen zitzaion eta bere ahaide guztiak Pongidaen sartzen ziren, baina hori parafiletikoa da. Haplorrhiniren barruko azpiorden bat dira, Tarsiiformes eta Platyrrhinirekin batera (azken horiek Ameriketan bizi diren tximinoak dira).\n\"Catarrhini\" hitzak \"sudur estua\" esan nahi du, sudurzuloak beherantz orientaturik baitaude. Platyrrhini-ak bezala (\"Aotus\" generoa salbu) egunez bizi dira. Isatsak baldin badituzte, ezin dira tolestu. Azkazalak lauak dira.\nEboluzioa.\nPrimateen eboluzio-historiak 65 milioi urte hartzen ditu, gutxienez. Ezagutzen diren primate zaharrenen antzeko ugaztun espezieetako bat, \"Plesiadapis\", Ipar Amerikatik zetorren; beste bat, \"Archicebus\", Txinatik. Antzeko beste primate basal batzuk Eurasian eta Afrikan zehar hedatu ziren Paleozenoaren eta Eozenoaren baldintza tropikaletan.\nDavid R. Begunek ondorioztatu zuen primate primitiboak Eurasian loratu zirela eta tximino eta gizaki afrikarrak sortu zituen leinu batek, \"Dryopithecus\" barne, hegoalderantz emigratu zuela Europatik edo Asia mendebaldetik Afrikaraino. Biziraun zuten primateen populazio tropikalak, Kairoko hego-mendebaldean dagoen Faiyum sakonuneko Goi Eozenoko eta Behe Oligozenoko aztarnategi fosiletan ikusten direnak, gaur egungo primate espezie guztiak sortu zituen, Madagaskarko lemureak, Asiako hego-ekialdeko loriak, Afrikako galagoak eta antropoideak barne. Antropodieen barnean daude Mundu Berriko Platirrinoak eta Mundu Zaharreko katarrinoak, tximino handi guztiak, gizakiak eta beste hominido batzuk barne dituen taldea.\nLehen katarrino ezaguna \"Kamoyapithecus\" da, Eragaleiteko Goi Oligozenokoa, Rift Haran Handiaren iparraldean (Kenya), duela 24 milioi urtekoa. Bere jatorria \"Aegyptopithecus\", \"Propliopithecus\" eta \"Parapithecus\" espezieekin lotuta dagoela uste da, duela 35 milioi urte ingurukoak. 2010ean, \"Saadanius\" katarrinoen koroa-taldearen azken arbaso komunaren hurbileko ahaide gisa deskribatu zen, eta behin-behinean 29 eta 28 mya artean datatu zen, erregistro fosilean 11 milioi urteko hutsunea betetzen lagunduz.\nMiozeno goiztiarrean, duela 22 milioi urte inguru, Afrika ekialdeko zuhaitzetako katarrino mota ugariek aldez aurreko dibertsifikazio-historia luzea iradokitzen dute. Duela 20 milioi urteko talde honetako fosil oso ezagun bat \"Victoriapithecus\" da. Duela 13 milioi urte arte tximinoen leinukoak zirela uste den generoen artean, \"Proconsul\", \"Rangwapithecus\", \"Dendropithecus\", \"Limnopithecus\", \"Nacholapithecus\", \"Equatorius\", \"Nyanzapithecus\", \"Afropithecus\", \"Heliopithecus\" eta \"Kenyapithecus\" daude, guztiak ekialdeko Afrikatik etorriak.\nOso urruti dauden aztarnategietatik (\"Tavipithecus\", Namibiako labar-aztarnategietatik, eta \"Pierolapithecus\" eta \"Dryopithecus\", Frantziatik, Espainiatik eta Austriatik) datozen Miozeno ertaineko beste forma orokor batzuen presentzia Afrika osoan eta Mediterraneo arroan Miozeno goiztiar eta ertaineko erregimen klimatiko nahiko beroetan forma ugari izatearen froga da. Miozenoko hominoideoen artean gazteena, \"Oreopithecus\" izenekoa, duela 9 milioi urte datatutako Italiako ikatz aztarnategietatik dator.\nTaxonomia.\nEspezie gehienek dimorfismo sexuala dute. Gehienak, baina ez guztiak, talde sozialetan bizi dira. Afrika eta Asian aurki daitezke, eta gizakia mundu osoan zehar."}
{"id": "141804", "revid": "141803", "url": "https://eu.wikipedia.org/wiki?curid=141804", "title": "Krioklastismo", "text": "Krioklastismoa, gelifrakzioa ere deitua, uraren izozte-urtze prozesuak eragindako meteorizazio bat da.\nUra (euri-ura, adibidez) arroka bateko arrakaletan sartu ondoren, eta zeropeko tenperaturen eraginez, izoztu egiten da. Izotzak ur likidoak baino bolumen handiagoa duenez, inguratzen duen arrokari presioa eragiten dio.\nUrtze-hanpatze fenomeno honek arrakalaren tamaina handitzen du eta momentu baten buruan, arroka hautsi egiten da.\nErosio mota hau mikro eta makro eskalan gertatzen da. Mikrokrioklastismo egoera baten adibide bat hareharriaren kasua da: Ur molekulak hareharriaren poroetan sartu eta, lehenago aipatutako prozesuaren bidez, harria txikitu egiten da. Fenomeno honek izen berezi bat dauka: pikor-disgregazioa.\nMakrogelifrakzioaren kasuan, harri bloke handiak askatzen dira haitzetatik. Fenomeno hau arriskutsua izan daiteke, adibidez, bide baten gainean gertatzen delarik."}
{"id": "141805", "revid": "105290", "url": "https://eu.wikipedia.org/wiki?curid=141805", "title": "Haloklastismo", "text": "Haloklastismoa gatzen hazkuntzak eragindako meteorizazio edo erosio fenomeno bat da. Mikroeskalan zein makroeskalan eragiten du, eta beste erosio prozesuak ez bezala, \"besteak baino lokalizatuagoa\" da (adb: itsas bazterrean edo basamortuetan).\nHonako prozesu hau jarraitzen du:\n1.- Ur gazia (itsasoko ura edo mineraletan aberatsa den arroka batekin kontaktuan egon ondoren gazitutako ura) haitzaren arrakaletan sartzen da.\n2.- Ura lurrundu egiten da gatza hauspeatuz.\n3.- Gatzek aireko hezetasuna hartzen dute (hidroskopikoak baitira) eta krioklastismoaren kasuan bezala, hanpatu egiten dira.\n4.- Gatzen bolumen handitze horrek presioa sortzen du arrokaren barnean, eta apurtu egiten da.\nAireko H2O molekulak harrapatzeko gaitasuna duten gatz hauei ebaporita deitzen zaie. Ebaporitak dira, adibidez, kloruroak (NaCl edo Halita -sukaldeko gatza-) eta sulfatoak (CaSO4 edo sulfato kaltzikoa -igeltsua-)."}
{"id": "141806", "revid": "448", "url": "https://eu.wikipedia.org/wiki?curid=141806", "title": "Euskal ahozko literatura", "text": ""}
{"id": "141808", "revid": "105290", "url": "https://eu.wikipedia.org/wiki?curid=141808", "title": "Hidroklastismo", "text": "Hidroklastismoa hezetasun-lehorte txandaketak eragindako meteorizazioa edo erosioa da. Prozesu hau ez da edozein materialetan gertatzen: buztinetan soilik.\nBuztin horietako bat montmorillonita da; haren barnean ura sartzen uzten du eta Krioklastismoan edo Haloklastismoan gertatzen den fenomemo bera errepikatzen da: buztina bolumenez handitzen da, gainean eta azpian eduki litzazkeen arroka geruzei presioa eginez (Makrohidroklastismo kasu bat litzateke hau). Eskala mikroskopikoan, aldiz, adibide hau dugu: Hidrolisi bidez, feldespato batzuk buztin bihurtzen dira; hanpatuz eta gero uzkurtuz, arroka mikroeskalan hausten dute."}
{"id": "141809", "revid": "105290", "url": "https://eu.wikipedia.org/wiki?curid=141809", "title": "Deskonpresio (geologia)", "text": "Deskonpresioa sakoneran zeuden arrokak azaleratzean gertatzen da. Arroka hauek zuten presioa bortizki apaltzen da eta honen ondorioz hedatu egiten dira, arrakalak sortuz. Honi orri-egitura deritzo. Meteorizazio fisiko mota bat da.\nDeskonpresio adibide bat diapiroen kasua litzateke."}
{"id": "141811", "revid": "17", "url": "https://eu.wikipedia.org/wiki?curid=141811", "title": "Deskonpresio", "text": ""}
{"id": "141812", "revid": "105290", "url": "https://eu.wikipedia.org/wiki?curid=141812", "title": "Hidratazio (geologia)", "text": "Geologian, Hidratazioa meteorizazio kimiko bat da. Material batek ur molekulak hartzean, beste mineral bat bihurtzean datza.\nMateriala, transformatzeaz gain, hedatu ere egiten da. Adb: tuneletako paretak dilatatzen direnean, etb.)\nAdb: Anhidrita eta igeltsuaren kasua, edo hematita eta linpuritaren kasua."}
{"id": "141813", "revid": "17", "url": "https://eu.wikipedia.org/wiki?curid=141813", "title": "Hidratazio", "text": ""}
{"id": "141815", "revid": "105290", "url": "https://eu.wikipedia.org/wiki?curid=141815", "title": "Karbonatazio", "text": "Karbonatazioa meteorizazio kimiko bat da, paisai karstikoetan soilik gertatzen dena. Uretan disolbaturiko CO2 molekulek CaCO3 kareharrian egindako eraso azidoan datza.\nH2O + CO2 -&gt; H2CO3 azido karbonikoa izanki:\nCaCO3 + H2CO3 &lt;-&gt; Ca^(2+) + 2HCO3^(-)"}
{"id": "141816", "revid": "56334", "url": "https://eu.wikipedia.org/wiki?curid=141816", "title": "Joxe Mari Korta", "text": "Joxe Mari Korta Uranga (Zestoa, Gipuzkoa, 1943ko azaroaren 17a - 2000ko abuztuaren 8a) enpresaburua eta ADEGIko (Gipuzkoako Enpresaburuen Elkartea) presidentea izan zen 1994 eta 2000 bitartean. Elkartearen presidentea zen ETAk erail zuenean. Kortak, ADEGIko presidentetzatik, alderdien arteko akordioetarako deia egin zuen.\nBiografia.\nArroan jaio zen, Erkisketa Goikoa baserrian, 11 anai-arrebako familian. Familia abertzalea zuen, EAJren ingurukoa. Lehen ikasketak Arroako eta Zestoako eskoletan egin zituen. 1956an Donostiako Apaizgaitegian sartu zen, eta Filosofia eta Giza Zientzia ikasketak egin zituen han. 1966an Apaizgaitegia utzi ondoren, komertzial lanean jardun zuen. 1971. urtean bere bi anaiek sortutako Korta SA enpresan hasi zen lanean, lehenik Zumaiako Narrondo auzoan eta 1999az geroztik Zumaiako bertako Gorostiaga industriagunean. Makina-tresnen alorrerako doitasunezko piezak egiten dituzte enpresa horretan, eta esportazio-ahalmen handia du, Europa, Asia eta Amerikako hainbat merkatutan sartuta baitago.\n32 urterekin ADEGI Gipuzkoako enpresaburuen elkarteko zuzendaritza taldean sartu zen. 1994. urtean ADEGIko lehendakari izendatu zuten, Tomas Aritzetaren ordez, eta 1997. eta 2000. urteetan bere karguan berretsi zuten. Elkarteko zuzendaritza-kontseiluko eta batzorde betearazleko kide ere bazen 1980tik aurrera. Beste hainbat ekimenetan ere parte hartu zuen, besteak beste, Elkargi Berme Elkarkariko Sozietatearekin eta Enpresaren Garapenerako Zentroarekin batera. AMT makina-tresnako fabrikatzaileen elkarteko presidente ere izan zen.\n1971ean Marian Zearretarekin ezkondu zen, eta hiru seme izan zituzten: Andoitz, Ibai eta Lander.\nMendizale eta txirrinduzale handia, Zumaiako Txirrindulari Elkarteko kide zen. Bere euskaltzaletasunak eta hezkuntzaren inguruan zuen kezkak bultzatuta, Zumaiako ikastolako lehendakari izan zen 1976 eta 1980 artean. Ikastolen Federazioko ordezkari ere bazen.\n1980ko maiatzaren 15ean, Kortaren adiskide mina zen Zeferino Pe\u00f1a ETAk erail zuen. Gertaera horrek biziki hunkitu zuen Joxe Mari Korta, eta bakearen aldeko ardura handia eragin zion. Horren erakusle dira Gipuzkoako enpresaburuek aipatu ohi duten \u00abKorta espiritua\u00bb, eta Ibarretxe lehendakariak bere egin zuen Kortaren esaldi hau: \"\u00abpara alcanzar la paz merece la pena incluso equivocarse\u00bb\" (\u00abBakea iristeko, merezi du baita huts egitea ere\u00bb). Kortak, ADEGIko presidentetzatik, alderdien arteko akordioetarako deia egin zuen.\nJoxe Mari Kortak, Brightonen eta Genevan egindako egonaldiei esker, ondo zekizkien ingelesa eta frantsesa, eta lehenagotik ikasiak zituen gaztelania eta bere ama hizkuntza, euskara.\nJoxe Mari Kortaren hilketa.\n2000. urtean, 56 urte zituela, ETAk bonba-auto baten bidez erail zuen Zumaiako Gorostiaga industriagunean, bere enpresaren aurrean.\nKortaren hilketak hautsak arrotu zituen Zumaian zein Zestoan. Hilketa gaitzesteko udalbatzarrean tentsio uneak bizi ziren Zestoako udaletxean, ezker abertzaleak hilketa gaitzesteari uko egin zionean. EAJk eta EAk, ordea, Kortaren hilketa hasieratik gaitzetsi zuten."}
{"id": "141817", "revid": "688", "url": "https://eu.wikipedia.org/wiki?curid=141817", "title": "Espeleotema", "text": "Espeleotemak (grezieratik, \"leizeetako metaketak\") edo konkrezioak karbonatazioaren ondorioz leizeetan sortutako egiturak dira. Leizeetan sortutako bigarren mailako metaketa mineral oro izendatzeko hitz zientifiko orokorra da. Egitura hauek ingurune karstikoen ezaugarriak dira, eta hainbat haitzuloetan aurkitu ditzakegu.\nUra lurzorutik pasatzean, azidotu egiten da sustraiek sortzen duten CO2-aren ondorioz. Ur azido hau kareharrira iristean, zirrikituetatik sartzen da eta berau disolbatzen du. Kaltzio bikarbonatoz (CaCO3) aberastutako ur honek hutsune bat topatzean (kobazulo bateko galeria bat, adb.), prezipitazio fenomeno bat jasaten du: CO2 gas forman askatzen da eta kaltzita sortzen da. Ur-tanten abiadura behar bezain motela bada, estalaktitak bezalako espeleotemak sortuko dira. Abiadura handian badator ura, kaltzitak isurketa itxura hartuko du."}
{"id": "141818", "revid": "201", "url": "https://eu.wikipedia.org/wiki?curid=141818", "title": "Espeleotemak", "text": ""}
{"id": "141819", "revid": "201", "url": "https://eu.wikipedia.org/wiki?curid=141819", "title": "Konkrezio", "text": ""}
{"id": "141820", "revid": "201", "url": "https://eu.wikipedia.org/wiki?curid=141820", "title": "Karstiko", "text": ""}
{"id": "141821", "revid": "15795", "url": "https://eu.wikipedia.org/wiki?curid=141821", "title": "Tapa (jakia)", "text": ""}
{"id": "141822", "revid": "201", "url": "https://eu.wikipedia.org/wiki?curid=141822", "title": "Haloklastia", "text": ""}
{"id": "141823", "revid": "201", "url": "https://eu.wikipedia.org/wiki?curid=141823", "title": "Krioklastia", "text": ""}
{"id": "141824", "revid": "201", "url": "https://eu.wikipedia.org/wiki?curid=141824", "title": "Hidroklastia", "text": ""}
{"id": "141825", "revid": "201", "url": "https://eu.wikipedia.org/wiki?curid=141825", "title": "Granitiko", "text": ""}
{"id": "141826", "revid": "105290", "url": "https://eu.wikipedia.org/wiki?curid=141826", "title": "Gazteri berria", "text": "Gazteri berria Mixel Lab\u00e9guerieren abesti bat da, Piarres Lartzabalen hitzak dituena. Lab\u00e9guerieren 1963ko diskoan kaleratu zen, eta askatasun gosez zebilen euskaldun gazteriaren himno bihurtu zen berehala.\nPiarres Lartzabalen \"Orreaga. Pastorala gisarako ikusgarria\" antzezlanean, 21. eta 22. ekitaldietan, abesti honen zatiak kantatzen dira."}
{"id": "141828", "revid": "336", "url": "https://eu.wikipedia.org/wiki?curid=141828", "title": "Gelifrakzio", "text": ""}
{"id": "141829", "revid": "2241", "url": "https://eu.wikipedia.org/wiki?curid=141829", "title": "Arroa", "text": "Arroa hitzak esanahi ugari ditu:"}
{"id": "141831", "revid": "6327", "url": "https://eu.wikipedia.org/wiki?curid=141831", "title": "Eusko abertzale", "text": ""}
{"id": "141832", "revid": "512", "url": "https://eu.wikipedia.org/wiki?curid=141832", "title": "Amerika Samoa", "text": "Amerika Samoa Ekialdeko Samoako edo Samoa Estatubatuarreko ereserkia da. Musika Napoleon Andrew Tuiteleleapagak konposatu zuen eta hitzak Mariota Tiumalu Tuiasosoporenak dira.\n1950etik lurralde honetako ereserki ofiziala da, \"The Star-Spangled Banner\" AEBetakoarekin batera."}
{"id": "141833", "revid": "2048", "url": "https://eu.wikipedia.org/wiki?curid=141833", "title": "Baskonia", "text": "Baskonia terminoa euskal komunitate kultural eta antropologikoa izendatzeko erabili izan da. Albo-erdaretan erabili izan da (latinez, espainieraz), batez ere. Euskaraz, historikoki, Euskal Herria hitza erabili izan da errealitate hori izendatzeko. Gaur egun, hala ere, erabilera mugatua du, hizkuntza kultuan erabiltzen baita batez ere, notazio historiko edo kulturalak adierazteko.\nJatorriz, \u201cBaskonia\u201d izena latinez erabilia izan zen , baskoiak bizi ziren lurraldea izendatzeko: Nafarroa eta inguruko lurralde batzuk. Gero, merovingiarren mende zegoen Baskoniako dukerria izendatzeko ere erabili zen. Kasu honetan terminoak eboluzio fonetikoa izan zuen: lehenik Wasconia eta azkenik Gascu\u00f1a (Gaskoinia) bihurtu arte.\nJatorria.\n\"Vasconia\" izena 394 urte inguruan agertzen da lehen aldiz, Paulino de Nola-k Ausoniori bidalitako gutun batean (konparazio baterako, gaztelaniazko \"Pa\u00eds Vasco\" izena ez da dokumentatzen 1818 urtera arte. Hori baino lehen Tito Livio, Plinio Zaharra, Estrabon eta Klaudio Ptolomeo historialari klasikoek aipatua zuten baskoien lurraldea, bertan bi alde bereiziz: \"Vasconum saltus\" eta \"Vasconum agrum\" .\nBisigodoen eta frankoen garaian, Tourseko Gregoriok \"Wasconia\" izena erabili zuen Ipar Euskal Herriko lurraldeak izendatzeko. Aldaera horren bilakaera fonetikotik heldu da \u201cGascu\u00f1a\u201d, \u201cGascogne\u201d edo Gaskoinia izena, Ipar Euskal Herriaren ondoko lurraldea izendatzeko.\nSaint-Severko mapamundian (XI. mendearen hasiera) \"Wasconia\" ageri da. Bere kokapena: \"Aquitania\" eta \"Gallicia\" bitartean, eta honen ondoan \"Lusitania\". Letra txikiz \"A\u017ftures\" eta \"Cantabria\" ere ageri dira. \"Francia\" izena iparralderago ageri da, \"Gallia Lugdunense\" eta \"Gallia Belgica\"ren ostean. Egilea, Estefano Garc\u00eda, Zuberoako bizkondeen familiakoa zen eta, itxuraz, Oloroeko apezpikua.\nArmando Besga-ren iritziz, mapamundi horretan ageri den \"Wasconia\" hori gaur eguneko Gaskoiniari dagokio (Ipar Euskal Herria barne). Aldiz, \"Cantabria\" izena agian Iru\u00f1eko Erresumaren izendapen bat izan daiteke (orduan Araba, Gipuzkoa, Bizkaia eta Nafarroaren zati bat barnean hartzen zituela).\nArnaud Oihenart euskal idazle eta lege-gizonak \"Notitia utriusque Vasconiae, tum Ibericae, tum Aquitanicae\" (1638) idatzi zuelarik, bi Baskonia aipatzen ditu, mugaren alde banatan kokatuak."}
{"id": "141835", "revid": "96586", "url": "https://eu.wikipedia.org/wiki?curid=141835", "title": "Lebitarrena", "text": "Lebitarrena (, \"lebitarrei dagokiena\") \"Bibliako\" Itun Zaharreko hirugarren liburua da. Bertan Israel herriko kleroak (Leviren leinuko gizonek, honengandik datorkio izena) jarraitu beharreko arau liturgikoak eta herri osoak bete beharreko garbitasun arauak eskaintzen ditu. Arau multzo hori Irteera liburuan azaldutako ituna zehatzeko gidalerroa da.\nPentateukoko liburu guztiak bezala, tradizioz Moisesek idatzitakoa zela uste izan da. Hala ere, gaur egungo Biblia aditu gehienek azken idatzia K.a. 550-400 urteen artean idatzi zela uste dute.\nLiburu honetan honako gai hauek lantzen dira: Jainkoari eskaini beharreko opariei buruzko legeak, Israelgo abadeen sagaratzea, garbitasunezko arauak eta santutasunerako legea. Lege horiek israeldarren bizitza guztia arautzen dute: janaria, higienea, sexualitatea, jaiak, gizarteko harremanak..."}
{"id": "141836", "revid": "105290", "url": "https://eu.wikipedia.org/wiki?curid=141836", "title": "Eusko Abertzale Laguntza", "text": "Eusko Abertzale Laguntza 1967ko udaberrian sortutako erakunde klandestinoa zen, diktadura frankistaren eraginez preso, erbesteratuta edota bestelako zigorren pean zeuden eusko abertzaleei laguntzea helburu zuena. Garai hartan, Euzko Abertzale Laguntza grafiarekin ere idazten zen. Emakumeak izan ziren erakundeko protagonista.\nHasieran, erakunde klandestinoetako (EAJ, ELA, Eusko Abertzale Ekintza, Jagi-Jagi eta ETA) kideak sartu ziren, erakunde horien izenean ez, baizik eta nor bere izenean. Hala ere, gerora EAJ Eusko Abertzale Laguntzatik atera zen, \u00abdirua bildu eta banatzeko bere bideak\u00bb bazituela eta.\nEusko Abertzale Laguntzak Burgosko Prozesuaren garaian egin zuen ahaleginik handiena. Izan ere, prozesuak epaituei eragin zizkien gastu guztien %\u00a090 ere ordaindu zuen.\nErakundeko kideetako bat izan zen Trifon Etxebarria \"Etarte\"."}
{"id": "141837", "revid": "336", "url": "https://eu.wikipedia.org/wiki?curid=141837", "title": "Euskal abertzale", "text": ""}
{"id": "141839", "revid": "2241", "url": "https://eu.wikipedia.org/wiki?curid=141839", "title": "Eusko Abertzale Laguntza (argipena)", "text": "Eusko Abertzale Laguntza izenak bi esanahi ditu:"}
{"id": "141844", "revid": "11782", "url": "https://eu.wikipedia.org/wiki?curid=141844", "title": "Herribildu", "text": ""}
{"id": "141846", "revid": "6327", "url": "https://eu.wikipedia.org/wiki?curid=141846", "title": "Isabel I.a Katolikoa", "text": ""}
{"id": "141847", "revid": "15795", "url": "https://eu.wikipedia.org/wiki?curid=141847", "title": "Fernando II.a Katolikoa", "text": ""}
{"id": "141857", "revid": "6327", "url": "https://eu.wikipedia.org/wiki?curid=141857", "title": "London Underground", "text": ""}
{"id": "141859", "revid": "336", "url": "https://eu.wikipedia.org/wiki?curid=141859", "title": "PLC", "text": "Kontrolatzaile logiko programagarriak edo PLC-ak () industria automatizazioan erabiltzen diren gailu elektronikoak dira.\nPLCak 1960ko hamarkadaren amaieran asmatu ziren, General Motors enpresan, industriak orduan ohikoak ziren kontrol sistemak (Erreleak, etengailuak, eta abar) ordezkatzerakoan teknologia berrietan aurkitutako konponbide eraginkorrak zirela eta.\nGaur egun kontrolatzaileek makinen, fabriken eta prozesu industrialen aribide logikoa kontrolatzeaz gain, eragiketa aritmetikoak egin ditzakete, eta baita kontrolerako estrategiak gauzatzeko seinale analogikoak maneiatu ere.\nBeraien oinarrizko egitura, ate logiko bi edo gehiagotan datza. AND edo OR ate logikoak izan ohi dira eta hauek programatzaileak egin gura den funtzio logikoaren arabera konektatu behar ditu. ABEL edo VHDL hizkuntzan programatu ohi dira, baina gaitasun handietako aplikazioetan FPGAk erabiltzen dira.\nEgun, PLCak beste kontrolatzaile batzuekin konektatu daitezke LAN edo sare lokal batean.\nAzken urteotan, automatizazio-etxeek errele logiko programagarri edo PLR () deritzeten produktuak merkaturatu dituzte. PLR direlako horiek PLCen antzekoak dira, baina hauek baino sarrera-irteera kopuru gutxiago dute. Beraz, PLRak industria arinean erabiltzen dira batez ere.\nPLC banatzaileak.\nHauek dira PLCen salmentan aritzen diren enpresa nabarmenenak:\nPLCaren egitura.\nPLCen egitura bi multzo handitan banatu daiteke: barne egitura eta kanpo egitura. Barne egitura softwareari (PUZ eta sarrera/irteeren interfazeak) dagokio eta kanpo egitura hardwareari.\nBarne egitura.\nBi dira PLC baten barne egituraren atal nagusiak: PUZ eta Sarrera/irteeren modulua(S/I).\nProzedura Unitate Zentrala (PUZ).\nHauxe dugu PLC baten zati garrantzitsu eta konplexuena, beste era batean esanda, kontrolatzailearen burmuina dela esan genezake.\nPUZ mikroprozesatzaile eta memorietan oinarrituta dago eta kontrol unitate, programatzailearen barne memoria (RAM), tenporizadore, kontagailu, errele motako barne memoria eta S/I en irudiz osotuta dago. Bere zeregina sarreren seinaleen egoera irakurtzea , kontrol programa exekutatzea eta ondoren irteerak gobernatzea da abiadura handiarekin.\nPUZaren barnean funtzio bakoitzerako erabiliko den memoria aurkituko dugu:\nSarrera eta irteeren interfazeak (S/I).\nSarreren atalak, interfazearen bidez, sarrera gailuetatik edo hargailuetatik (ibilbide amaierak, sentsoreak \u2026) datozen seinaleak PUZren hizkuntzara kodifikatzen ditu.\nHonez gain, badu zirkuitu elektronikoak babesteko zeregina ere, seinalek hauen eta hargailuen artean banaketa elektrikoa eginez.\nIrteerei dagokionez, euren zeregina sarrerek alderantzizkoa da, hau da, PUZtik datozen seinaleak deskodifikatu egiten ditu, eta hauek anplifikatu ondoren lan elementuetara (lanpara, erreleak, kontagailuak, elektrobalbulak\u2026) bidaltzen ditu. Hemen ere bada zirkuituak babesteko interfazerik.\nKanpo-gailu mota ugari existitzen direnez, S/I modulu ezberdinak daude eta bakoitza seinale mota bat kudeatzeko erabiltzen da.\nHauek dira moduluak:\nKanpo egitura.\nPLC baten kanpo egiturari buruz hitz egitean, honen itxura fisikoari, honen blokeei edo banatuta dagoen elementuei buruz egiten dugu.\nPLCen sailkapena gamaren arabera.\nGamaren arabera, PLCak hiru taldetan sailkatzen dira: Gama baxukoak, gama erdikoak eta gama altukoak.\nPLC-en aplikazio industrialak.\nPLCak aplikazio eremu oso zabala dauka bere diseinuaren ezaugarriak direla eta. Hardware eta softwarearen etengabeko eboluzioaren ondorioz, eremu hau gero eta zabalagoa da.\nFuntsezko erabilera du maniobra prozesu, kontrol eta seinalizazio prozesua beharrezkoa den hornikuntzetan. Hau dela eta, industriako eremu gehienetan parte hartzen duen gailu bat dugu kontrolatzaile logiko programagarria."}
{"id": "141860", "revid": "512", "url": "https://eu.wikipedia.org/wiki?curid=141860", "title": "Logro\u00f1o-Agoncillo aireportua", "text": "Logro\u00f1o-Agoncillo aireportua Errioxako Logro\u00f1oko hiria zerbitzatzen duen aireportua da. Aireportua Agoncillo udalerriaren eremuetan dago; hortik dator aireportuaren izena. Aireportua 2003ko maiatzean ireki zuten eta gaur egun Espainiako aire-garraio gutxien duen aireportuetako bat da.\n2012an 19.263 pertsonek erabili zuten."}
{"id": "141862", "revid": "15251", "url": "https://eu.wikipedia.org/wiki?curid=141862", "title": "Azkue Fundazioa", "text": "Azkue Fundazioa teknologia berrien bidez euskararen erabilera sustatzeko asmoz 2009. urtean sortutako fundazioa da, bereziki bizkaitarrei eta gazteei zuzendua, Bizkaiko Foru Aldundiaren, Bilboko Udalaren, Euskaltzaindiaren, EHUren eta Deustuko Unibertsitatearen arteko lankidetzarekin. Goiburu hau du: \u00abeuskara sarean josten\u00bb.\nIrekia, parte-hartzailea eta bizia izateko asmoa du, Creative Commons filosofiari jarraituz eta filosofia hori bultzatuz.\nProiektuak.\nAzkue Fundazioak proiektu hauek ditu:"}
{"id": "141868", "revid": "201", "url": "https://eu.wikipedia.org/wiki?curid=141868", "title": "Amabirjina", "text": ""}
{"id": "141870", "revid": "512", "url": "https://eu.wikipedia.org/wiki?curid=141870", "title": "Eugenio Imatz", "text": "Eugenio Imatz Etxeberria \u2014nazioartean \"\u00cdmaz Echeverr\u00eda\" erdal grafiaz ezagunagoa\u2014 (Donostia, Gipuzkoa, 1900eko ekainaren 14a - Veracruz, Mexiko, 1951ko urtarrilaren 28a) filosofo eta itzultzaile errepublikazalea izan zen.\nBizitza.\nEugenio Imatz Etxeberria Donostiako Alde Zaharrean jaio zen (Juan Bilbao kalean). Bere haurtzaroa nahiko ezezaguna da. Hilondoko semea izan zen \u2014aita hil baitzitzaion bera jaio baino hilabete batzuk lehenago\u2014, eta familia umilekoa: zortzi seme-alaba ziren. Lehenengo ikasketak udal eskoletan egin zituen eta, ondoren, lehen hezkuntza Sacre Coeur ikastetxean bukatu zuen. 1914an Udalak Zuzenbideko unibertsitate ikasketak Madrilen (Espainia) bukatzeko beka bat eman zion. Urte horietan Juan Zaragueta irakaslea ezagutu zuen eta honek Xabier Zubirirekin batera Lovainako Unibertsitatera joateko aholkua eman zion.\n1918tik 1920ra arte Lovainan (Belgika) Filosofia eta Zuzenbide Politiko Konparatua ikasi zuen. Madrilera itzuliz Zuzenbideko hirugarren kurtsoa bukatu zuen. 1921ean osasun arazo larri bat pairatu zuen: krisialdi erlijiosoak eta psikologikoak ikasketak uztera behar zuen. Osasuna errekuperatzeko asmoz Astigarragan zegoen familiako baserrira joan zen. 1922an, osasuna berreskuratuta, ikasketekin jarraitu zuen. Zuzenbidea 1924an bukatu zuen; handik aurrera jakintza arlo horrekin erabat bukatu zuen Filosofian buru-belarri murgiltzeko.\nDonostiako Udalaren beste beka bati esker eta Xabier Zubirirekin batera, Alemaniara joan zen. Han, Hilde Janhnke ezagutu zuen, eta 1932an harekin ezkondu zen. Alemaniako giroa itogarria zela eta, Madrilera joatea deliberatu zuten. Dagoeneko \"Revista de Occidente\" aldizkarirako itzulpen lan batzuk eginak zituen. Espainiako hiriburuan Jos\u00e9 Bergam\u00edn idazle katolikoa ezagutu zuen, eta urte askoan iraungo duen kolaborazioa abiatu. 1933an \"Cruz y Raya\" aldizkaria agertu zen, eta Imatz haren idazkari aritu zen; aldi hartan bertan, Ediciones del \u00c1rbol-Cruz y Rayaren argitalpenen arduraduna izatera pasatu zen. Alemanetik itzulpenak egiten jarraitu zuen, une hartako izen handien lanak gazteleraratzen: Carl Gustav Jung, Jacob Burckhandt, eta abar.\n1936an Imatz kolpisten aurka jarri zen, eta ondorioz Zaragueta eta Zubirirekiko harremanak eten zituen. Zenbait manifestu sinatu zituen, eta urte horren irailean Suitzan egindako Intelektualen Nazioarteko Batzarrean parte hartu zuen. Hurrengo urtean Idazle Antifaxisten Bigarren Nazioarteko Batzarrean parte hartu zuen. Uda horretan bere emaztearekin eta lehenengo semearekin Parisera joan zen non Espainiako Enbaxadaren Emigrazio Departamentuan lan egin zuen. 1939an, \"Junta de Cultura Espa\u00f1ola\" zelakoa sortu zen eta Imatz erakunde horren idazkaria izan zen. Junta horretan beste euskal herritar bat zegoen, Juan Larrea, bai eta Jos\u00e9 Bergam\u00edn ere, urteen poderioz hiltzera Euskal Herrira joan zen idazlea.\nUrte horren uztailean familiarekin batera Mexikora joan zen. DFn Academia Hispano-Mexicana lehendabizi eta gero El Colegio de M\u00e9xicon eta Mexikoko Unibertsitate Nazional Autonomoan aritu zen irakasle; azken horretan, Filosofiako katedradun. 1949an JCE erakundeak aldizkari berri bat sortu zuen Mexikon, Espa\u00f1a Peregrina. Han, Imatzek Larrearekin batera idatzi zuen; gainera, idazkaria ere izan zen. Halaber, Bergaminekin batera, Editorial Senecan lan egin zuen. 1941ean Fondo de Cultura Econ\u00f3mica argitaletxearekin hasi zen kolaboratzen eta bertako Departamendu Teknikoan jarraitu zuen lanean bere heriotza gertatu arte. 1946an Venezuelara joan zen, Caracasko Universidad Central delakoan lan egiteko. 1948an berriro ere Mexikora eta FCE argitaletxera itzuli zen. Poliki-poliki donostiar filosofoa depresioan erori zen, eta azkenik 1951. urtean Veracruzko hotel batean bere buruaz beste egin zuen.\nLanak.\nEugenio Imatzen lan guzti-guztiak gaztelaniaz eginak dira. Bi ataletan sailka ditzakegu:\nEugenio Imatzen lan guztiak: Colegio de M\u00e9xico delakoa Imatzen lan guztiak bi liburukitan argitaratzen ari da:"}
{"id": "141871", "revid": "6327", "url": "https://eu.wikipedia.org/wiki?curid=141871", "title": "Eugenio \u00cdmaz", "text": ""}
{"id": "141873", "revid": "42829", "url": "https://eu.wikipedia.org/wiki?curid=141873", "title": "Marcelino Oreja Elosegi", "text": "Marcelino Oreja Elosegi (Ibarrangelu, 1891 - Arrasate, 1934ko urriaren 5a) gipuzkoar politikari, abokatu, ingenari eta enpresaburua izan zen.\nGaztetan, ikasle garaietan, Espainiako Ikasle Katolikoen konfederazioko idazkari nagusia izatera heldu zen. Geroago, \"Uni\u00f3n Cerrajera de Mondrag\u00f3n\" eta \"Vidriera Espa\u00f1ola\" enpresetako administrazio kontseiluetako buru izan zen eta 1931ko hauteskundeetan diputatu aukeratu zuten Bizkaitik. Acci\u00f3n Cat\u00f3lica eta Asociaci\u00f3n Cat\u00f3lica de Propagandistas kide izanik, tradizionalismotik oso hurbil zegoen politikaria izan zen, eta Euskal Herriarentzako Sortarauaren defendatzaile sutsua izan zen.\n1934ko Iraultzaren barnean, langile sozialista eta sindikalistak kontratatu nahi ez izateaz akusaturik (\"UGTkoek belarra jango dute\"la adierazi zuen publikoki) langile altxatuek Uni\u00f3n Cerrajeran berau atzeman eta ihesaldi behartu batean tiroz hil zuten Arrasateko Herriko Etxean, Dagoberto Resustarekin batera.\nFamilia.\nMarcelino Oreja Elosegi enpresari eta politikari tradizionalisten familia baten kidea da. Bere familiaren sorterria, Gipuzkoako Orexa herrian datza. Semea Marcelino Oreja Agirre zuen, honek, kristau demokrazia bultzatu zuen Uni\u00f3n de Centro Democr\u00e1tico sortzeko eta Espainiako Trantsizio Demokratikoan, senatari eta, 1976 eta 1980 artean, Espainiako Kanpo Harremanetarako Ministro bilakatu zen. Ricardo eta Benigno bere osabak frankismoaren garaian diputatuak ere izan ziren. Bere semearen iloba Jaime Mayor Oreja da."}
{"id": "141877", "revid": "1519", "url": "https://eu.wikipedia.org/wiki?curid=141877", "title": "Sakonune endorreiko", "text": "Sakonune endorreikoa (grezierazko \u1f14\u03bd\u03b4\u03bf\u03bd, \u00e9ndon, \"barne\" + \u1fe5\u03b5\u1fd6\u03bd, rhe\u00een, \"isuri\") uraren azaleko irteerarik ez duen haran itxia da. Polj\u00e9en kasuan ez bezala, ez dira urperatzen eta tamaina txikiagokoak izan daitezke. Sakonune endorreiko batera isurtzen diren ibaiek ez dute azaleko irteerarik, eta beraz, sarbegietan behera joaten dira lurpeko ibaiekin elkartuz.\nSakonune endorreikoak paisaia karstikoaren parte dira, kareharriz osaturik baitaude.\nArro hidrologiko oso bateko ibaiak ez badira itsasoratzen, batik bat, aintziraratzen baitira, arro endorreiko bat osatzen dute.\nEuskal Herrian.\nGipuzkoako Aizarna auzoa (Zestoa), haran endorreiko batean kokatua dago."}
{"id": "141878", "revid": "536", "url": "https://eu.wikipedia.org/wiki?curid=141878", "title": "Sarbegi", "text": "Sarbegia azaleko ur-korronteak lurpera bideratzen duen zuloa da (leizeak, adibidez).\nFormazio hauek paisaia karstikoetan kokatzen dira, adibidez, sakonune endorreikoetan. Iturburuen aurkakotzat har daitezke."}
{"id": "141879", "revid": "1491", "url": "https://eu.wikipedia.org/wiki?curid=141879", "title": "Wembley Stadium", "text": "Wembley Stadium berria () izen berdineko antzinako Wembley Stadium estadioa kokatzen zen Londres hiriko leku berdinean dago, ipar-mendebaldeko Brent udalerrian. Antzinako Wembley estadioa Ingalaterra osoko estadiorik ospetsuena zen eta mundu mailan ere ezagunenen artean zegoen. Wembley berria Ingalaterrako futbol selekzio nazionalaren futbol zelaia da.\nHistoria.\n2002an Wembley zaharra eraitsi ostean 2007an eraikitzen amaitu zen 90.000 ikusleentzako gaitasuna zuen super estadio berria ireki zen. Proiektuaren kostua 757 milioi libera esterlina ingurukoa izan zen (1.097 milioi euro). Estadio hau diseinatu zuen arkitekto etxea Foster and Partners izan zen.\nEstadioa Londresko metroaz White Horse Bridge bidez Wembley Park eta Wembley Central kokalekuekin loturik dago.\nWembley estadio berriaren eraikuntza 2012ko Londoneko Olinpiar Jokoen proiektuaren barnean zegoen, estadio honetan gizonezko nahiz emakumezko futbol lehiaketen partiduak eta finalak jokatuko ziren.\nMusika.\nWembley berriak hainbat kontzertu jendetsu ospatu ditu, zaharraren gisan, non Queen, Guns N\u2019 Roses, Michael Jackson, C\u00e9line Dion, Genesis, IINXS, Simple Minds, Bon Jovi, U2, Oasis, Spice Girls\u2026 bezalako artistek parte hartu duten. \nGeorge Michael britainiarra izan zen bertan aritu zena, BBC telebista kateak zuzenean erretransmitu zuen kontzertuan. Euren hasierako gonbidatuak kontuan hartu gabe, Muse izan zen Wembley berrian jo zuen lehen taldea, DVDan argitaratutako kontzertuetan. Hauen ondoren Guns N\u2019 Roses, Red Hot Chili Peppers, Blink-182, Thirty Seconds to Mars, Paramore, Foo Fighters, Metallica, Green Day, My Chemical Romance, Madonna\u2026 eman dituzte emankizunak bertan.\nBi karitatezko kontzertu entzutetsu ospatu dira bertan: \u201cDianarentzat kontzertua\u201d, Diana printzesaren heriotza baino 10 urte geroago hura oroitzeko eta \u201cLive Earth\u201d, \u201cLive Earth Foundation\u201d-en eskutik aldaketa klimatikoaren aurka.\n2009ko abuztuan, U2 talde irlandarrak euren \u201cU2 360\u00b0 Tour\u201d izeneko viran 165 000 pertsona inguruko aforoa lortu zuten Londresen eskainitako bi kontzertuetan.\n2011n, \"Take That\" taldeak Wembley bete zuen zortzi gauetan zehar \u201cProgress Tour\u201d-eko emankizunekin. Bruce Springsteenek ere 2012an kontzertu bat eskaini zuen bertan.\n2013ko ekainaren 22an, The Killers taldeak euren kontzertu jendetsuena antolatu zuen, non abesti berezi bat kantatu zuten. 2014an One Directionek hiru kontzertutan agortu zituen sarrerak. Ed Sheeranek berriz, 2015eko uztailean jo zuen bertan, ondoren kontzertuaren film bat egin zuelarik. Rihannak 2016an antzeztu zuen bertan ANTI World Tourrean eta aste batzuk beranduago Beyoncek, estadioa bi gauetan bete zuelarik. \n2017ko ekainean, Adelek bere mundu-bira amaitu zuen lau egunetarako sarrerak agortu zirelarik, nahiz eta azkeneko biak kantzelatu egin ziren ahots-kordetako arazoak medio. 2018an Taylor Swift abeslariak 140 000 pertsona baino gehiagoren aurrean abestu zuen. 2019an, berriz, BTS talde korearrak ere historia egin zuen 90 minutuan bi egunetarako sarrera guztiak agortu zirelarik eta kontzertua zuzenean emititu zelarik."}
{"id": "141880", "revid": "201", "url": "https://eu.wikipedia.org/wiki?curid=141880", "title": "Polj\u00e9", "text": ""}
{"id": "141881", "revid": "336", "url": "https://eu.wikipedia.org/wiki?curid=141881", "title": "Uvala", "text": "Uvalak hainbat dolinaren elkarketak dira. Urez bete litezke. Formazio hauek kareharriz osatuta daude eta paisai karstikoaren parte dira. Eremu exokarstikoa osatzen duten ur-xurgatze formetako bat da."}
{"id": "141883", "revid": "105290", "url": "https://eu.wikipedia.org/wiki?curid=141883", "title": "Karbonatodun gortina", "text": "Karbonatadun gortinak , kaltzitaz eratutako espeleotemak dira. Paisai karstikoen eremu endorreikoetan formatzen dira. CaCO3 edo kaltzitadun ur azidoak CO2 askatzean, CaCO3 prezipitatu egiten da. Uraren abiada motela bada estalaktitak sortuko dira, baina arina bada, karbonatodun gortinak eratzen dira."}
{"id": "141884", "revid": "105290", "url": "https://eu.wikipedia.org/wiki?curid=141884", "title": "Gour", "text": "Gour (okzitanierazko \"gorg\" hitzetik) urteako aragonito edo kaltzita partikulek eraturiko espeleotema da; ibai baten hondoan, gutxinaka-gutxinaka, zerrenda eta horma txikiak eratzen dituzte aragonito/kaltzita partikula horiek."}
{"id": "141885", "revid": "336", "url": "https://eu.wikipedia.org/wiki?curid=141885", "title": "Uval", "text": ""}
{"id": "141886", "revid": "512", "url": "https://eu.wikipedia.org/wiki?curid=141886", "title": "Iturburu eseki", "text": "Iturburu esekiak paisaia karstikoetan zorua baino altuera gehiagora sortzen diren iturburuak dira. Kareharri mazizoen edozein puntutan sortzen ahal da, eta litologia-aldaketei dago lotuta.\nIturburu hauen berezitasuna, maila freatikotik gorago dagoen konduktu baten irtengunea direla da. Konduktu hauek, baina, maila freatikotik beherago kokatuta daudenekin kontakturik ez edukitzean, ura ezin da beherago joan eta horizontalki atera behar da kanpora: iturburu esekietatik behera, hain zuzen ere."}
{"id": "141888", "revid": "105290", "url": "https://eu.wikipedia.org/wiki?curid=141888", "title": "Trop-plein", "text": "Trop-pleinak (frantsesetik: \"trop\"= gehiegi, \"plein\" = betea; =\"beteegia\") noizbehinkako iturburuak dira, eta paisai karstikoan aurki genitzazke. Euri-jasengatik edo beste arrazoiren bategatik maila freatikoa igotzen bada, galeria aktiboek ez ezik semi-aktiboek ere ura garraiatuko dute, egoera normalean ibairik ez dagoen lekuan ibaia sortuz. Ber maneraz, normalki aktibo ez dauden iturburuak martxan jartzen dira. Ez dira iturburu esekiekin nahastu behar."}
{"id": "141889", "revid": "1519", "url": "https://eu.wikipedia.org/wiki?curid=141889", "title": "Karbonatozko toba", "text": "Karbonatozko tobak edo tufak landare-morfologia duten metakinak dira. Paisai karstikoetan aurki genitzazke, kareharriz osaturik baitaude."}
{"id": "141890", "revid": "201", "url": "https://eu.wikipedia.org/wiki?curid=141890", "title": "Lapiaz", "text": ""}
{"id": "141891", "revid": "201", "url": "https://eu.wikipedia.org/wiki?curid=141891", "title": "Karren", "text": ""}
{"id": "141892", "revid": "201", "url": "https://eu.wikipedia.org/wiki?curid=141892", "title": "Trop-plain", "text": ""}
{"id": "141893", "revid": "512", "url": "https://eu.wikipedia.org/wiki?curid=141893", "title": "Sayanim", "text": "Sayanim (\"sing.\" Sayan; ) Mossadi borondatezko laguntza eskaintzen dioten diasporako juduak dira. Gordon Thomasen arabera Bretainia Handia eta Estatu Batuetan gutxienez 20000 sayanim daude.\nOrokorrean, bolondres judu ez-israeldar hauek legezko jarduerak garatzen dituzte bizitoki duten estatuan eta tokiko agintearekin arazorik ez izaten saiatzen dira. Hala ere, badaude salbuespenak, adibidez, Jonathan Pollard Ameriketako Estatu Batuetako itsas inteligentzia zerbitzuetako langileak espioi lanak egin zituen Mossadentzat. FBIak harrapatu zuenean Ameriketako Estatu Batu eta Israelen arteko erlazioak gaiztotu egin ziren.\nVictor Ostrovsky, Mossadeko katsa ohi eta idazleak eta Gordon Thomasek asko idatzi dute sayanimei buruz. Beraien arabera, sayanimek hainbat modutan laguntzen diote Mossadari: medikuntza zerbitzuak, dirua, logistika, ... Jendearen biziaren gaineko kontrol haundia duten jardueretan egin ohi dute lan: Epaile, polizia, ... eta edozein gauza egiten dute Mossadeko ofizialak (katsa) zerbitzatzeko eta Israelgo estatuaren politiken aurkarien eta etsaien aurka egiteko. Sayanimek, teorian, ez dute zuzenean parte hartzen inteligentzi operazioetan eta gastuak ordaintzen dizkiete soilik.\nSayanimek 100% judutar izan behar dute. Israeldik kanpo bizi dira eta Israelen dituzten ahaideen bidez kontaktatzen dute beraiekin zerbitzu sekretuek.\nKatsak dira sayanimen arduradunak. Sayanim aktiboenak urtean lau aldiz edo biltzen dira katsarekin. Katsa bakoitza egunean bi, hiru edo lau sayanimekin biltzen da aurrez aurreko elkarrizketak egiteko eta hainbat elkarrizketa egiten ditu telefonoz. Sayanimen sistema hau Mossadaren bizkar hezurra da. Modu honetan, CIAk 100 langilerekin egiten duen lana egiteko Mossadek nahikoa du 6 edo 7rekin. Bolondres talde haundi honen existentziari esker soldatapeko langile gutxiagorekin lan egin dezakete eta inteligentzia zerbitzuaren gastuak asko murrizten dira.\nSayanimak fikzioan.\nFrederick Forsythen The Fist of God (Jainkoaren ukabila) eleberrian agertzen dira Sayanimak."}
{"id": "141894", "revid": "119347", "url": "https://eu.wikipedia.org/wiki?curid=141894", "title": "Gian Lorenzo Bernini", "text": "Gian Lorenzo Bernini (Napoli, 1598ko abenduaren 7a - Erroma, 1680ko azaroaren 28a), Gianlorenzo edo Giovanni Lorenzo ere deitua, italiar arkitekto, eskultore eta margolari barrokoa izan zen, gehienbat Erroman lan egin zuena. XVII. mendeko eskultorerik handiena eta arkitekto bikaina izan zen. Berak sortu eta garatu zuen Barrokoko eskulturaren estiloa.\nIkaslea zenetik, trebetasun handia agertu zuen marmolean, errealismo eta dramatismo harrigarriaz, une narratibo baten esentzia itxuratzeko. Horrek Michelangeloren ondorengo bilakatu zuen. Bere talentua, eskulturan ez ezik, oso nabarmena izan zen arkitekturan eta margolaritzan ere. Arrunt gizon erlijiosoa zen, eta artea Kontrarreformaren zerbitzutan jarri zuen.\nBizitza.\nLehen urteak.\nGian Lorenzo Bernini 1598ko abenduan jaio zen Napolin, aita Toskanakoa eta ama Napolikoa zituela. Aita, Pietro Bernini, pintore eta eskultorea zen, eta haren lantegian trebatu zen alor horietan. 1605ean, familia Erromara aldatu zen, izan ere Pietro, Paulo V.a aita santuak deiturik, Santa Maria Nagusia basilikako \"Assunzione della Vergine\" marmolezko erliebea egitera joan baitzen. Antzinako Erromako arteak, batetik, eta Inazio Loiolakoaren erlijiozko espiritualtasunak, bestetik, eragin handia izan zuten Gian Lorenzorengan, eta artearen miresmena eta erlijioaren gurtza elkartzen zituen gaztetako giro hark betiko izan zuen eragina bai berarengan eta bai arteari buruz zuen ustean.\nArtegintzako lehen urratsak pinturan egin zituela diote aditu batzuek baina, 1682an Florentzian argitaratu zen biografia baten arabera, zortzi urterekin hasi omen zen eskulturak lantzen. Artean oso gaztea zela, Paulo V.a aita santua eta Annibale Carracci margolaria haren iaiotasunaz ohartu ziren, eta Scipione Borghese kardinalaren babesa lortu zuen. Hasierako lanetako bat Villa Borgheseko \"Amaltea ahuntza\" (1615) da; eskultura horretan aise antzematen da Berninik gazte-gaztetatik marmola lantzeko zuen bikaintasuna, eta erabateko betetasunerako zuen joera, baita ikusleari eskulturaren ingurunearen sentipena aurkezteko trebetasuna ere.\nBorghese kardinalaren babesa.\nBerniniren lanaren lehen aldian (1618-1625) aipatzekoak dira Scipione Borghese kardinalarentzat Villa Borghesen sortu zituen lau eskulturak, ospe handia eman baitzioten lehen mailako eskultore gisa -hala hasi ziren Erroman esaten Bernini \u00abbere mendeko Michelangelo zela\u00bb-. Era berean, nabarmena da nola eskultura horietan Berninik manierismoaren garaiaz geroztik bazterturik zeuden forma klasikoak berriz ere aintzat hartu zituen.\n\"Eneas, Ankises eta Askanio\" (1619) da eskultura horietan lehena; Berninik marmolean irudikatu zuen Eneasen ihesaldia Troiatik. 1622koa da \"Pluton eta Proserpina\" eskultura, Proserpina jainkosaren bahiketa irudikatzen duena. 1623koa da \"David Goliaten aurka\", non David bakarrik agertzen baita, aurretik ikusita eta harria botatzeko jarreran. \"Apolo eta Dafne\" (1622-1625) eskulturak Ovidioren \"Itxuraldaketak\" idazlanean deskribatzen den gertaldi bat irudikatzen du: Apolok, maiteminetan, Dafne harrapatu nahi du, baina driade hori zuhaitz bihurtzen ari da, eta ikusleak orduantxe bere begien aurrean gertatzen ari dela sumatzen du, hain baita zehatza eta ondo irudikatua mugimendu hori.\nUrbano VIII.aren eta Inozentzio X.aren aitasantualdiak.\nArkitekto gisa 1623an hasi zen lanean Urbano VIII.a aita santuaren enkarguz. Santa Bibiana eliza berritzeko eta Erromako San Petri basilikako baldakina egiteko agindu zion. Baldakinoaren proiektuan Francesco Borrominirekin batera jardun zuen. Bestalde, Barberini jauregiko fatxada nagusia eta izen bereko kalera ematen duen fatxada egin zituen. Lan horiez gainera, Urbano VIII.ak beste agindu asko egin zizkion: Quirinaleko ataria, Done Joan Laterangoaren basilikaren aurrealdea eta bataiotegiaren kupula, Castel Gandolfoko lorategiko atea, eta Raimondi kapera San Pietro in Montorion.\nSan Petriko baldakinoa egiten ari ziren bitartean, Urbano VIII.a aita santuak gurutzadurako lau zutabeetan eskulturak jartzeko agindua eman zuen, eta haietako bat Berniniri egitea egokitu zitzaion: \"San Longinos\" (1629-1638), Kristo gurutziltzatuari saihetsean lantza sartu zion ehuntaria. Berniniren eskulturan Longinos kristautu zen unea dago irudikatua, besoak zabal-zabalik dituela. Michelangelok eskultura marmolezko bloke bakarretik \u00abaskatu\u00bb beharra zegoela esaten bazuen, oso bestelakoa zen horri dagokionez Berniniren iritzia eta jardunbidea, lau bloke behar izan baitzituen gutxienez ia lau metro t'erdi garai den eskultura hori egiteko.\nGaztaroko eskulturetan trebatu ondoren, hurrengo urteetan bustoak egin zituen, batik bat; arkitekturarekiko eta horma-zuloekiko lotura manieristatik askatu zituen, eta goi mailaraino eraman zuen erretratu eta eskultura mota hori. Erretratatuaren zati bat baizik erakusten ez badute ere, Berniniren bustoek bete-betean eta oso modu adierazgarrian irudikatzen dute erretratatutako pertsonaren nortasuna. Hark eginiko bustoen artean aipagarria da, ez bakarrik bizitasun handia duelako, baita ere Berniniren bizitza pribatuari dagokion bakarra delako, Constanza Buonarelli haren laguntzaile Matteo Buonarelliren emaztearen bustoa (1636\u20131637, Palazzo Bargello, Florentzia) Bernini zeharo maiteminduta zeukana.\n1644an, Urbano VIII.a aita santua hil eta Inozentzio X.a haren ordezko izendatu zutenean, Berniniren eragina gutxitu egin zen: San Pedroko arkitektoaren titulua kendu zioten, eta aita santu berriak Borromini arkitektoa eta Alessandro Algardi eskultorea hobetsi zituen. Orduan, Bernini bezero pribatuentzat hasi zen lanean. 1647an ekin zion bere eskulturarik ospetsuenari, \"Santa Teresa Avilakoaren estasia\", Cornaro familiak Santa Maria della Vittoria elizan zuen kaperarako.\nAlexandro VII.aren aitasantualdia eta azken urteak.\nAlexandro VII.a aita santu egin zutenean, Berniniri eman zion hark, berriz ere, Vatikanoko lan nagusiak egiteko kargua: San Petriren plazako zutabedia, eta Castel Gandolfoko eliza (1658-1661), Sant'Andrea al Quirinale eliza (1658-1670) eta Aricciako Santa Maria dell'Assunzione (1662-1664).\nHaren ospea horrenbestekoa zen, ezen 1665ean Luis XIV.a Frantziakoa erregeak Parisera joateko deitu zuen, Louvre jauregia handitzeko lanak egin zitzan. Zirriborro batzuk aurkeztu bazituen ere, azkenean uko egin zioten. Berninik, zapuzturik, Parisko artea arbuiatu zuen hiri gotikoa zela esanez. Bidaia horretan Luis XIV.aren soingaina egin zuen (1665, Versaillesko jauregia). Erromara itzuli zenean, nabarmen gelditu ziren haren sormena eta maisutasuna San Petri basilikako Sakramentu Santuaren aldarean, Santa Maria Maggioreko absidearen berrikuntzan eta Lamporecchioko Villa Rospigliosin.\nBerniniren azken lanetako bat Alejandro VII.aren hilobia (1671-1678) izan zen. Aita santua erdian dago, belauniko irudikatua, beste munduan. Marmolez landutako oihal handi bat du azpian, eta ohial horren azpian ate misteriotsu bat dauka, benetakoa, eta orobat Herioren irudia, oihal horren artetik ageri dena hareazko ordularia duela eskuan. Inguruan ditu Egiaren eta Karitatearen alegoriak.\nArkitektura.\nBerninik eskala ezberdinetako lan arkitektonikoak egin zituen: hirigintza, leku sakratuak eta eraikin barneko proiektuak, eraikin zaharren berriztapenak eta lan berriak ere egin zituen. Haren arkitekturak ospe handia lortu zuen bere garaikideen artean, nahiz eta barrokoaren arkitektura adierazkera berriari dagokionez, haren ekarria aski mugatua den.\nSan Petriko baldakina (1624-1633) ospetsuan, arkitektura egitura baten eta eskultura erraldoi baten ezaugarriak elkartzen saiatu zen. Brontzezko koloma salomoniko handietan tradizioaren eragina erakutsi nahi zuen, eta baita Kontraerreformako Elizaren indarra eta luxua ere; proportzioak lotura dute tenplu handiarekin, eta saiatu zen kontrastea egiten hormetako kromatismoaren eta brontzearen kolorearekin. Zutabeen espiraletan boluta ikusgarriak jarri zituen. Eta guztiari amaiera emateko, urre koloreko lurra, gainean Gurutzea duela. Gero beste zenbait lan egin zuen Vatikanoko basilikan: San Petriren katedra (1657-1666), \"scala regia\" delakoa (1664-1666) eta, batez ere, San Petriren plazako arkupea (1656-1665), Bernini arkitektoaren lan nagusia dena eta inguruko eraikuntzekiko espazio eta masa arazoak zehazki aztertuak ageri dituena.\nHirurogei urte inguru zituela Castel Gandolfoko San Tommaso da Villanova, Aricciako Santa Maria Assunta eta Erromako Sant'Andrea al Quirinale elizak egin zituen. Castel Gandolfoko eliza (1658\u20131661) Pizkundeko elizetan oinarrituta egin zuen; oina greziar gurutzekoa da, kupula dotorea dago gurutzaduraren gainean eta fatxada oso handia da. Aurrealdea San Petriko basilikan oinarritua da. Aricciako Santa Maria Assunta elizan (1662\u20131664), berriz, Erromako Panteoiaren kopia bat egin nahi izan zuen; elizara arku klasikoko arkupe batetik sartzen da, eta bi aldeetara arkitrabeak dituzten aretoak daude. Dena dela, hiru elizetan nabarmenena Sant'Andrea al Quirinale (1658-1670) izan zen: oin obala du, eta zeharreko ardatzaren muturretan kaperak jarri beharrean harroinak paratu zituen.\nHorrezaz gain, Palazzo Chigi (Ariccia), Palazzo Barberini (Erroma) eta Palazzo Montecitorioko (Erroma) lanak gainbegiratzen ere jardun zuen.\nEskultura.\nEskulturaren alorra da Berniniren produkzioaren alderik nabarmenena. Trebetasun tekniko aparta erakusten du gaiak erabiltzerakoan (oihala, haragia, ilea\u2026). Bestalde, konposizioan ikuspuntu bakarra agertzen badute ere, haren lanak irekiak dira, mugimenduaren bizitasuna edo keinuaren tentsioa ematen dutenak.\nGaztetako lanen artean \"Pluton eta Proserpina\" (1621-1623, Galleria Borghese, Erroma), \"David\" (1623\u20131624, Galleria Borghese, Erroma) eta \"Apolo eta Dafne\" (1622-1625, Galleria Borghese, Erroma) nabarmentzen dira. Geroago onduriko eskulturetan oparotasuna nabarmentzen da: \"Bertutea, Zuzentasuna eta Karitatea\", Urbano VIII.aren mausoleoan (1628, San Petri basilika); \"Egia\" (1642-1652, Galleria Borghese, Erroma).\nBere maisulanetako bat, \"Santa Teresaren estasia\" (1644-1652), Cornaro familiak Santa Maria della Vittoria elizan zuen kaperarako egin zuen. Kapera hori bizpahiru mailatan mailakatutako antzoki baten gisa dago egituraturik, eta balaustrada batek bereizten du leku hori elizaren gune nagusitik. Eskultura, berez, aldarearen atzean dago, horma-zulo eliptiko batean barruan, eta bi zutabe bikoitz ditu alde banatan. Irudi multzoak aingeru bat irudikatzen du, gezi batez Teresa Avilakoari bihotza zulatzen ari zaiona, Santa Teresak berak bere estasi batez egin zuen deskribapenari jarraiturik. Aingeruaren eta Santa Teresaren irudien gainera datorren argi izpien sorta urre kolore bat irudikatu zuen Berninik atzealdean eta, argiztatu ere, goian duen leiho ikusezin batek argiztatzen du eskultura osoa. Horrez gainera, kaperako alboko paretetan beste giza irudi batzuk ere daude, Cornaro familiko kideak estasi hari begira. Multzo oso horretako elementuen arteko loturek eta aipamen sinbolikoek tankeratzen dute kapera hori.\n\"Konstantino zaldi gainean\" (1654-1670, \"Scala Regia\", Vatikano) barrokoaren zaldi eskulturarik onenetakoa da. \"Ludovica Albertoni dohatsuaren eskultura\"-n (1671-1674, San Francesco a Ripa eliza, Erroma) Berniniren espresionismoak mailarik gorena iristen du. Gainera, bere garaiko pertsonaia askoren busto-erretratuak egin zituen: \"Paulo V.a\" (1618, Galleria Borghese, Erroma), \"Gregorio XV.a\" (1621, Ontarioko Arte Galeria, Toronto), \"Urbano VIII.a\" (1632, Galleria Nazionale d'Arte Antica, Erroma) eta \"Inozentzio X.a\" (Galleria Doria-Pamphilj, Erroma) aita santuak; \"Escoubleau de Sourdis\" (1622, Akitaniako museoa, Bordele) eta \"Scipione Borghese\" (1632, Galleria Borghese, Erroma) kardinalak; \"Karlos I.a Ingalaterrakoa\" (1636; 1698an sute batek suntsitu zuen) eta \"Luis XIV.a Frantziakoa\" (1665, Versaillesko jauregia) erregeak; etab. Pintore gisa nabarmentzekoak dira \"San Andres eta Santo Tomas\" (1627), David (1631) eta autoerretratu saila.\nBere garaikoen artean ospe handia izan bazuen ere, eskultore gisa bereziki, Bernini hil eta handik gutxira hasi ziren haren lanaren aurkako gaitzespenak, eta ia bi mendez gaitzetsia izan zen, harik eta XIX. mendearen bukaeran bere garaian izana zuen ospe handia eta izen ona berreskuratu zuen arte.\nErromako iturriak.\nArte barrokoko dekorazio dinamismoari zintzo, Berniniren sormen talentudunenen artean Erromako iturriak daude. Horiek, lan publikoak ez ezik, Aita Santuen monumentuak ere ziren. Aipagarrienak \"Tritonen iturria\" eta \"Lau ibaien iturria\" dira. Iturria izan ez arren, Santa Maria Sopra Minerva enparantzako Obeliskodun Elefantea monumentu interesgarria da.\n\"Tritonen iturria\" (\"Fontana del Tritone\"), 1643an bukatu zuena, Urbano VIII.aren omenez egin zuen. Triton irudikatzen du, eta badu berezitasun bat, alegia, ez duela arkitekturako inongo elementurik, eskulturaz bakarrik baitago osatua.\nBere iturri famatuena, Navona enparantzako \"Lau ibaien iturria\" (\"Fontana dei Quattro Fiumi\"), Inozentzio X.aren eskariz egin zuena, lau kontinenteetako ibai nagusien pertsonifikazioa da. Hainbat forma eta elementu desberdin bildu zituen Berninik iturri horretan. Mendi gisako bat irudikatu, eta lau ertzetan jainko banaren irudia ezarri zuen, lau kontinenteen ordezkari; eskultura multzo haren gainean obelisko erraldoi bat jarri zuen, oso modu bitxian kontrastea sortzen zuena plazako eraikinekin. Kondaira baten arabera, Berninik iturriko irudiak Sant'Agnese in Agone elizako fatxadari bizkarra ematen ezarri zituen, eliza hori haren arerio Francesco Borrominik disenatu zuelako. Baina kondairak hala badio ere, fatxada artean amaitu gabe zegoen iturria egin zuenean."}
{"id": "141895", "revid": "1519", "url": "https://eu.wikipedia.org/wiki?curid=141895", "title": "Bernini", "text": ""}
{"id": "141896", "revid": "201", "url": "https://eu.wikipedia.org/wiki?curid=141896", "title": "Gianlorenzo Bernini", "text": ""}
{"id": "141901", "revid": "1712", "url": "https://eu.wikipedia.org/wiki?curid=141901", "title": "Sarbegi puntual", "text": ""}
{"id": "141904", "revid": "201", "url": "https://eu.wikipedia.org/wiki?curid=141904", "title": "Kare tuparri", "text": ""}
{"id": "141906", "revid": "119347", "url": "https://eu.wikipedia.org/wiki?curid=141906", "title": "David Bisbal", "text": "David Bisbal Ferre (Almer\u00eda, Espainia, 1979ko ekainaren 5a - ) espainiar abeslaria da. Amerikan, Europan eta Japonian ezagutzen da batik bat. Bere arrakasta espainiar telebistako kate bateko programa batetik datorkio, \"Operacion\" \"Triunfo\" izeneko programatik. Programan bigarren postua lortu zuen.\n2008ra bitartean diskoaren 4 milioi kopia baino gehiago saltzea lortu zuen Espainian eta Amerikan, eta horrekin batera zilarrezko 30 disko, urrezko hamabost eta diamantezko bi lortu ditu. Bere abestirik ezagunenak \"Corazon latino\" eta \"Buleria\" dira. Davidek hiru mundu bira egin ditu; guztiak kontuan hartuta 300 bat kontzertu.\nBizitza.\nDavid Bisbal Jos\u00e9 Bisbal eta Mar\u00eda Ferreren semea da. 1979ko ekainaren 5ean jaio zen, Almerian. Bi anai-arreba ditu, Jose Mar\u00eda (1968) eta Mar\u00eda del Mar.\nDavid Almeriako Goya ikastetxean ikasi zuen baina 15 urte zituenean ikasketak utzi zituen ez zitzaiolako gustatzen eta bere aitarekin lan egiten hasi zen mintegi batean. 1997. urtean lan egiten eta abesten zuen bitartean mintegiko jabeak ondo abesten zuela entzun zuen eta Almeriako \u201cOrquesta Expresiones\u201d orkestrara sartzeko froga batera joatea gomendatu zuen, bertan honen senarra produktorea zela aprobetxatuz. Orkestran sartzea lortu zuen eta bi lan hauetan egon zen denbora luzean. 2001. urtean \u201cOperaci\u00f3n Triunfo\u201d programara presentatu zen bigarren postuan geratuz eta sekulako ezagutza lortu zuen. 2016. urtean Elena Tabladarekin erlazio bat izan zuen eta bere alaba bakarra izan zuten: Ella.\nGaur egun, David Bisbalek Madrilen, Almerian eta Miamin bizi da.\nIbilbide profesionala.\n2001-2002: \u201cOperaci\u00f3n Triunfo\u201d.\n\"Orquesta Expresiones\" orkestran zegoen bitartean \"OT\"-n sartzea erabaki zuen eta froga Bartzelonan egin zuen. 2001. urtean, programa honetako lehenengo edizioko 16 parte-hartzaileetariko bat izan zen. Bigarren postuan geratu zenez, urte hartako \"Eurovisi\u00f3n\" programan Rosa Lopez, \"OT-\"ko irabazleari koroak egin zizkion David Bustamante, Chenoa, Gisela eta Geno Machadorekin batera.\u00a0\n2002-2003: \u201cCoraz\u00f3n latino\u201d eta hasiera internazionalki.\n\"Operaci\u00f3n Triunfo\" amaitzean \"Vale Music\" konpainiarekin kontratu bat sinatu zuen solista moduan bere lehenengo diskoa grabatzeko, \u201cCoraz\u00f3n latino\u201d. Hau 2002. urteko abuztuaren 20an merkatura heldu zen. Miamin grabatu izan zen. Arrakasta itzela lortu zuen eta disko hau bere lehenengo saria irabaztera eraman zuen, 2002ko diskorik hoberenagatik.\n1.000.000 kopia baino gehiago salduta David gaztelania mintzatzen diren tokietara abiatu zen bere diskoa sustatzeko, eta bertan Grammy Latino bat irabazi zuen, artista hoberena moduan.\nUrriko 31an bere lehenengo ibilaldia hasi zuen 12 herrialdeetatik pasatuz.\nGaur egun 1.700.000 kopia salduta daude.\n2004-2005: \u201cBuler\u00eda\u201d.\n2004.urteko urtarrilaren 12an \"Buler\u00eda\" estreinatu zen, bere bigarren diskoko singlea. Urte bereko otsailaren 10ean album osoa salmentan jarri zen. Denbora gutxi pasa eta gero urrezko diskoa lortu zuen Venezuelan eta Kolonbian.\n2004.urteko azaroan Alemaniara lehenengo aldiz joan zen Joana Zimmer abeslariarekin duo bat egiteko, \u201cLet\u00b4s make history\u201d.\nAlbum hau 1.300.000 kopia baino gehiago saldu ditu eta horietako 1.000.000 Espainian izan dira. Horrela bere bigarren Diamantezko Diskoa lortu zuen. Alejandro Sanz-ekin batera Espainiar abeslari bakarra da Diamantezko Disko bat baino gehiago lortzen.\n2006-2008: \u201cPremonici\u00f3n\u201d, Europa eta Japonia.\nBere lan berriko lehen singlea, \u201cQui\u00e9n me iba a decir\u201d 2006.urteko abuztuan atera zen. Urriaren 3an bere hirugarren albuma atera zuen, \"Premonici\u00f3n.\"\nUrriaren 24an Estrasburgon abestu zuen, Europako parlamentuaren xedean, bere abestiak 25 herrialdeen ordezkoen aurrean.\n2008an Rihanna abeslariarekin duo bat egin zuen \u201cHate That I Love You\u201d, Espainian eta Mexikon biak batera abesten ikusteko aukera egon zen.\nUrte horretan Luis Fonsi, Alex Sinteks eta Noel Shajris abeslariekin lan egin zuen eta \u201cAqui estoy yo\u201d abestia egin zuten. Honen esker, David Bisbalek bere bigarren Grammy Latinoa lortu zuen.\n2009: \u201cSin mirar atr\u00e1s\u201d.\n\"Sin mirar atr\u00e1s\" bere laugarren lanaren izena da. Merkatura atera zen 2009.urteko urtarrilaren 20an Espainian, Latinoamerikan eta Estatu Batuetan. Honen lehenengo singlea \u201cEsclavo de sus besos\u201d sekulako arrakasta izan zuen hiru leku hauetan.\nUrte bat geroago bere ahotza ipini zuen \u201cLa \u00faltima canci\u00f3n\u201d pelikularako, Miley Cyrus-ekin batera.\n2011-2013: \u201cHerederos y una noche en el teatro real\u201d.\nDavid Bisbalek bereziki abestu zuen Argentinako telenobela batentzako;\u00a0 Herederos de una venganza\u201d. Telenobela hau herrialde honetako famatuenetarikoa zen.\n2011.urteko azaroaren 5ean bere lehenengo DVD akustikoa atera zuen; \u201cUna noche en el teatro real\u201d. Album honetako ibilbidean Davidek Espainiako, ipar Amerikako, Hego Amerikako eta Europako hiriburu nagusietako teatro garrantzitsuenetan abestu egin zuen. Adibidez; Londreseko Royal Albert Hall, New Yorkeko Carneige Hall eta Buenos Aires-ko Luna Park.\n2012.urteko azaroaren 15ean bere hirugarren Grammy Latinoa lortu zuen.\n2014: \u201cT\u00fa y yo\u201d.\nDisko honetako lehen singlea, \"Diez mil maneras\", 2014.urteko urtarrilaren 23an estreinatu zen eta arrakasta handia izan zuen bere lehen astean. Ibilbidea Argentinan hasi zen, Latinoamerikako herrialde batzuetatik pasatzen eta Espainian amaitu zen. Martxoaren 18an album osoa estreinatu zen. Disko honetan hainbat abeslariekin kolaboratzen du; India Martinez, Antonio Orozco, Manuel Carrasco, Vega eta Sandy. Album honekin batera Bisbalek medio-metraila bat egin zuen, Kike Ma\u00edllok zuzenduta eta Maria Valverdek protagonizatzen.\n2016-2017: \u201cHijos del mar\u201d.\n\"Hijos del mar\" bere seigarren albuma da eta Estatu Batuetan, Suedian, Ingalaterran eta Espainian grabatuta izan da. Merkatura atera zen 2016.urteko abenduaren 2an, single moduan \u201cAntes que no\u201d izanda, nahiko arrakasta handiarekin. Azken disko honen beste single bat \u201cDuele demasiado\u201d da eta Unicef-ekin batera eginda dago, guden ondorioak pairatzen dituzten umeei zuzenduta."}
{"id": "141907", "revid": "96586", "url": "https://eu.wikipedia.org/wiki?curid=141907", "title": "Chenoa", "text": "Mar\u00eda Laura Corradini Falormir (Mar del Plata, 1975eko ekainaren 25a - ), Chenoa izenez ezaguna, Argentinan jaiotako espainiar abeslaria da. 2001. urtean \"Operaci\u00f3n Triunfo\" izeneko musika saioan agertzeagatik egin zen famatu. 2002. urtean \"Eurobest\" lehiaketako irabazlea izan zen \"It's raining men\" abestiarekin"}
{"id": "141912", "revid": "1712", "url": "https://eu.wikipedia.org/wiki?curid=141912", "title": "David bisbal", "text": ""}
{"id": "141914", "revid": "105290", "url": "https://eu.wikipedia.org/wiki?curid=141914", "title": "Frantziskotar misioak Sierra Gordan", "text": "Frantziskotar misioak Sierra Gordan, Mexikoko Quer\u00e9taro Arteaga estatuan dauden bost eraikin dira, 1750 eta 1760 artean eraikiak eta UNESCOk Gizateriaren ondare izendatuak 2003an. Jun\u00edpero Serra misiolari frantziskotarrak sortu zituen, Kaliforniako misioak baino lehenago.\nBost eliza hauek estilo eta arkitektura batasun handia dute, eta mexikar barrokoaren erakusgarri onenetakoak dira. Gainera, misio hauek XVIII. mendean Mexiko erdialde eta mendebaldean izandako ikuspuntu eta baloreen aldaketen lekuko dira, batez ere kolonizazio prozesuaren garaian.\nHauek dira bost misioak:"}
{"id": "141915", "revid": "201", "url": "https://eu.wikipedia.org/wiki?curid=141915", "title": "Ingeles lorategi", "text": "Ingeles lorategia XVIII. mendearen hasieran Ingalaterran sorturiko lorategi-estilo bat da, geroago Europa osoan lorategi-estilo nagusi gisa hedatu zena, frantses lorategiari gaina hartuz.\nEzaugarriak.\nIngeles lorategiak natura idealizatu bat eraikitzen du, maiz Claude Lorraine eta Nicolas Poussin pintoreen paisaietan inspiratua. Lorategi-estilo honetan aurkitu ohi diren elementuak dira laku bat, gorabehera leunak egiten dituzten malda apaleko belardi zabalak, tenplu klasikoen itxurako eraikuntzak, zubitxoak eta bestelako elementu arkitektonikoak, landa-paisaia idiliko bat eskaintzeko asmoz diseinatuak.\nXVIII. mendera arte, Ingalaterra lorategi-estilo frantsesaren eraginpean egon zen. Estilo hori izugarri formala, egituratua, simetrikoa eta geometrikoa zen, eta natura domestikatu bat eskaintzea zuen helburu. Estilo horrekiko erreakzio modura, bestelako estetika bat nagusitu zen, lehentasuna ematen ziona naturaren berraurkikunde bati, bere alderdi basati eta poetikoari erreparatuta. Helburua jadanik ez zen natura kontrolatzea, baizik eta naturaz gozatzea.\nIngeles lorategiaren antolaera irregularra, lorategi frantsesaren erregulartasunari, forma artifizialei eta simetriei hain kontrajarria, askatasunaren aldeko aldarrikapen gisa ere ulertzen da, Frantziako Iraultzaren bidetik, monarkia absolutuarengandiko askapen gisa.\nBestalde, industrializazioari ekiten ari zitzaion garai hartan, lantegietako zurruntasunen aurkako erreakzio gisa ere hartu ohi da forma irregularrak nagusi dituen lorategi-estilo hau.\nIngeles lorategian garrantzi handikoa da \"pintoresko\" kontzeptua. Izenak berak aditzera ematen duenez, kontzeptu hau lotuta dago pinturarekin; alegia, margolanekin. Izan ere, ingeles lorategiak zeharkatzen dituzten bidexka bihurgunetsu eta kiribilduak antolatu ohi dira halako moduan non ibiltariari aukera ematen baitiote elementu natural deigarri bat (eta, beraz, margolari bati bere koadroan irudikatzeko modukoa irudituko litzaiokeena) ondo ikusteko: zuhaitz arraro bat, edo kolore bereziko hostoak dituena, urmael bat, belaze bat, erreka bat, amildegi bat, eta abar. Bideak antolatuta daude ibiltariari elementu horien ikuspegirik gozagarriena eskaintzeko moduan. Eta ikuspegi hori lantzen da margolan bateko arau berberei jarraituz: bolumenak orekatzea bilatuz, koloreen eta landareen barietatea eta bat etortzea...\nIngeles lorategia horrelako ikuspegiak eskaintzen dituzten behatokien arabera antolatuta dagoenez, lorategi-estilo honen diseinatzaileek, lurzoruaren ezaugarriak \"zuzendu\", \"egokitu\" edo \"txukundu\" egin beharrean, ezaugarri horiei etekina ateratzen diete. Horrela, erliebe handiko puntuak behatoki bihurtzen dituzte, eta hondoraturiko tokiak, kobazulo.\nIngeles lorategian, helburua da ibiltaria askatasunez mugitzea alde batera eta bestera, \"eguraste poetiko\" batean; horregatik, ez dago lerro zuzeneko etorbiderik, ibiltariaren nondik-norakoa gidatzen duenik; aitzitik, bideak bihurgunetsuak dira, eta sorpresari eta toki ezberdinen deskubrimenduari ere garrantzia eta zeresana ematen zaio.\nLorategi-estilo honek ibiltariari toki itxi bat ez, baizik eta paisaia ireki bat eskaini nahi dio. Paisaia lantzen da. Natura imitatzen da.\nUrtaroaren eta eguneko unearen arabera, ingeles lorategiak sentsazio eta ikuspegi ezberdinak eskaintzen ditu. Elementuen metamorfosiaren ondorioz, etengabe berritzen ari den tokia da lorategia.\nBilakaera historikoa.\nAitzindariak Sir John Vanbrugh (1664-1726) eta Nicholas Hawksmoor (1661?-1736) izan ziren. Parke handiak sortu zituzten Castle Howard jauregian, Blenheim jauregian eta Claremont House jauregian.\nParke horien osagaiak ziren zelai zabalak, basoak eta zenbait arkitektura-elementu, hala nola Hawksmoor-ek Castle Howard-en diseinaturiko mausoleo klasikoa. Konposizioaren erdian etxea kokatzen zen; horren atzean, lorategi formalak eta simetrikoak, frantses lorategiaren estiloari jarraitzen ziotenak, beren tamaina eta itzeltasunarekin bisitaria hunkitzeko asmoz diseinatuak, Versaillesko jauregiko lorategien ildotik.\nBaina \"ingeles lorategi\" izenarekin ezagun egin zen estilo berriaren sortzaileak William Kent (1685?-1748) eta Charles Bridgeman (1690-1738) paisaia-diseinatzaileak izan ziren."}
{"id": "141917", "revid": "105290", "url": "https://eu.wikipedia.org/wiki?curid=141917", "title": "Sarrusen erregela", "text": "Matematikan, Sarrusen erregela 3\u00d73 matrize baten determinantea aise kalkulatzeko erregela mnemotekniko bat da, Pierre Fr\u00e9d\u00e9ric Sarrus matematikari frantsesak (1798-1861) asmatutakoa.\nA 3\u00d73 matrizea izanik,\nIrudian erakusten den bezala, matrizeko zutabeak zabalduz, determinantea marra jarraituaz loturik dauden koefizienteak bidertuz eta emaitzak batuz eta gorriz marra etenaz loturik dauden koefizienteak bidertuz eta emaitzak kenduz kalkulatzen da. Horrenbestez, determinantearen balioa honela geratzen da:\nA 2\u00d72 matrizea izanik,\nhonela kalkulatzen da erregela beraren bitartez determinantearen balioa:"}
{"id": "141918", "revid": "6327", "url": "https://eu.wikipedia.org/wiki?curid=141918", "title": "Lorategi ingelesa", "text": ""}
{"id": "141919", "revid": "201", "url": "https://eu.wikipedia.org/wiki?curid=141919", "title": "LED diodo", "text": ""}
{"id": "141922", "revid": "1545", "url": "https://eu.wikipedia.org/wiki?curid=141922", "title": "Emirates Stadium", "text": "Emirates Stadium () Ingalaterrako London hiriburuko Islington barrutian dagoen futbol zelaia da. Old Trafford mitikoa eta Wembley Stadium ultramodernoaren ondoren Ingalaterrako futbol zelarik handiena da eta London hiriko bigarrena. Emirates estadioa Londoneko iparraldean dago, Islington barrutiko Ashburton Grove auzoan, Highbury Stadium futbol zelaitik oso hurbil. Bere jabea Arsenal Football Club talde ospetsua da eta bere etxeko partidak bertan jokatzen ditu. 60.355 ikusleentzako eserlekuak ditu."}
{"id": "141923", "revid": "1545", "url": "https://eu.wikipedia.org/wiki?curid=141923", "title": "Londresko burtsa", "text": "Londresko Burtsa () Ingalaterrako Londres hiriburuan dagoen baloreen burtsa da. 1801ean fundatu zuten, eta gaur egun munduko akzio burtsa handienetako bat da. Haren baloreetako asko nazioartekoak dira, baina britainiar konpainien balore ugari ere baditu. Haren gaur egungo instalazioak Paternoster Square plazan daude, San Paulo katedraletik hurbil."}
{"id": "141924", "revid": "512", "url": "https://eu.wikipedia.org/wiki?curid=141924", "title": "Burgosko aireportua", "text": "Burgosko aireportua, Villafr\u00eda izenaz ere ezaguna, Gaztela eta Leongo Burgosko hiria zerbitzatzen duen aireportua da. Burgosko hirigunetik 4 kilometrora kokatzen da.\n2012an 21.057 pertsonek erabili zuten.\nEstatistikak.\nAireportuaren aire-trafikoari buruzko taula:"}
{"id": "141925", "revid": "512", "url": "https://eu.wikipedia.org/wiki?curid=141925", "title": "Salamancako aireportua", "text": "Salamancako aireportua, Matac\u00e1n izenaz ere ezaguna, Gaztela eta Leongo Salamancako hiria zerbitzatzen duen aireportua zibil eta militarra da. Matac\u00e1n base militarrean dago eta Salamanca hirigunetik 15 kilometrora kokatzen da. Machac\u00f3n, Calvarrasa de Abajo eta Villagonzalo de Tormes udalerrien eremuetan dago aireportua.\n2012an 22.716 pertsonek erabili zuten."}
{"id": "141926", "revid": "119347", "url": "https://eu.wikipedia.org/wiki?curid=141926", "title": "Huesca-Pirineos aireportua", "text": "Huesca-Pirineos aireportua Aragoiko Huescako hiria zerbitzatzen duen aireportua zibila da. Huesca hiritik 10,5 kilometrora hego-ekialdera dago. Alcal\u00e1 del Obispo eta Monflorite-Lascasas udalerrien eremuetan dago aireportua.\n2012an 1.313 pertsonek erabili zuten."}
{"id": "141927", "revid": "512", "url": "https://eu.wikipedia.org/wiki?curid=141927", "title": "Valladolideko aireportua", "text": "Valladolideko aireportua, Villanubla izenaz ere ezaguna, Gaztela eta Leongo Valladolidko hiria zerbitzatzen duen aireportu zibil-militarra da. Valladolideko probintziako Villanubla udalerriko eremuetan kokatzen da. Hiriburutik 10 kilometroko distantziara dago eta Espainia iparraldeko aireporturik garrantzitsuenetarikoa da.\n2012an 378.419 pertsonek erabili zuten."}
{"id": "141928", "revid": "1982", "url": "https://eu.wikipedia.org/wiki?curid=141928", "title": "Topagunea", "text": ""}
{"id": "141929", "revid": "880", "url": "https://eu.wikipedia.org/wiki?curid=141929", "title": "Australiar dolarra", "text": ""}
{"id": "141930", "revid": "880", "url": "https://eu.wikipedia.org/wiki?curid=141930", "title": "Estatubatuar dolarra", "text": ""}
{"id": "141931", "revid": "336", "url": "https://eu.wikipedia.org/wiki?curid=141931", "title": "Ekoizpen-prozesu", "text": "Enpresa arloan, ekoizpen-prozesua lehengaiak edota produktu erdilanduak ekoizpen-faktoreak erabiliz, produktuak eta zerbitzuak eskaini ahal izateko egindako eragiketen edo faseen multzoa da. Modu antolatu eta planifikatu batean eraldatuko dira lehengaiak edota produktu erdilanduak, lortutako produktu zein zerbitzuetan balio erantsia sortuz edo handituz. Eskariaren eta kontsumitzaileen nahien asebetetzea da prozesu hauen helburu nagusia, produkzio-kosteen kantitatea ahal den neurrian minimizatuz.\nInformazioari eta teknologiari esker ekoizpen-prozesuetan beharrezkoak diren baliabideak modu eraginkorragoan erabil daitezke, produktu edo zerbitzuen kalitatea hobetuz eta produktibitatea handituz, honen ondorioz prezio merkeagoa eskuratzen da. Lortu nahi den produktuaren zein honen kantitatearen arabera, ekoizpen-prozesu eta antolakuntza mota komenigarria zein den erabakiko da. Ekoizpen-prozesuak diseinatu, garatu eta kudeatzen dituen ingeniaritzaren arloari prozesu-ingeniaritza deritzo.\nHistoria.\nHarri Aroko azkenengo aroan, Neolitoan, ekoizpen-sistemak abeltzain eta laborantza-jardueretan oinarrituta zeuden bereziki eta familien beharrizanen asebetetzea soilik zuten helburu. Ez zen merkatu-ekonomiarik existitzen eta produktuen prezioa trukearen bidez ezartzen zen.\nErdi aroan kontratistek eta artisauek erabilitako lan egiteko era garrantzi handikoa izan da ekoizpen-prozesuen garapenerako. Hauek familiarentzat eta auzokide batzuentzat soilik egiten zuten lan eta ekoizpen-prozesuan lanaren zatiketa ez zen egiten, beraz, artisauek produktua hasieratik bukaerararte egiten zuten. XVI. eta XVII. mendeetan aldiz, artisauak desiratutako produktuak eskatzen zieten kontratistentzat egiten zuten lan. Kontratistek produktu gehiago saldu nahi zutenez artisauen produkzioa areagotu beharra zuten eta lanaren banaketa egiten hasi zen, artisau bakoitzaren trebetasunen arabera.\nEnpresari hauek lehenengoak izan ziren lanaren zatiketak produkzioa bizkortu, kostuak murriztu eta produktu zein zerbitzuaren kalitatea hobetzen zutela ohartzen.\nXVIII.mendean lurrun makinaren sorkuntzarekin batera ekoizpen masiboak fabrikatzeko prozesuak bizkortu ziren. Kontsumidoreak(eskaria) eta produktoreak(eskaintza) argi bereizita dituen merkatua sortu zen.\nXIX.mendearen bukaeran eta XX.mende hasieran ekoizpen-prozesuen produktibitatea eta efizientziaren areagotzea bilatzearen ondorioz, langileak fabriketan jarraitu beharreko aginduak oso zorrotzak ziren. Taylorismoa eta Fordismoa izan ziren aldaketa nabermenenak eragin zuten teoriak. Kate-produkzioaren oinarri dira hain zuzen ere.\nBigarren industria iraultzaren ondorioz garraio eta komunikabideen aurrerapen handia eman zen, globalizazioari sarrera emanez. Garapen teknologikoa eta nazioarteko hitzarmenak izan dira globalizazioa eta automatizazioa ezartzen ahalbidetu duten ekintzak. Globalizazioarekin batera lehiakortasuna ugaritu da eta hori dela eta enpresak produktiboak izateaz gain, lehiakorrak izan behar dira.\nEtapak.\nEkoizpen-prozesu orotan hiru fase edo etapa nagusi bereiz daitezke. Hauetariko bakoitzak era erabakigarri batean esku hartzen du helburu finalaren lorpenean, hau da, kontsumitzaileen nahien eta eskariaren asebetetzean.\nBilketa-etapa edo etapa-analitikoa.\nProdukzioaren lehenengo etapa da, bertan lehengaiak edo produktu erdilanduak batzen dira geroago fabrikazioan erabiliak izango direnak. Enpresa baten helburu nagusia ekoizpen-prozesuaren fase honetan lehengaien edo produktu erdilanduen bilketa prezio txikienean lortzea da. Etapa honetan produkzio-zuzendariak produkzioaren helburua zein den adieraziko du, lehengaien zein beste edozein materialen bilketa egiterakoan helburua kontuan izatea ezinbestekoa izango baita produkzioa egokia izan dadin. Ekoizpenaren fase honetan garraio-kostuak eta biltegi-kostuak kontuan izan behar dira ere.\nProdukzio-etapa edo sintesi-etapa.\nFase honetan bilketa etapan lortutako lehengai eta produktu erdilanduak enpresak ekoizten dituen produktu errealetan eraldatzen dira. Etapa honetan funtsezkoa da kalitate baldintzei buruz erreparatzea eta hauen betetzea kontrolatzea. Fase hau espero den moduan gauzatu ahal izateko, inguruaren behatzea beharrezkoa da. Horrela, aldaketei buruz aurretiaz konturatu eta behar izatekotan beste plan ezberdin batzuk erabil daitezke enpresak dituen helburuak lortzeko. Inguruaren behapena produkzioan sortutako zenbait arazo ekiditzeko baliagarria da ere.\nProduktuak ekoizteko moduaren arabera lau lan egiteko era nagusi bereiz daitezke:\nEkoizpena eskaerapean.\nEkoizpenaren modalitate honetan produktu edo zerbitzu bakarra ekoizten da soilik eta guztiak dira desberdinak. Hori dela eta, eskulan intentsiboko prozesua kontsideratzen da. Produktuak eskuz eginak izan daitezke edota eskuz eta zenbait makinen interakzioen arteko emaitza.\nLoteen bidezko ekoizpena.\nBerdinak diren produktuen kantitate txiki bat ekoizten da aurretiaz kalkulatutako beharrezkoa den maiztasunarekin. Eskulan produkzio intentsiboa kontsidera daiteke, baina askotan ez da horrela izaten, normalean prozesua gauzatzen laguntzen duten patroiak eta txantiloiak erabiltzen baitira. Behar izatekotan makinak errez alda daitezke produktu desberdin bateko lote bat ekoizteko .\nMasa-ekoizpena.\nProduktu berdinen kantitate handien manufakturari deritzo eta fabrikazio-katean ekoiztea da ohikoena. Produkzio-prozesu honetan, sarritan, piezen muntaketa egiten da eta eginkizunaren bakoitzaren zati handi bat automatizatuta dago, beraz, langile kopuru txikiago bat behar da eta produktu akastun gutxiago ekoizten dira.\nEkoizpen jarraitua.\nBerdinak diren produktuen kantitate izugarri handiak ekoiztea ahalbidetzen du. Kate-ekoizpena izaten da beti. Automatizazio gradu altuko prozesuak izaten dira eta horrenbestez langile gutxi batzuk besterik ez dira beharrezkoak. Masa-ekoizpenean ez bezala, fabrikazio katea egunero 24 ordu dabil lanean eta 7 egun astero. Era honetan prozesua gelditu eta martxan jartzeko kostu gehigarriak saihesten dira eta errendimendua maximizatzen da.\nProzesaketa-etapa edo egokitzapen-etapa.\nFase hau produktu edo zerbitzuen merkaturatzearekin dago estu lotuta. Bezeroen beharrizanei egokitzapena edota produktuaren moldaketa helburu berri batera bideratzea dira ekoizpen-fase honen jomugak. Garraioa, biltegiratzea eta eskariari lotutako elementu ukiezinak dira kontsideratu beharreko hiru aldagai printzipalak etapa honetan. Behin produktua/zerbitzua entregatua izan, entregatutakoa eskatutako helburuak eta kalitate baldintzak betetzen dituen edo ez jakiteko, kontrol-atazak gauzatzen dira.\nProzesu motak.\nEkoizpen-prozesuan zehar egiten den eraldapenaren arabera sailka daitezke prozesuak:\nProzesu teknikoak: Mota hauetako prozesuetan produktu zein zerbitzuen eraldapen intrintsekoa izaten da.\nModu-prozesuak: Ekoizpen-faktoreen edota produktu erdilanduen eraldapen fisikoa ematen diren prozesuei deritze.\nToki-prozesuak edo leku-prozesuak: Lehengai eta produktu erdilanduen zein bukaerako produktu eta zerbitzuen garraioa helburutzat duten prozesuak dira.\nDenbora-prozesuak: Objektuak luzaroan kontserbatzea helburu duten prozesuei deritze."}
{"id": "141932", "revid": "880", "url": "https://eu.wikipedia.org/wiki?curid=141932", "title": "Zeelandaberritar dolarra", "text": ""}
{"id": "141934", "revid": "17", "url": "https://eu.wikipedia.org/wiki?curid=141934", "title": "Errentagarritasun-atalase", "text": ""}
{"id": "141935", "revid": "6327", "url": "https://eu.wikipedia.org/wiki?curid=141935", "title": "I+G+B", "text": ""}
{"id": "141937", "revid": "105290", "url": "https://eu.wikipedia.org/wiki?curid=141937", "title": "Jarduera-tasa", "text": "Ekonomian, jarduera-tasa biztanleria aktiboa zati adin aktiboko biztanleria da, biztanleria aktiboan lanean ari diren zein lan bila ari diren pertsonak sartuz. INE Espainiako estatistika-erakundearen arabera, jarduera-tasa adin aktiboko biztanleria 16 urtetik gorako biztanleria osoa da ."}
{"id": "141940", "revid": "6327", "url": "https://eu.wikipedia.org/wiki?curid=141940", "title": "Almudevar-Almudebar", "text": ""}
{"id": "141941", "revid": "1340", "url": "https://eu.wikipedia.org/wiki?curid=141941", "title": "Baldellou/Valdellou", "text": ""}
{"id": "141943", "revid": "1310", "url": "https://eu.wikipedia.org/wiki?curid=141943", "title": "Joxe Angel Irigarai", "text": ""}
{"id": "141946", "revid": "105290", "url": "https://eu.wikipedia.org/wiki?curid=141946", "title": "Granito paisaia", "text": "Granito-paisaiak arroka plutonikoz osatuak daude gehienbat. Meteorizazioak, gehienbat kimikoak, granito arrokak modu bereizgarriz moldeatzen ditu, forma biribilduak sortuz oro har.\nIngurune honetan, uraren sartze-gaitasuna (arrokan infiltratzeko gaitasuna) oso mugatua da: morfologiak azalekoak izan ohi dira, beraz (ingurune karstikoan daudenak ez bezala). Hainbat egitura ezberdin daude.\nGranito-paisaien morfologia.\nBolo granitikoak.\nBloke ortogonaletatik abiatuz, meteorizazioak ertzak higatzen ditu esfera itxurako formak sortuz. Meteorizazio hauek hidrolisia, hidratazioa eta hidroklastismoa dira. Pikor eta ezkatetan eragiten dute.\nLauzak.\nArroken deskonpresio bidez sortzen dira. Meteorizazio kimikoak haien formak nabarmentzen ditu, baita tipula-orri itxurako egiturak sortzen ere. Gehien nabarmentzen diren lauzei \"txapelak\" deritze.\nMeteorizazio-zuloak.\nMeteorizazio-zuloak (\"Weathering pit, Panhole, Taffonis\") hainbat motako arroken azalean sortzen badira ere, oro har granitozko materialetan edo bestelako arroka igneo azidoen gainean sortzen dira. Higadurak arroka hauen gunerik ahulenean sortzen ditu formazio hauek; failen elkarguneetan edota erresistentzia txikiagoko mineralen kontzentrazioa handiagoa den guneetan besteak beste. Meteorizazio kimikoak hidratazioa eta hidrolisia dira, eta arroka airepean zein lurpean dagoela eragiten dute. Nabarmentzekoa da arroka lurpean egoteak ekintza kimikoa errazten duela.\nGranito \"tors\"-ak eta ordoki grabatuak.\nGranito \"tors\"-ak, hamarnaka metro ukan ditzaketen arrokazko tontorrak, granito-paisaien bereizgarriak dira. Batez ere klima tropikal hezeetan agertzen dira. Meteorizazio kimiko bortitz baten ondoren, arroka tontor hauek azaleratu egiten dira eta haien inguruko material hondatuak desagertu egiten dira. Esan behar da, haatik, altxatze tektonikoak azaleko higadura azeleratu egiten duela, detritus hondatuak desagerrarazten lagunduz.\nBatzuetan, tontor hauen oinean, diaklasak nabarmentzen dituzten ordokiak topa ditzakegu: ordoki grabatuak dira."}
{"id": "141947", "revid": "880", "url": "https://eu.wikipedia.org/wiki?curid=141947", "title": "Granito paisaiak", "text": ""}
{"id": "141949", "revid": "6951", "url": "https://eu.wikipedia.org/wiki?curid=141949", "title": "Villa Park", "text": "Villa Park Ingalaterrako Birmingham hirian dagoen futbol zelaia da. 1897ko apirilaren 17an inauguratu zuten. 43.000 ikusleentzako gaitasuna du (gaur egun 51.000 ikusle izateko handitzen ari da) eta Aston Villa F.C. taldearen egoitza da. Bere helbidea Trinity Rd, Birmingham, B6 6HE da.\nHolte End harmailaren kanpoaldeak ezkola zaharreko britainiar eraikin eta estadio asko bezalako adreilu gorrizko aurrealde ederra du."}
{"id": "141950", "revid": "1545", "url": "https://eu.wikipedia.org/wiki?curid=141950", "title": "Stamford Bridge", "text": "Stamford Bridge Ingalaterrako Londres hiriburuko Hammersmith eta Fulham barrutian dagoen futbol zelaia da, Chelsea Football Club taldearen egoitza. Estadioa Walham Green udalerrian dago. Taldeko zaletuek \"The Bridge\" ezizenaz ezagutzen dute. 41.841 ikusleentzako gaitasuna du, honek Premier League ligako zazpigarren handiena bilakatzen du eta Londresko hirugarren handiena Wembley Stadium eta Emirates Stadium futbol zelaien atzetik.\nEstadioak bere izena antzina Ingalaterran jazo zen Stamford Bridgeko guduaren omenez hartzen du."}
{"id": "141953", "revid": "15795", "url": "https://eu.wikipedia.org/wiki?curid=141953", "title": "Baso eta sastrakadi mediterraneo", "text": ""}
{"id": "141955", "revid": "119347", "url": "https://eu.wikipedia.org/wiki?curid=141955", "title": "Euzko Enda", "text": "Euzko Enda 36ko Gerraren garaian argitaratutako aldizkaria izan zen. Haren lemak garaiko ideologia ondo asko azaltzen zuen: \"Bulletin mensuel dedi\u00e9 \u00e0 l\u00b4union de la race basque\". Nahiz eta Lapurdin atera, edukiak zein kolaboratzaileak Hegoaldekoak ziren; aldizkarian, beraz, ez ziren mugaren bi aldeetako euskaldunak bildu eta hori, neurri handi batean, Iparraldean abertzaleen kontra zabaldu zen propaganda bortitzaren ondorioa izan zen. \"Euzko Enda\" aldizkaria, \"Comit\u00e9 Basque de Secours aux Refugi\u00e9s\" elkarteak bultzatua, 1939ko urtarrilean kaleratu zen lehenengo aldiz. Erredakzio batzordea Angeluko Villa Endara etxean zegoen, eta Baionako \"Sud-Ouest\" egunkariaren inprimategian egiten zen. Ekimenak bi urte iraun zuen; denbora horretan, hamabost zenbaki agertu ziren. Aldizkariak hiru hizkuntzetako testuak biltzen zituen, baina gehienak gaztelaniaz zetozen. Nahiko aldizkari apala zela esan daiteke: hamasei orri, oso marrazki gutxirekin. Lortzen zuten dirua \"Bureau de Recensement de la Race\" elkartearen eskuetan gelditzen zen.\nOro har, EAJri lotuta zegoen. Kolaboratzaileen artean izen hauek aipa ditzakegu: Jose Miguel Barandiaran, etnografoa, euskaltzaina eta onomastikaz aditua; Juan Gorostiaga; Jose Javier Leguia, historialaria eta aldizkariaren zuzendaria; Adolfo Larra\u00f1aga, Espainiako literaturaz aditua; Juan Egileor; Inazio Eizmendi \"Basarri\", bertsolaria; Jesus Maria Leizaola euskal literaturaz aditua; Orixe; eta abar.\nOrrialde gehienak gaztelaniaz baziren ere, zenbaki guztietan euskaraz eginiko atala aurkituko dugu. Honela dio Javier Diaz Nocik: \"Guztira, euskarazko testuak 70 bat dira: aurkibidean \"Euzkel-idazkijak\", \"Euskeralog\u00eda y ling\u00fc\u00edstica\" eta \"Filosofia\" arloetan agertzen direnak. Gehienak, aldiz, literatur testuak ditugu, ipuinak, poesiak, atsotitzak eta abar. (...) Errose Bustintzak, esaterako, ipuinen bat argitaratu zuen \"Euzko-Enda\"ren ia ale guztietan\". Erroserekin batera Inazio Eizmendi, Juan Jose Zubimendi, Manu Ziartzolo \"Abeletxe\" sinadurak eta zenbait izengoiti agertu ziren (\"Jokin\", \"Pagota\"...).\nGuztira hamabost zenbaki kaleratu ziren, azkena 1940ko martxoaren 15ean. Iparraldeko eta Frantziako argitalpen gehienei gertatu bezala, nazien inbasioarekin aldizkaria itxi behar izan zuten."}
{"id": "141956", "revid": "1545", "url": "https://eu.wikipedia.org/wiki?curid=141956", "title": "Allianz Arena", "text": "Allianz Arena Alemaniako Baviera eskualdean dagoen Munich hiriko iparraldean dagoen Fr\u00f6ttmaning auzoan dagoen futbol zelaia da. Bertan jokatzen duten etxeko taldeak FC Bayern M\u00fcnchen eta TSV 1860 M\u00fcnchen dira, talde hauek aurretik Municheko Olinpiar Estadioan jokatu ohi zuten.\nAlemanian ospatu ziren 2006ko Munduko Futbol Txapelketako azpi-egoitzetako bat izan zen. Ospakizun honetarako eta betiere FIFAren araudian oinarritutako arrazoiak zirela eta, estadioak denboraldi batetarako Municheko FIFAren Munduko Kopako Estadioa izena eraman zuen. Antzeko arrazoiak zirela eta, UEFAk antolatutako txapelketetan M\u00fcnchen Arena izena darama. Aldaketa hauetatik at, estadioaren izen ofiziala Allianz Arena da.\nAllianz Arena estadioa era herrikoian eta bere itxurarengatik \"Schlauchboot\" (euskaraz: \"ontzi puzgarria\") ezizenez ezagutzen da.\nHistoria.\n2001ko urriaren 21an Bavieran udal galdeketa bat egin zen, bertan bozkatzaileen %65,8ak (Munich hirian bozkatzeko eskubidea zutenen %37,5a) estadio berri bat eraikitzearen alde bozkatu zuen (Municheko Olinpiar Estadioa eraberritzearen aukera baztertuz).\nEstadioaren diseinua Herzog &amp; de Meuron arkitektura estudioarena izan zen, 2003an hautatua izan zelarik. Allianz alemaniar aseguruetxeak, proiektua bultzatu zuen elkarteko kide nagusia zenak, zetozen 30 urtetan estadioak bere izena eraman zezan dirua ordaindu zuen. Eraikuntzaren kostu osoa 341 milioi euro izan zen, TSV 1860 M\u00fcnchen eta FC Bayern M\u00fcnchen taldeek ordainduak.\n2002ko urriaren 21ean eraikitzeari ekin zitzaion, lehenbiziko harria Franz Beckenbauerek jarri zuelarik, eta 2005ko apirilean amaitu zen. 2005ko maiatzaren 30an TSV 1860 M\u00fcnchen eta 1. FC N\u00fcrnberg taldeen arteko partiduarekin inauguratu zen. 2005ko maiatzaren 30an FC Bayern M\u00fcnchen eta Alemaniako futbol selekzio nazionalaren artean bigarren inaugurazio partidua jokatu zen.\n2005ko ekainaren 2an hiriko bi futbol taldeen arteko lehenbiziko partidua jokatu zen, Paul Agostino futbolariaten gol bati esker TSV 1860 M\u00fcnchen taldeak irabazi zuelarik.\nEstadioan sartutako lehen gola TSV 1860 taldeko Patrick Milchraum futbolariak sartu zuen."}
{"id": "141961", "revid": "1340", "url": "https://eu.wikipedia.org/wiki?curid=141961", "title": "FC Bayern Munich", "text": ""}
{"id": "141962", "revid": "105290", "url": "https://eu.wikipedia.org/wiki?curid=141962", "title": "Hegoafrikako futbol selekzio nazionala", "text": "Hegoafrikako futbol selekzio nazionala edo Bafana Bafana izenaz ere ezaguna herrialde hartako futbol federazioak (\"South African Football Association\", SAFA) abiatu zuen 1991an, lehenengo partida ofiziala jokatu zutenean.\nHegoafrika izan zen Afrikako lehen herrialdea Munduko Futbol Txapelketa bat antolatzen, 2010ekoa hain zuzen. FIFA Konfederazio Kopa ere antolatu zuen aurreko urtean, laugarren postua eskuratu zuelarik.\n1966tik 1992ra arte FIFAtik kanpo egon zen apartheidaren erruz.\nJokalari aipagarrienak.\n2017ko azaroaren 14an eguneratua."}
{"id": "141968", "revid": "1340", "url": "https://eu.wikipedia.org/wiki?curid=141968", "title": "Tal-y-bont (Bangorretik hurbil)", "text": ""}
{"id": "141974", "revid": "336", "url": "https://eu.wikipedia.org/wiki?curid=141974", "title": "Narraste", "text": "Narrastea (edo \"herrestatzea\") grabitateak eragindako harri-masaren beheranzko mugimendu geldoa da. Hain geldoak izanik belarrak estalki etengabea era dezake lerratzen den lurzoruaren gainean; sarritan, zuhaitzen enborren goranzko okerdura soilik nabari daiteke. Oro har, prozesu horri mendi-hegal oso batek jasaten duenean narrastea deritzo."}
{"id": "141975", "revid": "105290", "url": "https://eu.wikipedia.org/wiki?curid=141975", "title": "Izakinen kudeaketa", "text": "Enpresaren ekonomian, inbentarioaren kudeaketa edo izakinen kudeaketa enpresak biltegiratuta dituen izakinen bolumen hobezina erabakitzeko metodo eta tekniken multzoa da, horretarako materialen zein kopuru eta noiz erosi behar den zehaztuz esaterako, ekoizpen-prozesuaren eta bezeroaren beharrak asetu eta aldi berean izakinek dakartzaten finantza-kostuak minimotuz eta izakinik gabe geratu (stock haustura) eta ekoizpen-prozesua gelditzeko arriskua minimotzen duen gutxieneko segurtasun-stock bat finkatuz. Horretarako, eskaera-tamaina, hornikuntza-denbora, izakinen kostuak, izakien eskaria dependentea edo independentea den eta bestelako parametroak kontuan hartu behar dira. Modelo klasikoak kostuen minimotzea zuten helburu, baina XX. mendeko azken hamarkadetan inbentarioen kudeaketarako metodo berriak asmatu ziren, hala nola MRP eta just-in-time, izakinen bolumena une oro minimotzea bilatzen dutenak, ekoizpen prozesuaren beharrak eta bezeroen eskaerak betez betiere.\nIzakinen kostuak.\nIzakinen kudeaketa irizpide ekonomikoak kontua hartuz antolatu behar da. Horretarako, beharrezko da izakinek sorrarazten dituzten kostuak zehaztea. Kostu hauek bereizten dira:\nABC analisia.\nInbentarioa \"item\" edo artikulu asko osatzen dutenean, beharrezkoa izan daiteke artikuluen kontrol eta kudeaketarako lehentasunak ezartzea, maiz artikulu batzuk inbentarioaren balio handia hartu edo horren kostu gehiena sorrarazten baitute. Lehentasun horiek ezartzeko aplikatzen ABC analisia, artikuluak A, B eta C izeneko hiru kategoriatan banatzen dituena. A kategorian inbentario kostuaren zati handiena hartu edo balio handiena (kostu osoaren %50, gutxigorabehera) duten artikuluak (guztietatik %5-%10 bitartean, askotan) sartzen dira eta, ondorioz, kontrol zorrotzena behar dutenak, B artikuluak (guztietatik %50, gutxigorabehera) kontrol ertaina beharko lukete eta, azkenik, C kategorian kontrol arina soilik behar duten artikuluak sartuko lirateke.\nIzakinei buruzko aldagaiak eta parametroak.\nBesteak beste, izakinen kudeaketarako ereduek aldagai eta parametro hauek darabilzkite:\nIzakinen kudeaketarako irizpide orokorrak.\nParametroak eta aldagai hobezinak zehatz kalkulatzen dituzten izakinen kudeaketarako eredu matematikoak egonda ere, badaude irizpide orokorrak izakinen bolumen handia edo txikia gordetzeko:\nIzakinen kudeaketarako ereduak eta politikak.\nLehen sailkapen baten arabera, izakinen kudeaketarako ereduak deterministak zein zorizkoak izan daitezke, izakinen eskaria, hornikuntza-denbora eta beste zenbait aldagai edo parametroak jakinak edo zehaztasunez ezezagunak diren. Eredu deterministak sinpleagoak dira garatzen. \"Aldi bakarreko ereduak\" (egunkari saltzaileak eguneko zenbat ale erosi behar dituen aztertzen duen \"newsboy\" problema, esaterako, ale bakoitza egun horretan soilik sal daitekeelako) eta \"aldi anitzeko ereduak\", non erabakiak ziklo anitzetan zehar hartzen diren (egunkariak inprimatzen dituen enpresak papera aldiro erosi behar duenean, kasu, paperak hainbat ziklo edo egunetan erabil baitaiteke) ere bereizten dira.\nBeste alde batetik, \"berrikuspen jarraituko\" nahiz \"periodikoko\" inbentario-sistemak ere bereizten dira: berrikuspena jarraitua denean, kudeatzaileak une oro daki zein den inbentarioaren egoera (izakinak barra-kode sistema baten bitartez kontrolatuta daudenean, adibidez). Berriskupen periodikoan, ordea, une jakin batzuetan soilik jakin daiteke zein den inbentario maila zehatza. Beste eredu batzuetan, inbentarioa kontrolatzen den uneen arteko denbora erabaki behar den parametroetako bat da. Berrikuspen jarraituko edo periodikoko sistema erabakitzeko,inbentarioa kontrolatzeko eskura dagoen aurrekontuaren (berriskupen jarraituak kostu handiagoa ekartzen baitu) eta kontrolerako teknologiaren arabera dago. Berriskupen periodikoko sistemak izakinen galera (iraungitzeagatik, puskatzeagatik nahiz lapurretagatik) hobeki kontrolatzen dela frogatu da. Beste alde batetik, ordea, berriskupen periodikoak segurtasun-stock handiagoa behar izaten du.\nZorizko ereduetan, hartu beharreko erabakien multzo edo \"politika\" zenbait dago, \"s\" eskaera egiteko unea, \"S\" eskaera jaso ondorengo biltegiko maila, \"Q\" eskaera tamaina eta \"R\" inbentarioa berrikusten den aldi-kopurua izanik:\nEskari independentea eta dependentea.\nIzakinen eskaria beste izakinen eskariaren mendean dagoenean, dependentea dela esaten da. Adibidez, bizikletak muntatzen dituen enpresa batean gurpilen eskariak bizikleten eskariaren dependentzia du. Berriz, bizikleta bukatuen izakinen beste proktuekiko independentea da eta merkatuko eskariaren mendean dago soilik. Eskaria dependentea denean, izakinen kontsumoa loteka izaten da, maila goragoko produktuen ekoizpena ere horrela burutzen delako. Eskaria independentea denean, berriz, bizikleta bukatuen kasuan adibidez, izakinen inbentarioa salmenten gorabeheren araberakoa da eta, oro har, astiro gutxitzen joaten dela pentsa daiteke. Eskari dependentea duten izakinetarako maiz erabiltzen den kudeaketa sistema MRP delakoa da, produktu bakoitzak behar dituen osagai zerrendan oinarritzen dena. ERP eta just-in-time sistemak ere maiz erabiltzen dira kasu horietan. Eskari independenteko izakinetarako, berriz, funtsezkoa izaten da eskariaren aurresan sistema egokia izatea, izakinen inbentarioa murriztu eta segurtasun-stocka deritzon maila batera iristean, izakin berriak eskatzeko unea eta horien kopurua zehaztu ahal izateko."}
{"id": "141982", "revid": "1310", "url": "https://eu.wikipedia.org/wiki?curid=141982", "title": "San Agustin Hipona", "text": ""}
{"id": "141986", "revid": "119347", "url": "https://eu.wikipedia.org/wiki?curid=141986", "title": "Wenchang", "text": "Wenchang (txinera sinplifikatuz: \u6587\u660c\u5e02; pinyineraz: W\u00e9nch\u0101ng), Hainan probintzian kokatutako azpiprefektura mailako hiria da. Guztira, 558.000 biztanle inguru dauzka 2004ko erroldaren arabera eta 2.403 kilometro koadroko azalera."}
{"id": "141987", "revid": "119347", "url": "https://eu.wikipedia.org/wiki?curid=141987", "title": "Qionghai", "text": "Qionghai (txinera sinplifikatuz: \u743c\u6d77\u5e02; pinyineraz: Qi\u00f3ngh\u01cei), Hainan probintzian kokatutako azpiprefektura mailako hiria da. Guztira, 459.000 biztanle inguru dauzka 2004ko erroldaren arabera eta 1.692 kilometro koadroko azalera."}
{"id": "141988", "revid": "119347", "url": "https://eu.wikipedia.org/wiki?curid=141988", "title": "Wanning", "text": "Wanning (txinera sinplifikatuz: \u4e07\u5b81\u5e02; pinyineraz: W\u00e0nn\u00edng), Hainan probintzian kokatutako azpiprefektura mailako hiria da. Guztira, 558.000 biztanle inguru dauzka 2004ko erroldaren arabera."}
{"id": "141989", "revid": "119347", "url": "https://eu.wikipedia.org/wiki?curid=141989", "title": "Wuzhishan", "text": "Wuzhishan (txinera sinplifikatuz: \u4e94\u6307\u5c71\u5e02; pinyineraz: W\u01d4zh\u01d0sh\u0101n), Hainan probintzian kokatutako azpiprefektura mailako hiria da. Guztira, 110.000 biztanle inguru dauzka 2004ko erroldaren arabera eta 1.129 kilometro koadroko azalera."}
{"id": "141990", "revid": "119347", "url": "https://eu.wikipedia.org/wiki?curid=141990", "title": "Dongfang", "text": "Dongfang (txinera sinplifikatuz: \u4e1c\u65b9\u5e02; pinyineraz: D\u014dngf\u0101ng), Hainan probintzian kokatutako azpiprefektura mailako hiria da. Guztira, 354.000 biztanle inguru dauzka 2004ko erroldaren arabera."}
{"id": "141991", "revid": "119347", "url": "https://eu.wikipedia.org/wiki?curid=141991", "title": "Danzhou", "text": "Danzhou (txinera sinplifikatuz: \u510b\u5dde\u5e02; pinyineraz: D\u0101nzh\u014du), Hainan probintzian kokatutako azpiprefektura mailako konderria da. Guztira, 829.000 biztanle inguru dauzka 2004ko erroldaren arabera."}
{"id": "141992", "revid": "119347", "url": "https://eu.wikipedia.org/wiki?curid=141992", "title": "Lingao", "text": "Lingao (txinera sinplifikatuz: \u4e34\u9ad8\u53bf; pinyineraz: L\u00edng\u0101o Xi\u00e0n), Hainan probintzian kokatutako azpiprefektura mailako konderria da. Guztira, 399.000 biztanle inguru dauzka 2004ko erroldaren arabera."}
{"id": "141993", "revid": "119347", "url": "https://eu.wikipedia.org/wiki?curid=141993", "title": "Chengmai", "text": "Chengmai (txinera sinplifikatuz: \u6f84\u8fc8\u53bf; pinyineraz: Ch\u00e9ngm\u00e0i Xi\u00e0n), Hainan probintzian kokatutako azpiprefektura mailako konderria da. Guztira, 461.000 biztanle inguru dauzka 2004ko erroldaren arabera."}
{"id": "141994", "revid": "119347", "url": "https://eu.wikipedia.org/wiki?curid=141994", "title": "Ding'an", "text": "Ding'an (txinera sinplifikatuz: \u5b9a\u5b89\u53bf; pinyineraz: D\u00ecng'\u0101n Xi\u00e0n), Hainan probintzian kokatutako azpiprefektura mailako konderria da. Guztira, 304.000 biztanle inguru dauzka 2004ko erroldaren arabera eta 2.403 kilometro koadroko azalera."}
{"id": "141995", "revid": "119347", "url": "https://eu.wikipedia.org/wiki?curid=141995", "title": "Tunchang", "text": "Tunchang (txinera sinplifikatuz: \u5c6f\u660c\u53bf; pinyineraz: T\u00fanch\u0101ng Xi\u00e0n), Hainan probintzian kokatutako azpiprefektura mailako konderria da. Guztira, 250.000 biztanle inguru dauzka 2004ko erroldaren arabera."}
{"id": "141996", "revid": "448", "url": "https://eu.wikipedia.org/wiki?curid=141996", "title": "Olaran", "text": "Olaran izenak hainbat adiera ditu:"}
{"id": "141997", "revid": "105290", "url": "https://eu.wikipedia.org/wiki?curid=141997", "title": "San Tomas (Gasteiz)", "text": "San Tomas Gasteizko ekialdean XXI. mendearen hasieran eraikitako auzoetako bat da, 2000. urteko Gasteizko Hiri Antolamenduko Plan Nagusian Salburua deitu zen hiri-hedapenaren barrukoa. Salburuarekin egiten du muga iparraldean, Ibaialderekin ekialdean, Izarrarekin hegoaldean eta Santa Luzia auzoarekin mendebaldean.\nAuzoaren eraikitze-lanak 2005ean hasi ziren eta lehen etxebizitzak 2007an eman zituzten. Auzoa Ekialdeko parkea deritzon parke handi baten inguruan egituratuta dago. Hiriaren erdialderantz, Santa Luzia auzoaren mugan eta Astronomoen futbol-zelaiaren ondoan, familia bakarreko etxebizitzez osaturik dago; ekialdean eta hegoaldean 10-12 solairutako etxebizitza-blokeak ditu."}
{"id": "141998", "revid": "105290", "url": "https://eu.wikipedia.org/wiki?curid=141998", "title": "Izarra (Gasteiz)", "text": "Izarra Gasteizko ekialdean XXI. mendearen hasieran eraikitako auzoetako bat da, 2000. urteko Gasteizko Hiri Antolamenduko Plan Nagusian Salburua deitu zen hiri-hedapenaren barrukoa.\nSan Tomasekin egiten du muga iparraldean, Larreinekin ekialdean, eta Olaranekin hegoaldean.\nAuzoaren eraikitze lanak 2007an hasi ziren. Trenbidea auzoaren iparraldetik igarotzen da eta Larrein eta Olaranekin batera, Salburuko gainontzeko guneetatik banatzen du.\nEtxebizitzak.\nGuztira 685 etxebizitza eraikiko dira:"}
{"id": "141999", "revid": "105290", "url": "https://eu.wikipedia.org/wiki?curid=141999", "title": "Ibaialde", "text": "Ibaialde Gasteizko ekialdean XXI. mendearen hasieran eraikitako auzoetako bat da, 2000. urteko Gasteizko Hiri Antolamenduko Plan Nagusian Salburua deitu zen hiri-hedapenaren barrukoa. Salburuarekin egiten du muga iparraldean, Arkaiaterekin ekialdean, San Tomasekin mendebaldean eta Larreinekin hegoaldean.\nAuzoaren eraikitze-lanak 2006an hasi ziren eta lehen etxebizitzak 2008an eman zituzten. Auzoaren ezaugarri nagusia Salburua bulebarraren ertzean dauden etxe orratzak dira. 2008ko krisialdiaren ondorioz, eraikuntza-lanak moteldu ziren eta 2010. urtean auzoaren gainerako lurrak eraiki gabe zeuden.\nEtxebizitzak.\nGuztira 1.679 etxebizitza eraikiko dira:"}
{"id": "142001", "revid": "124238", "url": "https://eu.wikipedia.org/wiki?curid=142001", "title": "Julius Erving", "text": "Julius Winfield Erving II (Roosevelt, New York, Estatu Batuak, 1950eko otsailaren 22a), saskibaloi zaleen artean ezagunagoa Dr. J ezizenaz, 1970 eta 1980ko hamarkadan nabarmendu zen saskibaloiko jokalari estatubatuarra izan zen. Bere ibilbide profesionala lehenbizi ABA ligan eta gerora NBA ligan garatu zen.\nErvingek bere kirol ibilbidean zehar hiru txapelketa, NBAko Jokalari Baliotsuenaren Saria lau aldiz, eta ABAko saskiratzaile onenaren saria hiru aldiz bereganatu zituen. ABA ligan Virginia Squires eta New York Nets taldeekin jokatu zuen, NBAan aldiz Philadelphia 76ers taldearekin. Saskibaloi profesionalaren historiako bosgarren saskiratzailerik onena da, ABA eta NBA ligetan denera 30.026 puntu lortu zituelarik.\nErving NBAko 50 jokalari onenetako bat bezala izendatu zuten eta 1993 urtea ez geroztik Basketball Hall of Fame aretoan dago. Bestalde, saskibaloiko birrinketen (\"slam dunk\") antzindaria izan zen, \"Tomahawk\" izeneko bere birrinketa ospetsu bilakatu zuelarik.\nDr.J-ak saskibaloiaren historiarako jokaldi ahaztezin eta mitiko bat laga zuen: \"Baseline Move\", hau saskirako sarrera ikusgarri bat zen, baloia esku batez zeramala taularen atzealdetik saskira hurbildu eta bere buruari bira emanaz saskiratzea era dotorean gauzatzen zuen."}
{"id": "142006", "revid": "6327", "url": "https://eu.wikipedia.org/wiki?curid=142006", "title": "Ellis Park estadioa", "text": ""}
{"id": "142007", "revid": "23317", "url": "https://eu.wikipedia.org/wiki?curid=142007", "title": "Ameriketako Estatu Batuetako futbol selekzio nazionala", "text": "Ameriketako Estatu Batuetako futbol selekzio nazionala herrialde hartako futbol federazioak (\"United States Soccer Federation\", USSF) abiatu zuen 1916an, lehenengo partida ofiziala jokatu zutenean. Mexikoren ondoren CONCACAFeko futbol selekzio nagusiena da.\nNazioartean izan duen emaitzarik onena azken FIFA Konfederazio Kopan lortu zuen, finalera iritsi zelarik.\nJokalari aipagarrienak.\n2022ko irailaren 27an eguneratua.\nEmakumezkoen selekzioa.\nEmakumezkoen futbolean Munduko selekziorik indartsuena da.\nHistoria.\nItalian jokatu zuen lehenengo partida eta italiarrek 1-0 irabazi zioten. Zazpi aldiz hartu du parte Munduko Futbol Txapelketan eta bitan izan da garailea. Europakoan 9 aldiz hartu du parte eta zortzitan irabazi. Abby Wambach izan da selekzioaren izarra, 2001etik aurrera aritu da jokatzen eta gol gehien sartzeaz gain bosgarrena da parte hartzeari dagokionez.\nJokalari onenak.\n2015eko uztailaren 5eko datuak"}
{"id": "142010", "revid": "6327", "url": "https://eu.wikipedia.org/wiki?curid=142010", "title": "Santo Tom\u00e1s (Gasteiz)", "text": ""}
{"id": "142011", "revid": "201", "url": "https://eu.wikipedia.org/wiki?curid=142011", "title": "Piazza Navona", "text": ""}
{"id": "142012", "revid": "6327", "url": "https://eu.wikipedia.org/wiki?curid=142012", "title": "San Petriko baldakino", "text": ""}
{"id": "142013", "revid": "512", "url": "https://eu.wikipedia.org/wiki?curid=142013", "title": "Tropopausa", "text": "Tropopausak troposferaren eta estratosferaren arteko muga adierazten du. Muga hau faktore nagusi batek kokatu zuen: tenperaturaren joeraren aldaketa bortitzak. Troposferan, tenperaturaren joera garaiera handitzean hozten joatea da. Estratosferan aldiz, kontrakoa: berotzen joatea. Estratosferaren beheko aldean tenperatura konstante mantentzen da berotzen hasi aurretik.\nBeraz, tenperaturak hozteari utzi eta konstante mantentzen den lekuari tropopausa deitu zaio.\nAzpimarratzekoa da ere, tenperatura ezberdintasun horren ondorioz, troposferako aire masak ezin direla estratosferara igo: hain zuzen ere, aire beroa bera baino hotzagoa den aire masa batez inguratua badago, goraka igoko da, bai; baina estratosferako airea troposferakoa baino beroagoa denez, beheko geruzatik datozen aire masa beroak tropopausan geratzen dira."}
{"id": "142014", "revid": "105290", "url": "https://eu.wikipedia.org/wiki?curid=142014", "title": "Estratopausa", "text": "Estratopausa estratosferaren eta mesosferaren arteko muga da. Muga hau tenperaturaren joeraren aldaketa bat detektatu zenean ezarri zen: hain zuzen ere, estratosferan tenperaturak berotzeko joera badu ere, mesosferan, troposferan bezala, hozteko joera dauka.\nEstratopausa amaitu eta berehala, tenperatura konstante mantentzen da. Garaiera handituz joan ahala hozteko joera hartuko du berriz."}
{"id": "142015", "revid": "105290", "url": "https://eu.wikipedia.org/wiki?curid=142015", "title": "Mesopausa", "text": "Mesopausa, atmosferako bi geruza kanpokoenak diren mesosferaren eta termosferaren arteko muga da. Muga hau tenperaturaren joera aldatzen den lekuan kokatzen da: hain zuzen ere, mesosferan hozteko joera dauka eta termosferan aldiz, igotzekoa. Mesopausa pasa eta, tenperatura konstante mantentzen da bortizki igotzen hasi baino lehen.\nMesopausak beste bi geruza banatzen ditu: Termosferaren behekaldean hasten den \"heterosfera\", konposizio heterogeneokoa, eta mesosferaren gainealdean dagoen \"homosfera\", konposizio homogeneokoa.\nHorrez gain, azpimarratzekoa da mesopausatik goiti ionosfera hasten dela; duen ioi kopuru handiaren ondorioz izendatutako geruza."}
{"id": "142016", "revid": "512", "url": "https://eu.wikipedia.org/wiki?curid=142016", "title": "Termosfera", "text": "Termosfera, atmosferako azken aurreko geruza da. Beheko aldean mesopausarekin egiten du topo, eta goiko aldea eguzkiaren atmosferarekin talka egin arte hedatzen da.\nTenperatura, mesopausa pasa eta, konstante mantentzen da 10 bat kilometroz eta ondoren, bizkor-bizkor igotzen da: 200 km-tik gorako altueran 100\u00a0\u00b0C baino gehiago lortu arte.\nMesopausatik gora dagoen konposaketa heterogenoko geruzari \"heterosfera\" deitzen zaio. Konposaketaz gain, beste irizpide batzuen arabera ere banatu genezake termosfera, bi geruza hauek lortuz:\n1.- Ionosfera: Termosferaren beheko aldean kokatzen da, 80km-ko altueratik 500 km-ra. Ioi kantitate handia duelako deitzen da horrela. Lurrazaletik bidaltzen diren irrati-uhin luzeak atzera Lurreruntz isladatzen ditu.\n2.- Exosfera edo magnetosfera: 500 km-ko altueratik gora kokatzen da. Exosfera, Lurraren grabitateak altuera hoietan indar gutxi duela eta partikula batzuk espazioruntz ihes egiten dutelako deitzen da horrela. Magnetosferak aldiz, Lurraren eremu magnetikoari egiten dio erreferentzia. Eremu honek eguzkiaren erradiazioaz babesten gaitu elektrikoki kargatutako partikulak (elektroiak eta protoiak) desbideratuz. Eguzkiaren erradiazioari eguzki-haizea deitzen zaio eta honen eraginez, Lurreko eremu magnetikoa ez da erabat simetrikoa: eguzkiaren aldera dagoen zatia txikiagoa da eta atzeko zatiak hainbat eta hainbat kilometroko buztana osatzen du, eremu magnetikoari kometa itxura emanez. Partikula batzuk Lurrera iristea lortzen dute poloetan: aurora borealak (ipar poloan) eta aurora australak (hego poloan) dira."}
{"id": "142017", "revid": "336", "url": "https://eu.wikipedia.org/wiki?curid=142017", "title": "Magnetosfera", "text": "Lur planetari dagokionez, magnetosfera termosferan dagoen geruza bat da. Atmosferaren kanpokoena den geruza da, hots, lurrazaletik urrutien dagoena.\nGeruza honen izenak Lurraren eremu magnetikoari egiten dio erreferentzia. Eremu honek eguzkiaren erradiazioaz babesten gaitu elektrikoki kargatutako partikulak (elektroiak eta protoiak) desbideratuz. Eguzkiaren erradiazioari eguzki-haizea deitzen zaio eta honen eraginez, Lurreko eremu magnetikoa ez da erabat simetrikoa: eguzkiaren aldera dagoen zatia txikiagoa da eta atzeko zatiak hainbat eta hainbat kilometroko buztana osatzen du, eremu magnetikoari kometa itxura emanez. Partikula batzuk Lurrera iristea lortzen dute poloetan: aurora borealak (ipar poloan) eta aurora australak (hego poloan) dira.\nGeruza hau exosferan kokatzen da."}
{"id": "142019", "revid": "1519", "url": "https://eu.wikipedia.org/wiki?curid=142019", "title": "Seilu", "text": ""}
{"id": "142020", "revid": "512", "url": "https://eu.wikipedia.org/wiki?curid=142020", "title": "Slavoj \u017di\u017eek", "text": "Slavoj \u017di\u017eek () (Ljubljana, 1949ko martxoaren 21a) Esloveniako filosofo eta teoriko kritiko bat da, nagusiki hegelianismoaren, marxismoaren eta Lacanen psikoanalisiaren tradizioetan koka daitekeena. Ekarpenak hainbat alorretan (teoria politikoa, zinemaren teoria, edota psikoanalisi teorikoa) egin ditu, eta lan teorikoak herri kulturako adibideez hornitzeagatik ezaguna da.\nFilosofia ikasi zuen Ljubljanako Unibertsitatean, eta geroago, psikoanalisia Parisko VIII Vincennes-Saint-Denis Unibertsitatean, bai eta bertan doktoretza egin ere. Egun, Ljubljanako Unibertsitateko Soziologia Institutuko senior ikerlaria da, eta European Graduate Schooleko irakaslea. Halaber, zenbait unibertsitatetan irakasle bisitaria izan da. Londresko Birkbeck Institute for the Humanities-en Nazioarteko Zuzendaria da eta Ljubljanako Psikoanalisi Teorikorako Elkarteko presidentea.\n\u017di\u017eekek herri kulturako adibideak darabiltza Jacques Lacanen teoria azaltzeko, eta Lacanen psikoanalisian, Hegelen filosofian edota ekonomia kritiko marxistan oin hartzen du gizarte fenomenoak interpretatzeko. Hainbat gairi buruz idatzi du, besteak beste: subjektibotasuna, ideologia, kapitalismoa, fundamentalismoa, arrazakeria, tolerantzia, multikulturalismoa, giza eskubideak, ekologia, globalizazioa, Irakeko Gerra, iraultza, utopianismoa, totalitarismoa, postmodernismoa, pop kultura, opera, zinema, teologia politikoa, eta erlijioa. Hausnarketa gai izan ditu halaber Europan gertatzen ari diren prozesu subiranistak. Gai horietan, mendebaldeko \"ezker unibertsalista\" edota postnazionalen aurka jotzen du, prozesu soberanistak babestuz.\n1990ko hauteskundeetan Esloveniako presidentetzara aurkeztu zen, nahiz eta hautatua ez izan."}
{"id": "142022", "revid": "880", "url": "https://eu.wikipedia.org/wiki?curid=142022", "title": "Slavoj Zizek", "text": ""}
{"id": "142029", "revid": "69477", "url": "https://eu.wikipedia.org/wiki?curid=142029", "title": "Urdulizko Ospitalea", "text": ""}
{"id": "142030", "revid": "105290", "url": "https://eu.wikipedia.org/wiki?curid=142030", "title": "Jiyuan", "text": "Jiyuan (txinera sinplifikatuz: \u6d4e\u6e90\u5e02; pinyineraz: J\u01d0yu\u00e1n), Henan probintzian kokatutako azpiprefektura mailako hiria da. Guztira, 660.000 biztanle inguru dauzka 2004ko erroldaren arabera eta 1.931 kilometro koadroko azalera."}
{"id": "142031", "revid": "119347", "url": "https://eu.wikipedia.org/wiki?curid=142031", "title": "Changjiang Li Konderri autonomoa", "text": "Changjiang (txinera sinplifikatuz: \u660c\u6c5f\u9ece\u65cf\u81ea\u6cbb\u53bf; pinyineraz: Ch\u0101ngji\u0101ng L\u00edz\u00fa Z\u00eczh\u00ecxi\u00e0n), Hainan probintzian kokatutako azpiprefektura mailako konderri autonomoa da. Guztira, 225.000 biztanle inguru dauzka 2004ko erroldaren arabera."}
{"id": "142032", "revid": "4380", "url": "https://eu.wikipedia.org/wiki?curid=142032", "title": "Changjiang Li Konderri Autonomoa", "text": ""}
{"id": "142033", "revid": "119347", "url": "https://eu.wikipedia.org/wiki?curid=142033", "title": "Baisha Li Konderri autonomoa", "text": "Baisha (txinera sinplifikatuz: \u767d\u6c99\u9ece\u65cf\u81ea\u6cbb\u53bf; pinyineraz: B\u00e1ish\u0101 L\u00edz\u00fa Z\u00eczh\u00ecxi\u00e0n), Hainan probintzian kokatutako azpiprefektura mailako konderri autonomoa da. Guztira, 176.000 biztanle inguru dauzka 2004ko erroldaren arabera."}
{"id": "142034", "revid": "4380", "url": "https://eu.wikipedia.org/wiki?curid=142034", "title": "Baisha Li Konderri Autonomoa", "text": ""}
{"id": "142035", "revid": "119347", "url": "https://eu.wikipedia.org/wiki?curid=142035", "title": "Qiongzhong Li eta Miao Konderri autonomoa", "text": "Qiongzhong (txinera sinplifikatuz: \u743c\u4e2d\u9ece\u65cf\u82d7\u65cf\u81ea\u6cbb\u53bf; pinyineraz: Qi\u00f3ngzh\u014dng L\u00edz\u00fa Mi\u00e1oz\u00fa Z\u00eczh\u00ecxi\u00e0n), Hainan probintzian kokatutako azpiprefektura mailako konderri autonomoa da. Guztira, 196.000 biztanle inguru dauzka 2004ko erroldaren arabera."}
{"id": "142036", "revid": "4380", "url": "https://eu.wikipedia.org/wiki?curid=142036", "title": "Qiongzhong Li eta Miao Konderri Autonomoa", "text": ""}
{"id": "142037", "revid": "119347", "url": "https://eu.wikipedia.org/wiki?curid=142037", "title": "Lingshui Li Konderri autonomoa", "text": "Lingshui (txinera sinplifikatuz: \u9675\u6c34\u9ece\u65cf\u81ea\u6cbb\u53bf; pinyineraz: L\u00edngshu\u01d0 L\u00edz\u00fa Z\u00eczh\u00ecxi\u00e0n), Hainan probintzian kokatutako azpiprefektura mailako konderri autonomoa da. Guztira, 319.000 biztanle inguru dauzka 2004ko erroldaren arabera."}
{"id": "142038", "revid": "4380", "url": "https://eu.wikipedia.org/wiki?curid=142038", "title": "Lingshui Li Konderri Autonomoa", "text": ""}
{"id": "142039", "revid": "119347", "url": "https://eu.wikipedia.org/wiki?curid=142039", "title": "Baoting Li eta Miao Konderri autonomoa", "text": "Baoting (txinera sinplifikatuz: \u4fdd\u4ead\u9ece\u65cf\u82d7\u65cf\u81ea\u6cbb\u53bf; pinyineraz: B\u01ceot\u00edng L\u00edz\u00fa Mi\u00e1oz\u00fa Z\u00eczh\u00ecxi\u00e0n), Hainan probintzian kokatutako azpiprefektura mailako konderri autonomoa da. Guztira, 156.000 biztanle inguru dauzka 2004ko erroldaren arabera."}
{"id": "142040", "revid": "4380", "url": "https://eu.wikipedia.org/wiki?curid=142040", "title": "Baoting Li eta Miao Konderri Autonomoa", "text": ""}
{"id": "142041", "revid": "119347", "url": "https://eu.wikipedia.org/wiki?curid=142041", "title": "Ledong Li Konderri autonomoa", "text": "Ledong (txinera sinplifikatuz: \u4e50\u4e1c\u9ece\u65cf\u81ea\u6cbb\u53bf; pinyineraz: L\u00e8d\u014dng L\u00edz\u00fa Z\u00eczh\u00ecxi\u00e0n), Hainan probintzian kokatutako azpiprefektura mailako konderri autonomoa da. Guztira, 468.000 biztanle inguru dauzka 2004ko erroldaren arabera."}
{"id": "142042", "revid": "4380", "url": "https://eu.wikipedia.org/wiki?curid=142042", "title": "Ledong Li Konderri Autonomoa", "text": ""}
{"id": "142043", "revid": "512", "url": "https://eu.wikipedia.org/wiki?curid=142043", "title": "Renoir Deusto", "text": "Renoir Deusto Bilboko zinemak izan ziren. Renoir kateak Bilbon zuen zinema. 2010eko maiatzaren 19an itxi zituen ateak. Lau areto zeuden eta guztira 670 jarleku.\nItxiera.\nZinemako arduradunek lokalaren jabearekin negoziatzen saiatu ziren, ordaintzen zuten alokairua jaisteko asmoarekin, baina jabeak ezetz esan eta zinema itxi behar izan zuten, urtero galera handiak zituztelako.\nKanpo estekak.\n Deia egunkariko albistea"}
{"id": "142044", "revid": "23317", "url": "https://eu.wikipedia.org/wiki?curid=142044", "title": "Uni\u00f3 Esportiva Santboiana", "text": "Uni\u00f3 Esportiva Santboiana (euskaraz \"Santboitar Kirol Batasuna\") Kataluniako Sant Boi de Llobregat hiriko errugbi taldea da. \"La Santboiana\" ezizenez ezagunagoa da. 1921an Baldiri Aleu i Torres gazteak sortu zuen, gaur egun haren omenez bere estadioak Estadi Baldiri Aleu izena darama."}
{"id": "142045", "revid": "23317", "url": "https://eu.wikipedia.org/wiki?curid=142045", "title": "Uni\u00f3n Deportiva Mutilvera", "text": "Uni\u00f3n Deportiva Mutilvera Nafarroako Mutiloabeiti kontzejuan aritzen den futbol taldea da. Hirugarren Mailan aritzen da.\nLehen taldeaz gain, beheragoko mailetan aritzen diren taldeak ere baditu.\nHistoria.\n1968an sortu bazen ere futbol talde gisa 1993an eman zuen izena. 1997an abiatu zen nagusien mailako taldearen ibilbidea eta 2001ean Hirugarren Mailara igotzea lortu zuen. Ordutik bertan aritu da eta zazpi aldiz jokatu ditu eta 2016an azken kanporaketan Conquense garaitu eta lehenengo aldiz Bigarren B mailara igotzea lortu zuen baina urtebete egin zuen bertan. 2020an berriz igo da.\nDatuak.\n2023-24 denboraldia barne.\nLehen taldea.\nMutilvera 2020-2021\nEmakumezkoak.\n2021-22 denboraldian Lehen Nazionalean jokatu zuen Mutilveraren emakumezkoen taldeak."}
{"id": "142048", "revid": "1340", "url": "https://eu.wikipedia.org/wiki?curid=142048", "title": "Esvastika", "text": ""}
{"id": "142049", "revid": "1340", "url": "https://eu.wikipedia.org/wiki?curid=142049", "title": "Club Ciclista San Sebastian", "text": ""}
{"id": "142050", "revid": "105290", "url": "https://eu.wikipedia.org/wiki?curid=142050", "title": "Bison uriformis", "text": "Bison uriformis Pleistozenoan Europan, Euskal Herrian zein gure inguruan bizi izan zen eta egun desagertutako bisontearen espeziea da.\n\"Bison uriformis\" zenbait harpetako labar-artean agertzen da marraztuta, eta bere aztarnak eta hondakinak \"Bison priscus\"en zein Bison bonasusen hondakinekin batera agertzen dira euskal zein Gune frankokantaurikoaren aztarnategi arkeologikoetan. \"Bison uriformis\", Bison bonasus baino lehen bizi omen zen Gune frankokantauriko honetan.\nDatu gutxi dago espezieari buruz.\nEzaugarriak.\nDirudienez \"Bison uriformis\" zenbait ezaugarri ezberdin bazeukan \"Bison priscus\" eta \"Bison bonasus\"ekin konparatuz gero.\nBere adarrak okerrak ziren eta puntak gora begira zeuden, \"S\" itxurako bihurgune txiki batekin. Beste ezaugarri nabarmena bere bizkarrean, soingurutzearen gainean, zeukan tamaina handiko konkorra. Antza konkor-koipetsua zen.\nKonkor hau nabarmena agertzen da, esate baterako, Asturiasko Pe\u00f1amellera herriko Coimbreko leizean marrazturik agertzen den bisontean. Zalantzarik gabe tamaina eta errealtasun handiko labar-pinturak Bison uriformis bat errepresentatzen du.\nBisontearen pinturak 1,24 metorko luzera dauka eta harriaren erliebea erabiltzen du animaliaren benekotasuna areagotzeko."}
{"id": "142051", "revid": "1545", "url": "https://eu.wikipedia.org/wiki?curid=142051", "title": "Bangorko Unibertsitatea", "text": "Bangorko Unibertsitatea (; ) Galesko ipar-mendebaldean dagoen Gwynedd konderriko Bangor udalerrian kokatzen den unibertsitatea da.\nBangorko Unibertsitateak hiri horretako azalera handi bat bere barne hartzen du, horretaz gain Wrexham hirian ere bere beste sail batzuk kokatzen dira. Erakargarri bilakatzen duten arrazoietako bat Snowdonia eta Anglesey uhartetik hurbil dagoela da."}
{"id": "142052", "revid": "11782", "url": "https://eu.wikipedia.org/wiki?curid=142052", "title": "Mendebaldeko Samoa", "text": ""}
{"id": "142054", "revid": "6327", "url": "https://eu.wikipedia.org/wiki?curid=142054", "title": "Ekialdeko Samoa", "text": ""}
{"id": "142060", "revid": "201", "url": "https://eu.wikipedia.org/wiki?curid=142060", "title": "Ingude (tresna)", "text": ""}
{"id": "142061", "revid": "1545", "url": "https://eu.wikipedia.org/wiki?curid=142061", "title": "Zirkulazio atmosferiko", "text": "Zirkulazio atmosferikoa planetaren eskalako airearen higidura da eta, itsaslasterrekin batera, Lurraren gainazalean beroa banatzen den bitartekoa. Hainbat haize-sistema daude mundu mailan, kokatzen diren latitudeari eta intsolazioari lotuak. Haize planetarioak Lurran nagusitzen diren haizeak dira. Distantzia luzeak ibiltzen dituzte eta gehienean norabide berdinetik jotzen dute.\nSorrera.\nHaize nagusiak egurats presioaren araberakoak dira. Leku batetik bestera izaten diren presio aldeak mugakide diren eskualdeen berotze eta hozte diferentzialaren ondorioz agertzen dira batik bat, baina baita airearen mugimenduaren eraginez ere. Termikoki nahiz dinamikoki sortuak diren presioen arteko alde horiek dira airearen mugimenduen abiapuntu. Hala ere, Lurraren errotazioak sortutako itxurazko desbideratzeagatik, airea ez da zuzen-zuzenean mugitzen presio handietatik presio apaletarantz. Itxurazko desbideratze horizontalak edo Coriolisen indarra deritzanak erloju orratzen arabera desbideratzen ditu haizeak Ipar Hemisferioan, eta kontra Hego Hemisferioan.\nDesbideratze hori handiagoa dute lurburuetatik hurbil arin mugitzen diren gorputzek, eta txikiagotu egiten da, berriz, ekuatore aldean eta haizearen lastertasuna gutxitu ahala. Horren guztiaren ondorioz, goiko geruzetako haizeek isobarekiko paraleloak izatera jotzen dute; eta lur azaletik hurbil dabiltzan haizeek, berriz, isobarak angelu txiki bat eratuz zeharkatzen dituzte; angelu hori, nolanahi ere, txikiagoa da ozeanoen gainean lur gainean baino, kontinenteetako erliebearen berezko ezaugarrien eta marruskaduraren ondorioz.\nLur azalaren berotze edo hozte diferentzialaren eta Lurraren errotazioaren ondorioz sortzen den itxurazko desbideratze horizontalaren emaitza isobaren eta haizeen eremu eredu jakin bat da. Eremu antolamendu horren alderdirik garrantzitsuenak Ipar eta Hego Hemisferioetako presio apal subpolarrak eta presio handi subtropikalak dira, eta presio apal ekuatorialak. Presio eraztun horiek Eguzkiarekin batera higitzen dira, eta zelula kontinentaletan eta batez ere ozeanikoetan banatzen dira, itsasoen eta kontinenteen arteko tenperatura aldeak direla-eta. Ozeanoen gaineko haizeen ereduak ondo samar islatzen du presioen egoera: zurrunbilo ziklonikoak presio txikiko haizeen inguruan, mugimendu antizkiklonikoa presio handiko haizeen inguruan.\nEremuak.\nZirkulazio atmosferikoa etengabe aldatzen da, baina oinarrizko joera nahiko iraunkorra da. Latitude ertaineko depresioak edo zikloi tropikalak eskualde guztietan garatzen dira, kaosaren teoriatik hurbil dagoen iragarpenen arabera, nahiz eta batez besteko joera egonkorra izan.\nHiru zirkulazio-gune bereizten dira ekuatorearen eta lurburu bakoitzaren artean:\nHiru eremu horien artean, 6 eta 15 km arteko altitudean, \"jet stream\" izeneko haize-lasterrak daude, planetaren inguruan ekialderantz dabiltzanak eta frontogenesiaren eragile nagusi direnak.\nTropiko Arteko Konbergentzia Eremua.\nEremu hau ekuatoretik 5\u00b0ra dago, bai iparralderantz zein hegoalderantz. Eguzkiak bertako airea asko berotzen duenez, azken hau goraka doa. Azalean barealdiak dira nagusi, baina noizbehinka ekaitz bortitzak egoten dira. Garai batean \"haizeen eta barealdien gerriko ekuatoriala\" deitua zen.\nSasoiaren arabera, hainbat latitude-graduz mugitu liteke.\nAlisioen gerrikoak.\nAlisioak iparralderantz eta hegoalderantz, 5\u00b0-tik 20\u00b0-ra bitartean kokatzen dira. Airea ibar ekuatorialera desplazatzen da gora igotako aire beroak utzitako hutsunea bete asmoz. Lurraren errotazioa dela eta, ordea, ekialde-mendebalde norabidean desbideratuak dira (Coriolis efektua). \"Ipar-ekialdeko\" eta \"hego-ekialdeko\" alisioak dira.\nHaize korronte hauek oso erregularrak dira. Altuera handian, zirkulazioak kontrako norabidea hartzen du \"kontralisio\" izena hartuz. Egoera honek Hadley zelulak deitzen diren konbekzio-zelulak sortzen ditu: hau da, haizeen \"zirkuitu itxi\" antzeko bat.\nSasoiaren arabera, zenbait latitude-gradu mugitu litezke iparralde/hegoaldera, sistema hauek sortzen dituzten presio-gerrikoak bezala.\nAlisioak gehienbat ozeano Atlantikoan eta Barean daude garatuta. Indiako ozeanoan aldiz nahasirik aurkitzen dira Asiar kontinentearen gertutasunaren ondorioz.\nAlisioen haize-gerrikoen alde batzuetan, sasoi zehatzetan, ekaitz tropikal handiak gerta daitezke: urakanak edo tifoiak deitzen dira.\nPresio handiko gerriko subtropikala.\nGoi-presioen gerriko subtropikala 30\u00b0 eta 60\u00b0 arteko latitudeetan kokatzen da, iparraldean zein hegoaldean.\nGerriko hau ez da ez erregularra ez jarraitua: ozeano gainean dauden zelulez osatzen da. Bertako antizikloiek erloju-orratzen araberako mugimendu kiribila dute ipar hemisferioan, eta erloju-orratzen kontrakoa hego hemisferioan. Gisa honetan, haizeak bi norantza ditu: bata, ekuatorerantz, haize alisioen sistema sortuz, eta bigarrena poloetarantz, mendebaldeko haize-sistemak sortuz. Zelula hauek askoz ere garatuagoak daude udan (ikus Azoreetako antizikloia).\nPresio altuek airearen beheranzko zirkulazioa eragiten dutenez, eguraldi on eta garbiranzko joera dago gerriko subtropikalean, eta lehorteak sarritan gertatzen dira. Munduko basamortuen gehiengoa leku honetan kokatzen dira, edo haize alisioen gunean bestela.\nMendebaldeko haizeen gerrikoa.\n35\u00b0 eta 60\u00b0-ko latitudeetan kokatzen da, ipar zein hego hemisferioan. Haize hauek presio altuko eremu subtropikaletatik poloetarantz jotzen dute, mendebalde-ekialde norabidean. Haize epel hauek poloetako aire masa hotzago eta dentsoagoak topatzean, \"fronte polarrak\" deituriko ukipen-planoak sortzen dituzte. Aire beroa hotzaren gainetik jartzen denez, mugimendu zirkular bat hartzen du eta perturbazioak zein irregulartasunak agertzen dira. Egoera honetan, hodeiak eratzen dira ekaitz gogor eta fronte-sistemak eratuz.\nEremu polar antiziklonikoak.\n60\u00b0tik 90\u00b0-ra doan eremua, bai iparrean eta baita hegoan ere. Hemengo airea hotza eta dentsoa da. Baldintza meteorologikoak antiziklonikoak izaten dira gehienetan, baina prezipitazioak urriak dira (urteko 250 mm baino gutxiago). Antartikan haizea kanpoalderantz doan espiral gisan mugitzen da. \"Ekialdeko haize polarrak\" deritze eta abiadura handiak har ditzakete.\nBaldintzatzaileak.\nHaizeen zirkulazioan, aipaturiko sistemez gain, kontinenteek eta ozeanoek baldintzaturiko haizeak sortzen dira: udako eta neguko montzoiak dira.\nBestalde, ozeanoetako itsaslasterrek kliman duten eragina ere oso garrantzitsua da: adibidez, Europako klima ozeanikoko eremua Golkoko itsaslasterrak leuntzen du. Edo, El Ni\u00f1o bezalako fenomenoak sor litzake: hegoburutik iparralderantz doan itsaslasterra ohi bezain hotza ez bada, Perura heldu eta ez da mendebalderantz desbideratuko, ekialderantz baizik; eta horrek prezipitazioak modu lazgarrian areagotzen ditu."}
{"id": "142063", "revid": "1830", "url": "https://eu.wikipedia.org/wiki?curid=142063", "title": "Akuifero", "text": "Akuiferoa harkaitz iragazgaitzen geruza baten gainean geratzen den lurpeko ur-geruza da, putzu bat eginez gero ura ateratzeko balio duena. Lurpeko uraren goiko aldeari maila freatiko deitzen zaio.\nAkuifero motak.\nBi akuifero mota bereizi ahal dira duten estrukturaren arabera: akuifero libreak eta konfinatuak.\nOndoko irudian bi mota hauek agertzen dira:\nTexturaren arabera, bi talde handietan sailkatzen dira: porotsuak eta fisuralak.\nAkuifero porotsuetan, lurpeko ura esponja batean egongo balitz bezala geratzen da, permeabilitatea dagoela da ( uraren barruko transizioa).Kareharriek ur bilketa oso handiak izaten dituzte, baina permeabilitate eskasa. Akuifero porotsuen adibide,areaz edo harri aluvialez eginak daudenak dira.\nAkuifero fisuraletan, ura fisura edo diaklasen gainean dago kokatua, bien artean komunikatuta daudelarik; baina akuifero porotsuetan ez bezala, beraien distribuzioak uraren barruko fluxuak modu heterogeneo batean jokatzea eragiten dute. Akuifero karstikoak izenda ditzazkegu fisural motatako esangarritzat.\nAzkenik, hidrodinamiko taldekoen aldetik, hurrengoak izenda ditzazkegu:\nAkuiferoak: lurpeko uraren biltegi naiz transmisore paregabeak.\nAkuitardoak: biltegi onak baina transmisore txarrak.\nAkuikludoak: biltegi onak izan daitezke, baina transmisore txarrak.\nAkuifugoak: biltegi naiz transmisore txarrak dira.\nBirkargatzea.\nLurpeko ura, kanpoan jausten denaren esker birkargatzen da. Aintzirekin edo ibaiekin konparatuz, prozesua oso astiro egiten da.\nBatzuetan akuifero fosilez hitz egiten da: antzina akuifero izandakoak baina birkargatzerik gabe geratu direnak dira.\nPrezipitazioetan jausten den urak hiru bide jarraitzen ditu: lur kanpoan geratzen den urari isurketa deritzo, eta errekak naiz ibaiak sortzen dira. Beste parte bat, atmosferara doa, edota organismoetara, gehienbat landareetara, transpirazioa eginez. Azkenik, geratzen den partea lur barrura doa.\nGehiegizko ustiapena.\nGizakiok lur azpitik erauzten dugun ur kantitatea hain handia denez, askotan ez da berreskuratzen akuiferoen ur maila euriak eta errekek egindako birkargaz. Ondorioz, murriztu edo eten egiten da akuiferoetatik hezeguneetara eta beste ekosistema urtarretara egiten den ur ekarpena; batzuetan, baita uraren fluxua alderantzizko noranzkoan gertatzeraino. Adituen ustez, hori kolokan jartzen ari da ekosistema urtar askoren osasuna.\n2019an argitaratutako ikerlan batean, aztertu dute ea zer akuifero ez diren gai izan ekosistema urtarrak egoera osasuntsuan mantentzeko hiru hilabetetan, gutxienez bi urtez jarraian. Datuek erakutsi dute jada arro hidrografikoen %\u00a020k gainditu duela muga hori; batez ere munduko eremurik lehorrenetan, hain zuzen lur azpiko uren menpekotasun handiena duten tokietan. 1960tik honako datuez garatu duten eredu matematikoak argi utzi du 2050erako lur azpiko uren ekarpena duten arro hidrografikoen %\u00a042-79 egongo dela egoera txarrean. Ikertzaileen ustez, gainera, akaso zenbatespen baikorregiak dira, ez baitute kontuan hartu populazioaren hazkundeak eta garapen bidean dauden ekonomiek eragin dezaketen ur-eskaeraren igoerarik.\nLurpeko uraren kutsadura..\nNormalean, lurpeko ura gezia eta edangarria izan ohi da, uraren zirkulazioak partikula eta mikroorganismo kutsagarriak garbitzen dituelako. Batzuetan, gizakiaren eraginez, adibidez fosa septikoak edo nekazaritza eginez kutxatu ahal da, edota naturaren eraginez, adibidez harkaitz mota batzuen erosioaren eraginez.\nGizakiak, nitratoak eta beste abono kimikoak erabiltzean nekazaritzarako, kutxatzen dute lurpeko ura. Bestalde, fabriken isuriek eta egunero etxeetan erabiltzen diren produktu kimikoek ere asko kutxatzen dute.\nKostaldean, itsasoko uraren sartzeak akuiferoetan eragiten du kutxadura. Adibidez, Ganges ibaiaren aranean, arsenikoak eragiten du kutxadura gehien eta intoxikazio kronikoak gertatzen dira.\nFauna.\nLurpeko uren faunari stygofauna deritzo, eta zizare, intsektu, krustazeo eta beste ornogabe batzuk dira animali esangarrienak. Ez da oso ohikoa, baina animali ornodun batzuk ere bizi dira lurpeko uretan, adibidez Australian bi arrain itsu mota aurkitu izan dira.Animali gehienak, ez dira inoiz ateratzen, bizitza osoa ematen dute habitat horretan."}
{"id": "142064", "revid": "113794", "url": "https://eu.wikipedia.org/wiki?curid=142064", "title": "Lurpeko ura", "text": "Lurpeko urak lurraren barnera iragazi ondoren geruza iragazgaitz batekin topo egitean pilatuta geratu diren prezipitazio-urak dira.\nLurpeko urek kontinenteetan dagoen ur masaren zati garrantzitsua da. Laku edota ibaietan dagoena baino bolumen handiagoa dute baina glaziarretan dagoena baino txikiagoa. Lurpeko ur masa zabalenek milioika km\u00b2 izatera iritsi daitezke (guaraniar akuiferoa, adibidez). Lurpeko urak baliabide garrantzitsuak baina kudeatzeko zailak dira, kutsatuerrazak eta maiz gehiegizko ustiapena sufritzen baitute.\nLur gainera erortzen den uraren parte handi samar bat lur gainean labainduz, beheragoko lekuetarantz higitzen da. Hala ere, beste parte bat (lehena bezain garrantzitsua edo garrantzitsuagoa agian), ura doan materialak, porotsua edo apurtua izanik, uzten duen neurrian, zirrikitu edo arrailduretatik sartzen da, eta lur barrenera jaisten da, geruza irazgaitz bat aurkitzen duen arte. Ura metatu egiten da han, behin betiko edo aldi baterako, geruza horren erliebearen eta grabitatearen eraginaren arabera.\nLurpeko urek ondorio higatzaileak izaten dituzte, bereziki materialen disoluzioagatik eta arrastatzearen ondorioengatik. Era horretan sortzen dira oro har \u201ckarst erliebe\u201d esaten zaien erliebe bereziak.\nEzaugarriak.\nLurraren azaleko aldea meteorizatuta dago, gehiago edo gutxiago, neurri askotako zatikietan dago, alegia, deskonposatuta.\nPartikula horien artean geratzen diren tarteak airez beteak egon ohi dira, eta urez bete daitezke.\nUr horrek jatorri desberdinak izan ditzake.\nUr gazte izenekoak, hau da, inoiz azaleratu ez direnak, eratuko dituzten masa magmatikoen hoztea da jatorri horietako bat. Beste jatorri bat, beste ur batzuetatik (azalekoak edo sakonagoak) datozen lurrunen kondentsazioa da. Hala ere, jatorri ohikoena uraren zikloaren mendekoa da.\nPrezipitazio baten ura lurrundu, zirkulatu edo infiltratu egiten da. Lehenengo kasuan, parte lurrunduan, ura gas egoerara itzultzen da eta atmosferan sartzen da berriz, in situ ia-ia. Bigarrenean, uholde partean, ura lur azaletik jariatzen da isurkari gisa, zirkulatzen duten ur lasterretaraino iristen den arte. Hirugarren kasua, infiltraziozko urarena, grabitateari esker zirrikituetan barneratzen den ura da; zuzenean sartzen da euria bada, edo, gotorra baldin bada, urtu ondoren, eta aireari bultza eginda. Horrela sortzen dira lurpeko ur gehien-gehienak.\nBeheranzko barneratze horrek aurrera egiten du, harik eta geruza irazgaitz etenik gabe bat, edo barrunbe guztiak urez beteak dauzkaten geruzak aurkitzen dituen arte.\nHiru parte horien arteko batez bestekoa ez da beti bera. Prezipitazioen errejimenaren, eskualdeko klimaren, materialmoten eta landarediaren garrantziaren araberakoa da, besteak beste. Infiltraziozko ur guztiek ez dute modu berean jokatzen.\nZati batek pikorren azaleko barrunbeak betetzen ditu, eta mintz ura eratzen du. Bigarren zati bat azaleko tentsioak eusten dio, eta kapilaritateko ura esaten zaio. Azkenik, hirugarrenak, libreki betetzen ditu barrunbeak, eta, grabitateari esker, ura haietatik barrena jariatzen da.\nGrabitate ura da hori, eta beste bi aukerak bete direnean baizik ez da eratzen.\nUr horrek bakarrik zirkulatzen du, hornitzen ditu lurpeko ur isuriak, eta zertzen du lurraldearen irazkortasuna, hau da, ur infiltratuaren eta grabitate uraren arteko batez bestekoa.\nLurraren irazkortasuna.\nIrazkortasuna, edo urak izan dezakeen pasabidea, eragile askoren mendeko gauza da. Arestian aipatutako kanpoko eragileak ez ezik, badira barneko zergatiak ere. Horien artean, materialaren egitura bera da nabarmenena. Zatikien elkarrekiko hurbiltasunaren arabera, material gotorrak eta porotsuak bereizi behar dira.\nMateriak gotorrak pitzatu samar egoten dira; material porotsuek, berriz, xurgatze ahalmena izaten dute, batzuek gehiago eta besteek gutxiago.\nLehen sailekoak dira erupzioko harkaitzak, arraildura txikiak, estuak, eta ez oso sakonak dituztenak, eta orobat karedunak, arraildura asko, sakonak, eta eragile kimikoek areagotuak dituztenak. Bigarren sailean, mutur batean, harearriak daude, porotsuak eta xurgatze ahalmen eskasekoak, eta, beste muturrean, buztinak, higroskopikoak eta ura atxikitzeko ahalmen handikoak.\nBadira, beraz, lur irazgaitz malguak (buztinak), urari eusteko gauza direnak, eta badira beste batzuk trinkoak edo koherenteak, urari batere eusten ez diotenak, dauzkaten arraildura bakanak urez edo harkaitzaren beraren hondakinez beteak dituztelako.\nLur irazkorrak, berriz, barne eragileek edo kanpokoek eratuak izan daitezke. Lehenengoetan, urak ez die erasotzen zatikien arteko tarteei, eta bere horretan geratzen dira; mugatua dute beraz irazkortasun ahalmena, eta ia beti berbera izaten dute gainera. Kanpoko eragileek asko higatzen dituzte material trinkoak, eta irazkortasun ahalmena handitu egiten da era horretara. Hondarrek, adibidez, irazkortasuna bere pikorren diametroaren koadroaren proportzionala dute. Kare-harrietan, berriz, arraildurak gero eta handiagoak izaten dira, eta materialaren irazkortasuna ere handitu egiten da.\nMaila freatikoa.\nInfiltrazio partearen grabitate urak azaleko material irazkorretatik zehar behera egiten du ahal duen arte, hau da, jaistea eragozten dion geruza irazgaitzen batekin topo egin arte. Hortik aurrera, geruza horren gainean metatzen da ura. Geruzaren azala erabat horizontala bada, ura, iritsi, eta metatzen jarraitzen du. Era horretan eratzen da freatiko izeneko geruza, goiko muga bat edo maila freatikoa daukana.\nMaila horrek bereizten ditu bai behealdeko eremu bat, asea, tarteak urez beteak dauzkana, eta bai beste eremu bat, goialdekoa; azken horretan azpigeruza batzuk bereizten dira. Azalekoenak, edo lurruntze azpigeruzak, landareen sustraien eragin trinkotzaileagatik eusten dio urari, baina sustraiek zenbat ur xurgatu eta orobat eguzkiaren berotasunez zenbat ur lurrundu, hartara izango du ur gehiago ala gutxiago. Haren azpian aireztatzezko azpigeruza bat dago, han urak oztoporik gabe joaten dira batetik bestera, mintzean izan ezik. Azkenik, bada hirugarren azpigeruza bat asetasun eremua ukitzen duena, geruza kapilarra esaten zaio, ur mota hori izaten du bere baitan, eta zatikien neurriaren alderantziz proportzionala du lodiera.\nGeruza freatikoaren lodierak gorabeherak izaten ditu, nolako oreka dagoen iristen den infiltrazio uraren eta kapilaritatez edo lurruntzeaz goragoko geruzen aldera galduko den uraren artean.\nAzal irazgaitza gutxitan izaten baita horizontala, grabitate ura alborantz higitzen da, geruza horren maldarekiko lastertasun zuzenki proportzionalez. Horrela, hasieran gainazalean erregulartasunez banatua zegoen prezipitazioa irregularki banatuko da gero.\nIturriak eta putzuak.\nGeruza akuiferoak edo freatikoak lur azaleko uren antzera higitzen dira, baina motelago hala ere. Gainean geruza irazkorrak soilik baditu, akuifero libre deritzo.\nHala ere, geruza akuiferoa higitzen denean, beste geruza irazgaitz bat gertatzen bada beraren eta gainazalaren artean, akuifero itxi edo lotu deitzen zaio.\nUrak, beraz, geruza irazgaitzaren alderdi beherakoenetan metatzeko joera du, eta han akuifero libre bat eratzen du, ekarri berriek eta azal horizontalekoek etengabe hornitzen dutena. Akuifero itxi ez horizontal batean, aldiz, ur ekarriak osorik beteko du eremua, ura alboetarantz igoaraziko du, eta, desnibelaren ondorio gisa, presio hidrostatikoa sortuko du.\nLehen kasuan, baldin eta lurra zulatzen bada, maila freatikora iristerakoan, ura atera ahal izango da ponpen laguntzarekin, baina alboko ekarria gainditu gabe, bestela putzua agortuko litzateke-eta. Bigarren kasuan, presio hidrostatikoak ura bultzatzen du, ura zulotik igotzen da, eta putzu artesiar bat eratzen du.\nMaila freatikoa lur azalera hurbiltzen duen beste edozein gorabeherak efektu berbera izango du. Oasia, adibidez, geruza freatikoa, erliebearen ondorioz, lur azaletik gertu dagoen eta landareak haz daitezkeen basamortuko eskualdea da. Geruza freatikoa azaleraino iristen bada, urak lurra estaliko du, eta hori eremu makur batean zehar gertatzen bada, ur irteera hori iturri bihurtuko da.\nAkuifero itxia.\nLurpeko ura bi kapen artean baldin badago gertatzen da, euria parte batetik soilik hartzen du. Errekarga zonak, alimentazio zonak ere deritze, hau da euria jausten den tokiari.\nAskotan, pentsatu izan da lurpeko ura beti dagoela zirkulazioan, baina ez da beti horrela izaten, batzuetan zulo eta poroetan egoten da sarturik, eta harkaitz batzuek belaki bat bailitzan hartzen dute ura batzuetan."}
{"id": "142066", "revid": "105290", "url": "https://eu.wikipedia.org/wiki?curid=142066", "title": "LIFO (kontabilitatea)", "text": "Kontabilitatean, LIFO, ingelesez \"Last In First Out\" esaldiaren siglak, inbentarioa egiterakoan izakinak baloratzeko metodo bat da. Izakinak prezio ezberdinetan erosita, azken izakinak (\"last\", ingelesez) saltzen dira lehenbizi. Horrela, inflazio egoera batean kontabilizatzen den irabazia txikiagoa izango da, FIFO eta beste metodoekin alderatuta, eta geratzen diren izakinak hasierako prezioetan, prezio txikiagoetan alegia, baloratuko dira inbentarioan.\nAdibide bat.\nEnpresa batek ekitaldiaren hasieran, urtarrilaren 1ean, dituen izakinen kopurua 100 unitatekoa da, 10 euro unitateko prezioan. Ondorengo egunetan, eragiketa hauek burutzen ditu:\nLIFO metodoak salmenta bakoitzak duen irabazian ere badu eragina. Adibidez, urtarrilaren 9ko salmentak dakarren irabazia 2000-100\u00d715=500 eurokoa da; FIFO (\"First In First Out\") metodoa erabiliko balitz, salmentak dakarren irabazia 2000-50\u00d712-50*15=650 eurokoa litzateke."}
{"id": "142068", "revid": "17", "url": "https://eu.wikipedia.org/wiki?curid=142068", "title": "Last In First Out", "text": ""}
{"id": "142070", "revid": "336", "url": "https://eu.wikipedia.org/wiki?curid=142070", "title": "Aurora polar", "text": "Aurora polarra gauez zeruan agertzen den distira edo luminiszentzia itxurako fenomenoa da. Ohikoena eremu polarretan agertzea da; hala ere, denbora laburrez munduko beste eremu batzuetan ere agertzen dira. Hori dela eta, \"aurora polarra\" (edo \"aurora polaris\") deitu ohi zaio. Ipar hemisferioan, aurora boreal izenaz ezagutzen dira; aldiz, hego hemisferioan, aurora austral bezala. Izendapena Aurora izeneko egunsentiaren erromatar jainkosatik dator, eta \"boreal\" izena grezierazko \"boreas\" hitzetik, honen esanahia \"Iparraldea\" delarik. Europan zerumugan kolore gorrixkaz ikusi ohi da, eguzkia ezohikoa den norabide batetik agertuko balitz bezala.\nAurora boreala urritik martxora ikus liteke, nahiz eta batzuetan beste hilabeteetan zehar ere agertu izan den, betiere eguratsaren tenperatura baxua denean. Ikusteko hilabete egokienak urtarrila eta otsaila dira, orduan baitira atmosferako tenperaturak baxuenak. Hegoaldeko hemisferioan, haren parekidea aurora australa da eta ezaugarri bertsuak ditu.\nSorrera.\nAurora polarra eguzkitik datorren partikula sorta bat (eguzki haizea) lur magnetosferaren hego edo ipar poloekin kontaktuan sartzen denean sortzen da: argi lausoa izaten da. Kargatutako partikulak (protoiak eta elektroiak), Lurraren eremu magnetikoak gidaturik poloetara hurbiltzen dira. Partikula horiek oxigeno eta nitrogeno atomo eta molekulekin talka egiten dute, atomo horiek guztiz kitzikatu arte. Hainbeste kitzikatzen dira molekulak, non geroago erlaxatzen direnean energia argi ikuskor moduan igortzen baitute.\nAuroren koloreak.\nAurorek ez dute kolore, forma edo egitura finkorik, eta gainera, oso azkar aldatzen dira. Gauaren hasieran, aurora arku txiki baten modukoa izaten da batzuetan, amaieran zeru osoa hartzeko. Egunsentia iristen denean, dena berriz desegiten hasten da eta ordurako zeruan puntu distiratsu gutxi batzuk geratzen dira.\nAuroren koloreak haien espezie molekular edota atomikoarekin zerikusirik badu, partikula horiek eguzki haizearekin nola kitzikatzen diren edota partikula horiek zenbateko energia kopurua duten izan behar da kontuan.\nBeste planetetan.\nFenomenoa Lurrean ez ezik, Urano, Jupiter, Saturno eta beste hainbat planetatan ere gertatzen da. Izan ere, planeta horiek guztiek polo magnetikoak eta zinturoi erradioaktibo izugarriak dituzte. Aurora polarra Hubble teleskopioari esker ikus dezakegu."}
{"id": "142072", "revid": "880", "url": "https://eu.wikipedia.org/wiki?curid=142072", "title": "Izakinak", "text": ""}
{"id": "142073", "revid": "512", "url": "https://eu.wikipedia.org/wiki?curid=142073", "title": "Lata mendia", "text": "Lata mendia (samoeraz \"Mauga Lata\", ingelesez \"Lata Mountain\") Ekialdeko Samoako edo Samoa Estatubatuarreko mendirik altuena da (966 m). Ta'\u016b uhartean dago.\nEzaugarriak.\nLata sumendi aktiboa da eta Ta'\u016b uharte osoa sumendi honek sortu zuen. Samoa Estatubatuarreko parke nazionalaren barruan dago eta oihan izugarri batek inguratzen du.\nTontorra uhartea banatuta dagoen hiru konderriak (Fitiuta, Ta'\u016b eta Faleasao) biltzen diren lekua da. Bere mendebaldean, uhartearen erdialdean beste tontor inportante bat dago, Olotamia (903 m); ipar-ekialdean Luatele edo Judds kraterra dago, uharteko aireportua dagoen Fitiutatik hurbil.\nUhartearen barnealdean landaredia asko ixten da eta ibilbideak egin baino lehen kontsultatu beharra dago. Ekialdeko kostaldean Saua leku sakratua dago; parke nazionalaren uharteko egoitza dago eta hantxe hasten da hegoaldeko kostaldera doan ibilbidea. Hauxe izaten da mendira hurreratzeko gunea; munduko amildegirik handienetakoa da hegoaldeko kostalde honetakoa, menditik itsasora berehalako jaitsiera ematen delako. Alde horretan bertan Laufuti erreka (emari iraunkorra duen uharteko bakarra) menditik jaisten da. Landaredi itxiaz gain tontorraren inguruan askotan dagoen lainoa ere kontuan izan behar da; igoera bi egunetan egiten dute gehienek eta matxetea erruz erabili beharra dago. Horrek guztiak igoera zail egiten du eta jende gutxik bisitatzen du tontorra.\nTradizioak.\nSamoa eta Polinesiako mito sortzaile batzuen arabera Manu'a uharteak dira samoar guztien jatorria. Tradizioaren arabera Tagaloak (samoarren jainko nagusia, eguzkiarena) lehen \"fale\" edo etxea Lataren tontorrean eraiki zuen; mendia Tagaloaren lurreko egoitza zen.\nBeste kondaira samoar batek dio Lata Fijitik etorri zen kanoa egilea zela; Savai'ira ere joan zen eta horregatik uharte honetako hego-ekialdea \"Lata\" deitzen da."}
{"id": "142075", "revid": "880", "url": "https://eu.wikipedia.org/wiki?curid=142075", "title": "Manikura frantziarra", "text": ""}
{"id": "142077", "revid": "119347", "url": "https://eu.wikipedia.org/wiki?curid=142077", "title": "Santa Cruz Tenerifekoko inauteriak", "text": "Santa Cruz Tenerifekoko inauteriak Kanarietako hiri horretan otsailean egiten diren inauteriak dira, eta oihartzun handia izaten dute hedabideetan. Izan ere, Rio de Janeirokoen atzetik, munduko inauteri ospetsuenak direla jo ohi dute Espainian; eta, horrexegatik, Santa Cruz Tenerifekoa Rio de Janeirorekin senidetuta dago. 1980an, \"nazioarteko turismo intereseko jai\" izendatu zuen Espainiako Turismorako Estatu Idazkaritzak."}
{"id": "142078", "revid": "880", "url": "https://eu.wikipedia.org/wiki?curid=142078", "title": "Santa Cruz de Tenerifekoa inauteriak", "text": ""}
{"id": "142080", "revid": "11782", "url": "https://eu.wikipedia.org/wiki?curid=142080", "title": "Lata Mountain", "text": ""}
{"id": "142081", "revid": "11782", "url": "https://eu.wikipedia.org/wiki?curid=142081", "title": "Mauga Lata", "text": ""}
{"id": "142084", "revid": "56334", "url": "https://eu.wikipedia.org/wiki?curid=142084", "title": "Opera", "text": "Opera antzerki mota bat da. Testua (\"librettoa\") abestien bidez antzezten dute abeslariek eta musika-talde batek akonpainamendua egiten die ahost-atalei. Italiar hitza \"opera\"-ren esanahi \"lana\" da.\nOpera mendebaldeko antzerki musikalen usadioaren baitan kokaturik dago. Analogiaz, munduko beste eskualde batzuetan egiten diren antzeko zenbait antzerki musikalei ere opera deritze, esaterako opera txinatarra, baina ohitura haiek ez dute mendebaldeko operaren jatorri bera. Hala ere, opera ez da mendebaldeko antzerki musikal bakarra: antzinako Grezian bazegoen abesturik eta musikaz lagundurik egiten zen drama greziarra, eta aro modernoan antzeko beste adierazpide batzuk sortu dira, esaterako musikala.\nOperak hitzezko antzerkiaren elementu askori eusten die, hala nola aktuazioa, eszenaratzea eta jantziak, eta zenbaitetan dantza ere barne hartzen du. Antzezpenak opera-antzokietan egiten dira gehienetan, orkestra batek edo musika-talde txiki batek lagundurik.\nDeskribapena.\nOratorioa ez bezala, opera antzeztu beharreko obra da. Antzerki musikaleko genero batzuk oso lotuta daude operarekin, hala nola \"zarzuela\" espainiarra, \"singspiel\" alemana, \"opereta\" vienarra, \"op\u00e9ra-comique\" frantsesa eta \"musikal\" ingelesa eta estatubatuarra. Antzerki musikalaren aldaera horietako bakoitzak bere ezaugarriak ditu, pribatiboak izan gabe, eta, askotan, genero horien arteko mugak ez dira argiak. Operan, antzerki musikalaren beste genero batzuetan bezala, honako hauek batzen dira:\nOpera antzerki musikaleko beste generoetatik bereizten da, eta onartzen da opera erabat musika lagun duen antzezpena dela. Generoaren historiak erakusten du baieztapen hori ez dela zuzena. Bere eraketan musikaren parte hartze apartak opera errezitatutako antzerkitik bereizten duen arren, jada barrokotik ezagutzen ziren forma mugakideak, hala nola maskarada, balada-opera, zarzuela eta singspiel, kasu askotan operarekin nahasten direnak. Horrela, Wolfgang Amadeus Mozarten singspieleak operatzat hartzen dira, Jos\u00e9 de Nebraren zarzuelak bezala, eta Kurt Weillen \"Die Dreigroschenoper\" (Lau soseko opera), berriz, errezitatutako antzerkitik operatik baino askoz hurbilago dago. Azkenik, operaren inguruko beste genero batzuk daude, hala nola barroko frantseseko opera-balleta eta XX. mendeko obra neoklasizista batzuk, hala nola Igor Stravinskiren obra batzuk. Hala ere, lan horietan, dantzaren zati nagusia da adierazgarria, eta kantuak, berriz, bigarren mailako papera du. Opera eta zarzuela, opereta, singspiel eta musikal ingeles eta estatubatuarraren arteko desberdintasunari dagokionez, mugaketa desberdintasun formal batetik sortzen da.\nHistoria.\nOperak Erdi Aroko drama liturgikoetan izan zuen hasiera. Ondoren, XVI. mendearen amaieran, Florentziako kameratak (Camerata Bardi) antzinako greziar drama berpiztu nahian, opera berria sortu zuen Berpizkundeko ahozko genero desberdinetan oinarrituta: ahots baterako madrigala, antzerki madrigala, pastorala eta intermezzoa. Jacopo Perik, 1598an, \"Dafne\" musika-lana aurkeztu zuen Florentzian. Zoritxarrez, musika ez da kontserbatu. Antzinako Greziaren drama berreskuratzeko lehenengo saiakera izan zen, Berpizkundeko helburu artistikoekin bat joateko. Cameratako kideek uste zuten greziar dramen \"koroak\" jatorriz abestuak zirela, eta agian pertsonaia guztien atalak. Beraz, opera sortu zuten egoera hori \"berrezartzeko\". Perik, 1600, beste opera bat aurkeztu zuen, \"Euridice\" eta gaur egun arte kontserbatu den lehenengo partitura da.\nJacopo Peri, Jacopo Corsi, Francesco Cavalli eta Claudio Monteverdi izan ziren lehen operagileak, eta Dafne, Ulises, Orfeo eta antzeko mitoak izan ziren gai nagusiak. Italiako hiri batzuetan operarako antzokiak zabaldu ziren eta XVII. mendean musikagileak garai hartako gaiak erabiltzen hasi ziren.\nFrantzian, berriz, operak XVII. mendetik aurrera hartu zuen indarra, Jean-Baptiste Lully eta Jean-Philippe Rameauri esker. Ingalaterran, Henry Purcellek \"Dido eta Eneas\" maisu lana idatzi zuen. Alemanian, berriz, Heinrich Sch\u00fctzek lagundu zuen zabaltzen. Hala ere, XVIII. mendean opera italiarrak Europa osoa menderatzen zuen, Frantzia salbu. Londresen Haendelek ezagutarazi zuen opera eta, Scarlattiren eraginari jarraituz, italiar kutsuko opera serioak idatzi zituen.\nOpera serioa izan zen Italiako opera-formarik entzutetsuena, Christoph Willibald Gluckek haren artifizialtasunaren aurka erreakzionatu eta 1760eko hamarkadan erreformatu zuen arte; beste berrikuntza garrantzizko batzuen artean, kantarien zeregina murriztu eta drama gehiago azpimarratu zuen. Mozart da XVIII. mendeko operako irudirik ezagunena. \"Opera serioa\" egiten hasi zen, baina laster opera komikoaren ezaugarriak tartekatu zituen; haren \"Figaroren ezkontza\", \"Don Giovanni\" eta \"Cosi fan tutte\", eta Alemaniako tradizioaren mugarri izan zen \"Xirula magikoa\"-ren mailako lanei esker, aro berri batean sartu zen opera.\nXIX. mendearen lehen herenean \"bel canto\" estiloaren gailurra iritsi zen, Rossinik, Donizettik eta Bellinik egun ere antzezten diren lanak sortu zituztenean. \"I Puritani\" edota \"Semiramide\" dira estiloko adibide garbi batzuk.\"Grand Opera\" izeneko estiloaren agerpena ere gertatu zen, Giacomo Meyerbeeren lanen eskutik. Mende honen bigarren erdia operaren urrezko arotzat hartu izan da. Alemanian Wagner-ek musika dramatizatu eta garrantzi handiagoa eman zion orkestrari, eta guztiz eraberritu zuen opera; haren \"Die Meistersinger\", \"Tristan und Isolde\", \"Parsifal\" eta \"Der Ring des Nibelungen\" operaren lorpenik handienetakoak dira. Italian, berriz, Verdiren \"Otello\" eta \"Falstaff\" lanekin operaren mailarik gorena lortu zen. Garai bertsuan, Frantzian, operak aldi bikaina izan zuen Hector Berlioz, Georges Bizet, L\u00e9o Delibes, Charles Gounod, Camille Saint-Sa\u00ebns, Jules Massenet eta Andr\u00e9 Messageri esker.\nBitartean abertzaletasunak eragin handia izan zuen Errusian; Mikhail Glinka, Nikolai Rimski-Korsakov, Modest Musorgski, Aleksandr Borodin eta Piotr Ilitx Txaikovski izan ziren opera egile nagusiak. Txekoslovakian, Bedrich Smetanaren lan abertzaleen ondoren, Anton\u00edn Dvo\u0159\u00e1kek opera lirikoagoak egin zituen.\nXX. mendean Leo\u0161 Jan\u00e1\u010deken lan errealistek gero eta arrakasta handiagoa izan zuten herrialde berean. Berak egindako izenbururik garrantzitsuena \"Jenufa\" izan zen (1904). Hungarian B\u00e9la Bart\u00f3k, (\"Bizar-Urdinaren gaztelua\") eta Espainian Manuel de Falla (\"La vida breve\" eta \"El retablo de Maese Pedro\") nabarmendu ziren. Italian, XX. mendearen hasieran, verismoaren eskolaren barruan, Giacomo Puccini, (\"Madama Butterfly\" edo \"Turandot\" lan esanguratsuen egilea), Ruggiero Leoncavallo (Pagliacci/ Pailazoa) eta Pietro Mascagni i(Cavalleria rusticana/Herri zintzotasuna) izan ziren nagusi. Alemanian, Richard Strauss (Salome edo Elektra izenburuen egilea) da aipagarria, eta Frantzian Claude Debussy (Pelleas et Melisande) eta Maurice Ravel (L'enfant et les sortileges/Umea eta sorginkeriak).\nXX. mendean zehar estetika aniztasuna biderkatu zen eta opera estilo desberdinak sortu ziren: atonalitate eta serialismoarekin (Arnold Sch\u00f6nbergen \"Moses und Aron\" eta Alban Bergen \"Wozzeck eta Lulu\"), neoklasizismoarekin (Igor Stravinskiren \"The Rake\u2019s Progress/Lizunaren ibilbidea\") edo minimalismoarekin (Philip Glass (\"Einstein on the Beach\"/Einstein ondartzan) eta John Coolidge Adams \"Doctor Atomic\" lanaren egilea). Kurt Weillen lan satiriko politikoak (\"Die Dreigroschenoper\"/ Hiru zentimoen opera) nabarmendu ziren gerren arteko Alemania aztoratuan, eta Britain Handian Benjamin Brittenen \"Peter Grimes\" edo \"Billy Budd\" ere aipagarriak dira. Azken opera hauek hizkuntza \"klasikoa\"goa daukate baina Brittenek egindako gizarte ingelesaren irakurketa kritikoa azalarazten dute.\nAzken hamarkadetan operaren unibertsalizazioaren prozesuak ez du izan gelditzerik. Estetiken aniztasuna ere areagotu da eta horrela honako egile eta izenburuak ezagutu ahal izan ditugu: Olivier Messiaen eta bere \"Saint Fran\u00e7ois d'Assise\" espitiruala, Gy\u00f6rgy Ligeti eta bere \"Le gran macabre\" apurtzailea edo Thomas \u00c1desen \"Powder her Face\" (Apaindu bere aurpegia) erotikoa.\nEuskal Herriaren kasuan XX. mendeko musika-egileek ere operari arreta jarri ziote, kasu gehienetan Euskal Herri mitifikatu eta oniriko batez hitzegiteko. Euskal konpositoreen artean honako hauek nabarmendu ditzakegu: Jose Maria de Usanditzaga donostiarra (\"Mendi-mendiyan\" edo \"Las golondrinas/Enarak\"), Jes\u00fas Guridi gasteiztarra (\"Amaya\" edo \"Mirentxu\"), Jos\u00e9 Olaizola (\"Oleskari zarra\"), Eduardo Mokoroa tolosarra (\"Leidor\") eta, beranduago eta estetika aurreakoi eta abanguardiarengandik hurbilagoa dagoena Francisco Escudero zarauztarra (\"Zigor\" edo \"Gernika\").\nGrabazio-teknologia agertzean, Enrico Caruso eta pareko beste kantari batzuk ezagunagoak egin ziren operazaleen zirkuluetatik at. Caruso aintzindaria izan zen bere grabazioak egiten eta operatik kanpo zeuden pertsona askorentzat opera aria batzuk ezagunak egin ziren oso. Eragin antzekoa lortu zuen Maria Callas greziarrak 60. hamarkadan eta Luciano Pavarotti edo Pl\u00e1cido Domingo bezalako artistek XX. mendearen amaieran.\nOpera italiarra.\nAro barrokoko gaiak.\nOpera ez zen gorteko audientzietara konfinatuta egongo luzaroan; hala ere, 1637an, \u00abinteres publikoko\u00bb operen \u00abdenboraldi\u00bb baten ideia (Inauteriak) sortu zen Venezian, txartelen salmentan sostengatua. Monteverdi han finkatua zegoen, eta bere azken operak (\"Il ritorno d 'Ulisse in patria\" eta \"L' incoronazione di Poppea\") konposatu zituen Veneziako antzerkirako 1640ko hamarkadan. Bere jarraitzaile nagusiak, Francesco Cavallik, opera zabaltzen lagundu zuen Italian. Lehen opera barroko horietan, komedia zabala elementu tragikoekin konbinatu zen hezitako sentsibilitate batzuk astindu zituen nahasketa batean, operako mugimendu erreformista batzuen artean lehena agertuz. Mugimendu horrek Veneziako Akademia Arkadiarraren babesa izan zuen, Metastasio poetarekin lotua zegoena. Autore horren libretoek opera serioaren generoa kristalizatzen lagundu zuten, XVIII. mendearen amaiera arte italiar operaren forma nagusi bihurtu zena. Behin ideal metastasiarra komediaren familia guztiek aro barrokoko operan irmoki ezarri zutenean, opera bufo gisa ezaguna izango zenarentzat erreserbatua izan zen.\nElementu horiek opera seriotik kanporatuak izan aurretik, libreto askok bereizitako trama komiko bat eskaintzen zuten, \u00abopera baten barruko opera\u00bb moduko bat bezala. Hori gertatzeko arrazoi garrantzitsu bat izan zen gero eta handiagoa zen merkataritza-klaseko kideak opera-antzoki publikoetara erakartzeko ahalegina, indartsua berriro ere, baina klase nobleek baino gutxiago landua. Argumentu bereizi horiek ia berehala berpiztu ziren tradizio berri baten garapenean, zeinak, neurri batean, commedia dell'arte (izan ere, trama horiek beti egon ziren moduan) italiar tradizioaren aro luze eta oparoa ekarri baitzuen. Behin, \"bitarteko\" horiek antzezpen eszeniko baten ekitaldien erdian aurkeztu zirenean, \"intermezzi\"aren genero berriko operak asko garatu ziren Napolin, 1710eko eta 1720ko hamarkadetan, eta, hasiera batean, opera serioaren bitartekoetan aurkeztu ziren. Hala ere, hain ziren ezagunak, ezen laster ekoizpen bereizi gisa eskaintzen zirela.\nOpera serioa tonuz jasoa eta formaz oso estilizatua izan zen; oro har, errezitatibo \"secco \" izan zen, \"da capo\" aria luzeekin tartekatua. Horrek ahots-birtuosismorako aukera handiak sortu zituen, eta, opera serioaren urrezko aroan, abeslaria izar bihurtu zen. Heroiaren rolak, eskuarki, \"castrato\" ahotserako idatziak izan ziren (hala nola Farinelli eta Senesino, baita Faustina Bordoni moduko soprano heroiak ere), eta oso eskatuak izan ziren Europa osoan zehar, opera serioak herrialde bakoitzeko eszenatokiak gidatu zituen bitartean, Frantzia izan ezik. Izan ere, Farinelli, XVIII. mendeko abeslari ospetsuena izan zen. Italiako operak estandar barrokoa ezarri zuen. Italiar libretoak izan ziren arauak, baita Handel moduko konpositore alemaniar batek Londresko entzuleentzat idatzi zuenean ere. Italiar libretoek nagusi izaten jarraitu zuten garai klasikoan, adibidez, Mozarten operekin, zeinak Vienan ia mende bat geroago idatziko zituen. Italiako opera serioko konpositore nagusiak Alessandro Scarlatti, Antonio Vivaldi eta Nicola Porpora izan ziren.\nGluck eta Mozarten erreformak.\n\"Opera serioak\" bere ahuleziak eta kritikak izan zituen, eta, batez ere, bikain trebatutako abeslarien ahots-apaindurak eta ikuskizuna araztasun eta batasun dramatikoaren ordezko gisa erabiltzeak eraso zuten. Francesco Algarottiren \"Ensayo sobre la opera\" (1755) lanak erakutsi zuen Christoph Willibald Glucken erreformetarako inspirazioa zela. Bere esanetan, \"opera serioak\" bere oinarrietara itzuli behar zuen, ideal metastasiarrera, alegia, eta elementu guztiak \u2014musika (instrumentala eta bokala), balleta eta eszenaratzea\u2014 dramaren mende jarri behar ziren. Bere ideiak ez zituzten konpositore guztiek onartu, glucktarren eta pikzinntarren arteko kereilari hasiera emanez. Era berean, garaiko konpositore batzuk, Niccol\u00f3 Jommelli eta Tommaso Traetta barne, beren idealak praktikan jartzen saiatu ziren. Lehenengo baimena eta operaren historian arrasto iraunkor bat utzi zuena, hala ere, Gluck izan zen. Gluck \"sinpletasun ederra\" sortzen saiatu zen. Hori \"Orfeo eta Euridize\" \"eraberrituetako\" lehenengo operan izan da ilustratua, non birtuosismorik gabeko ahots-lerroak, hala, harmonia sinpleek eta ohikoa baino orkestra-presentzia nabarmen aberatsagoak bermatzen dituzten.\nGlucken erreformek oihartzun handia izan dute historia operistikoan. Weberrek, Mozartek eta Wagnerrek, bereziki, haren ideien eragina izan zuten. Mozartek, zentzu askotan Glucken ondorengoak, drama, harmonia, Doinu eta kontrapuntuaren zentzu bikain bat konbinatu zuen opera komiko batzuk osatzeko, bereziki \"Figaroren ezkontzak\", \"Don Giovanni\" eta \"Cosi fan tutte\" (Lorenzo Da Ponterekin elkarlanean), errepertorioko herritarrenen, maitatuenen eta ezagunenen artean egon zirenak. Baina Mozartek \"opera serioari\" egindako ekarpena ez zen hain argia izan, \"Idomeneo \"eta \"La clemenza di Tito\" lan bikainak izan arren. Bere osasun egoerak eta heriotza goiztiarrak ez zioten generoa berpizten utzi.\nBel canto, Verdi eta verismoa.\nBel canto-ren mugimendu operistikoa XIX. mendearen hasieran loratu zen, eta horren adibide dira: Rossini, Bellini, Donizetti, Pacini, Mercadante eta beste askoren operak. Bel canto, italieraz, \"kantu ederra\" esan nahi du, eta opera izen bereko kantu-eskola estilistiko italiarretik dator. \"Belkantarien\" moduak loratuak eta korapilatuak izan ohi dira, eta arintasun eta tonuaren kontrol gorena behar izaten dute.\n\"Bel canto\"ren aroarekin jarraituz, Giuseppe Verdik berehala egin zuen ezagun estilo zuzenago eta indartsuago bat, bere \"Nabucco \"opera biblikoarekin hasiz. Napoleonen osteko garaian, Verdiren operak bat zetozen italiar nazionalismoaren espirituak izan zuen hazkundearekin, eta, berehala, mugimendu patriotikoaren ikono bihurtu zen (nahiz eta bere politikak ez ziren, agian, hain erradikalak izan). 1850eko hamarkadaren hasieran, Verdik bere hiru opera ezagunenak ekoitzi zituen: Rigoletto, \"Il trovatore\" eta \"La traviata\". Baina bere estiloa garatzen jarraitu zuen, beharbada Frantziako Grand Op\u00e9ra handiena konposatuz, \"Don Carlo\", eta bere karrera Shakespeareren oinarritutako bi lanekin amaituz: \"Otello \"eta \"Falstaff\", horiek agerian uzten dutelarik italiar operaren hazkunde sofistikatua XIX. mendearen hasieratik.\nVerdiren ondoren, verismoaren melodrama sentimental \"errealista\" agertu zen Italian. Pietro Mascagnik \"Cavalleria Rusticana\" eta Ruggero Leoncavallo \"Pagliacci \"lanekin sartutako estiloa, birtualki, munduko opera agertokietan nagusi izatera iritsiko zen estiloa izan zen, hala nola Giacomo Pucciniren \"La boh\u00e8me\", \"Tosca \"eta \"Madama Butterfly\" obra ezagunekin. Ondorengo italiar musikagileek, esaterako, Luciano Beriok eta Luigi Nonok, modernismoarekin esperimentatu zuten. Espainian, verismo horren adibide nahiko berria da \"La Casa de Bernarda Alba\" opera, 2018an Madrilgo Zarzuela Antzokian interpretatua, Miquel Ortegaren musikarekin.\nOpera alemaniarra.\nLehen opera alemana \"Dafne \"izan zen, Heinrich Sch\u00fctzek 1627an konposatua, eta bere musika galdu egin da. Opera italiarrak presentzia eta eragin handia izaten jarraitu zuen alemanieraz hitz egiten zuten herrialdeetan, XVIII. mendearen amaiera arte. Nolanahi ere, forma natiboak garatu ziren. 1644an, Sigmund Stadenek lehen Singspiel sortu zuen, \"Seelewig\", alemanezko opera modu herrikoia, non kantua eta ahozko elkarrizketa tartekatzen diren. XVII. mendearen amaieran eta XVIII. mendearen hasieran, Hanburgoko Theater am G\u00e4nsemarktek antzokiak Keiser, Telemann eta Handelen opera alemaniarrak aurkeztu zituen. Artean, garaiko konpositore alemaniar garrantzitsu askok, hala nola Handel bera, Graun, Hasse eta geroago Gluck, beren opera gehienak atzerriko hizkuntzetan idaztea aukeratzen zuten, bereziki italieraz.\nMozarten \"Singspiele\"ak, \"Die Entf\u00fchrung aus dem Serail\" (1782) eta \"Die Zauberfl\u00f6te\" (1791) jauzi garrantzitsua izan ziren opera alemaniarraren nazioarteko onarpena lortzeko. Tradizioa XIX. mendean garatu zuen Beethovenek bere \"Fidelio \"(1805) lanarekin, Frantziako Iraultzaren giroan inspiratua. Carl Maria von Weberrek opera Erromantizismo alemaniarraren barruan ezarri zuen, Bel canto italiarraren nagusitasunaren aurka. \"Der Freisch\u00fctz\"ek (1821) naturaz gaindiko atmosferak sortzeko duen jenialtasuna erakusten du. Garai hartako beste konpositore batzuk Marschner, Schubert, Schumann eta Lortzing izan ziren, baina figurarik esanguratsuena, zalantzarik gabe, Richard Wagner izan zen.\nWagner musikaren historiako konpositore iraultzaile eta eztabaidatuenetako bat izan zen. Weberren eta Meyerbeerren eraginpean hasi zen, eta, pixkanaka, operaren kontzeptu berri bat garatu zuen, hala nola Gesamtkunstwerk (erabateko artelana), musika, poesia eta pinturaren arteko fusioa. Bere drama musikal helduetan, hala nola \"Tristan eta Isolda\", \"Nurenbergeko maisu kantariak\", \"Nibelungoaren eraztuna\" eta \"Parsifal\", aria eta errezitatiboaren arteko bereizketa deuseztatu zuen \"amaierarik gabeko doinuaren\" etengabeko fluxuaren mesedetan. Orkestraren protagonismoa eta boterea areagotu zituen neurri handi batean, \"leitmotiv \"sare konplexu batekin partiturak sortuz, askotan dramako pertsonaiekin eta kontzeptuekin lotutako gai errepikariak; eta onartutako musika-konbentzioak (tonalitatea, kasu horretan, adierazkortasun handiagorako) urratzeko prest egon zen. Wagnerrek dimentsio filosofiko berri bat ere ekarri zion operari bere lanetan, normalean germaniar mitologiako istorioetan edo arturiar kondairetan oinarritzen direnak. Wagnerrek bere antzerki propioa eraiki zuen Bayreuthen, bere obrak berak nahi zuen estiloan antzezteko bakarrik.\nOpera ez zen berdina izan Wagnerren ondoren, eta, konpositore askorentzat, haren ondarea zama astuna izan zen. Bestalde, Richard Straussek ideia wagneriarrak onartu zituen, baina oso norabide ezberdinean hartu zuen. Bere lehen arrakasta \"Salome \"eskandalagarriarekin eta \"Elektra\" tragedia beltzarekin lortu zuen, non tonalitatea bere mugetaraino eraman zen. Ondoren, Straussek norabidea aldatu zuen bere arrakastarik handiena izango zenarekin, \"Der Rosenkavalier\", non Mozart eta Vienako balsak eragin handia izan zuten, Wagner antzera. Straussek lan ugari sortzen jarraitu zuen, askotan Hugo von Hofmannsthal poetaren libretoekin, \"Capriccio \"arte, 1942an. Alexander von Zemlinsky, Paul Hindemith, Kurt Weill eta Ferruccio Busoni italiarra izan ziren XX. mendean opera alemaniarrari ekarpen indibidualak egin zizkioten beste konpositore batzuk. Arnold Schoenberg eta bere ondorengoen berrikuntza operistikoak Modernismoaren atalean eztabaidatuko dira.\nOpera frantziarra.\nItaliako operatik inportatutako ekoizpenekin lehian, Jean-Baptiste Lully italiarrak aparteko tradizio frantsesa sortu zuen Luis XIV.a erregearen gortean. Bere jatorri atzerritarra desafiatuz, Lullyk Acad\u00e9mie Royale de Musique (Musika Akademia Nazionala) ezarri zuen, eta 1672tik opera frantsesa monopolizatu zuen. \"Cadmus eta Hermionerekin\" hasita, Lullyk eta bere libretista Quinaultek \"trag\u00e9die en musique\" sortu zuten, dantza eta korurako musika bereziki garrantzitsuak izan ziren modua. Lullyren operak ere kezka agertzen dute errezitaldi adierazkorrarekin, frantsesaren inguruari egokitu baitzitzaion.\nXIX. mendearen bigarren erdian, Jacques Offenbachek opereta sortu zuen \"Orph\u00e9e aux enfers\" moduko lan burutsu eta zinikoekin, baita \"Les Contes d'Hoffmann\" operarekin ere; Charles Gounodek arrakasta masiboak izan zituen \"Fausto \"operarekin, eta Georges Bizetek \"Carmen \"konposatu zuen, zeinarekin entzuleek Erromantizismo eta Errealismoaren konbinazioa onartzen ikasi ez bazuten ere opera komiko guztien artean ezagunena bihurtu zen. 1863an, \"Les pecheurs de perles\" egin zuen, ez hain txalotua baina kalitate handikoa. Massenetek \"Werther \"eta Delibes \"Lakme\" lana bere esklaboen bikote ospetsuarekin, eta Saint-Sa\u00ebnsek errepertorio estandarra osatzen duten lanak konposatu zituen. Aldi berean, Richard Wagnerren eragina tradizio frantziarraren aurkako erronka bat bezala sentitu zen. Frantziako kritikari askok Wagnerren drama musikalak arbuiatu zituzten, eta, Frantziako konpositore askok, berriz, hurbiletik imitatu zituzten, arrakasta aldakorrarekin. Erantzun interesgarriena, Claude Debussyrena izango zen. Wagnerren obra baten moduan, orkestrak rol nagusia betetzen du Debussyren opera bakarrean, \"Pell\u00e9as et M\u00e9lisande\"(1902), non ez dagoen benetako ariarik, errezitatiboak bakarrik. Baina drama ulertezina da, enigmatikoa eta erabat ez wagneriarra.\nOpera errusiarra.\nOpera 1730eko hamarkadan eraman zuten Errusiara italiar opera-konpainiek, eta laster bihurtu ziren Errusiar Gorte Inperialaren eta aristokraziaren entretenimenduaren parte garrantzitsua. Baldassare Galuppi, Giovanni Paisiello, Giuseppe Sarti eta \"Domenico Cimarosa\", besteak beste, Errusiara gonbidatu zituzten opera berriak konposatzera, gehienak italieraz. Aldi berean, Maksim Berezovski eta Dmitri Bortnianski moduko musikari nazional batzuk atzerrira bidali zituzten operak idazten ikastera. Errusieraz idatzitako lehen opera Francesco Araja (1755) konpositore italiarraren \"Tsefal i Prokris\" izan zen. Vasili Paxkevitx, Yevstign\u00e9i Fom\u00edn eta Aleksei Verstovski musikagileek lagundu zuten errusierazko operaren garapenean.\nOpera espainiarra.\nXVII. mendearen lehen erdialdetik hasita, ehunka obra estreinatu ziren Espainian, ezaugarri estilistiko propioak eta batzuetan oso bereziak dituztenak. Espainian, ez da gertatzen Europako gainerako herrialdeetan moduan, Italia imitatzen baitute antzerki- eta lirika-lanak ekoizteko orduan; aitzitik, eszena- eta kantu-genero horiek ia aldi berean sortu ziren bi herrialdeetan, Espainian eta Italian, Espainiako inperioak Italian lurraldeak baitzituen, eta horrek kultura-truke ugari izatera eraman zituen bi herrialdeak. Opera bufo italiarra, Frantziako \"opera-comique\", \"Singspiel \"alemaniarra, \"komedia musikala\", \"opereta frantsesa\" eta abar, guztiak txandaka abestutako eta hitz egindako antzerki-formak sorrarazten dituzten generoak dira, baina XVIII. mendean sortu ziren (XIX. mendean operetaren kasuan), 1620. urteaz geroztik Italiak eta Espainiak operak bazituztenean eta 1640. urteaz geroztik Espainiak zarzuelak ekoizten zituenean. Erabakigarria da azken horren agerpena, zarzuela, genero lirikoa, abestutako zatiak gaztelaniaz hitz egindako zatiekin txandakatzen dituena, \"Singspiel \"alemaniarra, eta frantsesezko \"opera-komikoa\" baino lehen, genero liriko horiek ere ezaugarri bera baitute.\nHaren arrakasta dela eta, opera eta zarzuelez osatutako ondare liriko espainiar honi esker, Espainia edozein antzerki kantatutan interes handiena duen herrialdeetako bat dela esan daiteke, eta hori arte lirikoaren sorreratik bertatik. Horrela, Urrezko Mendean, 1622an, Espainiako opera guztien aitzindaritzat jotzen den obra bat estreinatu zen Aranjuezko Jauregian: \"La gloria de Niquea\" (Mateo Romero, Juan de Palomares, Juan Blas de Castro eta \u00c1lvaro de los R\u00edosen musikarekin). 1622ko estreinaldi horrek, denbora gutxiz, Erroman antzeztutako lehen operei jarraitzen die, baina Venezian antzeztu ziren lehenengoen aurretik dago. Frantziak eta Alemaniak oraindik itxaron beharko dute beren lehen artelan lirikoen estreinaldira joateko. \"La gloria de Niquea\" lanaren ondoren, 1627an, \"La selva sin amor\", F\u00e9lix Lope de Vegaren libretoarekin osorik abestutako beste antzezlan bat egin zen. Obra Madrilgo Alcazarren antzeztu zen.\nOpera txinatarra.\nTxinako opera drama mota bat da Txinan. Tang dinastiatik praktikatzen da Xuanzong enperadorearekin (712-755), zeinak \"Udareen Lorategia\", Txinan ezagutzen den lehen opera konpainia sortu zuen. Konpainia enperadoreen zerbitzura zegoen, ia erabat. Gaur egun, operako lanbideei, oraindik, udareen lorategiko diziplina esaten zaie. Yuan dinastian (1279-1368), operan, Zaju moduko barietateak sartu ziren, errima eskemetan eta berrikuntzetan oinarritutako emanaldiekin, hala nola \"Dan\" (femeninoa), \"Xeng\" (maskulinoa) eta \"Txou\" (pailazoa) gisako paper espezializatuen sarrera. Gaur egun, Txinako operan, 300 barietate baino gehiago daude, ezagunena Pekingo Operan, gaur egungo forma hartu zuena XIX. mendearen erdialdean eta oso Qing dinastiaren garaian (1644-1911) ezaguna izan zena. Pekingo Operan, Txinako hari tradizionalek eta perkusio instrumentuek akonpainamendu erritmikoa ematen diote emanaldiari. Emanaldia aipamenetan, keinuetan eta koreografiako beste mugimendu batzuetan oinarritzen da, eta ekintza batzuk adierazten dituzte, hala nola zaldi gainean ibiltzea, txalupa batean arraun egitea edo ate bat irekitzea. Ahozko elkarrizketa testu errezitatua izan daiteke, argumentuko testua pertsonaia serioek erabilia edo emakume eta pailazoek lagunartean erabilitakoa. Paperak zehatz-mehatz zehaztuta daude. Makillaje landuei esker, antzezten ari den pertsonaia bereiz daiteke. Pekingo Operaren errepertorio tradizionalak 1.000 pieza baino gehiago biltzen ditu, gehienak liskar politiko eta militarrei buruzko kontakizun historikoetatik datozenak.\nOpera Latinoamerikan.\n1701eko urriaren 19an, Peruko Erregeordetzan \"La p\u00farpura de la rosa\" opera estreinatu zen, Tom\u00e1s de Torrej\u00f3n y Velascok Pedro Calder\u00f3n de la Barcaren libreto baten gainean egindako ekitaldian. Amerikan konposatu eta exekutatu zen lehen opera da, eta Torrejon eta Velascoren bizirik iraun zuen opera bakarra. Artelanak Venus eta Adonisen maitasunen mitoa kontatzen du, Marteren jelosia eta mendeku nahia eragiten duena. 1711n \"La Part\u00e9nope\" opera estreinatu zen Mexiko hirian, Manuel de Sumaya katedralaren kaperako maisuaren eta mexikar konpositore barrokorik handienaren musikarekin. Opera horren garrantzia berezia da Ipar Amerikan konposatutako lehena eta kontinentean amerikar batek konposatutako lehen opera delako. Opera horrek Latinoamerikako opera-sorkuntzaren historia emankor eta oraindik gutxi ikertuari hasiera ematen dio, orduz geroztik hirurehun urtez eten ez dena. Brasilen konposatu eta estreinatu zen lehen opera \"I Due Gemelli\" izan zen, Jos\u00e9 Maur\u00edcio Nunes Garc\u00edarena, eta haren testua galdu egin zen geroago. El\u00edas \u00c1lvares Loboren \"A Noite de S\u00e3o Jo\u00e3o\" portugesezko testua duen Brasilgo lehen opera izan daiteke.\nOpera Euskal Herrian.\nEuskal Herrian ekoitzitako operari buruz ari garenean, Buenaventura Zapirain Uribek (1873-1937) \"Txanton Piperri\" (1899) izenekoa da lehena. Geroago, Parisen ikasketak burutu ondoren, bigarren bat idatzi zuen \"Anboto \" (1909) izena zuena. Urte berean, \"Maitena \"opera (Charles Colin) estreinoz eman zen Bilbon. Hurrengo urtean eta Bilboko Koral Elkartekoek antolaturik, hiru opera antzeztu ziren Bilbon: Usandizagaren \"Mendi-mendiyan\", Guridiren \"Mirentxu\" eta Santos Intxaustiren \"Lide ta Ixidor\". Intxaustik bigarren opera bat estreinatu zuen urte berean: \"Itxasondo\"\n1911n, R. M\u00aa Azkuek \"Ortzurri \"opera estreinatu zuen, eta, 1914ean, bigarren bat estreinatu zuen, \"Urlo \". Hurrengoa, Joseba Olaizola Gabarain (1883-1969) agertzen zaigu operagile, 1918an \"Olezkari zarra\" estreinatu baitzuen O\u00f1atin\nEduardo Mokoroa Arbilla (1867-1959), Gorritiren ikaslea, \"Leidor \"izeneko obra aurkeztu zuen, eta, beste batzuen artean, Andres Isasi, Busca Sagastizabal, Sainz Basabe eta Martinez Larrazabal lan egin zuten operagintzan. \n1920an, eta garaiko nazionalismoari lotuta, Jesus Guridik \"Amaya \" opera estreinatu zuen Bilbon. Jesus Guridik, 1926an, \"El Caserio\" eta 1936an \"Mari Eli\" zarzuelak musikatu zituen.\n1936ko altxamendu faxistaren ondorengo opera salto eginez, Francisko Escuderok \"Zigor!\" opera musikatu zuen, eta 1968an estreinatu zen Madrilen.\nHizkuntza eta itzulpen aferak.\nHandel eta Mozarten egunetatik, konpositore askok italiera erabili dute beren operen libretorako hizkuntza gisa. Bel Canto arotik Verdiraino, konpositoreek, batzuetan, beren operen bertsioak gainbegiratuko lituzkete, bai italieraz, bai frantsesez. Hori dela eta, \"Lucia di Lammermoor\" edo \"Don Carlos\" bezalako operak bertsio frantses eta italiarrean kanonikotzat jotzen dira gaur egun.\n1950eko hamarkadaren erdialdera arte, onargarria zen operak itzulpenetan produzitzea, baita horiek jatorrizko konpositoreak edo libretistek baimendu ez bazituzten ere. Adibidez, Italiako opera-etxeek Wagner antzezten dute italieraz. Bigarren Mundu Gerraren ondoren, operaren inguruko formakuntza hobetu egin zen, artistak jatorrizko bertsioetan ikasi zituzten eta itzulpenak mesede egin zien. Europako hizkuntzak jakitea, bereziki italiera, frantsesa eta alemana, kantari profesionalentzako prestakuntzaren zati garrantzitsua da gaur egun. \"Prestakuntza operistikoaren zatirik handiena hizkuntzalaritzan eta musikaltasunean dago\", azaltzen du Dolora Zajick mezzo-sopranoak. \"kantatzen ari naizena ez ezik, beste guztiak kantatzen ari dena ere ulertu behar dut. Hainbat hizkuntzetan kantatzen dut: italiarra, txekiarra, errusiarra, frantsesa, alemana, ingelesa\".\n1980ko hamarkadan, gaintituluak agertzen hasi ziren. Nahiz eta tituluak hasieran ia unibertsalki distrakzio gisa kondenatuak izan, gaur egun, opera-etxe askok ematen dituzte antzerkiko eszenaurreko arkuaren gainetik proiektatutako tituluak, edo ikusleek hizkuntza bat baino gehiagoren artean aukera dezaketen banakako pantailak. TBko emisioek azpitituluak izaten dituzte, baita hizkuntza ondo ezagutzen duen jendearentzat badira ere (adibidez, opera italiar baten RAI transmisioa). Azpititulu horiek ez dute entzuten zaila dena bakarrik aipatzen, entzuleria oro har baizik; izan ere, kantatutako diskurtsoa askoz zailagoa da ulertzea hitz egindakoa baino, baita jatorrizko hiztunen belarrietan ere. Hizkuntza bateko edo gehiagoko azpitituluak estandar bihurtu dira opera, simulazio eta DVD edizioetan.\nGaur egun, oso gutxitan egiten dira operak itzulpenean. Hauek dira salbuespenak: Ingalaterrako Opera Nazionala, San Luisen Opera Antzokia, Pittsburgheko Opera Antzokia eta Hego Ekialdeko Opera, ingeleserako itzulpenak errazten dituztenak. Beste salbuespen bat, Humperdincken \"Hansel eta Gretel\" bezalako ikusle gazteei zuzendutako opera-produkzioak eta Mozarten \"Txirula magikoa\"ren produkzio batzuk dira."}
{"id": "142088", "revid": "11782", "url": "https://eu.wikipedia.org/wiki?curid=142088", "title": "Mount Lata", "text": ""}
{"id": "142089", "revid": "11782", "url": "https://eu.wikipedia.org/wiki?curid=142089", "title": "Olosenga", "text": ""}
{"id": "142090", "revid": "11782", "url": "https://eu.wikipedia.org/wiki?curid=142090", "title": "Olohenga", "text": ""}
{"id": "142091", "revid": "11782", "url": "https://eu.wikipedia.org/wiki?curid=142091", "title": "Swains Island", "text": ""}
{"id": "142092", "revid": "11782", "url": "https://eu.wikipedia.org/wiki?curid=142092", "title": "Swains Uhartea", "text": ""}
{"id": "142094", "revid": "1340", "url": "https://eu.wikipedia.org/wiki?curid=142094", "title": "Aurora polarra", "text": ""}
{"id": "142095", "revid": "119347", "url": "https://eu.wikipedia.org/wiki?curid=142095", "title": "Olohega", "text": "Olohega (samoeraz \"Olosega\", tokelaueraz) edo Swains Uhartea (ingelesez \"Swains Island\") Polinesiako Tokelau uhartediko atoloi bat da, Samoa Estatubatuarrak administratua. Kontrol politikoa alde batera utzirik, Tokelaurekin erabateko lotura du geografiaz, hizkuntzaz eta kulturaz.\nGeografia.\nSamoa Estatubatuarrak administratzen badu ere, ehunka kilometro egin behar dira hegoalderantz Samoa uhartedira heltzeko. Hurbilen dagoen uhartea Fakaofo da, Tokelaun iparralderantz jota. Ekialdean lurrik hurbilenak iparraldeko Cook Uharteak dira, Puka Puka hain justu.\nAtoloiak bitxitasun bat du: erabat itxita dago eta barruko lakua ozeanoarekiko isolatuta dago; beraz, bere gazitasuna euriaren araberakoa da. Azalera osoa 1,508 km\u00b2 da, 1,865 km\u00b2 lakua barne. Lakuaren ekialdean 764 m\u00b2ko uhartexka bat dago.\nDemografia.\n2005ean 37 biztanle, tokelauarrak zirenak, bizi ziren bertan; denak Taulagan, atoloiaren mendebaldean. Hogei bat \"fale\" (tokelauar estiloko etxeak), eskola, eliza, komunikazio-eraikina eta udaletxearen funtzioak ere betetzen zituen kopra-biltegia zeuden 2005eko otsaila arte; orduan Percy zikloi tropikalak eliza baino ez zuen zutik utzi eta hortik aurrera beste batzuk berreraikitzeari ekin zitzaion. Atoloiaren hego-ekialdean Etena (\"edena\") izeneko herriska bat dago baina aspalditik ez da inor bertan bizi. 1925ean, anexioaren urtean, biztanleak ehun bat ziren.\nBiztanleen hizkuntza tokelauera da; hizkuntza administratiboa, ordea, ingelesa da.\nHistoria.\nPedro Fernandes de Queir\u00f3s portugaldarra izan omen zen lehen europarra atoloia ikusten: 1606ko martxoaren 2 zen. Apur bat beranduago Fakaofotik etorritako espedizio batek atoloiko gizon gehienak hil eta emakumeak bahitu zituen, krisialdi demografikoa sortuz.\n\"Peacock\" itsasontzi estatubatuarraren kapitaina zen William L. Hudsonek Olohega bisitatu zuen 1841ean, W.C. Swains balea-arrantzalearen oharrak segituz. Hudsonen bisitaldia pasa eta gero fakaofoarrak bertara itzuli ziren. 1856an Eli Hutchinson Jennings estatubatuarra eta Malia bere andre samoarra atoloira bizi izatera joan ziren. Turnbull izeneko kapitain britainiarrak emandako ustezko jabetza-titulua zeukaten. Urte bereko urriaren 13an AEBetako banderaren menpeko lurralde erdi-independentea bilakatu zen; Jennings familiaren era horretako aginteak 70 bat urtez iraun zuen. Kokondoak landatu zituzten eta harrezkero atoloiko ekonomia-aktibitate nagusia da. Urte horietan Jenningstarrek Peruko ontziei laguntza eman zieten Tokelauko hainbeste lagun esklabo hartzeko.\n1907an Erresuma Batuak, Gilbert eta Ellice Uharteetan zuen ordezkariaren bidez Olohegaren gaineko kontrola izatea eskatu zuen; zerga bat eskatu zien Jenningstarrei eta haiek ordaintzeaz gain Ameriketako Estatu Batuetako Estatu Sailari gertatutakoa jakinarazi zioten. Dirua itzultzeaz gain britainiarrek AEBren aurrean bere nahia ezin izan zuten.\nEli Jennings semea 1920an eta bere emaztea 1921ean hil zirenean subiranotasunaren auzian aldaketa bat suertatu zen; AEBek Eli \"Juniorren\" Ann eta Alexander seme-alabei atoloia administratzeko eskubidea eman zien baina aldi berean 1925eko martxoaren 4an ofizialki anexionatu eta Samoa Estatubatuarraren zati bihurtu zuen. Alexander Jennings jabe kudeatzailea bilakatu zen.\n1953an tokelauar langileek lurraren jabetzaren gaineko eskaerak egin zituztelako Jenningsek 56 familia bota zituen; Samoa Estatubatuarreko gobernadoreak esku hartu zuen. Jenningstarrei jabetza baieztatu zien baina langileei lan-eskubide batzuk onartu zizkien eta hortik aurrera ordezkaritza bat izango zuten lurraldeko egitura politikoetan.\nTokelauren aldarrikapena.\n1981eko martxoaren 25ean AEB eta Zeelanda Berriko gobernuek Tokehegako ituna sinatu zuten; lehenek uzten zioten gainontzeko Tokelauko uharteak eskatzeari eta bigarrenak Olohegaren gaineko subiranotasuna estatubatuarrei onartzen zien. Baina beste tolekauarren ikuspegia guztiz bestelakoa da; 2006an hiru uharteentzat antolatu zen autodeterminazio erreferendumerako idatzi zen konstituzio proposamenean Olohega Tokelaurentzat eskatzen zen. 2007an Tokelauko legebiltzarrak bandera berri bat aukeratzeko prozesua zabaldu zuen; bandera honetan lau (eta ez hiru, aurreko ereduan bezala) izar sartzeko erabakia hartu zen.\nSamoa Estatubatuarrak ez du jarrera ofizialik baina Togiola Tulafono agintariak lurraldeak \"atoloia gordetzeko ahalegin guztiak egin behar\" zituela adierazi zuen 2007ko martxoan."}
{"id": "142096", "revid": "1340", "url": "https://eu.wikipedia.org/wiki?curid=142096", "title": "Pont de Suert", "text": ""}
{"id": "142097", "revid": "96398", "url": "https://eu.wikipedia.org/wiki?curid=142097", "title": "Errakitismo", "text": "Errakitismoa (grekeratik \"\u1fe5\u03ac\u03c7\u03b9-\u03c2/-\u03b4\u03bf\u03c2\" \"rhakhi(d)\" \"bizkarrezurra\" + -\"\u00eetis\" \"hantura\" + -ismos \"prozesu patologikoa\") D bitaminaren gabeziaren ondorioz sortutako gaixotasuna da. Gaitz honek hezurren biguntze eta ahultzea dakar. Haur txikiengan agertu ohi da.\nD bitaminak kaltzio eta fosforoaren odol-maila erregulatzen du, izan ere, heste meharrean bi elementu horien xurgapena bultzatzen baitu. Odoleko kaltzio eta fosforo maila baxuek sortzen duten hezurren eta kartilagoen mineralizazioaren jaitsieraren ondorioz sortutako itxuragabetasun eskeletikoengatik bereizten da .\nD bitaminaren gabeziaren atzean arrazoi desberdinak egon daitezke: elikadura txarra (esnerik gabekoa, adibidez), intsolazio urria (eguraldi goibeleko herrialdeetan) edo D bitaminaren heste-xurgapena eragozten duten gaitzen agerpena, besteak beste.\nEpidemiologia.\nErrakitismoaren maiztasuna handitu egin da nazioarteko mailan. Eragile posibleen artean haurrek gomendioz gehiegizko eguzkitako krema ematea eta etxean denbora gehiegi igarotzeko joera, telebista ikusten edo joko elektronikoekin, egurats zabalean egon beharrean, izango lirateke.\nEstatu Batuetan, D bitamina gabeziarengatik sortutako errakitismoa ez da haur formula egokiak dituzten esnekiak hartzen dituzten haurretan sortzen. Izan ere, formuladun esnea zein behi esneak 400 UI-ko D bitamina daukatelako litroko. Hori dela eta, xurgapen arazo kronikoak edo egoera terminaleko giltzurrun gaitza izan ezean, errakitismo kasu gehienak azal iluna eta D bitamina gehigarririk hartzen ez duten amen esnea hartzen duten haurretan eman ohi dira.\nEuropako errakitismo intzidentzia Estatu Batuetakoen antzekoa da.\nEguzki eremuetan, hala nola, Ekialde Ertainean, errakitismoa ohilez estalitako umeetan ere eman daiteke, eguzki izpiak ez jasotzeagatik. Afrikako eremu batzuetan, bereziki artoan oinarritutako elikadura duten eremuetan, kaltzio, fosforo edo bien gabeziak errakistimoa izateko aukera handitzen du.\nEtiologia.\nD bitaminak gorputzeko kaltzio eta fosfato mailak aproposak izatea ahalbidetzen du. Mineral hauen odoleko maila oso baxua bada, gorputzak hezurretako kaltzio eta fosfatoaren askapena estimulatzen duten hormonak ekoiztuko ditu. Honek, hezur ahulak eta bigunak izatea eragingo du.\nD bitamina elikaduraren bitartez xurgatua edo azalak eguzki izpiak jasotzerakoan sortua izan daiteke. Azalaren bitarteko D bitaminaren ekoizpen eza hurrengoko banakoetan eman ohi da:\nDietan D bitamina nahikoa ez lortzea hurrengo arrazoiengatik izan daiteke:\nAmaren esneaz bakarrik elikatzen diren haurrek ere D bitamina gabezia paira dezakete. Izan ere, esne honek ez du D bitamina kantitate nahikorik eskaintzen. Hau arazo bat izan daiteke azal iluna dutenen umeentzat neguan zehar. Hau eguzki argi maila baxuagoa izateagatik gertatzen da.\nKaltzio eta fosforo gabeziak dietan errakitismoa sor dezake. Herrialde garatuetan ez da ohikoa, izan ere, dietako mineral gabeziarekin lotuta baitago. Kaltzioa eta fosforoa enean eta orri berdeko barazkietan aurkitu ditzakegu.\nGeneak ere, errakitismoa pairatzeko arriskuan zerikusia daukate, handitu dezaketelako. Herentziazko errakitismoa belaunaldiz belaunaldi transmititzen den gaixotasuna da. Honako hau giltzurrunek fosfato minerala atxiki ezin dutenean gertatzen da. Errakitismoa giltzurruneko azidosi tubularra eragiten duten giltzurrun gaitzek ere sor dezakete.\nGantzen digestioa edo xurgaketa murrizten duten transtornoek organismoko D bitaminaren xurgaketa zailagoa izatea eragingo dute. Batzuetan gaitz hepatikoak dituzten umeetan agertu daiteke errakitismoa. Haur hauek ezin dute D bitamina bere forma aktibora eraldatu.\nUmeen hazkuntza azkarreko periodoetan ohikoagoa da gaixotasuna agertzea. Periodo honetan gorputzak kaltzio eta fosfato behar handia du. Bereziki 6 eta 24 hilabete arteko haurretan aurkitu ohi da. Jaioberrietan, ordea, ez da normala.\nSintomak.\nHezurretaz gain, nerbio-sisteman eta giharretan azaltzen dira errakitismoaren ondorioak.\nErrakitismoaren sintomak hurrengoak dira:\nProba eta azterketa medikoak.\nAzterketa fisiko baten bidez, hezurren sentiberatasuna eta mina ezagutarazi dezakete, ez aldiz giltzadura edo muskuluena.\nErrakitismoa diagnostikatzeko hurrengo azterketak lagungarriak izan daitezke:\nBeste proba edo prozesuak:\nTratamendua.\nTratamenduaren helburuak sintomak arintzea eta afekzio honen kausak zuzentzea izango lirateke. Gaixotasunaren eragilea tratatu behar da berragerpena saihesteko.\nKaltzio, fosforo eta D bitaminaren birjarpenak errakitismoaren sintoma gehienak ezabatuko ditu. D bitaminaren iturri dietetikoek hurrengoak barne hartzen dituzte: arraina, gibela eta esne prozesatua.\nEguzki argiarekiko exposizioa modu moderatu batean gomendagarria da. Errakitismoa arazo metaboliko batengatik sortua bada, D bitaminazko gehigarrien preskripzioa eskatu daiteke.\nJarrera egokia eta gailu ortopedikoak erabili daitezke deformazioak gutxitu edo saihesteko. Deformazio eskeletiko batzuk zuzenketa kirurgikoaren beharra ere izan dezakete.\nPronostikoa.\nTrastorno hau mineral eta D bitaminaren birjarpenarekin zuzendu daiteke. Laborategiko azterketen eta X izpien emaitzek orokorrean hobetzen dute tratamendua hasi eta aste bat beranduago, nahiz eta, kasu batzuetan mineral eta D bitaminaren dosi handiak beharrezkoak izan.\nErrakitismoa ez bada zuzentzen umearen hazkuntza fasean, deformazio eskeletikoak eta altuera baxua iraunkorrak izan daitezke. Umea txikia den bitartean zuzentzen bada, deformazio eskeletikoak maiz hobetzen dira edo denborarekin desagertzen dira.\nPrebentzioa.\nErrakitismoa saihesteko moduetako bat umea dietan kaltzio, fosforo eta D bitamina nahikoa hartzen duela bermatzea da. Trastorno gastrointestinalak dituzten haurrek gehigarri espezifikoak jasotzea beharrezkoa izatea gerta liteke.\nGiltzurruneko gaitzak D bitaminaren xurgapen desegokiak eragin dezake, eta horrek berehalako tratamendua eskatuko luke. Giltzurrun gaitzak izatekotan kaltzio eta fosforo mailak maiz egiaztatu behar izango ditu. Aholkularitza genetikoak errakitismoa sortu dezaketen trastorno heredagarriako aurrekari familiarrak dituzten pertsonentzat lagungarria izan daiteke."}
{"id": "142099", "revid": "4380", "url": "https://eu.wikipedia.org/wiki?curid=142099", "title": "Kaohsiung-eko portua", "text": ""}
{"id": "142104", "revid": "98220", "url": "https://eu.wikipedia.org/wiki?curid=142104", "title": "It Came From Outer Space", "text": "It Came from Outer Space 1953ko ekoizpena da, Jack Arnoldek zuzendutakoa, eta Richard Carlson, Barbara Rush, eta Charles Drake aktoreek antzeztua. Universal etxeak 3-D sisteman eginiko aurreneko lana izan zen.\nArgumentua.\nJohn Putman (Carlson) idazle eta astronomian zaletuak eta beronen lagunak, Ellen Fields andere\u00f1oak, Sand Rock hiritik gertu meteoro batek lurraren kontra jotzen duela ikusten dute. Lekura hurbilduta, Putmanek uste du objektu ezezagun bat izan dela talka egin duena, ez meteoro bat. Hasiera batean inork gutxik egiten dio kasu; baina handik gutxira kontu bitxi arraroak gertatzen hasten dira."}
{"id": "142105", "revid": "105290", "url": "https://eu.wikipedia.org/wiki?curid=142105", "title": "Mahiliouko oblasta", "text": "Mahiliouko oblasta (, \"Mahilyowskaya Voblasts\"; , \"Mogilyovskaya Oblast\") Bielorrusiako ekialdeko probintzia da. Errusiarekin du muga ekialdean. Hiriburua Mahiliou da. Oblasta 21 raion edo barrutitan zatiturik dago. Mahiliou eta Homelgo oblastek Txernobylgo hondamendiaren ondorio larriak pairatu zituzten.\nBanaketa administratiboa.\nMahiliouko oblastak 21 barrutitan (raion), 195 selsovet, 14 hiritan, 3 hiri-udalerritan eta 12 hiri-kokagunetan banaturik dago."}
{"id": "142107", "revid": "105290", "url": "https://eu.wikipedia.org/wiki?curid=142107", "title": "Mahiliou", "text": "Mahiliou (bielorrusieraz: \u041c\u0430\u0433\u0456\u043b\u0451\u045e ; errusieraz: \u041c\u043e\u0433\u0438\u043b\u0451\u0432) Bielorrusiako ekialdeko hiria da eta Mahiliouko oblasteko zentro administratiboa. Hiria Dnieper ibaiaren ertzean dago, Minsketik 201 kmra eta Errusiako Smolenskeko oblastetik 76 kmra. 2009an, 372.000 biztanlerekin, Bielorrusiako hirugarren hiririk populatuena zen."}
{"id": "142108", "revid": "105290", "url": "https://eu.wikipedia.org/wiki?curid=142108", "title": "Minskeko oblasta", "text": "Minskeko oblasta (; ) Bielorrusiako erdialdeko probintzia da. Minsk da oblastaren zentro administratiboa. Oblastak Minsk, Bielorrusiako hiriburua, erabat inguratzen badu ere, hiri honek estatus berezia dauka. Probintzia 22 raion edo barrutitan zatiturik dago.\nBanaketa administratiboa.\nMinskeko oblasta 22 barrutitan (raion), 307 selsovet, 22 hiritan, 8 hiri-udalerritan eta 20 hiri-kokagunetan banaturik dago."}
{"id": "142109", "revid": "512", "url": "https://eu.wikipedia.org/wiki?curid=142109", "title": "Vitsebskeko oblasta", "text": "Vitsebskeko oblasta (, \"Vitsebskaya Voblast\"; , \"Vitebskaya Oblast\") Bielorrusiako ipar-ekialdeko probintzia da. Hiriburua Vitsebsk da. 2005ean 1.294.700 biztanle zituen. Oblasta 21 raion edo barrutitan zatiturik dago.\nBanaketa administratiboa.\nVitsebskeko oblasta 21 barrutitan, 2 oblast-hiritan, 19 hiritan, 249 selsovet eta 26 hiri-kokagunetan banaturik dago."}
{"id": "142110", "revid": "119347", "url": "https://eu.wikipedia.org/wiki?curid=142110", "title": "Sandro Rosell", "text": "Alexandre Rosell i Feliu, ezagunagoa Sandro Rosell izenez, (Bartzelona, Katalunia, 1964ko martxoaren 6a) marketing arloko enpresaburu bat da. Bartzelonako Escola Superior d'Administraci\u00f3 i Direcci\u00f3 d'Empreses eskolan Enpresa-Zientzietan lizentziatua eta Negozio Kudeaketetan Masterra du. Bere bizitza profesionala Myrurgia enpresan hasi zuen, ondoren 1992ko Bartzelonako Olinpiar Jokoen Batzorde Antolatzailearen nazioarteko marketing departamentura igaro zelarik. 2003 eta 2005 urteen artean Futbol Club Barcelona taldeko presidente-ordea izan zen. Kirol marketing-ean jarduten duen Bonus Sports Marketing, S.L. (BSM) enpresako jabea da. 2010eko uztailaren 1etik aurrera Futbol Club Barcelona taldeko presidentea izan da baina Neymar jokalari brasildarraren fitxaketaren harira Ogasunak ikerketa zabaldu du eta 2014ko urtarrilaren 23an Sandro Rosellek dimisioa aurkeztu du."}
{"id": "142111", "revid": "105290", "url": "https://eu.wikipedia.org/wiki?curid=142111", "title": "Vitsebsk", "text": "Vitsebsk (bielorrusieraz: \u0412\u0456\u0446\u0435\u0431\u0441\u043a , errusieraz: \u0412\u0438\u0442\u0435\u0431\u0441\u043a ) Bielorrusiako ipar-ekialdeko hiri bat da, Vitsebskeko oblasteko hiriburua. Minsketik 220 km iparraldera dago. 2004an 342.381 biztanle zituen."}
{"id": "142112", "revid": "119347", "url": "https://eu.wikipedia.org/wiki?curid=142112", "title": "Greziako futbol selekzio nazionala", "text": "Greziako futbol selekzio nazionala herrialde hartako futbol federazioak (\"\u0395\u03bb\u03bb\u03b7\u03bd\u03b9\u03ba\u03ae \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u039f\u03bc\u03bf\u03c3\u03c0\u03bf\u03bd\u03b4\u03af\u03b1\", euskaraz \"Futbol Federazio Helenikoa\") abiatu zuen 1929an, lehenengo partida ofiziala jokatu zutenean. Lehen partida hura Italiaren aurka jokatu eta 1-4 galdu zuten. Ordutik, 75 urte igaro ondoren lorpenik handiena UEFA Euro 2004ko txapelketa izan da.\n2016ko uztaila arte, Giorgos Karagounis (139 p) da partida gehien jokatutako jokalaria eta Nikos Anastopoulos (29 g) golegilerik hoberena.\nSelekzioak Grezian jokatzen duenean, Atenasko Olinpiar Estadioan (Karaiskakis Estadioa) jokatzen du.\nJokalari aipagarrienak.\n2018ko martxoaren 27an eguneratua."}
{"id": "142113", "revid": "23317", "url": "https://eu.wikipedia.org/wiki?curid=142113", "title": "Danimarkako futbol selekzio nazionala", "text": "Danimarkako futbol selekzio nazionala herrialde hartako futbol federazioak (\"Dansk Boldspil-Union\", DBU) abiatu zuen 1908an, lehenengo partida ofiziala jokatu zutenean.\n1992an Europako txapeldunak izatea lortu zuten.\nHistoria.\nHasierako urte bikainak.\nHasierako urteetan emaitza oso onak lortu zituen. XX mendearen hasieran nazioarteko txapelketa garrantzitsuenak Joko Olinpikoetan izaten ziren, ez baitzen oraindik Munduko Txapelketarik sortu, are gutxiago Eurokoparik, eta daniarrek finalera iristea lortu zuten 1908 eta 1912an. Bietan Ingalaterraren aurrean galdu zuten. Aurrez 1906an Joko Olinpiko ez ofizal batzuk jokatu ziren eta bertan Danimarka izan zen garailea Greziako bi talde eta Turkiako baten aurrean. Hasiera hartan Poul \"Tist\" Nielsen gailendu zen, 52 gol sartu baitzituen jokaturiko 38 partidutan. Oraindik Danimarkako goleatzaile nagusia da.\nEuskal Herriaren aurkako partida.\nBitxikeria bezala aipatzea komeni da Gerra Zibilean dirua biltzeko Europan zehar jokatzen aritu zen Euskal Herriko futbol selekzioaren aurrean izandako porrota dela Danimarkak inoiz izan duen emaitzarik okerrena, etxean 1-11 galdu baitzuen.\nDaniar dinamitak lehenengo tituluak.\n80. hamarkadan jokalari belaunaldi bikaina izan zuen eta Daniar dinamita izenaz ezagutzen zen taldea 1984ko Eurokopan final erdietara iritsi zen baina benetako saria 1992an izan zuen urte hartako Eurokopa irabaztean. Garaipen hau oso bitxia izan zen, izan ere ez baitzen Eurokopa jokatzeko sailkatu, baina Jugoslaviako gerraren erruz talde hau lehiaketatik ateratzean oporretan zeuden daniarrak gonbidatu zituzten antolatzaileek eta azkenean beraiek izan ziren txapelketako garaile. Ondoren FIFA Konfederazio Kopa irabazi zuten 1995ean, 1992ko garaipena kasualitate hutsa izan ez zela erakutsiz.\nGarai hartako izarrak Michael eta Brian Laudrup anaiak, Preben Elkj\u00e6r eta Peter Schmeichel izan ziren.\nEstadioa.\nDanimarkako selekzioak Kopenhageko Parken Stadion futbol zelaian jokatzen ditu etxeko partida ofizialak.\nPalmaresa.\nMunduko Futbol Txapelketa.\nAzken faserako sailkatu da bost aldiz orain arte: 1986, 1998, 2002, 2010 eta 2018an. Final-laurdenetaraino iritsi zen 1998an.\nJokalari aipagarrienak.\n2022ko azaroaren 22an eguneratua.\nEmakumezkoen selekzioa.\nHistoria.\nDanimarkako emakumezkoen futbol selekzioak 1974an jokatu zuen lehenengo partida. Tituluri irabazi ez duen arren sarritan iritsi da Europako Futbol Txapelketako final erdietara."}
{"id": "142114", "revid": "23317", "url": "https://eu.wikipedia.org/wiki?curid=142114", "title": "Paraguaiko futbol selekzio nazionala", "text": "Paraguaiko futbol selekzio nazionala herrialde hartako futbol federazioak (\"Asociaci\u00f3n Paraguaya de F\u00fatbol\", APF) abiatu zuen 1919an, lehenengo partida ofiziala jokatu zutenean. Lehen partida ofiziala Argentinaren aurka jokatu zuten eta 1-5 galdu zuten paraguaiarrek. Estadio Defensores del Chaco da berien etxeko estadioa.\nJokalari aipagarrienak.\n2021eko ekainaren 24an eguneratua."}
{"id": "142115", "revid": "113956", "url": "https://eu.wikipedia.org/wiki?curid=142115", "title": "Txileko futbol selekzio nazionala", "text": "Txileko futbol selekzio nazionala herrialde hartako futbol federazioak (\"Federaci\u00f3n de F\u00fatbol de Chile\", FFC) abiatu zuen 1910ean, lehenengo partida ofiziala jokatu zutenean. Lehen partida ofiziala Argentinaren aurka jokatu zuten eta txiletarrak 3-1 galdu zuten. Lortu duen titulu handiena 2015eko Amerika Kopa izan da. La Roja ezizenaz ezagutzen da.\nSelekzioaren etxeko estadio ofiziala Estadio Nacional de Chile da.\nJokalari aipagarriak.\n2021ko ekainaren 24an eguneratua."}
{"id": "142119", "revid": "1340", "url": "https://eu.wikipedia.org/wiki?curid=142119", "title": "L'Alcudia", "text": ""}
{"id": "142121", "revid": "336", "url": "https://eu.wikipedia.org/wiki?curid=142121", "title": "Codex Gigas", "text": "Codex Gigas (euskaraz \"Liburu Erraldoia\"), baita ere Gigas Kodea, Satanen Kodea edo Deabruaren Biblia izenez ezaguna, XIII. mendearen hasieran sortutako Erdi Aroko eskuizkribua da, gaur egun Txekiar Errepublikako erdialdean dagoen Podla\u017eice monasterioko Herman Giltzapetua beneditar fraideak latinez idatzi zuena.\nLiburuak beste edonon aurkitu ezin daitezkeen testu konbinaketa du, Cambridgeko Unibertsitateko Christopher de Hamel irakaslearen hitzetan eskuizkribu hau \"erabat berezi, bitxi, liluragarri, arraro eta azalpenik gabeko objektua da\". Bibliak kalkulaezinezko balioa eta salneurria du, makina bat aldiz ostua izan da eta Germaniako Erromatar Inperio Santuko enperadoreak sekretupean gorde zuen. Historian zehar \"Gigas Kodeak\" izua nahiz bereganatzeko irrika piztu izan ditu. Uste denez naturaz gaindiko botere imajinaezin bat du eta bere arima deabruari saldu omen zion fraide eskribau batek idatzia omen da.\nItxura.\nBere garaian \"munduko zortzigarren miraria\" gisatzat jo ohi zen, bere neurri harrigarriak (92 x 50,5 x 22\u00a0cm), 624 orrialdeetako lodiera eta 75\u00a0kg-tako pisua zela eta. Bere hizki handiak zein beste orrialde batzuk tinta gorri, urdin, hori, orlegi eta urrebitsez apaindurik daude, hauetan xehetasunek orrialde oso bat bereganatu dezaketelarik. Kontserbazio egoera ezin hobean dago.\nEdukiera.\n\"Codex\" liburuak Bibliaren \"Vulgata\" betsio ia osoa du, \"Apostoluen eginak\" eta \"Apokalipsia\" kendurik. Entziklopedia sail bat ere badu, esate baterako Isidoro Sevillakoaren \"Etimologiak\", Flavio Joseforen \"Judutar antigualeko hauzak\", Cosmas Pragakoaren \"Chronica Boemorum\" (XII. mendean latinez idatziriko txekiarren kronika) eta hainbat historia, etimologia eta fisiologiako tratatu, gainera almanaka nekrologikoa, monasterioko anaien zerrenda, sorginkeria formulak eta bertako zenbait albiste ere jasotzen ditu.\nKondaira.\nKondairak dioenez Codex Gigas eskuizkribuaren egilea krimen larri bat burutu eta bizirik hormatartekatua izatera zigortu zuten Beneditar fraide bat izan omen zen, zigor hau barkatu ziezaioten, fraideak ordainetan bere monasterioa ohoratuko zuen idazlan erraldoi bat burutuko zuela proposatu zuen. Fraideak hitzartutako denbora gau hartara mugatu zen.\nFraidearen lana gizakiaz gaindikoa zen, hortaz esan ohi denez betebehar ikaragarri hura amaitzeko helburuz Satan berberaren laguntza eskatu omen zuen. Hortik, \"Satanen Biblia\" edo \"Deabruaren Biblia\" izendapenak.\nHistoria.\nBohemiako Beneditar fraide batek Erdi Aroan XIII. mendearen amaiera aldera idatzi (uste denez 1230 urte aldera).\nOndoren eskuizkribua Pragan egurrezko estalki batez babesturik Erdi Aroko beste hainbat agiriekin batera jendaurrean erakustiko da. 1594an Rodolfo II.a Habsburgokoak eskuizkribu erraldoi hau Broumveko fraide-gela ilun batetik berreskuratu eta bere artelan bitxien bildumara gehitu zuen.\nHogeita Hamar Urteko Gerraren amaieran (1618-1648), Konigsmark suediar jeneralaren gudarosteek Pragako gaztelua hartu zuten, honela \"Codex Gigas\" eskuizkribua eta \"Kunstkammer de Prague\" ospetsua zen Rodolfo II.a Habsburgokoa enperadorearen beste hainbat artelan ere bereganatu eta Suediara eraman zituzten. Horretaz gain, suediar gerlariek \"Codex Argenteus\" eskuizkribua ere eurekin eraman zuten, azken hau 750 urtean zilarrezko eta urrezko hizkiekin idatzia izan zen eta gaur egun Suediako erldialdean dagoen Uppsala hirian ikus daiteke.\nXVII. mendetik aurrera, \"Codex Gigas\" eskuizkribua suediar lurraldetik birritan atera izan da, lehenbiziko aldian 1970an New York hiriko Metropolitan Museum museora joateko eta bigarren aldian orain dela zortzi urte Berlin hirira eraman zutenean.\n2007ko irailaren 24ean, 359 urte ondoren eta Suediak Txekiar Errepublikari 2008ko urtarrila arte eginiriko mailegu gisara, \"Codex Gigas\" eskuizkribua Praga hirira itzuli zen (Txekiar Liburutegi Nazionalean erakusgai dagoelarik)."}
{"id": "142124", "revid": "42829", "url": "https://eu.wikipedia.org/wiki?curid=142124", "title": "Municheko Putscha", "text": "Municheko Putscha edota Garagardotegiko Putscha, Langileen Alderdi Nazionalsozialista Alemaniarreko kideek, hau da, Alderdi Naziko kideek, burutu zuten arrakastarik gabeko estatu-kolpe saioari deitzen zaio. 1923ko azaroaren 8 eta 9aren bitartean gertatu zen eta honen ondorioz Adolf Hitler eta Rudolf Hess, beste hainbat buruzagiren artean, auzitaratuak eta kartzelara kondenatuak izan ziren.\nAtarikoa.\nAlemaniako hegoaldeko hirietan ohitura zen ehunka pertsona biltzen ziren garagardotegietan mitin politikoak eta gobernuei zuzendutako kritikak egitea. Municheko garagardotegi handienetako bat B\u00fcrgerbr\u00e4ukeller zen eta bertan Alderdi Nazi sortu berriaren lehen taldeak biltzen ziren 1920ko hamarkadaren hasieran.\nHitlerrek oraindik jarraitzaile gutxi zituen Alderdi Naziko buruzagitza bereganatua zuen 1921. urtetik. Alderdiak Lehen Mundu Gerraren amaiera markatu zuen Versaillesko Itunaren (1919) baldintzak arbuiatzen zituen, izan ere honek Alemania ekonomikoki erabat egoera larrian utzi zuen, lur eta armada-murrizketak ezarriz.\n1923ko irailean, Hitlerrek eskuineko buruzagiekin batera ospatu behar zituen 14 bileraren berri eman zuen. Eugen Ritter von Knilling lehen ministro bavariarrak larrialdi-egoera deklaratu zuen, Gustav von Kahr bavariako komisario izendatu eta Otto von Lossow jenerala aukeratu zuen Reichswehrraren buru.\nBenito Mussolinik 1922an gidaturiko Erromako Martxak eragin handia izan zuen Hitlerren xedearengan. Hitlerrek, Munich Weimarko Errepublikako gobernuari aurre egiteko egoitza moduan erabiltzeko asmotan ibili zen eta Bavarian errepublika propio bat ezartzeko planak ere egin zituen, Berlinerantz aurreratzeko.\nPutscha.\n1923ko azaroaren 8ko arratsaldean, Hitler SAetako kontingente batez lagunduta B\u00fcrgerbr\u00e4ukellerrera iritsi zen, Bavariako Gustav von Kahr gobernadoreak 3.000 pertsonen aurrean hitzaldi bat ematen zuen lekura. SAetako 600 gizon inguruk irteerak blokeatu zituzten. Hitler, bere alderdikide ziren Hermann G\u00f6ring, Alfred Rosenberg eta Rudolf Hessez inguraturik, aurreko atetik sartu zen arratsaldeko zortzi eta erdietan, sabaira tiro egin eta aulki baten gainera salto egin zuen \"iraultza nazionala hasi da!\" oihukatuz.\nBerehala behin-behineko gobernu bat deklaratu zen bertan. Reichwehrraren eta poliziaren kuartelak eskuineko kideek okupatu zituzten. Hitler eta beste hainbat alderdikidek Gustav von Kahr Bavariako Komisarioa eta bere bi gizon garrantzitsuenak bahitu zituzten ere.\nAzaroaren 9ko egunsentian, Ernst R\u00f6hmen indar armatuek \u2014horien artean Heinrich Himmler gazteak\u2014 Hitlerren aginduei jarraiki, Defentsa Ministerio bavariarra okupatu eta gobernuaren indarrei aurre egin zieten, bi hildako jasan zituztelarik. Bitartean, Erich Ludendorff inozoak B\u00fcrgerbr\u00e4ukellerren atxikitako hiru gizonak askatu zituen hauek 'iraultzarekin' bat egingo zutelako akordioa hitzeman ondoren. Askatuak izan eta berehala, hiru agintariek poliziari matxinada geldiarazteko agindua eman zioten eta irmo eutsi zieten euren karguei. Egoera hau ikusita, Hitlerrek Ludendorff mariskala buru harturik, Municheko kaleetan zehar martxa bat egitea erabaki zuen, dirudienez, eta kontserbatu diren testigantzen arabera, helburu argirik gabe. Hitlerrek uste zuen poliziek ez ziela Lehen Mundu Gerrako beteranoei tirorik egingo eta putschean lagun izango zituela. 2.500 gizon inguru Marienplatzera abiatu ziren, bertan dago Municheko udaletxea, eta bertan istiluaren berri izanik kalera irten zen jende-mordoarekin topatu ziren. Jendetza hark eragindako nahasmen hartan minutu batzuk igaro ondoren, Ludendorffek Defentsa Ministeriora jarraitzeko erabakia hartu zuen, Odeonplatza (Odeoiaren Plaza) zeharkatu ostean, R\u00f6hmen gizonekin topatzeko asmoz. Bidean zehar geroz eta jende gehiagok egin zuen bat, Hitler eta putscharekin. Hala eta guztiz ere, ibilaldia Odeonplatzeko sarrerara heltzean, aberriaren gerrateetako jeneral alemaniarren ohorez egindako monumentua den Feldherrnhallaren parean zeudela, igarobidea blokeatzen zieten polizia-indarrekin egin zuten topo. Gizon armatuen talde biak aurrez aurre gelditu ziren segundo batzuez, bat-batean tiro baten hotsa entzun eta tiroketa larri bat hasi zen arte. Hitler eta G\u00f6ring zaurituak izan ziren, azkenengoak ihes egitea lortu zuen. Inoiz ez zen agitu nor izan zen su egiten aurrena.\nHitlerrek Putzi Hanfstaengl bere lagunaren etxera egin zuen ihes eta bertan bere buruaz beste egiteaz hitz egin zuen. Poliziak tiro egingo ziolako ustea zuen. Bi gau igaro zituen Hanfstaenglen teilatupean ezkutaturik eta hirugarren gauean polizia agertu zen eta bertan atxilotu zuten. Landsbergeko kartzelara bidali zuten eta bertan jakinarazi zitzaion goi-mailako traizioa leporatzen zitzaiola eta honen arabera epaituko zutela.\nFeldherrnhalleko martiriak.\nFeldherrnhallen poliziak hil zituen 14 militante naziak eta Defentsa Ministerio Bavariarraren aurrean hilik gertatu ziren Reichskriegerflagge liga paramilitar nazionalistako bi kideak martiritzat eta Mugimendu Nazionalsozialistako heroitzat hartu zituzten. 1933. urtearen ondoren, beraien gorpuzkiak Odeonplatzeko Heroien Panteoira bertara eraman zituzten eta bertan errespetua adieraziz, urtero, azaroaren 9an gurtu egiten zituzten. Und Ihr habt doch gesiegt! esaldia (Eta hala ere, arrakasta izan zenuten!) heroitasunaren mitologia nazian derrigorrezko ikurritza bihurtu zen.\nMartirien izenak.\nTiroketan lau polizia ere hil ziren:\nOndorioak.\nPutscha gertatu eta hiru egunera, Hitler eta beste zenbait konspiratzaile atxilotuak izan ziren traizioaren kargupean. Beste askok, ordea, Austriara ihes egin zuten. Alderdi naziaren bulego nagusiak itxi zituzten eta V\u00f6lkischer Beobachter (Herriaren Begiralea) haien egunkaria debekatu zuten. Hala ere, ez zen Hitler legearekin arazoak zituen lehen aldia. 1921eko irailean istilu bat sortu zuen SAetako kide batekin batera Bavariako Parlamentuan ospatzen zen bilera bat moztuz. Ekintza honen ondorioz, saldukerian aritzeagatik Festungshaftean (literalki, 'gotorlekuko konfinamendua') bost urte igarotzera kondenatu zuten.\nHitler giltzapetu zuten kartzelak, presoak egunero eta ordu luzez bisitak hartzea baimendu zuen. Ez zen urtebeteko espetxeratzea betetzera heldu, eta denbora horretan \"Mein Kampf\" liburua idatzi zuen.\nLudendorf aske utzi zuten. R\u00f6hm eta Wilhelm Frick doktorea askatu egin zituzten erruduntzat jo bazituzten ere. Bala batek hankan zauritu eta hau sendatzeko jaso zuen tratamendu gogorraren ondorioz, iheslari zen G\u00f6ring morfinazalea eta beste drogen menpekoa bihurtu zen.\nEstatu-kolpearen porrotaren ondorio nagusia eragin zuen estrategia aldaketa izan zen, Hitlerrek une hartan ulertu baitzuen matxinada ez zela boterea konkistatzeko bidea. Une hartatik aurrera, konstituzioaren arabera funtzionatuko zuen masa-alderdi baten eraketan jarri zuen bere arreta guztia, hein batean, bere gain zuten 'alderdi-kontrako' irudiaz eta mugimendu naziak jatorritik islatu zuen politika liberal klasikoaren kontrako irudiaz libratzeko. Pragmatismo hau gerrartean nagusitu ziren mugimendu faxista ororen ezaugarri izan zen, Mussolinik berak ere, botereari heldu baina pixka bat lehentxeago, 1921ean hasierako \"fasci di combattimento\"-ak Alderdi Nazional Faxista bihurtzean."}
{"id": "142125", "revid": "448", "url": "https://eu.wikipedia.org/wiki?curid=142125", "title": "Uitlander", "text": "Uitlander, \"atzerritarra\" afrikaansez, Witwatersrand urre mehatzetara (Transvaal-en) lanera joan ziren langile etorkinei jarri zitzaien izena da. Talde honek Boer errepubliketan zituen eskubide mugatuek Bigarren Boer Gerra bultzatu zuten arrazoietako bat izan zen."}
{"id": "142128", "revid": "59723", "url": "https://eu.wikipedia.org/wiki?curid=142128", "title": "Jainkoa bada Ipar-Mendebaldean", "text": "Jainkoa bada Ipar-Mendebaldean (gaztelaniaz \"Existe Dios al Noroeste \") Jorge Oteizak 1991an gaztelaniaz idatziriko olerki liburua da. 1959an eskulturak egiteari utzi zionean bere sormena literaturara bideratu zuen. Liburu honek Oteizaren bizitzaren hainbat urtetan bildutako olerkiak ditu. Edorta Kortadi arte kritikariaren arabera, liburu horren izenburuak giza gorputzean bihotzak hartzen duen kokapena aipatzen du, horren arabera Oteizaren ustetan Jainkoa giza bihotzean dago. Olerki liburu horrek haren bizitzaren azken urteetan Oteizak izan zituen kezkak erakusten ditu:\nLiburuaren bukaeran, Aldaketen legea. Plagioen liburuan bezala Eduardo Chillida kritikatzeaz gain Eusko Jaurlaritzak Gernikan eginiko lanak ere kritikatzen ditu. Haren ustez, bertan estetika ikertzeko laborategia sortu behar litzateke eta Eduardo Chillidaren eta Henry Mooreren eskulturak jarri izana kultura gabezia estaltzeko makillajea iruditzen zaio."}
{"id": "142129", "revid": "201", "url": "https://eu.wikipedia.org/wiki?curid=142129", "title": "Existe Dios al Noroeste", "text": ""}
{"id": "142137", "revid": "201", "url": "https://eu.wikipedia.org/wiki?curid=142137", "title": "Garagardotegiko Putscha", "text": ""}
{"id": "142138", "revid": "119247", "url": "https://eu.wikipedia.org/wiki?curid=142138", "title": "Edna Krabappel", "text": "Edna Krabappel (Edna Flanders bezala ere ezagutzen) \"Simpsondarrak\" animaziosko telesailaren The Simpsons pertsonai bat da.\nDeskribapena.\nBart Simpsonen andere\u00f1oa da Springfieldgo Lehen Hezkuntzako Eskolan. Skinner Zuzendariarekin euki zuen erlazio bat. Umoretsu, erretzaile amorratua eta sexualki promiskuoa, Edna emakume ziniko eta atsekabetua zen, Springfieldera iritsi zena lehen hezkuntzan irakasteko. Bart Simpson eta Milhouse Van Houtenen maistra zen. 22. denboraldian Ned Flandersekin harreman bat hasi zuen, norekin ezkondu zen.\nUzte.\nPertsonaia telesailetik erretiratu zuten, Marcia Wallace aktoreari errespetua adierazteko. Honek, telesailaren gidoiaren aldaketa ez planifikatu bat suposatu zuen, gidoilariak, Flanders bigarren aldiz alargun uztera behartu baitzituen."}
{"id": "142139", "revid": "17394", "url": "https://eu.wikipedia.org/wiki?curid=142139", "title": "Skinner Zuzendaria", "text": ""}
{"id": "142140", "revid": "58701", "url": "https://eu.wikipedia.org/wiki?curid=142140", "title": "Sian Ka'an", "text": "Sian Ka'an (maia hizkuntzan \"zeru atea\" edo \"zeruaren jaiolekua\") Quintana Roo mexikar estatuan dagoen biosfera erreserba da, Karibe itsasoaren ertzean. Irabazi asmo gabeko gobernuz kanpoko erakunde batek kudeatzen du, bioaniztasunaren kontserbazioa helburu duena. Mexikoko parke naturala da 1986tik\neta Gizateriaren Ondare 1987tik.\nErreserbak 5.280\u00a0km\u00b2 hektarea ditu, Felipe Carrillo Puerto eta Tulum udalerrietan banatuak, baina baita ere Karibe itsasoan, koral uharriak barne. Gainera, bertan 23 arkeologia gune maia aurkitzen dira, Muyil barne.\nEzaugarriak.\nSian Ka'an biosfera erreserba Yucat\u00e1n penintsulako eskualde geologikoaren parte da. Honen ezaugarri nagusia erliebe zapala eta kareharrizkoa izatea da, lurrazaleko ur-lasterrak galarazten dituena eta \"zenote\" izeneko putzuak sortarazten dituena.\nSian Ka'an kosta parean, Karibe itsasoan, koralezko uharri multzoa dago, munduko bigarren handiena mota honetan, Koral Hesi Handiaren ondoren.\nKostaldean hondar zuriko hondartzak, badia txikiak eta mangladiak aurkitzen dira, beste ekosistemen artean. Lau mangladi mota aurkitzen dira: gorria, beltza, zuria eta grisa.\nBertako klima beroa eta azpi-hezea da eta euri garaia (urtaro hezea) udan da. Karibeko kostaldean kokatua dagoenez, urakan ugari pairatzen ditu, batez ere Antilletatik datozenak ekainaren eta azaroaren artean."}
{"id": "142142", "revid": "6950", "url": "https://eu.wikipedia.org/wiki?curid=142142", "title": "Saiakera", "text": "Saiakera didaktikaren barnean dagoen literatura genero bat da. Gai bati buruz (artea, filosofia, kirolak, literatura, etab.) idazleak pentsatu edo iritzi duena adierazten du. Egileak ideia eta gogoetak adierazi nahi dizkio irakurleari, teknika diskurtsiboa eta hitz lauak erabiliaz.\nSaiakeren ezaugarri nagusiak honako hauek dira:\nEuskal saiakera.\nJean Etxepareren \"Buruxkak\" 1910 jotzen da lehen euskarazko saiakeratzat. Gai ugari lantzen ditu. Saiakeraren ezaugarriak hobekien betetzen dituen lehen liburua \"Unamuno ta Abendats. Bilbotar filosofuaren eta euskal animaren jokeri antzemate batzuk\" 1958 da.\nSaiakerak idatzi dituzten zenbait egile:"}
{"id": "142143", "revid": "90204", "url": "https://eu.wikipedia.org/wiki?curid=142143", "title": "Eric Bogle", "text": "Eric Bogle (1944ko irailaren 23a, Peebles, Eskozia) folk kantautore eta abeslari eskoziarra da. 1969an Australiara emigratu zuen eta gaur egun Hegoaldeko Australian dagoen Adelaide hirian bizi da. Mundu anglosaxoian eta bereziki Australian oso abeslari ospetsu eta herrikoia da.\nIbilbidea.\nBere abesti gehienen gaiak zoritxarra eta porrota dira. Adibidez, Lehen Mundu Gerran Gallipoliko gudua parte hartu zuten australiarrei buruz mintzatzen den \"And The Band Played Waltzing Matilda\" edota \"No Man's Land\" (\"The Green Fields of France\") abestiak.\n\"Flowers of the Forest\" abestiarekin eskoziar folkean barneratu zen. Gizaki arrunton eguneroko arazoei buruzko abestiak ere konposatu izan ditu: \"Now I'm Easy\" edota \"Katie and the Dreamtime Land\"."}
{"id": "142144", "revid": "59723", "url": "https://eu.wikipedia.org/wiki?curid=142144", "title": "Mod", "text": "Mod Londresen (Ingalaterra) garatutako musika eta kultura mugimendua izan zen, moda eta musikan oinarritua. Mugimenduaren jatorria ingelesezko \"modernism\" terminoan dago. 1950eko hamarkada bukaeran hasi eta goreneko unea 1960ko hamarkada erdian izan zen. Korronte horren jarraitzaileei \"mod\" esaten zieten eta gehienak Ingalaterrako hegoaldean zeuden, iparraldeko hirietan ere (Manchester, Liverpool) zale anitz ziren arren. Elementu adierazgarrienak musika, moda eta scooterrak ziren.\nJatorria.\n15-23 urte zituzten Ingalaterrako etorkin eslaviarrek sustatu zuten mod fenomenoa. Gazte horiek droga trafiko eta joskintza negozioekin harremana zuten, gizarte-klase ertainekoak baziren ere. Europa kontinentaleko moda berrien eta Estatu Batuetako beltzen musika estiloaren inguruan (jazz, rythm and blues) interes handia erakusten zuten. Askoren iritziz, teddy boys hiri tributik sortu ziren, moden arerio rockerrak bezala.\nHasiera batean, modak \u201cmodern jazz\u201daren jarraitzaileak deskribatzen zituen, \"trad\"ari aurkakotasuna adieraziz (jazz tradizionalaren jarraitzaileen fenomenoa). Gerora, definizio hau musika esparrutik haratago zabaldu zen; pop arta, \"nouvelle vague\" zinema frantsesa eta filosofia existentzialista. Colin MacInnes-ek idatzitako \"Absolute\" \"Beginners\" lana mod mugimenduaren aintzindaritzat jo da.\nGatazka sutsuak izan ziren mod eta rocker azpikulturaren artean \u2013azken hauek motor eta larruekin zerikusia zuen mugimendua zen\u2014. Gatazka horien ondorioz, eztabaida handia sortu zen Britainia Handian gaztaro modernoaren inguruan. Liskar horiek Anthony Burgessen \"Laranja Mekanikoa\"ren inspirazio izan ziren.\n1960ko amaiera aldera, mod batzuek skinhead hiri tribua edo azpikultura sortu zuten: hasiera batean, afroamerikar kultura eta musikaren zaleak ziren, batez ere ska zaleak, baina 1970eko hamarkadaren erdialdean azpikultura bitan banatu zen, bata ezker muturrekoa eta bestea eskuin muturrekoa eta arrazista, biak ere elkarren etsai."}
{"id": "142145", "revid": "512", "url": "https://eu.wikipedia.org/wiki?curid=142145", "title": "Baldiri Aleu", "text": "Baldiri Aleu i Torres Uni\u00f3 Esportiva Santboiana taldearen sortzailea eta Katalunian errugbia sartu zuen aitzindaria izan zen.\nHego Katalunian errugbia jokatzen 1921an hasi ziren, Uni\u00f3 Esportiva Santboiana taldea sortu zenean, Espainiar estatuko zaharrena.\nTalde honen sortzailea zen Baldiri Aleu i Torres gaztea Frantziako Tolosan albaitaritza ikasketak burutzen ari zirela kirol hori ezagutu zuen. 1922an La Veu de Catalunya aldizkarian \"Entorn del foot-ball rugby\" (\"Errugbi foot-ballaren inguruan\") manifestua kaleratu zuen.\nTaldearen lehenbiziko urteetan zehar bertako jokalaria izan zen eta 1921 eta 1936 urteen artean klubaren presidentea ere izan zen."}
{"id": "142147", "revid": "880", "url": "https://eu.wikipedia.org/wiki?curid=142147", "title": "Mod fenomenoa", "text": ""}
{"id": "142150", "revid": "12788", "url": "https://eu.wikipedia.org/wiki?curid=142150", "title": "Tulipa", "text": "Tulipa edo idi-bihotza (\"Tulipa\") \"Liliaceae\" familiako landare-generoa da. Erraboildunak, bizikorrak eta lore ikusgarrikoak dira, lorezaintzan oso erabiliak. 150 espezie inguru ezagutzen dira, eta hibrido asko ere daude, XVI. mendetik aurrera lorezainek espezie ugari gurutzatu baitituzte.\nIzena.\nJatorrizko izena persierazko \"l\u00e2leh\" du. Gaur egun ere Kurdistanen \"halale\" eta Iranen eta Turkian \"lale\" deitzen diote. \"Tulipa\", berriz, otomandar turkierazko \"t\u00fclbend\" (\"turbante\") hitzetik dator.\nEzaugarriak.\nLandare belarkarak eta erraboildunak dira. Zurtoin sinplea dute, batzuetan adarkatua, ia guztiz lurperatua. Lore aktinomorfikoak eta hermafroditak.\nJatorria.\nEspezieen jatorria Europan, Iparraldeko Afrikan eta Asian (Anatoliatik eta Irandik Txinako ipar-ekialderaino) dago. Dibertsitate handiena Pamir eta Hindu Kush mendietan eta Kazakhstango estepetan dago. "}
{"id": "142152", "revid": "5908", "url": "https://eu.wikipedia.org/wiki?curid=142152", "title": "Club Baloncesto Breog\u00e1n", "text": "Club Baloncesto Breog\u00e1n, S.A.D. ACB Liga jokatzen duen talde galiziarra da. Breoganek Lugon dagoen Pazo dos Deportes pabiloian jokatzen ditu etxeko partidak."}
{"id": "142154", "revid": "201", "url": "https://eu.wikipedia.org/wiki?curid=142154", "title": "Idi Bihotz (musika taldea)", "text": ""}
{"id": "142155", "revid": "201", "url": "https://eu.wikipedia.org/wiki?curid=142155", "title": "Idi-bihotz", "text": ""}
{"id": "142156", "revid": "5908", "url": "https://eu.wikipedia.org/wiki?curid=142156", "title": "CB Breog\u00e1n", "text": ""}
{"id": "142161", "revid": "1340", "url": "https://eu.wikipedia.org/wiki?curid=142161", "title": "Baldiri Aleu i Torres", "text": ""}
{"id": "142163", "revid": "201", "url": "https://eu.wikipedia.org/wiki?curid=142163", "title": "Tulipan", "text": ""}
{"id": "142170", "revid": "119347", "url": "https://eu.wikipedia.org/wiki?curid=142170", "title": "Eusko Label", "text": "Eusko Labela sor-marka bat da, Euskal Autonomia Erkidegoan ekoitzi, eraldatu edo prestatu diren nekazaritza eta abeltzaintza elikagaiak identifikatzen dituena, eta elikagai horien kalitatea, benetakotasuna eta jatorria kontrolen bidez bermatzen dituena. Kalitatearen K letra erabiltzen du ikur gisa. Eusko Labelaren Kontseilu Arautzailea eta Eusko Label marka 1989an sortu ziren, Eusko Jaurlaritzaren 203/1989 Dekretuaren bidez, eta 1992an merkaturatu ziren lehenengo Eusko Label produktuak. 1998an, Eusko Jaurlaritzako Nekazaritza Sailak Kalitatea Fundazioa sortu zuen, eta, geroztik, Eusko Labelak Eusko Jaurlaritzaren babesean jarraitzen du, baina erakunde pribatu batek kudeatzen du.\nEusko Labelaren helburu nagusiak hauek dira:\nKalitatea Fundazioa arduratzen da Eusko Label kalitatearen bereizgarria duten produktuak kontrolatu eta egiaztatzeaz. Gainera, Eusko Labela duten bi produktuk (Euskal Okela eta Gernikako Piperra) Europar Batasunaren oniritzia jaso dute, hurrenez hurren IGP eta DO sormarkak lortu baitituzte.\nKritikak.\nEusko Labelak, oro har, marketinaren aldetik bere eginkizunak bete ditu, eta kontsumitzaileak kalitate goreneko produktuak, Euskal Herrikoak, eta berme guztiekin ekoitziak lotzen dizkio Eusko Labelari. Laborarien EHNE sindikatuak, ordea, hiru kritika nagusi egiten dizkio:"}
{"id": "142173", "revid": "105290", "url": "https://eu.wikipedia.org/wiki?curid=142173", "title": "Monoplacophora", "text": "Monoplacophora molusku klase bat da. Behe-kanbriarrean agertu zen eta gaur egun arte dirau. 11 espezie ezberdin atzeman dira klase honen barruan. Monoplacophora guztiak itsastarrak dira, eta oso urriak dira erregistro fosilean; hau da, gaizki kontserbatzen direnez, ez daude monoplacophora fosil asko.\nMorfologia.\nLapen antzeko maskor konikoa dute. Molusku guztiak bezala, oin bakarra dute, oso gihartsua dena. Ahoan erradula izeneko kitinazko hortzak dituzte, janaria karraskatzeko erabiltzen dituztenak. Mantua izeneko ehun batek errailak estaltzen dizkie monoplacophoroei; honen kanpoko azalak animalia babestuko duen oskola sortzen du.\nMantuaren eta oskolaren artean dagoen barrunbeak zakatzak inguratzen ditu.\nGorputza segmentatua duten molusku bakarrak dira."}
{"id": "142175", "revid": "512", "url": "https://eu.wikipedia.org/wiki?curid=142175", "title": "Polyplacophora", "text": "Polyplacophora edo amphineura, moluskuen filumeko klase bat da. Goi-kanbirarrean sortu zen eta gaur egun arte dirau. 600 espezie ezberdin atzeman dira orain arte. Animalia itsastarra da, kostalde arrokatsuetan bizi dena. Erregistro fosilean urriak dira, hau da, kontserbazio txarra dutenez polyplacophora fosil gutxi daude. Zentimetro bat baino txikiagoak izatetik 30 cm-tik gora edukitzera irits daitezke. Algak, organismo txikiak, briozooak, balanidoak... jaten dituzte.\nMorfologia.\nKuskua edo oskola 7-8 plakez osatua dute gaur egungo amphineura espezieek. Hiru plaka mota daude: aurrealdekoak, tartekoak eta muturrekoak. Burua alde batean kokatzen da, eta zakatzak, aldiz, bestean. Sustratuari heltzeko oin zirkular gihartsua daukate; oin bakar hori bentralki kokatzen da."}
{"id": "142176", "revid": "336", "url": "https://eu.wikipedia.org/wiki?curid=142176", "title": "Scaphopoda", "text": "Scaphopoda moluskuen filumeko klase bat da, erdi-ordoviziarrean sortu eta gaur egun arte dirauena. Scaphopoda guztiak itsastarrak dira, eta 350 espezie atzeman dira momentuz. Paleontologo batzuk \"Hyolitak\" (maskor konikoa duten fosil talde bat) klase honen barnean sartzen dituzte.\nMorfologia.\nMaskor txikia dute, luzatua eta bi aldeetatik irekia dena."}
{"id": "142177", "revid": "336", "url": "https://eu.wikipedia.org/wiki?curid=142177", "title": "Rostroconchia", "text": "Rostroconchia molusku filumeko klase bat da, behe-kanbriarrean sortu eta permiarrera arte iraun zuena. Bi kuskuz osatuak daude; kanpotik txarnelarik (\"bisagra\" biologikorik) gabeko bivalviak dirudite. Bi kuskuak maskorraren luzakin baten bidez lotzen dira.\nErrostrokonkioen txoko ekologikoa bibalbioek okupatu zutela uste da."}
{"id": "142178", "revid": "1340", "url": "https://eu.wikipedia.org/wiki?curid=142178", "title": "Korno ingeles", "text": ""}
{"id": "142181", "revid": "1545", "url": "https://eu.wikipedia.org/wiki?curid=142181", "title": "La Veu de Catalunya", "text": "La Veu de Catalunya () Bartzelonan argitaratutako argitalpen luzeena izan zuen kataluniar egunkaria izan zen, 1899ko urtarrilaren 1etik 1937ko urtarrilaren 8ra arte argitaratu zelarik. Egunero bi edizio argitaratzen ziren. Lliga Regionalista alderdi politikoaren egunkari ofiziala izan zen. Lo Tibidabo eta Lo Catalanista aldizkariekin batera, \"La Veu de Catalunya\" egunkaria garai hartako katalanez argitaratutako aldizkari garrantzitsuena zen Diari Catal\u00e0 egunkariaren alternatiba bilakatu zen."}
{"id": "142182", "revid": "336", "url": "https://eu.wikipedia.org/wiki?curid=142182", "title": "Bibalbio", "text": "Bibalbioak (testu batzuetan, Kuskubikoak; izen zientifikoa, \"Bivalvia\"; aurreko mendeetan Lamellibranchiata eta Pelecypoda deituak) itsasoko zein ur gezatako molusku mota bat dira, gorputza albotik konprimituta eta bi zati artikulatuz osatutako maskor batez bilduta dutenak. Talde gisa, bibalbioek ez dute bururik, eta moluskuen ohiko organo batzuk falta dituzte, hala nola, erradula eta odontoforoa. Mota honetan sartzen dira txirlak, ostrak, berberetxoak, muskuiluak, bieirak eta ur gazitan bizi diren beste familia asko, baita ur gezatan bizi diren zenbait familia ere. Gehienak iragazpen bidez elikatzen dira. Zakatzen eboluzionatu egin dute, eta ktenidioak bihurtu dira, elikatzeko eta arnasa hartzeko organo espezializatuak. Bibalbio gehienak sedimentuan lurperatzen dira, non harraparitzatik nahiko salbu dauden. Beste batzuk itsas hondoan daude edo arrokei edo beste gainazal gogor batzuei atxikitzen zaizkie. Bibalbio batzuek, hala nola bieirek eta Limidae fmailiakoak, igeri egin dezakete. Itsasontziko harrek egurra, buztina edo harria zulatzen dute, eta substantzia horien barruan bizi dira.\nBibalbio baten maskorra kaltzio karbonatoz osatuta dago eta bi zati ditu, normalean antzekoak, balbak deituak. Horiek ertz batean (gontz lerroa) lotailu malgu batez lotuta daude, eta, normalean, balba bakoitzaren \"hortzekin\" batera, gontza osatzen dute. Egitura horrek maskorra irekitzeko eta ixteko aukera ematen du, bi erdiak bereizi gabe. Maskorra bi aldetatik simetrikoa izaten da, eta gontza plano sagitalean egoten da. Bibalbioen maskor helduaren tamaina milimetroko frakzioetatik metro bat baino gehiagoko luzeraraino aldatzen da, baina espezie gehienak ez dira 10 cm-tik gorakoak.\nBibalbioak denbora luzez izan dira kostaldeko eta erriberako giza populazioen dietan. Erromatarrek ostrak urmaeletan landatzen zituzten eta, oraintsuago, marikultura elikadurarako bibalbio-iturri garrantzitsu bihurtu da. Moluskuen ugalketa-zikloak modu modernoan ezagututa, haztegiak eta hazkuntza-teknika berriak garatu dira. Molusku gordinak edo gutxi prestatuak kontsumitzeak izan ditzakeen arriskuak hobeto ulertuz gero, hobeto biltegiratu eta prozesatu ahal izan dira. Ostra perliferoak (ur gazi eta gezatan oso desberdinak diren bi familiaren izen arrunta) perla naturalen iturri ohikoenak dira. Bibalbioen maskorrak artisautzan eta bitxiak eta botoiak egiteko erabiltzen dira. Bibalbioak kutsaduraren biokontrolean ere erabili dira.\nBibalboak lehen aldiz agertzen dira erregistro fosilean Kanbriarraren hasieran, duela 500 milioi urte baino gehiago. Ezagutzen diren espezie bizien kopurua 9.200 ingurukoa da. Espezie horiek 1.260 generotan eta 106 familiatan sailkatzen dira. Itsas bibalbioak (ur gaziko eta estuarioetako espezieak barne) 8.000 espezie inguru dira, lau azpiklasetan eta 1.100 generoko 99 familiatan konbinatuta. Holozenoko familia handienak Veneridae (680 espezie baino gehiago) eta Tellinidae eta Lucinidae (500 espezie baino gehiago) dira. Ur gezako bibalbioek zazpi familia dituzte, eta horietako handiena Unionidae da, 700 espezie ingururekin.\nEtimologia.\nBivalvia termino taxonomikoa Lineok erabili zuen lehen aldiz 1758ko \"Systema Naturae\" izenekoaren 10. edizioan, bi balbaz osatutako maskorrez osatutako animaliei erreferentzia egiteko. Oraintsuago, klasea \"Pelecypoda\" bezala ezagutzen zen, \"aizkora oina\" esan nahi duena (animaliaren oinaren forman oinarritua, hedatua dagoenean). Euskaraz \"kuskubiko\" izena ere erabili da, bereziki itzultzen denean. Ohikoa da ere \"bibalbo\" hitza agertzea testuetan, nahiz eta \"bibalbio\" izan egokia.\n\"Bivalvio\" izena latinezko \"bis\" hitzetik dator, \"bi\" esan nahi duena, eta \"valvae\", \"ate baten orriak\" esan nahi duena. Maskor bikoitiek hainbat aldiz eboluzionatu dute modu independentean bibalbioak ez diren animalien artean; balba-pareak dituzten beste animalia batzuk gasteropodo batzuk (Juliidae familiako itsas barraskilo txikiak), Brachiopoda filumeko kideak eta Ostracoda eta Conchostracoda izenez ezagutzen diren krustazeo \u00f1imi\u00f1oak dira.\nHistoria ebolutiboa.\nKanbriarreko leherketa duela 540 eta 520 milioi urte artean gertatu zen. Aldi geologiko labur horretan, animalia-filium nagusien dibergentzia gertatu zen, horien artean hezurdura mineralizatuak zituzten lehen izakiak zeudelarik. Brakiopodoak eta bibalbioak garai honetan agertu ziren eta arroketan fosilduta utzi zituzten.\nLehen bibalbio posibleen artean \"Pojetaia\" eta \"Fordilla\" daude; ziurrenik zurtoin-taldekoak izango dira koroa-taldekoak baino gehiago. \"Watsonella\" eta \"Anabarella\" taxon horien hurbileko senidetzat (aurrekoak) hartzen dira. Kanbriarreko ustezko \"bibalbioen\" bost genero baino ez dira ezagutzen; besteak \"Tuarangia\", \"Camya\" eta \"Arhouriella\" dira, eta potentzialki \"Buluniella\".\nMaskorrak lurperatuta dauden sedimentua gogortu eta arroka bihurtzen denean sor daitezke bibalbioen fosilak. Sarritan, fosilak balben inpresioa gordetzen du, balben ordez. Ordoviziar goiztiarrean, bibalbio-espezieen aniztasuna asko handitu zen, eta disodonta, heterodonta eta taxodonta hortzeriak eboluzionatu ziren. Siluriarraren hasieran, brankiak iragazketa bidezko elikadurara egokitu ziren eta, Devoniar eta Karbonifero aldietan, sifoiak agertu ziren, garatu berri zen oin muskularrarekin batera, animaliei sedimentuan sakonki lurperatzeko aukera eman zietenak.\nPaleozoikoaren erdialdean, 400 Mya inguruan, brakiopodoak ozeanoko iragazle ugarienen artean aurkitzen ziren, eta 12.000 espezie fosil baino gehiago ezagutzen dira. Permo-Triasiar iraungipen masiboan, 250 Mya, bibalbioek dibertsitate erradiazio handia izaten ari ziren. Gertaera honek bibalbioei gogor eragin zien, baina berrezarri eta aurrera egin zuten Triasiko aldian. Aldiz, brakiopodoek beren espezie aniztasunaren % 95 galdu zuten. Baliteke zenbait bibalbiok indusketak egiteko eta harrapariak saihesteko duten gaitasuna arrakastaren faktore garrantzitsua izatea. Hainbat familiaren barruan egindako beste egokitzapen berri batzuei esker, espezieek lehen erabili gabeko txoko ebolutiboak okupatu ahal izan zituzten. Horien artean sartzen dira sedimentu bigunetan flotagarritasun erlatiboa handitzea, maskorrean saihetsak garatuz, igeri egiteko gaitasuna eta, kasu batzuetan, harrapari-ohiturak hartzea.\nDenbora luzez pentsatu zen bibalbioak hobeto egokituak zeudela uretako bizitzara brakiopodoak baino, gainditu eta hurrengo garaietan txoko txikiagoetara baztertuz. Bi taxon horiek ikasliburuetan agertzen ziren, gaitasunagatiko ordezkapenaren adibide gisa. Frogen artean zegoen bibalbioek elikagai gutxiago behar zutela bizirauteko, balbak irekitzeko eta ixteko energia aldetik eraginkorra zen sistema ligamentu-muskularra zela eta. Hala ere, hau guztia erabat ezeztatua geratu da; areago, bibalbio modernoek brakiopodoen gainean duten gailentasuna iraungipen-gertakariei emandako erantzunean ustekabeko ezberdintasunek eragindakoa dela dirudi."}
{"id": "142184", "revid": "119347", "url": "https://eu.wikipedia.org/wiki?curid=142184", "title": "Baro\u00f1ako kastroa", "text": "Baro\u00f1ako kastroa Galiziako A Coru\u00f1ako probintzian dagoen Porto do Son udalerriko Baro\u00f1a parrokian kokatzen den kastroa da. Kastro hau itsasora begira dagoen penintsula txiki batean kokatzen da, sarritan ekaitzen eraginpean egoten delarik."}
{"id": "142191", "revid": "15795", "url": "https://eu.wikipedia.org/wiki?curid=142191", "title": "Bibalbo", "text": ""}
{"id": "142193", "revid": "448", "url": "https://eu.wikipedia.org/wiki?curid=142193", "title": "Lanaren Konfederazio Frantses Demokratikoa", "text": ""}
{"id": "142195", "revid": "1340", "url": "https://eu.wikipedia.org/wiki?curid=142195", "title": "Amhran na bhFiann", "text": ""}
{"id": "142196", "revid": "1340", "url": "https://eu.wikipedia.org/wiki?curid=142196", "title": "Irlanda Errepublikako bandera", "text": ""}
{"id": "142201", "revid": "6327", "url": "https://eu.wikipedia.org/wiki?curid=142201", "title": "Kastro (gotorlekua)", "text": ""}
{"id": "142205", "revid": "201", "url": "https://eu.wikipedia.org/wiki?curid=142205", "title": "Gigas Kodexa", "text": ""}
{"id": "142206", "revid": "141891", "url": "https://eu.wikipedia.org/wiki?curid=142206", "title": "Bertone", "text": "Bertone taldea karrozeriak eta auto-diseinua egiten duen enpresa italiarra da. Giovanni Bertonek sortu zuen 1912an Torinon. Abarth, Alfa Romeo, Ferrari, Fiat, Lancia, Lamborghini eta Volvo bezalako markek bere zerbitzuak kontratatu zituzten. Gainera, \"scooter\" fabrikatzaile den Lambrettarentzat bi modeluen diseinua burutu zuen behin.\nBigarren gerrate mundiala eta gero, Giovanne Bertoneren semeak enpresaren kontrola bereganatu zuen. Enpresa bi unitatetan banatu zen: alde batetik \"Carrozzeria\" (autoak eraikitzen duen unitatea, Fiat-en eskuetan) eta \"Stile Bertone\".\nFiat-ek \"Carrozzeria\" unitatea eta Grugliasco-ko lantegia erosi zuen 2009ko abuztuan."}
{"id": "142207", "revid": "96586", "url": "https://eu.wikipedia.org/wiki?curid=142207", "title": "Elena Furiase", "text": "Elena Dolores Furiase Gonz\u00e1lez (Madril, 1988ko martxoaren 9a -) madrildar aktorea eta idazlea da. 2006an telebistako \"El internado\" telesailean egin zen aktore ezaguna. 2023an kaleratu zuen lehen eleberria, gazteentzako \"El mundo secreto de \u00c1rbar.\"\nBiografia.\n1988ko martxoaren 9an jaio zen Madrilen. Lolita Flores abeslariaren eta Guillermo Furiase enpresaburu argentinarraren alaba da. Lola Floresen eta 'El pescailla' zituen aitita-amamak. Espainiako artista familia ezagunenetako batekoa da, Los Flores. Musikan aritzen den neba txikia du, Guillermo Antonio. Rosario Flores kantaria izeko du eta Antonio Flores kantaria osaba zuen. Azken horren alaba, Alba Flores lehengusina aktorea da. \n2006an hasi zen ikus-entzunezko komunikazioa ikasten, baina \"El internado\" seriean Vickyren pertsonaiarekin izandako interpretazioaren eta ospearen ondorioz, ikasketak utzi zituen. \nIbilbidea.\nAktore.\nBere lehen proiektua \"El internado\" telesaila izan zen. Proiektu hori hasi eta gero, Elenak bere potentziala erakutsi zuen. 2007tik 2010era bitartean, Antena 3katean \"El internado\" telesail arrakastatsuaren protagonistetako bat izan zen. Elenak bizia ematen zion Vickyren pertsonaiari.\n2008an, \"El libro de las aguas\" delakoan hartu zuen parte, \u00c1lex Gonz\u00e1lezekin batera.\n2009an, bi filmetan hartu zuen parte: \"Cruzando el l\u00edmite\", Xavi Gim\u00e9nezek zuzendua, eta \"The Anguish\", Jordi Mesak zuzendua.\n2010ean Jos\u00e9 Luis Garc\u00eda S\u00e1nchezek zuzendu zuen \"Don Mendo Rock \u00bfLa venganza?\" filmean hartu zuen parte Paz Vegarekin. Gainera, \"Imperium\" serieko kapitulu batean parte hartu zuen, Petra interpretatuz.\n2011n \"Crimen perfecto\" antzezlanaren protagonista izan zen, V\u00edctor Condek zuzendari zela.\nMedikuak hala gomendatuta, \"Crimen perfecto\" antzezlana utzi eta Antena 3en \"Bandolera\" telesailean sartzeari uko egin behar izan zion.\n2012an, \"Sombras\" webseriean parte hartu zuen, Aly interpretatuz.\n2013an, Antena 3eko \"Amar es para siempre\" telesailean hasi zen lanean, Olgaren pertsonaia interpretatuz. \"Imprescindibles\" saioan parte hartu zuen, Alba Flores lehengusinarekin batera, TVEk Lola Flores amonari buruzko dokumental batean. Pablo Morenok zuzendutako \"Un dios perdido\" filmean, eta \"Diente por diente\" film laburrean.\n2015ean, \"Gym Tony\" telesaileko kapitulu batean hartu zuen parte, Paularen pertsonaia interpretatuz, eta hiru film grabatu zituen: \"Poveda\", \"Luz de Soledad\" eta \"Harvey Johnson\".\n2016ko urtarrilean, Cu\u00e9ntame como pas\u00f3 telesailaren \u201c\"El \u00faltimo Ferry\"\u201d kapitulua emititu zen, Graciaren pertsonaia interpretatuta.\n2018ko urtarrilaren 1ean Antena 3 katean epaimahaikide izan zen \"Tu cara me suena 6\" gala berezian.\n2020ko irailean hasi zen TVEko La 1eko \"Como sapiens\" sukaldaritza-saioan parte hartzen.\n2020ko abenduan, William Shakespeareren \"Como gusteis\" antzezlanean oinarritutako \"Rosalinda\" estreinatu zen zinema aretoetan, Ram\u00f3n Luquek zuzenduta. \nIdazle.\nIrakurzalea izan da eta txikitatik kontakizun laburrak idatzi ditu. 2023an hasi zen literaturan gazteentzako \"El mundo secreto de \u00c1rbar\" eleberri batekin\".\"\nBizitza pribatua.\n2018ko martxoaren 19an, Instagram kontuaren bidez, lehen semearen haurdunaldia berretsi zuen. Bere bikotekidea Gonzalo Sierra Mart\u00edn-Garea musikaria da, Guillermo Antonio nebaren laguna. 2018ko urriaren 12an jaio zen Madrilen bere lehen semea, Noah Sierra Furiase. 2021eko irailaren 18an, semearen aitarekin ezkondu zen Monteenmedioko Dehesa delakoan, Vejer de la Fronteran. 2022ko uztailaren 4an jaio zen Madrilen bere alaba, Nala Sierra Furiase."}
{"id": "142209", "revid": "105290", "url": "https://eu.wikipedia.org/wiki?curid=142209", "title": "Dolare", "text": "Dolarea sagardoa ekoizten zen etxe edo eraikina eta izen bereko sagar patsa estutzeko tresna ziren. Antzina dolare izena sagarrak prentsatu eta sagardoa ekoizteko tresna izendatzeko bakarrik erabiltzen zen (prentsa) baina XVI eta XVII. mendeetan zehar ia baserriak adinako dolareak eraikitzen hasi ziren, hortaz dolare-baserriak edo dolare-etxeak sortu ziren, hauek ere \"dolare\" izena hartu zutelarik. Halere XIX. mendetik aurrera dolare-etxe hauek desagertuz joan ziren.\nErabilera.\nDolareak luzera jakin bat zuen zeharkako habe lodi bat zuten. Habe hau, dolare haga, alegia, baserria eusten zuten dolare habeen gainean zegoen: bi dolare habe (edo pilare) erdialdean eta beste bi izkin batean. Dolare haga honen beste muturrean 8 metroko ardatza -zurezko torlojua- zegoen; beheko solairuraino iristen zen eta harritzar baten gainean kokatuta zegoen. Normalean sukalde nagusiko edo atalondoko lurzoruan finkatuta egon ohi zen. Torloju hau bigarren solairuraino heltzen zen. Behealdetik eskuz eragiten zitzaion torlojoari, biraderaren bidez bere ardatzean biratuz. Torlojuari birak emanez, beraz, dolare haga mugiarazten zuten, jaitsi edo igo, momentuko beharraren arabera. Zeharkako dolare haga honek egurrezko egiturarengan presioa egiten zuen, eta aldi berean honek patsarengan. Habe handi honek jaisterakoan, bere pisuaz sagarra estutu egiten zuen. Altxagarriak ipintzen zizkioten goian dolare hagari eusteko. Gero, dolare haga hori bere pisuarengatik jaisten zen, patsarengan presioa eginez. Pixkanaka altxagarriak kenduz zihoazen. Hortik ateratako muztioa dolare askaren zulo batetik beheko solairuko upategiko ontzi batera jaisten zen, tinara, alegia. Upategia baserriaren albo batean egon ohi zen, erabilera horretarako prestatutako sotoan, hain zuzen.\nEuskal toponimoak.\nEuskal Herrian zehar dolarearekin zerikusia duten hainbat toponimo topa ditzazkegu:"}
{"id": "142210", "revid": "90523", "url": "https://eu.wikipedia.org/wiki?curid=142210", "title": "Freskagarri", "text": "Freskagarriak normalean karbonatoa eta azukrea erantsi zaien edari hotzak dira. Hala ere, ez dute zertan beti karbonatoa eta azukrea eraman. Alkohola duten edariak ere (garagardoa edo sagardoa esaterako) freskagarriak dira, alegia freskatu egiten dute, baina gehienetan ez dira kontuan hartzen freskagarriez hitz egitean. Gauza bera gertatzen da karbonato edota azukre erantsirik ez daukaten beste edari hotz batzuekin, esaterako zukuak edo irabiakiak.\nEdari beroak (kafe beroa, txokolate beroa, te beroa) ez dira freskagarritzat hartzen.\nFreskagarri motak.\nEdari isotonikoak.\nIzerdien bitartez galdutako ur eta mineralak ( Na, K, Ca, Mg ) berritzeko erabiltzen dira. \"Gatorada, Isostar, Aquarius, Santiveri...\"\nFruitu zukuen freskagarria.\nFruitu zuku portzentai txikiak dituzten freskagarriak dira. \"Radical, Trina, Kas, Fanta, Simonlife, Biosolan...\"\nFruitu lurrinekin eginiko freskagarriak.\nFruitu zukurik ez daramate, bai aldiz lurrin eta kolore estraktuak. \"Schweppes, Seven Up, Ginger ale, Tonika, Nestea...\"\nLight freskagarriak.\nEnergia oso kopuru txikia ematen dutenak izaten dira, normalean ez dute zukurik izaten eta azukrea edulkoratzaile desberdinengatik ordezkatzen dira.\nFreskagarri osasungarriak.\nKomertzialki osasungarri moduan saltzen diren edariak dira. Edari hauek osagai desberdinekin aberastuak izaten dira. Hala nola, mineralak, bitaminak, zukuak, esnekiak. \"Vitalinea, Vital trina, Biopascual...\"\nFreskagarri energetikoak.\nEdari hauek estimulagarriekin aberastuak izaten dira. Hala nola ginseng, guarana, kafeina, taurina...Energia gorputzari azkar ematen dioten edariak dira, hala bere kontsumoarekin kontuz ibiltzea gomendatzen da, inoiz ez dira alkoholarekin nahasi behar, antsietatea eta lo egin ezina ekar bai dezake. \"Red Bull, Brun, Powerade, Speed, Magic Man edo Pink Fish.\""}
{"id": "142211", "revid": "201", "url": "https://eu.wikipedia.org/wiki?curid=142211", "title": "Tolare", "text": ""}
{"id": "142212", "revid": "119347", "url": "https://eu.wikipedia.org/wiki?curid=142212", "title": "Sagarren denbora", "text": "Sagarren denbora. 25 urte deserritik itzultzen Josu Martinez eta Txaber Larreategik 2010ean zuzendutako euskal film dokumental bat da.\nSinopsia.\nKristiane Etxaluz xiberotarra eta Alfonso Etxegarai bizkaitarra ezohiko bikotea dira. Biak gaztetik lotuak Euskal Herriaren askapenerako borrokari, beren maitasuna sorterritik 7.000 kilometrotara bizitzera kondenatuta daude, Alfonso Afrikako irla tipi batean baitaukate aspaldi, deportaturik. Baina erbesteak erbeste, Bidasoaren Herrian dauzkate biek begiak eta sagarren denboran bihotzak; Oraindik iristear den sagarren denbora emankorrean.\nTrilogia.\nDokumental honen egileen bigarren lana izan da \"Sagarren denbora\". Honen aurretik Itsasoaren alaba egin zuten, GITE-IPESen Julio Araluze beka baliatuz. Trilogia bat egiteko asmoa zutela adierazi zuten dokumental hauen aurkezpenetan. Hirugarren lana euskal preso politikoen ingurukoa izan zen eta Barrura begiratzeko leihoak deitzen da.\nEkoizpena eta aurkezpenak.\nFilma Bilboko GITE-IPES elkarteak ekoiztuta burutu zen.\nBaionako Atalante zineman estreinatu zen 2010eko ekainaren 11n , eta geroztik Ainitzen, Bilbon, Iru\u00f1ean, Plentzian... herriz-herriko emanaldi kolektiboetako bidea hartu zuen."}
{"id": "142213", "revid": "448", "url": "https://eu.wikipedia.org/wiki?curid=142213", "title": "Alkoholdun edari", "text": ""}
{"id": "142215", "revid": "119347", "url": "https://eu.wikipedia.org/wiki?curid=142215", "title": "Arroila Handia", "text": "Arroila Handia Colorado ibaiak zulatutako arroila da, albo biak oso malkarrak dituena, Ameriketako Estatu Batuetako Arizona estatuan kokatua. Arroila Handiaren zatirik handiena, Ameriketako Estatu Batuetako lehenengo parke nazionaletakoa den Arroila Handiaren Parke Nazionalaren barruan dago. Theodore Roosevelt presidentea izan zen Arroila Handiaren eremua babestearen aldeztaile nagusietako bat, eta askotan bisitatu zuen, ehizan aritzeko eta paisaia gozatzeko.\nArroila Handia 446\u00a0km luze eta 6,4\u00a0\u2011\u00a029\u00a0km zabal da, eta 1,83\u00a0km baino sakonago izatera iristen da tokiren batean."}
{"id": "142217", "revid": "6327", "url": "https://eu.wikipedia.org/wiki?curid=142217", "title": "Coloradoren Arroila Handi", "text": ""}
{"id": "142218", "revid": "6327", "url": "https://eu.wikipedia.org/wiki?curid=142218", "title": "Arroila Handi", "text": ""}
{"id": "142219", "revid": "336", "url": "https://eu.wikipedia.org/wiki?curid=142219", "title": "Gallipoliko gudua", "text": "Gallipoliko gudua edota Dardaneloetako gudua Lehen Mundu Gerrako gudua edo gerra kanpaina izan zen, 1915 urtean gertatua, Turkiako Gallipoliko penintsulan. Kanpainari Turkian \"\u00c7anakkale\" Sava\u015flari izena (\"\u00c7anakkaleko guduak\") ematen zaio, Dardaneloetako Kanpaina (\"The Dardanelles Campaign\") Erresuma Batuan eta Gallipoliko Kanpaina (\"The Battle of Gallipoli\") edo Gallipoli soilik Australia, Zeelanda Berria, Irlanda eta Ternuan."}
{"id": "142221", "revid": "512", "url": "https://eu.wikipedia.org/wiki?curid=142221", "title": "TD Garden", "text": "TD Garden Ameriketako Estatu Batuetako Boston hirian dagoen kirol pabilioi da. NBA saskibaloi ligako Boston Celtics, NHL izotz gaineko hockey ligako Boston Bruins taldeen egoitza da."}
{"id": "142225", "revid": "6327", "url": "https://eu.wikipedia.org/wiki?curid=142225", "title": "Grand canyon", "text": ""}
{"id": "142226", "revid": "6327", "url": "https://eu.wikipedia.org/wiki?curid=142226", "title": "Grand Canyon", "text": ""}
{"id": "142227", "revid": "63274", "url": "https://eu.wikipedia.org/wiki?curid=142227", "title": "Kanaan", "text": "Kanaan Mendebaldeko Asiako eskualde eta zibilizazio baten izen zaharra da. Mediterraneo itsasoaren eta Jordan ibaiaren artean dago, eta Ilgora emankorra izenez ere ezagutzen den lurraldearen zati bat hartzen zuen. Bertokoen jentilizioa kanaandar da.\nEz zen estatu bat, eskualde bat baizik, eta bertan hainbat herrialde eta hiri sortu eta desagertu ziren mendeen poderioz, hala nola, Jeriko, Ugarit, Galilea, Samaria, Fenizia, Judea, etab. Feniziarrak kanaandarrak ziren, baina eskualdean beste herri ugari finkatu ziren: amorritak, jebustarrak, hiksoak, filistiarrak, aramearrak edo hebrearrak. Erromak Siriako eta Judeako probintziak sortu zituen eskualdea menperatu ondoren, bere administraziopean jarri zuenean, eta geroago, K.o. 135 urtean, Siriar-Palestinar probintzia sortu zuen.\nTestamendu Zaharrean.\nBiblian maiz aipatzen den Ekialde Hurbileko eskualde historiko bat da, Mediterraneo ekialdeko kostaldetik Jordan ibaira bitarteko lurraldea hartzen duena, egungo Israel, Zisjordania, Gaza eta Libano, Siria eta Jordaniako lurralde zenbait ere hartzen dituena. Bertan semita herriak bizi izan ziren historian, hebrear eta beste herri zenbaitek lurraldea K. a XV-XII mendeetan lurraldea hartu aurretik. Biblian israeldarren Agindutako Lurraldearekin dator bat, Zenbakiak liburuko 34 kapituluan adierazten denaren arabera; Hasiera liburuan, berriz, Kanaan Agindutako Lurraldearen zati bat baino ez da."}
{"id": "142229", "revid": "11782", "url": "https://eu.wikipedia.org/wiki?curid=142229", "title": "Juan Bautista Gamiz", "text": ""}
{"id": "142230", "revid": "11782", "url": "https://eu.wikipedia.org/wiki?curid=142230", "title": "Joan Baptista Gamiz", "text": ""}
{"id": "142231", "revid": "11782", "url": "https://eu.wikipedia.org/wiki?curid=142231", "title": "Joan Bautista Gamiz", "text": ""}
{"id": "142232", "revid": "6327", "url": "https://eu.wikipedia.org/wiki?curid=142232", "title": "Kapera Sixtino", "text": ""}
{"id": "142233", "revid": "1545", "url": "https://eu.wikipedia.org/wiki?curid=142233", "title": "Jordan (argipena)", "text": "Jordan izenak adiera zenbait ditu:"}
{"id": "142234", "revid": "6327", "url": "https://eu.wikipedia.org/wiki?curid=142234", "title": "Jordan", "text": ""}
{"id": "142235", "revid": "15795", "url": "https://eu.wikipedia.org/wiki?curid=142235", "title": "Ugal aparatu", "text": ""}
{"id": "142236", "revid": "448", "url": "https://eu.wikipedia.org/wiki?curid=142236", "title": "Euskal egutegi", "text": ""}
{"id": "142237", "revid": "448", "url": "https://eu.wikipedia.org/wiki?curid=142237", "title": "Bengalako golko", "text": ""}
{"id": "142238", "revid": "3431", "url": "https://eu.wikipedia.org/wiki?curid=142238", "title": "Chennai", "text": "Chennai (tamilez: \u0b9a\u0bc6\u0ba9\u0bcd\u0ba9\u0bc8), 1996 arte Madras izenez ezaguna, Indiako Tamil Nadu estatuko hiriburua da, eta Bengalako golkoko Koromandel kostan dago. Chennai laugarrena da Indiako metropolitar eremu jendetsuenen artean, eta bosgarrena Indiako hiri jendetsuenen artean. Izan ere, Chennai hiriak 4,34 milioi biztanle zituen 2001eko erroldan, Chennaiko Udalak administratutako eremuaren barruan; eta metropoli handiko biztanleak, berriz, 6,5 milioi ziren.\nHiri senideak.\nChennai senidetua dago munduko beste hainbat hirirekin. Hona hemen zerrenda:"}
{"id": "142239", "revid": "512", "url": "https://eu.wikipedia.org/wiki?curid=142239", "title": "Mecklenburg-Aurrepomeraniako Polizia", "text": "Mecklenburg-Aurrepomeraniako Polizia (alemanez \"Polizei Mecklenburg-Vorpommern\") Alemaniako Mecklenburg-Aurrepomeraniako autonomia estatuaren segurtasunaz arduratzen den lurralde polizia edo \"landspolizei\" da. Egoitza Schwerin hirian dago.\nAntolaketa.\nMecklenburg-Aurrepomeraniako Barne Saila da estatuko polizia aginte gorena. Polizia honela antolatzen da:"}
{"id": "142242", "revid": "59723", "url": "https://eu.wikipedia.org/wiki?curid=142242", "title": "Sundanceko Zinemaldia", "text": "Sundanceko Zinemaldia (ingelesez \"Sundance Film Festival\") urtero urtarrileko azken bi asteetan zehar Estatu Batuetako Utah estatuko Park City udalerrian (Salt Lake City estatu-hiriburutik hurbil) antolatzen den nazioarteko zinemaldia da. Bertan estatubatuar nahiz nazioarteko zinemagintza independienteari bultzada eman nahi zaio.\nHistoria.\nZinemaldi hori hasiera batean 1978an \"Utah/US Film Festival\" izenaz sortu zen. Geroago, 1980an Robert Redford aktorea eta estatuko gobernadore Scott Mathesonek bultzaturik, Hollywoodeko industria erraldoitik at zeuden zinemagile gazteei aukera eskaintzeko ideia garatu zen. Hasiera batean, Sundance zinemagintza institutu bat izan zen, baina laster gazteen zinema-lanak erakusteko beharra ikusi zen; hortaz 1983an Redfordek Sundanceko Zinemaldia sortu zuen, egun nazioarteko zinema independentearen zinemaldi garrantzitsuena dena.\nSundance izena 1969an Robert Redfordek berak Butch Cassidy and the Sundance Kid filmean antzeztu zuen pertsonaiarengan oinarritzen da (Butchen pertsonaia Paul Newmanek antzeztu zuen).\nUrtero aurkezten diren 9.000 filmetatik, 200 aukeratu eta jendaurrean ikusgai ipintzen dira. 50.000 pertsona baino gehiago Utah estatuko Park City, Salt Lake City eta Ogden udalerrietako eta Sundance eski-estazioko zinema aretoetara zuzendu joaten dira. Dokumental, drama eta film laburrak proiektatuz talentu berriak topatzen dira eta bertaratzen den edonork zuzeneko musika, zinema sortzaileen solasaldiak, instalakuntza aurreratuak, eta abar goza ditzake.\nZinemaldi hartatik gaur egun oso ospetsuak diren hainbat zinemagile atera dira, adibide gisa: Quentin Tarantino, Coen anaiak, Robert Rodriguez, Paul Thomas Anderson, Steven Soderbergh, Darren Aronofsky edota Jim Jarmusch. Ezagutzera eman dituen filmeen artean, besteak beste, \"Sex, Lies, and Videotape\", \"Reservoir Dogs\", \"El Mariachi\", \"The Blair Witch Project\", \"Donnie Darko\", \"Saw\", \"Little Miss Sunshine\", \"(500) Days of Summer\", \"Precious\", \"Fruitvale Station\", \"Whiplash\", \"Boyhood\", \"Manchester by the Sea\" eta \"Get Out\" daude.\nUrtero prentsaurreko askotan aipatu izan den moduan, ez da Hollywooden aurkako zinemaldia."}
{"id": "142247", "revid": "512", "url": "https://eu.wikipedia.org/wiki?curid=142247", "title": "Txotx (kupela)", "text": "Txotxa edo txotx egitea Euskal Herrian sagardotegi edota dolareetan sagardoa kupeletik zuzen-zuzenean dastatzeko unean burutzen den usadiozko ohitura da. Hau urtero \"txotx denboraldia\" edo \"txotx garaian\" zehar burutu ohi da.\nUsadioa.\nDolare eta sagardotegi guztietan usadio legez sagardogileak \"txotx\" edo \"txurrut\" oihura kupeletako bat irekitzen du eta bertan dauden guztiek edalontzia eskuan dutelarik ilaran jarri eta euren txanda ailegatzean edalontzia bete ohi dute (\"ikus alboko irudian edalontzia heltzeko modu egokia\"), modu honetara sagardoaren \"txinparta\", kolorea, usaina eta zaporea ikus eta dastatu dezakete.\nGaraia.\nDolare edo sagardotegietan sagardo garaia urtarrilean hasi eta maiatza erdialdera amaitzen da, urte sasoi honetan edari hau sagardogilearen eskutik eta kupeletik zuzenean \"txotxera\" edan dezakegu.\nHistoria.\nTxotxa sagardotegietara zetozen sagardo erosleen artean (jatetxe, elkarte, txoko, sagardo saltoki edota dendetako jabeak) edaria dastatzeko probaketa pribatu gisara hasi zen, hauek sagardotegietako kupel ezberdinen artean hautatu eta euren sagardoa dastatzen uztelarik.\nDenbora igaro hala, dastaketa pribatu hau jendearen parte hartzeari ireki eta herrikoia bilakatu zen, honela neguko eta udaberriko Euskal Herriko gertakari gastronomiko garrantzitsua bilakatu zen arte."}
{"id": "142248", "revid": "688", "url": "https://eu.wikipedia.org/wiki?curid=142248", "title": "Metropolitan Museum of Art", "text": "Metropolitar Arte Museoa (ingelesez \"Metropolitan Museum of Art\" edo soilik \"Met\") New York hiriko Manhattan barrutian kokatutako museoa da. 1873ko otsailaren 20ean ireki zen eta, gaur egun, mundu mailako arte museo garrantzitsuenetako bat da.\nMuseoaren bildumak mundu osoko bi milioi artelan baino gehiago barne hartzen ditu. Bilduma Antzinako Grezia eta Txipreko aretoetan ikus daitezkeen Antzinaroko altxorretatik hasi eta Europako ia maisu guztien margo eta eskulturetara hedatzen da, horretaz gain estatubatuar artelanen bilduma handi bat ere badu. Artelan guzti hauen artean Rafael, Botticelli, Tiziano, el Greco, Rembrandt, Vel\u00e1zquez, Picasso, Pollock, Braque eta beste askorenak ikusgai daude.\nMuseoak Egiptoko, Afrikako, Asiako, Ozeaniako, Bizantzioko, Ekialdeko Hurbileko eta Islameko arteetako objektu ugari ditu.\nAndr\u00e9 Meyer aretoek XIX. mendeko artelan handiak dituzte, bereziki inpresionismoko eta inpresionismo-ondoko margolarien margolanak, bai eta Rodinen eskulturez osaturiko bilduma handi bat ere."}
{"id": "142250", "revid": "119347", "url": "https://eu.wikipedia.org/wiki?curid=142250", "title": "Donostia Arena 2016", "text": "Donostia Arena 2016 edo Illunbe Donostiako Anoeta estadioarekin parez-pare dagoen erabilera anitzeko esparrua da, hots, Anoetako kirolgunean kokatzen da.\nErainkinak aldamenean Ilunbeko aparkalekua du.\nHistoria.\nEraikin hau Illunbe aisialdi guneko eraikin nagusia da, bertan ostalaritzako guneak, jatetxeak, multizinemak eta abar daude. Ezaugarri esanguratsuenetako bat eraikinak duen estalki bilkorra da, hau beharren arabera zabaldu edota bildu egiten delarik.\nBere lehenbiziko erabilera zezenketetan oinarritzen zen, baina denbora igaro hala bere eskaintza zabalduz joan da. Gaur egun eraikinaren jarduera nagusia saskibaloia da.\nJarduerak.\nSaskibaloia, zezenketa, herri kirolak, musika emanaldi eta kontzertuak, freestyle motorrak, etab."}
{"id": "142251", "revid": "7162", "url": "https://eu.wikipedia.org/wiki?curid=142251", "title": "Illunbe", "text": ""}
{"id": "142252", "revid": "119347", "url": "https://eu.wikipedia.org/wiki?curid=142252", "title": "Konstituzio plaza (Donostiako Plaza Berria)", "text": "Donostiako Plaza Berria edo Konstituzio Plaza Gipuzkoako Donostia hiriburuan dagoen plaza bat da, Parte Zaharraren erdialdean. 1722koa denez, lekuak 300 urte bete zituen 2022an. Euskaraz eta modu herrikoian, Plaza Berria izena erabili zen XX. mende erdialde arte. Beste hainbat hiritako 'plaza berriak' bezala neoklasiko estilokoa da, oinarri karratukoa, eta harrizko arkupeak ditu. Ezaugarri nagusitzat arkupeak dituen plaza honetan ospatu ohi dira hiriko jai handiak (Danborrada, San Tomas feria, San Juan sua. Aste Nagusiko dantza alardeak...).\nBertan dago, halaber, Donostiako Udaletxe zaharra, gerora Udal Liburutegi izandakoa. Gaur egun Donostia Kulturaren bulegoekin batera Liburutegiaren funts historikoak, unitate teknikoa, jardueren aretoa eta zuzendaritzaren bulegoak daude bertan.\nIzena.\nHistorian plaza honek izen desberdinak izan ditu: Plaza Berria, Konstituzio Plaza, Uztailaren 18ko Plaza eta Konstituzio Plaza berriz ere. Plaza Berria da izen zaharrena, San Jeronimo kalearen irteeran baitzegoen betiko Plaza Zaharra eta, Berwickeko dukearen erasoan izandako kalteen ondoren (1719), plaza berri bat eraiki zen lehenago etxeak zeuden orubean: egungo Konstituzio Plaza.\nEgungo izena 1820an jarri zioten, ez udalaren aginduz, baizik eta orduko Donostiako elite liberalek, \"La Sociedad Patri\u00f3tica de San Sebasti\u00e1n\" elkartean bilduta (\"Tertulia Constitucional La Balandra\" ere deitua), hala ezarrita. Josu Tellabidek oso espainiarzaletzat dauka elkarte hori. Haatik, 1898an, Donostiako Udalak bi izendapen onartu zituen ofizialki: gaztelaniaz, \"Plaza de la Constituci\u00f3n\", eta euskaraz, Plaza Berria.\nModu herrikoian, Plaza Berria izena erabili zen urteetan, nahiz eta ofizialki beste izen batzuk ezarri ziren, frankismo garaian \"konsti\" izena ere hasi zen erabiltzen modu herrikoian, izen ofiziala \"'Plaza del 18 de julio\"' zenean.\nEgitura eta kokalekua.\nArkupedun eraikinez inguratutako leku atsegin honetan garai batean Donostiako udaletxea egon zen eraikineko erlojua nabarmentzen da. Gaur egun bertatik paseatu edota tabernetako kanpoko mahaietan eseri ohi direnak sarritan plaza honetako xehetasun batekin harritzen dira: plazara jotzen duen balkoi bakoitza zenbaki batez adierazita dago. Xehetasun hau garai batean plaza hau zezen plaza zeneko oroigarria da, zezenleku honek 147 balkoi edo palko zituen. Plaza honek estilo neoklasikoa du.\nPlazaren inguruko kaleak honako hauek dira: Arrandegi kalea, Fermin Kalbeton kalea, I\u00f1igo kalea, Joan Bilbao kalea, Narrika kalea, Portu kalea eta San Jeronimo kalea.\nHistoria.\nAntzina, harresi barruko Donostiak plaza bakarra zuen XVI. mendean, Plaza Zaharra izenekoa (gaur egungo Ugartemendia plazan, Bulebarreko erlojuaren inguruan, zegoen). Plaza hori militarrek erabiltzen zuten maniobretarako, eta arazoak izaten zituzten herritarrek beren ospakizun eta ekitaldietarako. \nPlaza Berria (1722).\nHorrela, hiriaren erdialdeko etxe batzuk bota eta Plaza Berria sortu zuten egungo Konstituzio plazaren lekuan 1719ko setioko eraikin kaltetuen tokian. 1722ko urtarrilaren 18an inauguratu zuten, eta Plaza Berria izena jarri zioten. Aurrekoa, harresiaren ondoan zegoena, gaur egungo bulebarrean, Plaza Zaharra bilakatu zen.\nPlaza Berria eta Plaza de la Constituci\u00f3n (1817).\nPlaza hura (ia Donostia osoarekin batera) suntsituta geratu zen 1813ko abuztuaren 31ko asalto eta sutearen ondorioz. Egungo plaza 1817an Pedro Ugartemendia eta Alejo de Mirandak eraiki zuten, suntsiketa haren ondorengo berreraikitzeko proiektuaren lanik aipagarriena plaza hau eraikitzea izan baitzen. Berreraiki behar zela-eta, 1817ko irailaren 16an eta 17an jaiak edo ospakizunak antolatu ziren plazan bertan. Bizente Etxagaraik bertsoak idatzi zituen ospakizunerako (\"Donostiako plaza berriko metarriyen asierari\"zortzikoa).\n1820an, ordea, \u2018Plaza de la Constituci\u00f3n\u2019 izena inposatu zuten, Cadizko 1812ko konstituzioa goraipatzeko. Sociedad Patriotica de San Sebastian izan zen horren eragilea, Donostiako elite liberalaren elkarte espainiarzalea. Aipatu elkarteko sortzailea zen Jose Manuel Collado, eta partaideak Donostiako familia aberatsetako kideak ziren: Etxague jenerala, Joaquin Bermingham, Fermin Lasala, Eustasio Amilibia, Joaquin Calbeton, Brunet anaiak, Claudio Anton Luzuriaga eta abar. Herritarrek, ordea, euskal elebakarrak gehienak, Plaza Berria esaten jarraitu zuten.\n1896an Gipuzkoako Diputazioak erabaki zuen herrialdeko kale eta plazak bi hizkuntzatan errotulatu behar zirela. Agindu hori betez, udalbatzak 1897an erabaki hau hartu zuen: Plaza Berria jartzea herritarren ohitura jarraituz. Halere, \u2018Plaza Constitucion\u2019 mantendu zuten, ez baitziren ausartu inposatutako izena kentzen edo ez zieten utzi.\nPlaza del 18 de julio (1936).\n1936ko altxamendu militarraren ondoren, \u2018Plaza del 18 de julio\u2019 izena jarri zioten. Izen hori mantendu zuen frankismoa bukatu zen arte. Euskaraz egitea guztiz debekatua eta zigortua zegoen garai hartan, '18 de julio' ez esatearren, herritarrak \u2018La Consti\u2019 eta \u2018Ko(n)sti\u2019 esaten hasi ziren. Eta horrek ekarri zuen Plaza Berria izena ahanzturan erortzea.\nPlaza de la Constituci\u00f3n / Konstituzio plaza (1978).\n1978an Espainiako konstituzioa erreferendum bidez onartu zenean, haren omenez, gerra aurretik plazak zuen izena jarri zioten. \u2018Plaza de la Constitucion\u2019 euskaraz ere jarri zuten, \u2018Konstituzio plaza\u2019 izenarekin.\n2013an, 1813ko asalto eta sutearen 200. urteurrenean, eta 2022an, plazaren 300. urteurrenean, eskaerak egin ziren plazaren jatorrizko izena ofizialki berreskuratzeko.\nOspakizunak urtean zehar.\nNormalki leku lasaia izan ohi da, baina jai egun garrantzitsuetan jendez lepo egoten da, adibidez San Tomas Egunean eta bereziki Donostiako jai nagusia den San Sebastian Egunean, urtarrilaren 20ko egun honetan plaza jendez bete eta San Sebastian martxa jotzen baita.\n1931atik aurrera hiriko agintariek plaza honetan Gizon-dantza dantzatu ohi zuten San Juan bezperan (aurretik ziurrenik beste lekuren batean dantzatzen zen), gerora ohitura galdu egin zelarik. 2011n Juan Karlos Izagirre alkateak berriro dantzatu zuen.\nBeste 'Plaza Berri' batzuk.\nIzen bereko beste hainbat plaza ere badira. Denak XVIII. edo XIX. mendekoak dira, neoklasiko estilokoak, oinarri karratukoak, eta harrizko arkupeak dituzte (Donibane Garazin, Tolosan eta Laestosan ez baina). Gutxienez sei hauek dira \"Plaza Berria':\nOndarea.\nPlazako eraikin nagusia Donostiako Udaletxe zaharrarena (1832) da, gerora Udal Liburutegi izandakoa. Gaur egun Donostia Kulturaren bulegoekin batera Liburutegiaren funts historikoak, unitate teknikoa, jardueren aretoa eta zuzendaritzaren bulegoak daude bertan.\nDonostiako Plaza Berriko bertsoak (1817).\nDonostiako Plaza Berria berreraiki behar zela-eta, 1817ko irailaren 16an eta 17an jaiak edo ospakizunak antolatu ziren plazan bertan. Hauexek Bizente Etxagaraik irailaren 16koak kontatuz idatzi zituen bertsoak:\n\"Donostiako plaza berriko metarriyen asierari\". Zortzikoa."}
{"id": "142259", "revid": "512", "url": "https://eu.wikipedia.org/wiki?curid=142259", "title": "Maze espetxea", "text": "Maze (izen ofiziala Her Majesty's Prison Maze da, herri hizkeran \"The Maze\", \"The H Blocks\" edo \"Long Kesh\" deitua) Ipar Irlandako espetxe bat da, Maze eta Longkesh udalerrietan dago, Ipar Irlandako preso paramilitarrak hartzeko erabilia 1971tik 2000ra arte.\nIpar Irlandako gatazkek iraun zuten bitartean, Maze espetxean gertatutakoa garrantzizkoa zen, batik bat 1981eko gose grebetan, Bobby Sands hil zenean. 1983an Maze espetxeko ihesa jazo zen, honetan 30 irlandar preso errepublikarrek ihes egitea lortu zuten.\nEspetxea 2000n itxi zuten. Egun eraistekoa da, bertan estadio bat eraikitzeko."}
{"id": "142260", "revid": "2048", "url": "https://eu.wikipedia.org/wiki?curid=142260", "title": "Zementu", "text": "Zementua (edo, batzuetan, porlana, Portland ingeles uharteko zementu mota dela-eta) eraikuntzan erabiltzen den loki edo aglutinatzaile bat da. Sedimentologian, diagenesian zehar hauspeatutako kristalei deitzen zaie zementu, eta tamaina handiagoko partikulen artean kokatzen da.\nOro har, berez gogortzen den eta horrela material askeak lotzen dituen substantzia gisa ulertzen da. \u201cZementu\u201d hitzaren jatorria Antzinako Erroman dago: \"opus caementicium\" izena erabiltzen zuten arroka hautsiz eta loki gisa erretako karez egindako hargin-lana izendatzeko. Erretako kareak aglutinatzaile hidrauliko modura funtziona zezan eransten zitzaizkion errauts bolkaniko eta adreilu xehatuei \"cementum\" edo \"cimentum\" deitu zitzaion. \nAntzinako Erromaren arkitekturako aurrerapen garrantzitsuenetako bat izanagatik eta erruz erabiliagatik, teknika galdu egin zen hurrengo mendeetan. Zementua XIX. mende erdialdera deskubritu zen atzera Portland zementu formaz (1824an patentatua), eta luze gabe eraikinak egiteko erabiltzen hasi zen.\nEraikuntzan erabilitako zementua \"hidraulikoa\" edo \"ez-hidraulikoa\" izan daiteke. Zementu hidraulikoek (esaterako Portland zementuak) \u201clehortzea\u201d behar ez duten erreakzio kimikoak gertatzen direlako gogortzen dira. Ur azpian edo hezetasunaren mende egon arren ere gogor daitezke. Zementu lehorra urarekin nahasten denean gertatzen diren erreakzio kimiko hauek uretan disolbatzen ez diren hidratoak sortzen dituzte. Zementu ez-hidraulikoak, berriz, lehortu egin behar dira sendotasuna lortzeko.\nZementuaren erabilera nagusia kareorea edo hormigoia ekoiztea da, eta horrekin, agregakin artifizialak lotuz, ingurunearen eragin normalen aurrean iraunkorrak diren eraikuntzako material gogorrak sortzea."}
{"id": "142261", "revid": "119550", "url": "https://eu.wikipedia.org/wiki?curid=142261", "title": "Judaismo ultraortodoxo", "text": "Judaismo ultraortodoxoa edo judaismo haredia judaismoaren legeak, \"halakha\" izeneko multzoan bilduak, modu zorrotzenean jarraitzen dituzten juduen joera da. Bizitza modernoaren elementu anitz ukatu (telebista, esaterako), komunitate itxiak osatu eta moral zorrotza jarraitzeagatik (sexualitatearen inguruan, bereziki) dira euren ezaugarri bistakoenak. Toki publikoetan euren janzkera beltzengatik dira ezagunak. Ohartu behar da sionismoaren aurkako joera izan ohi dutela. Joera horren jarraitzaileei \"haredi\" deitzen zaie, baina ultraortodoxo izena ere hartzen dute, beraiek termino hura onartzen ez duten arren. \u00ab\"Haredi\"\u00bb hitza hebreeratik dator eta \u00abJainkoaren aurrean dardara sentitzen dutenak\u00bb edo \u00abJainkoaren aurrean umil\u00bb adierazten du."}
{"id": "142262", "revid": "15795", "url": "https://eu.wikipedia.org/wiki?curid=142262", "title": "Ultraortodoxo", "text": ""}
{"id": "142265", "revid": "336", "url": "https://eu.wikipedia.org/wiki?curid=142265", "title": "Pisuen eta Neurrien Nazioarteko Bulegoa", "text": "Pisuen eta Neurrien Nazioarteko Bulegoa (frantsesez, Bureau international des poids et mesures), nazioarteko estandarizazio erakunde bat da, Metroaren Konbentzioari jarraituz Nazioarteko Unitate Sistema mantentzeko ezarri diren nazioarteko hiru estandarizazio erakundeetako bat. Frantsesezko siglak (BIPM) erabili ohi dira nazioartean erakunde hori izendatzeko.\nHistoria.\nPisuen eta Neurrien Nazioarteko Bulegoa 1875eko maiatzaren 20an sortu zuten, gaur arte 51 estatuk sinatu duten Metroaren Konbentzioa deritzon itunaren ondoriotzat. Egoitza S\u00e8vresen (Frantzia) du, eta estraterritorialitate estatusa du."}
{"id": "142266", "revid": "336", "url": "https://eu.wikipedia.org/wiki?curid=142266", "title": "Iru\u00f1erriko Ibai Parkea", "text": "Iru\u00f1erriko Ibai Parkea (Argako Ibai Parkea, Iru\u00f1eko Ibai Parkea, Eskualdeko Ibai Parkea edo Ibai Parkea, batzuetan) Iru\u00f1erriko parke eta bide berdea da. 33 kilometroko luzera du, Arga, Ultzama, Elortz eta Sadar ibaien ertzean, Pirinioetako haranen (Esteribar eta Ezkabarte) eta Argako ordokiaren (Oltza Zendea) artean.\n2001ean inauguratu zen, \"Argako Plan Integralari\" esker. Plan hori 1999 eta 2001 urteen artean sustatu zen, Arga ibaiaren ingurua Iru\u00f1erriko eremu hiritarrenetatik igarotzean berreskuratzeko.\n60 zubi ditu, horietatik 56 Arga ibaiaren gainetik igarotzen dira, 12 Ultzama ibaiaren gainteik, 11 Sadar ibaiaren gainetik eta 5 Elortz ibaiaren gainetik.\nIbilbidea.\nBizikletaz eta oinez egin daiteke ibilbide osoa, eta zati askotan ibaiaren alde bietatik.\nHasieran Elortz eta Sadar ibaietako adarrak egiten ditu ekialdetik mendebaldera Aranguren, Zizur Nagusia, eta Oltza Zendea herrietatik igarotzen. Gero Bara\u00f1ainera helduta, eta Arga ibaian gora joanez gero, hego-mendebaldetik ipar-ekialdera doa. Bara\u00f1aindik hasita, Iru\u00f1ea, Burlata, eta Atarrabiaraino doa. Eta gero Atarrabiako San Andres Errotan bi adarretan banatzen da, Arga ibaiarekin berarekin Uharte eta Zabaldikara doa eta Ultzama ibaiarekin Arre eta Soraureneraino.\nZubiak.\nIbai Parkeak 72 zubi ditu, lau ibaietan zehar banatuta. Zubi gehienak oinzubiak dira, hau da, eraiki berriak. Hala ere, oraindik antzinako zubi asko daude, Iturgaitz edo Dona Grazia kasu.\nFormalki ez da bide berdea.\nFormalki hitz egiten, ezin da esan Iru\u00f1erriko parkekoa bide berdea denik. Bide berde kontzeptuaren esanahia ez da bera herrialde guztietan, eta legalki estatu espainiarrean izen horrek formalki \"trenbide trazatu zaharretan zehar doazen ibilbideak\" adierazten ditu. \u201c\"V\u00eda verde\"\u201d Fundaci\u00f3n de los Ferrocarriles Espa\u00f1oles izenekoak Patente eta Marken Espainiar Bulegoan 1994an erregistratutako marka bat dela. Legearen indarrez, horren erabilera trenbide azpiegitura zaharretan barrena doazen ibilbideetara dago mugatuta. Frantzian aldiz \"Voie verte\" bizikleta-zidorraren parekoa da: oinezko eta zikloetarako bidea, trafiko motordunetik bereizia, espazio ireki, parke, lorategi edo basoetan zehar doana.[3]\nIbai parke honetatik ez da inoiz trenbiderik joan. Beraz formalki ezin da esan \u201c\"V\u00eda verde\"\u201d bat dela, nahiz eta oinezko eta zikloetarako bidea izan, trafiko motordunetik bereizia, espazio ireki, parke, lorategi edo basoetan zehar doana."}
{"id": "142267", "revid": "201", "url": "https://eu.wikipedia.org/wiki?curid=142267", "title": "Metropolitan Museum", "text": ""}
{"id": "142268", "revid": "201", "url": "https://eu.wikipedia.org/wiki?curid=142268", "title": "Porlan", "text": ""}
{"id": "142270", "revid": "201", "url": "https://eu.wikipedia.org/wiki?curid=142270", "title": "Zimentu", "text": ""}
{"id": "142275", "revid": "105290", "url": "https://eu.wikipedia.org/wiki?curid=142275", "title": "Alderdi Eder", "text": "Alderdi Eder Gipuzkoako Donostia hiriburuko Erdialdean dagoen parke edo lorategia da. Kontxa aparkalekua izeneko lurpeko ibilgailuentzako ordainpeko aparkalekua du.\nKokalekua.\nKontxa hondartzaren ertzean kokatua, Donostiako udaletxea dago bertan.\nHernani kalea, Askatasunaren hiribidea, Kontxa pasealekua, Miramar kalea, Donostiako Klub Nautikoa eta udaletxearen artean hedatzen da.\nHistoria.\nAurrez Espainiako Armadaren jabegoko lursailak ziren, Donostiako harresien kanpoaldeko zelai eraikiezinak. Garai hartan \"Errege Soro\" izena zuen, bertan egiten baitziren errege armadaren maniobrak.\nParkeari \"Alderdi Eder\" izena Serafin Barojak ipini zion. Armadak parkea Donostiako Udalari saldu ondoren, azken honek 1879ko maiatzaren 28an izen hau ofizialdu zuen.\nGaur egun bertan antzinako hiriko Kasinoaren eraikina dago, gaur egungo Donostiako udaletxea dena."}
{"id": "142279", "revid": "448", "url": "https://eu.wikipedia.org/wiki?curid=142279", "title": "Cristina Enea", "text": ""}
{"id": "142285", "revid": "119347", "url": "https://eu.wikipedia.org/wiki?curid=142285", "title": "Kristinaenea", "text": "Kristinaenea Donostiako Egia auzoan dagoen hiri parke zabala da. 94.960 m\u00b2 dituelarik, Euskal Herriko hiri parkerik handienetakoa eta landaretsuenetakoa da. Cristina Enea du izen ofiziala. Bestalde, Gladysenea ere deitzen zaio, Guardia Zibilak 1979ko ekainaren 3an Tuteran manifestazio baten aurka egindako kargan hildako Gladys del Estal egiatar ekologistaren omenez.\n\"Cristina\" hain zuzen Mar\u00eda Cristina Fernanda Brunetti Gayoso de los Cobos zen eta berez XIV. Mandas eta Villanueva Dukerriaren jabea zen; baita ere XVIII. Belalc\u00e1zar Konterriaren jabea. Donostiar batekin ezkondu zen, Fermin Lasala Collado, eta hala, bere senarra Mandasko eta Villanuevako duke kontsorte bihurtu zen.\nKristinaeneko lurretan dago, gorenean, Mandasko dukearen jauregia, duke horren bizileku izana. Hain zuzen ere Mandasko dukearen asmoen gauzatzea da Kristinaenea bera, horretarakoxe eman baitzion jabetza Donostiako Udalari. 1926tik aurrera da Udalaren jabetzakoa."}
{"id": "142286", "revid": "448", "url": "https://eu.wikipedia.org/wiki?curid=142286", "title": "Kristina-Enea parkea", "text": ""}
{"id": "142287", "revid": "448", "url": "https://eu.wikipedia.org/wiki?curid=142287", "title": "Kristinaenea parkea", "text": ""}
{"id": "142288", "revid": "448", "url": "https://eu.wikipedia.org/wiki?curid=142288", "title": "Kristinaene", "text": ""}
{"id": "142289", "revid": "448", "url": "https://eu.wikipedia.org/wiki?curid=142289", "title": "Ajuria Enea", "text": ""}
{"id": "142290", "revid": "1340", "url": "https://eu.wikipedia.org/wiki?curid=142290", "title": "Baden-Wurttembergeko Polizia", "text": ""}
{"id": "142291", "revid": "448", "url": "https://eu.wikipedia.org/wiki?curid=142291", "title": "Ajuriaene", "text": ""}
{"id": "142292", "revid": "448", "url": "https://eu.wikipedia.org/wiki?curid=142292", "title": "Kristina Enea", "text": ""}
{"id": "142293", "revid": "105290", "url": "https://eu.wikipedia.org/wiki?curid=142293", "title": "Flandriar", "text": "Flandriar, flandestar edo flamenko () iparraldeko Frantzian eta Belgikan jatorria duen germaniar herria da, nederlanderaz egiten duena. Egun gehienak Flandrian bizi dira. Valoniarrekin batera, Belgikako herri nagusienetariko bat da, herrialdeko gehiena (%60a inguru) osatzen duena. Historikoki, Flandriako konderriaren hiritarrak izendatzeko, baita Tournai, Lille edo Douai inguruan bizi ziren frantses edo pikardierazko hiztunak ere, izendatzeko erabiltzen zuten."}
{"id": "142294", "revid": "1545", "url": "https://eu.wikipedia.org/wiki?curid=142294", "title": "Flandestar", "text": ""}
{"id": "142297", "revid": "2241", "url": "https://eu.wikipedia.org/wiki?curid=142297", "title": "Mortero (argipena)", "text": "Mortero hitza adiera zenbait ditu:"}
{"id": "142298", "revid": "336", "url": "https://eu.wikipedia.org/wiki?curid=142298", "title": "Kareore", "text": "Kareorea edo argamasa igeltsero-lanetan bere gogortasunagatik erabiltzen den kare, hondar eta urezko morteroa da. Ezagutzen den mortero motarik zaharrenen artean dago. K.a. IV. mendean Antzinako Erroma eta Antzinako Grezian ohituraz erabiltzen zen, Antzinako Egipton erabiltzen zen buztin eta igeltsuzko morteroen ordez."}
{"id": "142299", "revid": "105290", "url": "https://eu.wikipedia.org/wiki?curid=142299", "title": "Mortero (eraikuntza)", "text": "Morteroa eraikuntza-blokeak elkarri lotzeko eta haien arteko hutsuneak betetzeko erabiltzen den ore erabilerraza da. Morteroa gogortu egiten da lehortzen denean, eta egitura agregatu zurruna eratzen du. Mortero modernoak harea, zementua edo karea bezalako aglutinatzaile bat eta ura nahastuta sortzen dira."}
{"id": "142301", "revid": "448", "url": "https://eu.wikipedia.org/wiki?curid=142301", "title": "Boulevard (Donostia)", "text": "Izen ofizialaz Boulevard zumardia, herritarren artean Bulebarra izenez ezaguna, hiriko erdigunean dagoen plaza eta hiribidea da, Donostiako Parte Zaharra eta Erdialdea lotzen dituena. 1866an eraiki zen eta Donostiako bizitzaren erdiguneetako bat izan da geroztik.\nLurrazpiko ibilgailuentzako ordainpeko aparkalekua du, bertan antzinako Donostiako harresien aztarnak oraindik ikusgai daude.\nLeku interesgarriak.\nBulebarraren inguruan honako eraikin, kale eta leku interesgarri hauek daude:"}
{"id": "142302", "revid": "58701", "url": "https://eu.wikipedia.org/wiki?curid=142302", "title": "Gipuzkoa plaza (Donostia)", "text": "Gipuzkoa plaza Donostiako Erdialdean dagoen plaza edo enparantza da. Bertan Gipuzkoako Foru Aldundiaren eraikina kokatzen da.\n2014ko apirilaren 26an Gipuzkoako Foru Aldundiak Ikurrinaren omenaldia egin eta plaza honetan masta batean jarri zuen, aurretik Espainiako Gobernuak Gipuzkoako Foru Aldundian Espainiako bandera ipintzea inposatu baitzion.\nLorategietan, \"Jose Maria Usanditzagari eskainitako monumentua\" ikus daiteke."}
{"id": "142304", "revid": "105290", "url": "https://eu.wikipedia.org/wiki?curid=142304", "title": "Artzain Onaren plaza", "text": "Artzain Onaren plaza Gipuzkoako Donostia hiriburuan dagoen plaza bat da.\nKokalekua.\nErdialdean dago. Plaza honetan Artzain Onaren katedrala, Koldo Mitxelena Kulturunea eta Posta Bulego Nagusiaaren egoitza daude.\nBertan, Buen Pastor lurpeko aparkalekua dago, sarrera Hondarribia kalean eta irteera Urbieta kalean ditu.\nLeku interesgarriak.\nArtzain Onaren plazan honako eraikin interesgarri hauek daude:"}
{"id": "142305", "revid": "105290", "url": "https://eu.wikipedia.org/wiki?curid=142305", "title": "Bilbo plaza (Donostia)", "text": "Bilbo plaza Donostiako plaza bat da, Erdialdean dagoena. Plaza biribila da, eta bertan Getaria, Alfontso VIII.a, Valentin Olano eta Prim kaleek bat egiten dute.\nLeku interesgarriak.\nBilbo plazaren inguruan honako leku interesgarri hauek daude:"}
{"id": "142306", "revid": "512", "url": "https://eu.wikipedia.org/wiki?curid=142306", "title": "Pelagra", "text": "Pelagra niazina edo B3 bitaminaren gabeziaren ondorioz sortutako gaitza da, digestio-aparatua, larruazala eta nerbio-sistema kaltetzen duena.\nGaitz infekziosotzat jo zuten urte askotan, XX. mendearen hasieran Joseph Goldberger medikuak abitaminosia zela frogatu arte.\nPelagra elikadura txarraren ondorioz ager daiteke (herrialde txiroetan, batez ere, B3 bitamina duten elikagaiak dietatik kanpo geratuz gero) edo bitaminaren heste-zurgapena eragozten duen gaitz baten ondorioz ere. Alkoholikoen artean ohikoagoa da.\nHiru dira pelagrak erasotzen dituen gorputz-sistemak: azala (dermatitisa sortuz), digestio-aparatua (beherakoak, gorakoak eta ultzerazioak eraginez) eta nerbio-sistema (depresioa, erotasuna eta haluzinazioak sortuz). Niazinaren ekarpenarekin gaitzaren sintomak desagertzen dira."}
{"id": "142307", "revid": "71145", "url": "https://eu.wikipedia.org/wiki?curid=142307", "title": "Gerardo L\u00f3pez de Gere\u00f1u", "text": "Gerardo L\u00f3pez de Gere\u00f1u Galarraga (Gasteiz, 1904ko apirilaren 23a - 1992ko abenduaren 2a) arabar etnografoa izan zen. Herrialde honetako etnografian, folklorean eta toponimian erreferentziazkoak diren lan ugariren egile da. Historialari eta argazkilari lanetan ere nabarmendu zen.\nErdaraz idatzi bazuen ere, bere lanek duten garrantziagatik Euskaltzaindiak euskaltzain ohorezko izendatu zuen eta \"Arabako etnografiaren aitalehena\" dela esan ohi da.\nBiografia.\nGasteizen jaio zen; herrialdeko hiriburuaz gain harreman estua izan zuen Apilaizekin, non bere familiak etxe bat zuen eta horrek naturaz eta nekazaritza-munduaz zuen zaletasuna ulertzen laguntzen du. Batxiler ikasketak Gasteizko San Viator ikastetxean egin eta gero hiri berean Irakasle ikasketak egin zituen.\nIkerketa-lanen hastapenak naturaren behaketan eman zituen; Gerardo bere semearekin \"Club Deportivo Eibar\" mendi-taldeko kide egin zen eta Manuel Iradier Txangolari Elkarteko lehen zuzendaritza-taldean egon ziren.\nHistoriaz, mendiaz, arteaz, toponimiaz, etnografiaz, Arabako herriez edota herri-jai, medikuntza eta botanikaz buruturiko lanetan bi maisu izan zituela aipatzen zuen: Jose Migel Barandiaran (berarekin zuzenean lan egin ez bazuen ere) eta Jos\u00e9 \u00cd\u00f1igo Irigoien; baina horrez gain esan behar da bere formazioa neurri handi batean autodidakta izan zela.\n80 urterekin alargundu zen eta 85 zituela bere seme Gerardo L\u00f3pez de Gere\u00f1u Iholdi, berau ere etnografo eta argazkilaria, hil egin zen. Une horretan bere ikertzaile lanari utzi zion eta 1992ko abenduaren 2an hil zen.\nLanak.\nArabaz.\nLiburu edo artikulu sorta izugarria egin zuen herrialde horretaz. Aurrean jarri ditugun biak funtsezkotzat jotzen dira.\nHainbeste denbora eman zuen Apilaiz herriaz ere burutu zuen ikerketa lanik.\nAraba eta erlijio katolikoa uztartzen dituzten lanak:\nArgazkigintzan.\nArlo honetan ekarpen ugari egin zituen bai artistikoki bai dokumentazio aldetik. Pertsona, familia, natura hil eta bestelakoei argazkiak egin zizkien.\nBere natura eta mendizaletasunak bultzatuta eta argazkigintzan zein etnografian zituen ezagutzetan oinarrituta mendi-ibilbideen gainean ere aritu zen, bere lanetan kartografia ere sortzen zuelarik."}
{"id": "142308", "revid": "1340", "url": "https://eu.wikipedia.org/wiki?curid=142308", "title": "Nafarroako Klinika Unibertsitarioa", "text": ""}
{"id": "142309", "revid": "448", "url": "https://eu.wikipedia.org/wiki?curid=142309", "title": "Bretxako azoka", "text": "Bretxako azoka edo Bretxako merkatua Donostiako (Gipuzkoa) Parte Zaharrean dagoen azoka historikoa da. 1871an sortu zen, Bretxa izeneko lekuan, harresiak eraitsi ondoren. Egun, hiru gunetan hedatzen da: Merkatu eraikina (Boulevardean, zaharrena; hor dago Bretxako merkataritza gunea), Arrandegi eraikina (I\u00f1igo kalean) eta Bretxa plaza (eta haren lur azpia, berriena).\nMerkatu eraikinaren hormetako batean Andresa Portugal irudia dago.\nHistoria.\nBretxako azoka 1870an ireki zen, baina bere izena XVIII. mende hasierako gertakari batetik datorkio. 1719an, Berwick dukearen tropek hiria eraso zuten, eta inbasioa burutzeko Frantziako armadak bi arrakala handi (bretxa) egin zituen garai hartan bertan zegoen harresian. Gerora, 1813ko abuztuaren 31an, tropa anglo-portugaldarrek hiria bereganatu zuten, gune beretik erasotzen.\n1815ean, eta batez ere, 1841eko Ugartemendiaren planean, Bretxa eremuaren sorreraren lehen zantzuak agertu ziren. 1862an hiria hedatzeko lehiaketa bat egin eta harresia eraistea erabaki zen. 1864an bota zuten harresia, eta hiri \"zaharraren\" eta hiri \"berriaren\" artean kokatu zen Bretxa eremua.\n1870ean hasi ziren merkatua eraikitzen, U itxurako oinplanoa, hegoalderantz irekita zuen iturridun patioarekin.\nJose Goikoa arkitektoaren eskutik egin ziren merkatuaren lehen berritze lanak 1898an: patioa estali eta Boulevardera ematen zuen fatxada irekia itxi ziren. Eraikinean bestelako aldaketak ere egin ziren, hala nola, ate berriak ireki eta horma-atalak estaltzeko itxi.\nJuan Rafael Aldai arkitektoren proiektuari esker, 1928an eraiki zen gaur egun Arrandegi eraikina bezala ezagutzen dena. Egungo eraikinaren aurretik beste\nbi eraikin egon ziren bertan eta izen berberarekin; bata 1842 eta 1899 urte bitartean, eta, bestea, 1901. urtetik aurrera.\n1999an, bi eraikinak hustu egin ziren barrualdetik, merkataritza-gunea eta gaur egungo parkina eraikitzeko. Lan hauek burutzen ziren bitartean, antzinako harresiaren arrastoak azaldu ziren, gaur egun lur azpiko parkinean ikusgai daudenak."}
{"id": "142313", "revid": "512", "url": "https://eu.wikipedia.org/wiki?curid=142313", "title": "Hanburgoko Polizia", "text": "Hanburgoko Polizia (alemanez \"Polizei Hamburg\") Alemaniako Hanburgoko autonomia estatu-hiriaren segurtasunaz arduratzen den lurralde polizia edo \"landspolizei\" da. Egoitza Hanburgo hirian bertan dago."}
{"id": "142314", "revid": "512", "url": "https://eu.wikipedia.org/wiki?curid=142314", "title": "Brandenburgoko Polizia", "text": "Brandenburgoko Polizia (alemanez \"Polizei Brandenburg\") Alemaniako Brandenburgoko autonomia estatuaren segurtasunaz arduratzen den lurralde polizia edo \"landspolizei\" da. Egoitza Potsdam hirian dago."}
{"id": "142316", "revid": "201", "url": "https://eu.wikipedia.org/wiki?curid=142316", "title": "Bilbao plaza (Donostia)", "text": ""}
{"id": "142317", "revid": "105290", "url": "https://eu.wikipedia.org/wiki?curid=142317", "title": "Askatasunaren etorbidea", "text": "Askatasunaren etorbidea edo Askatasunaren hiribidea Gipuzkoako Donostia hiriburuko etorbide garrantzitsuenetako bat da. Etorbide honek izaera komertziala du, bere bi aldeetan denda eta kiosko ugari daudelarik. Erdialdea aldenik-alde zeharkatzen du. Londres hotela parean dagoen Easo kalearen bihurgunea eta Santa Katalina zubiaren artean hedatzen da.\nLeku interesgarriak.\nAskatasunaren etorbidearen inguruan honako eraikin eta leku nabarmen hauek daude:"}
{"id": "142318", "revid": "58701", "url": "https://eu.wikipedia.org/wiki?curid=142318", "title": "Amara Berri", "text": "Amara Berri Donostia hiriko auzoa da, Amara Zaharra izeneko auzotik hegoaldera zabaltzen dena, Urumea ibaiaren ertzetan. Biztanleria-dentsitate handiko auzoa da, hiriko eraikin altuenetakoekin, eta merkataritza eta zerbitzu-izaera nabarmena ere badu. Aldi berean, Donostiara etorri eta bertatik ateratzeko bide-sareko gurutzagune garrantzitsua da. Auzo honen hegoaldean Anoetako kirolgunea dago.\nAuzoa.\nAmara Berri Amara Zaharretik hegoaldera zabaltzen da, Araba parketik abiatzen den Antso Jakituna hiribidetik hasita hain zuzen. Ekialdetik Urumea ibaiak eta mendebaldetik Euskotreneko Donostia-Hendaia trenbideak eta Aiete auzoak mugatzen dute Amara Berri. Auzoko lehenengo atala, Amara Zaharretik Antso Jakituna hiribidea ardatz harturik, Pio XII.a plazaraino luzatzen da, hiritik atera eta sartzeko biribilgune moduan baliatzen dena. Hegoalderago, Madril hiribidea da auzoaren ardatz, Anoetako kirolguneraino luzatzen dena. Inguru horretan dago Karlos I.a hiribidea, Donostiatik irteteko erabiltzen den errepidean. Errepide horrek mendebaldera Amarako beste auzune handi bat mugatzen du, hiriko etxeorratz handienetakoak izateagatik nabarmentzen dena, denak izaera erresidentzialekoak. Auzoa beste auzune batzuetan ere banatzen da: mendebaldera Morlans izeneko auzo zaharra dago, non 2000ko hamarkadan etxebizitza eta zerbitzu-eraikin berriak ere eraiki ziren; Amara Berriko ekialdean, berriz, Amara-Osinaga eta Loiolako Erriberak auzuneak daude.\nHistoria.\nAmara Berri 1950eko hamarkadan Amara auzotik burututako zabalgune bat da, XX. mendeko lehen hamarkadetan proiektatu, 1940 urtean eta hamarkada berean eraikitzen hasi zena, fase zenbaitetan. Eraikitzen hasi baino lehenago, egun Amara Berri dena, Urumea ibai ertzeko padura eta soroak ziren. Eraikuntzarako, Urumea ibaia bideratu eta betelana burutu behar izan zen paduran. Eraikuntza fase horietan, Anoeta estadiorainoko urbanizazioa egin zen eta \"Ap\u00e9ndice de Amara\" edo Amarako eranskina delakoan eremu hutsa geratu zen, etxebizitza-eraikin bakanen bat ezik, 1990eko hamarkadan Amara-Osinaga izeneko zabalgunea eraiki zen arte. 2000ko hamarkadan, Loiolako Erriberak izeneko auzunea eraiki zen, Amara eta Loiola auzoak lotuz.\nKronologia historikoa.\nAmara Berri auzoaren kronologia historikoaren mugarri jakingarrien zerrenda zehazten da jarraian:\nKultura.\nBeste auzoekin alderaturik auzo berria izan arren, kultura bizitza sendoa duen auzoa da. Sahats plazaren inguruko auzuneak bere jaiak ospatzen ditu. Amara-Osinaga auzuneak, berriz, Karmengo jaiak ospatzen ditu uztailean. Ikasbide Kultur Elkarteak aurreko mendeko 80ko hamarkadatik ospatzen ditu auzoko festak, Sahats eta Prebostes Plazetan. Horrekin batera, hainbat elkarte daude Donostiako Danborradan parte hartzen dutenak. Auzo-elkartea ere badago. Anoetako estadioan dagoen Ernest Lluch Kultur Etxean udalak eta auzoko elkarteek antolaturiko kultura ekitaldiak ospatzen dira.\nKultura bizitzan nabarmendu behar dira orobat aldiro Anoetako estadioan ospatu ohi diren artista eta musika talde ospetsuen kontzertuak. Amara Berrin kontzertuak egin dituzten artista eta taldeen artean Pink Floyd (1994), U2 (2005), Rolling Stones (2007) eta Bruce Springsteen (2008) daude.\nAuzoko jaiak.\nAuzoko jaiak Karmengo Egunaren inguruan ospatzen dira, uztailean."}
{"id": "142319", "revid": "105290", "url": "https://eu.wikipedia.org/wiki?curid=142319", "title": "Jacques Cousteau plaza (Donostia)", "text": "Jacques Cousteau plaza Donostia hiriko plaza bat da. Donostiako Aquariumaren gainaldean kokatzen da, Pasealeku Berria hasten den tokian hain zuzen ere. Izena Jacques Cousteau frantziar ozeanografo ospetsuaren omenez darama."}
{"id": "142320", "revid": "121646", "url": "https://eu.wikipedia.org/wiki?curid=142320", "title": "Maria Cristina hotela", "text": "Maria Cristina hotela Donostia hiriko Erdialdean kokatzen da. Argentinar Errepublikaren pasealekuko 4. zenbakian dago, gainera Okendo plaza eta Okendo eta Santa Katalina kaleek ere inguratzen dute. Alboan Victoria Eugenia Antzokia du.\n1912an \"Belle \u00c9poque\" garaian inauguratu zen eta Donostiako Zinemaldira datozen zinema izarren ostatu nagusia izan ohi da. Bertan Bette Davis, Leon Trotski, Mata Hari, Maurice Ravel, Audrey Hepburn, Alfred Hitchcock, Steven Spielberg edota Mick Jagger bezalako pertsonaia ospetsuek ostatu hartu izan dute.\n1936ko uztailaren 21etik aurrera, estatu kolpearen aldeko indar eskuindarrak hotelean gotortu ziren Errepublikaren kontra, eta hiru egun iraun zuten bertan, harik eta Errepublikaren aldeko milizianoek azpiratu zituzten arte.\nIruditegia.\n1915. urtean prentsa gehigarri batean argitaratu zen artikulu bat publikoari zabaltzeko hiriaren hotel berria:"}
{"id": "142322", "revid": "11782", "url": "https://eu.wikipedia.org/wiki?curid=142322", "title": "Gerardo L\u00f3pez de Guere\u00f1u", "text": ""}
{"id": "142323", "revid": "11782", "url": "https://eu.wikipedia.org/wiki?curid=142323", "title": "Gerardo Lopez de Gere\u00f1u", "text": ""}
{"id": "142324", "revid": "119347", "url": "https://eu.wikipedia.org/wiki?curid=142324", "title": "Abd\u00f3n Gonz\u00e1lez de Alaitza", "text": "Abd\u00f3n Gonz\u00e1lez de Alaitza (Musitu, Araba 1876 - 1926ko uztailaren 15) euskal herritar kazetaria izan zen. Elkarte euskaltzale batzuetako kide aktiboa izan zen, eta \"Txistu\", dokumentatu den euskarazko lehen komiki-aldizkariaren eta aldi berean euskal lehen komiki aldizkariaren sustatzaile ezagun bakarra izateagatik nabarmentzen da.\nDenbora luzez Madrilen bizi izan zen arren jaio zen Mendialdeko herriskako etxe berean hil zen.\nBiografia.\nMadrilera ikastera joana, han euskara ikasi eta ekimen publiko batzuen bultzatzailea izan zen: euskarazko argitalpenen banaketa, \"Agrupaci\u00f3n de Cultura Vasca\" eta \"Euskal Ikasketen ordezkaritza\"; Euskal Unibertsitatearen aldeko lana izan zen bere lehentasuna eta Primo de Riveraren diktaduran bertan ere ikasleak ekitaldi publiko batean biltzeko saiakeran esku hartu zuen. Eusko Ikaskuntzako kide ere izan zen.\nOso bestelako eremu batean hiri bereko Atl\u00e9tico futbol taldearen lehen zuzendaritza-taldeetan egon zen. Jakina da Bilboko Athleticen adar gisa jaio zela, sortzaileen artean euskaldun asko zeudelarik. 1903an Madrilgo \"Sociedad Vasco-Navarrako\" hainbat kidek bezala taldea sortzeko batzarretan parte hartu zuen; bigarren presidente eta bultzatzaile garrantzitsua izan zen Eduardo de Acharen zuzendaritza-taldean idazkaria izan zen. Kargu bera okupatu zuen 1907an Ricardo Gondraren presidentearekin.\nMusitura itzuli eta bi hilabetez gaixo egon eta gero hil egin zen. Bere lagunek, \"Txistu\" komikiaren proiektuari aurrre egiteko \"Alaiza saria\" jarri zuten martxan 1926ko urrian.\nBere omenez.\nMusitu jaioterrian badaude Gonz\u00e1lez de Alaitza oroitzen duten elementuak:"}
{"id": "142326", "revid": "119347", "url": "https://eu.wikipedia.org/wiki?curid=142326", "title": "2010eko Munduko Futbol Txapelketako azken fasea", "text": "2010eko Munduko Futbol Txapelketako azken faseari zegozkion partiduak ekainaren 26ean hasi ziren, eta uztailaren 11an amaitu ziren. Partida bakoitzak 90 minutuko iraupena da, baina berdinketa badago bi zatiko luzapena (bakoitzak 15 minutukoa) jokatzen da. Horren ondoren, berdinketan jarraitzen badu, penalti-txanda jokatuko da."}
{"id": "142327", "revid": "512", "url": "https://eu.wikipedia.org/wiki?curid=142327", "title": "Saxonia-Anhalteko Polizia", "text": "Saxonia-Anhalteko Polizia (alemanez \"Polizei Sachsen-Anhalt\") Alemaniako Saxonia-Anhalteko autonomia estatuaren segurtasunaz arduratzen den lurralde polizia edo \"landspolizei\" da. Egoitza Magdeburg hirian dago.\nAntolaketa.\nPoliziaren jardute eremua 3 barrutitan banatzen da: Iparraldea, Ekialdea eta Hegoaldea. Iparraldeko barrutiko polizia etxe nagusia Magdeburgen dago, Ekialdeko barrutiarena Dessau-Ro\u00dflaun eta Hegoaldeko barrutiarena Hallen."}
{"id": "142328", "revid": "512", "url": "https://eu.wikipedia.org/wiki?curid=142328", "title": "Schleswig-Holsteingo Polizia", "text": "Schleswig-Holsteingo Polizia (alemanez \"Polizei Schleswig-Holstein\") Alemaniako Schleswig-Holsteingo autonomia estatuaren segurtasunaz arduratzen den lurralde polizia edo \"landspolizei\" da. Egoitza Kiel hirian dago."}
{"id": "142333", "revid": "1340", "url": "https://eu.wikipedia.org/wiki?curid=142333", "title": "Hamar Manamenduak", "text": ""}
{"id": "142336", "revid": "512", "url": "https://eu.wikipedia.org/wiki?curid=142336", "title": "The Austonian", "text": "The Austonian, Ameriketako Estatu Batuetako Austin hirian eraikitzen ari den etxebizitza etxe orratz bat da. Guztira 208 metro eta 56 solairu dauzka eta 2010ean amaitzea espero da. Lehen harria 2007ko abuztuaren 31an jarri zen.\n2009ko udan gehiengo altuera eskuratu zuenetik hiriko eraikinik garaiena da, eta etxebizitza dorre bat hiriko eraikin garaiena duen AEBetako hiri bakanetakoa da.\n\"Ziegler Cooper Architects\" arkitekto taldeak diseinatu zuten."}
{"id": "142337", "revid": "105290", "url": "https://eu.wikipedia.org/wiki?curid=142337", "title": "Vallehermoso dorrea", "text": "Vallehermoso Dorrea Barakaldoko Done Bikendi parkearen ondoan dagoen etxebizitza dorrea da. Guztira 72 metro eta 21 solairu dauzka. Eraikuntza lanak 2003ko abenduan hasi eta 2006. urtearen hasieran amaitu zuten.\nKokapena eta ezaugarriak.\nDone Bikendiko Dorreen ondoan dago Barakaldoko Done Bikendi auzoan. Dorrea Eugenio Aguinaga arkitektoak diseinatu zuen.\nEraikinak 112 etxebizitza ditu eta lehen solairuetan bulegoak daude. Berez Barakaldoko udalak berdegune moduan zeukan orubea 2002an etxebizitzak eraikitzeko birkalifikatu zen. Orubea Sacyr Vallehermoso eraikuntza enpresak erosi eta bertan etxebizitza dorrea eraiki zuten."}
{"id": "142338", "revid": "119347", "url": "https://eu.wikipedia.org/wiki?curid=142338", "title": "Salburu bulebarra 31", "text": "Salburua bulebarra 31 Gasteizko Salburua barrutiko 11. atalean eraikitako etxebizitza dorrea da. 74 metro eta 21 solairu dauzka eta 2009tik Gasteizko eraikinik garaiena da.\nEraikina Salburua bulebarrean dago, Ibaialde izeneko auzoan. Kale berean, 2007 eta 2010. urteen artean eraikitako 21 solairuko beste lau dorre daude, 68 eta 73 metro artekoak."}
{"id": "142341", "revid": "6327", "url": "https://eu.wikipedia.org/wiki?curid=142341", "title": "Salburuako Bulebarra 31", "text": ""}
{"id": "142342", "revid": "6327", "url": "https://eu.wikipedia.org/wiki?curid=142342", "title": "Salburuko bulebarra 31", "text": ""}
{"id": "142343", "revid": "11782", "url": "https://eu.wikipedia.org/wiki?curid=142343", "title": "Abd\u00f3n Alaiza", "text": ""}
{"id": "142344", "revid": "11782", "url": "https://eu.wikipedia.org/wiki?curid=142344", "title": "Abd\u00f3n de Alaiza", "text": ""}
{"id": "142345", "revid": "11782", "url": "https://eu.wikipedia.org/wiki?curid=142345", "title": "Abdon Gonzalez de Alaitza", "text": ""}
{"id": "142346", "revid": "105290", "url": "https://eu.wikipedia.org/wiki?curid=142346", "title": "Loiolako Erriberak", "text": "Loiolako Erriberak (gaztelaniaz \"Riberas de Loiola\") Gipuzkoako Donostia hiriburuko auzo bat da. Urumea ibaiaren ertzean kokatzen da, Amara Berri eta Loiola auzoen artean hain zuzen ere."}
{"id": "142347", "revid": "119550", "url": "https://eu.wikipedia.org/wiki?curid=142347", "title": "Eztei", "text": "Ezteiak ezkontza ospatzeko egiten diren erritu eta ohituren multzoa dira, hala nola eztei-oturuntza eta eztei-bidaia. \nAntropologo eta etnografoek igarotze-errituen multzoan kokatzen dute, pertsonen mugimendu soziala ospatuz, ezkongabeen multzotik ezkonduen multzora, hain zuzen, eta helduarorako sarrera beste kultura zenbaitetan. Kultura batetik bestera ezteien ospakizuna hagitz aldatzen bada ere, elementu komunak izaten dira, ezkonberrien egoera berriaren idealak irudikatzen dituztenak: gehienetan ezkongaiak elkarri hitz eman (ezkontzaren egonkortasuna irudikatzen duena), opariak eskaini (aberastasun materiala opatuz) eta ezkontzaren aldarrikapen publikoa eta oturuntza egiten dira ezteien eredu nagusian. Inguruko jende gehien biltzen duen igarotze-errituetako bat izaten da, hala nola familia zentzu zabalean (osaba-izebak, lehengusuak...) eta lagunak, giza talde txikiagoa biltzen duten jaiotza edo urtebetetzeen aldean. Aldi berean, beste igarotze-errituak baino elementu gehiago biltzen dituzten ospakizunak dira (liturgia, oturuntza, objektu baliotsuak, jantzirik dotoreenak, musika alaia, besteak beste) eta aurre eta ondorengo ekitaldiak ere biltzen ditu (adibidez, aurretik ezkongabearen agurtzea, eta eztei-bidaia ondoren). \nAurretik prestakuntza denbora luzea eskatzen duen ospakizuna ere izaten da, kultura batzuetan urteetan zehar ere luzatzen dena, eta protokolo bati jarraiki egiten da. Aldi berean, ezkongaientzat eta familientzat ere gastu handiak ekartzen dituen ospakizuna izaten da, nabarmendu nahian ezteietarako erosten diren opari, jantzi eta bidaiak direla eta. Horregatik, marketinean arreta handia erakartzen duen ekitaldia da eta ekonomia orokorrean ere eragin nabaria izaten du. \nBeste alde batetik, zilarrezko eta urrezko ezteiak izenekoak ere ospatzen dira, bikoteak 25 eta 50 urtez ezkondurik iraun duenean, hurrenez hurren. Bikote gutxik lortzen du 75 urtez ezkondurik eta bizirik irautea, bikote gutxik lortzen du diamantezko ezteiak ospatzea.\nEzteien tradizio modernoa.\nAzken hamarkadetan, mundu osora zabaldu da eztei-protokolo edo eredu jakin bat: ohitura moderno hori mendebaldean sortu eta printze, printzesa eta beste pertsonaia ospetsuen ezteien bitartez ezagutarazi da. Adibidez, mundu osoan zabalkunde handia izan zuen lehenengo ezkontzetako bat Viktoria I.a Erresuma Batuko erreginarena izan zen 1840 urtean; ezkontza-ospakizunean erregina erabat zuriz jantzi zen eta geroztik andregai-jantzietan nagusitu den kolorea da, ezkontza-soinekoaren beste ezaugarriak aldatu dituen modako gorabehera guztien gainetik. Geroztik, pertsonaia haien ezkontzetatik abiatuta, marketinak tradizio modernoa osatu du ospakizunaren xehetasun guztiekin, ezkontzaren pop kultura edo kultura herritar bat sortuz. Ezteien tradizio moderno hori kritikatu eta ukatzen duten jarrerak badaude, modu horretan ezkontza arinkeriaz, azalkeriaz eta kontsumismoaz erabiltzen dela argudiatuz edota ezkontzaren esanahi erlijioso sakona baztertuz.\nEzteien aurrekariak.\nEzkontzarako aurrekari desiragarria amodio erromantikoa da. Modernitateak familia bat osatu edo interes ekonomikoengatik egindako ezkontzak gaitzetsi zituen. XIX. mendean indarra hartu zuen erromantizismoa ezkontzak amodioz ospatu behar zirela defendatu zuen eta horri jarraiki osatu da ezteien tradizio modernoa, batez ere emakumearen aldetik, Edurnezuri, Rapunzel, Errauskine ipuinak eta Disney film eta pop kulturako beste produktu zenbaitek garbi erakusten duten bezala . Amodio erromantikoaren ondorioz, bikote-harremanak eta ezkontzak beste pertsona bat maitatu baino amodioa bilatzen delako egiten direla baieztatu da. Horrela, amodio erromantikoak ondorengo ezteien erritu guztiak eragiten ditu, denetariko sinboloak sortuz. Bikote-harreman bat sendotu denean hartu ohi da ezkontzeko konpromisoa. Horretarako, antzina andregaiaren eskua bere aitari eskatzen zion senargaiak baina egun tradizio modernoko ezkontza-erritu gehienetan hau baztertu egiten da. Ordez, ezkontzeko erabakia bikoteak berak hartzen du, eta batzuetan (pertsonaia nabarmenen kasuan, esaterako) konpromiso-eraztun batez irudikatzen da, gehienetan gizonak emakumeari oparitzen diona . Arruntagoa da Euskal Herrian ezkondu aurretik bi ezkongaien familiek elkar ezagutzeko bazkari edo afari bat ospatzea.\nHortik aurrera, ezteien denborako prestakuntza hasiko da, ezkontza-eguna baino hilabete asko lehenago hasi ohi dena , ezkontza-mota (zibila edo erlijiosoa), ospakizunerako tokiak (eliza, oturuntza), gonbidatuak (lagun eta familia giro handian edo senideak bakarrik gonbidatuz, esaterako) eta jantziak, apainketa, eztei-bidaia eta bestelako elementuak erabakitzeko. Gehienetan, prestakuntza-lana andregaiak berak eta inguruko emakumeek burutzen dutela jaso da . XXI. mendearen hasieran, eztei-zerbitzu integralak eskaintzen dituzten enpresak ugaldu dira, oturuntza, liturgia, loreak, eztei-bidaia eta ezteietarako gonbide-txartelak ere antolatzen dituztenak , baina gehienetan ahalmen ekonomiko handia duten bikoteek erabiltzen dituzte zerbitzu horiek.\nAgur-festa.\nOhikoa da eztei-egunean bertan egiten diren errituen zurruntasuna gainditu nahian, ezkongaiak \u00abagurtzeko\u00bb lagun giroan egiten diren festak. Festa hauetako giroa eztei-egunetako giroaren arrunt ezberdina izaten da eta askotan mozkorraldi eta bestelako gehiegikeriekin burutzen dira, ezkongabearen \u00abazken\u00bb festa delakoan. Askotan, ezkongaiek aparte egiten dituzte festa hauek, norbera bere lagunekin, eta ohikoa da hauetan ezkongaiaz iseka egitea, ezkontzak ekarriko dion bizimodu berrian lotua egongo delakoan. Horrela, sarri ezkongaia beste sexuko ustezko jantzi eta osagarriekin mozorrotu eta askotan \"striptease\" ikuskizun batera eramaten dute lagunek; bertan \"stripper\" izenekoak ezkondu aurreko azken sexu-harremana irudikatuko du berarekin. Festa hauen antolaketaz ezkongaien lagunak arduratzen dira baina ezkongaiaren iritzia ere kontutan hartu behar da . Lagunak komunak badira, batera egiten dute agur-festa bi ezkongaiek.\nAgur-festak itxuraz eztei ofizialaren transgresio edo iraultza badakar ere, azken finean genero-bereizketaren egitura errepikatuz egiten duela baieztatu da. Adibidez, senargaia mozorrotuz burutzen den feminizazioaren bitartez, senargaia lagun taldetik kanporatu eta arrotz bihurtzen da, generoaren dualismoa indartuz horrela. Agur-festetako sexu-sinboloek, berriz, ezkontzak dakarren monogamiaren mitoa irudikatu eta sexualitate eredu jakin bati jarraitzen diotela ere ondorioztatu da (adibidez, agur-festa hauetan batzuetan jaten diren pastel erotikoek zakilak eta bularrak irudikatu ohi dituzte) .\nGonbidatuak eta pertsonaiak.\nEzteietan ezkongaiak dira protagonistak, baina bestelako pertsonaia nabarmenak ere badaude. Ezkontzako aitamabitxiak ezkongaiei euren etxetik ezkontza-tokira lagundu eta ezkontza-kontratuan lekuko gisa aritzen dira. Une egokian ezkon-eraztunak emateaz ere arduratu ohi dira. Euskal Herrian, andregaiaren ezkonlaguna bere aita edo anaia izaten da, eta senargaiaren ezkonlaguna bere ama edo arreba bat. Ingelesa hizkuntza nagusi den herrialdeetan ezkonlagunak ezkongaien sexu bereko lagunminak izaten dira. Ezkongaien beste guraso eta anai-arrebek leku nabarmena izaten dute ezteietan. Pertsonaia garrantzitsu bat ezkontza-burua da, ezkontzaren liturgia zuzentzen duena: apaiz bat izaten da, ospakizuna erlijiosoa denean, edo erregistro zibilaren epaileak, herriko alkatea, bake-epailea edo beste ordezkari bat, ezkontza zibila denean. Ezkontza zibilean bi lekuko ere behar dira. Espainiako zuzenbidearen mendean dagoen Hego Euskal Herrian, apaizak ospatutako ezkontza , ezkontzan bertan sinatzen den onarpenaren bitartez, legezkoa da . Frantzian, eta beraz Iparraldean ere, ezkontza zibila bakarrik da legezkoa eta egoera zibileko ofizial batek burutu behar du (alkatea edo bestelako kargu ofizial bat), baina horretaz gain ezteiak edo ezkontzaren ospakizuna erlijiosoa ere izan daiteke eta orduan apaiza edo antzeko bat izaten da ezkontza burua.\nTradizio modernoko eztei formal eta hantustetsuetan bestelako pertsonaiak ere badaude: ezkonlagunak izan daitezke, andregaiaren eta senargaiaren lagunen artean aukeratutakoak eta batzuetan jantzi berdinekin jantzita joaten direnak . Familiako neskatila eta mutiko zenbait, damatxoak eta pajeak hain zuzen, ezkongaien inguruan aritzeko aukeratzen dira, zeregin ezberdinekin: neskatilak lore-hostoak barreiatuz eta mutikoak ezkon-eraztunak eramanez, adibidez. Haurren presentzia nabarmena historian ere jaso da eta ugalkortasunari eragiteko egoten zirela aipatu da .\nEzteietarako gonbidatuak senargaiaren familiakoak, andregairen familiakoak eta bi ezkongaien lagunak izaten dira. Gonbidatuen kopurua oso aldakorra da. Oro har, eztei formaletan handia izaten da (100 baino gehiago, esaterako) eta txikiagoa eztei apalagoetan. Bikote zenbaitek, ezteien handinahikeria ekiditeko, ezteiak familia eta lagun giro txikian ospatzea erabakitzen dute, ezkongaien gurasoak, anai-arrebak eta lagunminak bakarrik gonbidatuz. Gonbidatu kopurua mugatu dezakeen faktore garrantzitsu bat ahalmen ekonomikoa da. Dena den, Euskal Herrian gonbidatu bakoitzak eztei-oturuntza eta festa kostua ordaintzeko ohitura zabaldu da ezkongaientzako opari gisa. Gonbidatu kopurua mugatu dezakeen beste faktore bat ezteiak ospatzen diren areto edo jatetxeak ere leku mugatua izan daiteke. Horregatik guztiagatik, gonbidatuen banaketa egiten da andregaiaren familia, senargaiaren familia eta bien lagunen artean (herena kasu bakoitzean, esaterako). Ezteien aurretik, gonbite-txartela bidaltzen zaie postaz gonbidatuei, ezkontzaren berri eman eta ezteien xehetasunak adierazteko. Gonbiteari erantzutea eskatu ohi da, askotan RSVP frantsesezko akronimoa (\"R\u00e9pondez s'il vous pla\u00eet\", hau da, \"Erantzun, mesedez\" ) erabiliz.\nEztei formal eta entzutetsuetan, hala nola printze, printzesa eta antzeko pertsonaiak ezkontzen direnean, gonbidatuen kopurua nabarmen gehitzen da, herrialde guztietako ordezkariak eta pertsonaia ospetsuak bilduz.\nParafernalia.\nEtiketa eta dotorezia eskatzen da ezteien tradizio modernoan. Ezkongaien eta gonbidatuen jantziak arretaz erabakitzen dira eztei-egunerako. Gizonezkoek jaka eta gorbata janzten dituzte gehienetan eta soineko bat emakumezkoek eta batzuetan baita kapela ere. Ohikoa da, halaber, emakumezkoek poltsa, bitxi eta bestelako osagarri bereziak eramatea. Emakume gonbidatuen soinekoaren kolorea ez da zuria izan behar, hau andragaiaren ezkon-soinekoarentzat erreserbatzen baita. Ezkongaiek jantzi bereziak dituzte: andregaiak eztei-soineko izenekoa janzten du gehienetan eta txakea eta koratiloa senargaiak. Ezte-soinekoa zuria izaten da eta ezaugarri bereziak ditu: luzea da eta eskote zabala izaten du, askotan atzetik oihal zabal bat arrastaka eramaten du, brodatu eta harribitxiak izaten ditu askotan. Batzuetan, eztei arruntetan galtzen doan izan arren, emakumeak aurpegia estaltzen duen belo fin bat eramaten du, ezkontza gauzatzen denean, altxatu egiten dena. Kosmetika ere bereziki zaintzen den arloa da: emakumezkoak ileapaindegira joaten dira eztei-egunean bertan eta makillajea arretaz egiten dute. Ezkongaiak limusina eta bestelako luxuzko automobiletan edo kotxe klasikoetan joan ohi dira euren etxeetatik ospakizun-tokietara. Horretarako, automobilak, txofer eta guzti, alokatu edo familiako batek duen ibilgailua erabiltzen dute.\nLoreak ere nonahi jartzen dira . Lore-sorta behinena andregaiak eskuetan eramaten duena da, ondoren neska ezkonlagunen bati oparituko diona. Ilean ere lore-apaingarriak janzten ditu andregaiak eta ezkon-soinekoan ere lore-irudiak egoten dira. Andregaia etxetik ezteien liturgia-tokira eramango duen ibilgailua ere lorez apaintzen da, eskutoki, antena eta atzeko bandejan lore-sortak jarriz. Liturgia ospatuko den eliza ere lorez hornitzen dira eta ohikoa da ezkondu berriei lore-hostoak edo petaloak botatzea liturgia-tokitik irtetean. Oturuntza-mahaietan ere lore-sortak jartzen dira. Senargaiak bere paparrean lore bat jartzeko ohitura ere zabaldu da. Gehienetan arrosak, gardeniak, liliak eta orkideak aukeratzen dira eta kolore argietan (zuria, horia, laranja). Loreen presentzia ugariak ugalkortasuna eta fideltasuna irudikatzen ditu eta antzinatik datorren ohitura da: antzinako greziar eta erromatarrek loreak erabiltzen zituzten euren ospakizunetan .\nEztei-egunaren oroigarri moduan, ohikoa da ezteietako une gogoangarrienak jasoko dituen argazki-bilduma egingo duen argazkilari profesional kontratatzea. Argazki hauek eliza edo beste ospakizun-tokian zein oturuntzan zehar egiten dira. Lorategi edo toki ikusgarriak ere aukeratzen dira ezkongaiei argazkia ateratzeko. Askotan, ezkongaiek ezteien liturgia burutzeko toki ikusgarriak aukeratu ohi dituzte. Euskal Herrian, esaterako, badira santutegi eta baseliza zenbait ezkontzak ospatzeko espreski aukeratzen direnak, hala nola Arantzazuko santutegia. Baserriaren mitologiari jarraiki, ezteiak mendian kokaturiko baselizetan eta euskal dantzarien artean ospatzeko ohitura dago zenbait tokitan. Nazioartean, ospetsuak dira Las Vegasen ospatzen diren ezteiak: bertan zeremonia helikoptero batean burutu, liturgia-burutzat Elvis Presley kantariaz mozorrotutako pertsona bat hartu edo ezteiak Star Wars giroan ospatzea eskaintzen da . Ezteiak telebistako \"reality show\" programetan zabaltzeari ere ekin zaio, betiere tradizio modernoari eta kultura nagusiko ereduei jarraiki .\nAurreko guztia zeremonia erlijioetarako gertatzen da gehien bat. Zeremonia zibilak sinpleagoak eta apalagoak izaten dira Euskal Herrian. Andregaia ez da zuriz joaten eta edozien ospakizunetarako erabil daitekeen soineko arrunt bat janzten du askotan . Lore-apainketa urria da eta gonbidatuak ere gutxiago izaten dira. Hain zuzen, kultura zenbaitetan zeremonia zibila parafernalia baztertzeko hautatu ohi da. Baina beste kasu batzuetan eztei zibilak eztei erlijiosoak bezainbeste ospatzen dira.\nZeremonia.\nZeremonia ezkontza gauzatu egiten duen ekitaldia da eta legezko prozedura bati, ezkontza zibilen kasuan, edo liturgia jakin bati, eztei erlijiosoetan, jarraitu behar dio . Urtetan zehar zeremonia erlijiosoa nagusi izan bada ere, gizartearen sekularizazioak zeremonia zibilak ugaldu ditu. Adibidez, XXI. mendearen hasieran zeremonia zibilak gailendu ziren zeremonia erlijiosoen aldean Euskal Herriko lurralde batzuetan. Zeremonia zibilen legezko prozedura aldatzen da herrialde batetik bestera. Espainian, eta beraz, Hego Euskal Herrian, legeak ezartzen dituen kode zibileko artikuluak bi ezkongaien aurrean irakurri, ezkondu nahi duten galdetu, baiezkoak jaso, senar-emazte edo ezkontide deklaratu, familia liburua eman eta ezkontide, lekuko eta epailearen sinadurak jasotzea ezkontzen erregistroan. Batzuetan, ezkongaiek bertso batzuen irakurketa edo musika jartzea ere eskatzen dute.\nZeremonia erlijiosoen kasuan, hasiera batean tradizio modernoko ezteiak mendebaldean sortu eta beraz, ezkontza kristauekin lotuak izan badira ere, globalizazioak eztei modernoen komerzializazioa eta sinbologia (andregaiaren soineko zuria edo eraztunak jartzea, esaterako) beste erlijio nagusi eta ohituretara zabaldu ditu, bateraezintasun arazo eskasekin. Adibidez, Japoniako sintoismoko errituen araberako ezkontzak tradizio modernoa baitaratu zuen Munduko Bigarren Gerraz geroztik . Hala ere, tradizio modernoko zeremonia erlijiosoaren eredu behinena erritu kristauak jarraitzen dituena da.Tradizio modernoari jarraiki eredutzat jo daitezkeen kristau ezteietan ezkongaiak bakoitza bere aldetik heltzen dira elizara, andregaia bere aitabitxiarekin batera eta senargaia bere amabitxiarekin batera. Aitabitxia izaten da ezkon-eraztunak eramaten dituena. Senargaia, bere amabitxiaren besoa helduz, andragaia baino lehenago heltzeko ohitura dago . Senargaia musikarik gabe sartzen da, baina andregaia ezkon-martxa edo bestelako musika-pieza batez lagunduta sartu ohi da ondoren. Andregaia sartzen deneko ezkon-martxa edo martxa prozesional ezagunena nazioartean Richard Wagner konpositorearen \"Lohingren\" operakoa da, baina bestelako piezak ere badaude aukeran. Zeremonian zehar ere pieza zenbait jozten dria eta ezkongaiak ateratzerakoan ere bai (martxa rezesionala). Euskal Herrian ohikoa da elizetan pieza hauek abesbatza batek kantatzea . Andregaiaren atzetik haurrak, pajeak eta damatxoak, joan ohi dira, ezkon-soinekoaren atzealde luzea zainduz. Denak batera segizio bat osatuz ere sar daitezke ezkongaiak eta gonbidatuak elizara: aurretik damatxoak, ondoren andregaia eta aitabitxia, pajeak, senargaia eta amabitxia, ezkonlagunak eta familiarrak eta bestelako gonbidatuak azkenik. Ezkongaien eta aitamabitxien kokapenari buruzko ohitura zenbait dago: denak elkarrekin jar daitezke, orden jakin batean, eta ezkongaiak bakarrik izan daitezke aldare aurrean.\nLiturgia katolikoari dagokionean, Euskal Herrian eta bere inguruan, hasierako hitzen ondoren, Hasiera liburuko irakurketa bat egin ohi da, non Jainkoak gizonarengandik emakumea nola sortu zuen kontatzen den (Hasiera, 2). Horren ondoren, salmo bat, San Paulo apostoluko pasarte bat eta ebanjelioko beste pasarte bat. Ondoren, ezkontzaren beraren errituari ekiten zaio, ezkongaiei itaunketa egin ondoren, ezkongaiek agintza egiten dute (ondoko koadroan erakusten da adibide bat), apaizak bedeinkazioa. Jarraian, ezkongaiek eraztuna jartzen diote elkarri, gehienetan eskubiko eskuko hatz nagian jarriz. Eraztuna urrezkoa izaten da eta apain gabea. Batzuetan, eraztunak jarri ondoren, ezkongaiek hamahiru diruak ematen dizkiote elkarri, aurrerantzean partekatuko diren ondasunen sinbolo gisa . Bedeinkapen, otoitz eta agur baten ondoren, ezkonberriek elkarri musu egiten diote batzuetan, senargaiak andregaiaren beloa, balego, altxatuz. Ezkonberriek eta aitamabitxiek ezkontza sinatu ere egin behar dute ondoren, aldarean bertan edo sakristian. Ezkonberriak ateratzerakoan ere, musika-pieza jozten da, kanpoan kanpaien doinua entzuten den bitartean. Elizatik atera bezain laster, ezkonberriek arroz-zaparrada hartu ohi dute gonbidatuen aldetik, azken urteotan konfeti edo petaloak ere erabiltzen badira ere. Euskal Herrian batzuetan aurresku bat ere dantzatzen da ezkonberrien aurrean edo euskal dantzariek osatutako arku batetik irteten dira elizatik.\nOturuntza.\nZeremonia burutu eta ohiko argazkiak egin ondoren, jatetxe edo hotel batean ospatzen den oturuntza batera joaten dira, ezkonberriek gonbidaturik. Batzuetan, zeremonia eta oturuntza toki berean ospatzen dira, adibidez gaztelu batean, eta orduan oturuntza catering zerbitzu batek eskaintzen du, baina hau maila handiko ezteietan gertatzen da. Euskal Herrian zeremonia eguerdian ospatzen da gehienetan eta ondorioz, bazkaria izaten da oturuntza. Hala ere, zeremonia arratsaldean egin eta elkarrekin afaltzeko ohitura ere zabaltzen ari da.\nOturuntza aperitibo batekin has daiteke, ezkonberriak iristen diren bitartean. Nolanahi ere, oturuntza ezkonberriak heldutakoan abiarazten da eta beraiei zerbitzatzen zaie lehenbizi. Horien ondoan, aitamabitxiak, gurasoak eta senideak eseri ohi dira, mahai luze batean zehar. Beste gonbidatuak beste mahaietan eseritzen dira, mahai nagusi honen inguruan. Gehienetan, gonbidatu bakoitzari leku jakin bat esleitu zaio txartel baten bitartez. Ohikoa da, halaber, oturuntza osatzen duten plateren menuaren txartela izatea mahai gainean, ezkonberrien izena jarrita. Oturuntzaren bilakaerak ez du aparteko berezitasunik, plater nagusiak jan ondoren, eztei-tarta heldu arte. Tarta handia izaten da eta ezkonberriak irudikatzen dituen panpinak ditu gainean. Ezkonberriek beraiek, eskuak elkartuta, labanaz ebaki eta lehenengo zatiak egiten dituzte, gonbidatuak bibaka eta txalo zaparrada batez, ezkon-martxa jotzen den bitartean, ezkontzaren abiapuntuaren sinbolo moduan. Une horretan, ezkonberriek musu ematea ere ohikoa da. Eztei-tartaren tradizioaren jatorria, garai haietako emakume ezkonberriaren buru gainean opil bat irekitzen zutenean, ugalkortasun sinbolo moduan .\nTarta postre moduan jan ondoren, kafea eta alkoholdun edariak zerbitzatu ohi dira. Bitartean, ezkonberriak gonbidatuengana hurbiltzen dira bakoitzari opari txiki bat emanez, senarrak puru bat ematen du, ezkonberrien izenak eta eztei-eguna markatuta dituena, eta oroigarri bat emazteak. Gonibdatuekin argazkiak atera ere egiten dira txanda honetan. Oturuntzan zehar, emazte berriak bere lore-sorta lagun ezkongabe bati oparitzeko ohitura ere badago, hurrengo ezkontza opatuz. Ondoren, dantzaldia ezkonberriek abiarazten dute, lehenengo valsa dantzatuz. Ondorengo musika denetarikoa izaten da baina eztei formalen kasuan pieza klasikoak nagusitzen dira. Hain formalak ez diren ezteietan pop musikako uneko hit edo arrakastak edo abesti klasikoagoak jotzen dira. Batzuetan, lore-sorta hau emazte berriaren ezkonlagunen artera jaurtitzen da eta nork harrapatu hura ezkonduko da hurrengoan . Giro alaian jarraitzen du dantzaldiak. Bitartean barra librea ere izaten da.\nEzti-ilargia.\nEzti-ilargia eztei-eguneko ospakizunak bukatu ondorengo ezkonberrien oporraldiari deritzo ezteien tradizio modernoan. Eztei-ilargia eztei-gauarekin batera hasten da. Ezkondu ondorengo lehenengo gaua bikotean sexu harremanak izan daitezkeen lehenengo gaua izan da erlijio anitzetan. Egun, mendebaldeko herrialdeetan ezkon aurreko sexu harremanen debeku hori gaindituta badago ere, eztei-gaua sexu-harremanekin lotzen dituen mitoak bizirik dirau oraindik ere gizarte modernoetan, ezteietako erromantizismoak ere bultzaturik. Horrela, erritu eta ohitura anitz garatu horren inguruan. Kultura modernoan gau horretarako garatu den irudi ezezagunenetakoa emazte berria etxera edo logelara senarraren besoetan sartzearena da, film eta publizitate irudietan maiz erabili dena. Ohitura horren jatorria Antzinako Grezian omen dago eta bahiketazko ezkontza irudikatzen omen du. Gerora, erromatarrek ere bereganatu zuten ohitura eta ordutik egundaino heldu da . Tradizio modernoan emakumearen azpiko arropa edo lentzeria ere bereziki zaintzen da, eztei-gaueko sexu-harremanei begira . Ildo beretik, ezkonberrien oheko maindire finak ere, brodatu eta bestelako apaingarriekin, ohiko opari dira ezteietan.\nEzti-ilargian eztei-bidaia egitea ere ohikoa da. Ingelesa mintzatzen den herrialdeetan ezaguna da eztei-bidaia abiatzean, ezkonberriak \"Just married\" (\"Ezkonberriak\", alegia) jarrita duen kotxearen irudia, filme askotan agertzen dena, kotxe atzetik zarata sortzeko lata-sorta bat lotzearekin batera. Eztei-bidaiaren tradizioa masa-turismoaren zabalkundearekin batera garatu zen XX. mendean zehar. Bidaiaren helmuga ezkonberrien ahalmen ekonomikoak baldintzatzen du. Garai batean, Euskal Herrian ezkoberriak familiarren etxera joaten ziren batzuetan egun batzuk pasatzera . Egun, ohikoa da Karibe edo urruneko bestelako hondartza-tokietara joatea, gehienetan ezteietako ajeak pasa, atseden hartu eta ezkonberriak bakarrik egoteko asmoz.\nEzteiak munduko kulturetan.\nJudutar ezteiak.\nEztei aurreko denbora edo \"kiddushin\" garrantzitsua da judutar ezteietan. Ezkongaiak (\"kallah\" edo andregaia eta \"choson\" edo senargaia) elkarrengandik aparte egon behar dira, inongo harremanik gabe, ezkontzean eman behar duten pauso erabakiorrari buruz hausnartzeko; hain zuzen ere, ezteien aurreko \"Sabbath\" egunean, \"ufruf\" izeneko ekitaldian, senargaiak parte hartze aktiboa izango du sinagogan, \"Torah\" irakurtzen eta bertaratutakoek gozokiak botako dizkiote bere gainera, zoriontasun eta aberastasun ikur moduan . Andregaia bitartean \"mikveh\" edo purifikazio-bainuak burutuko ditu ezteien aurreko aste honetan. Eztei egunean bertan ere ezkongaiek \"kabbalat panim\" edo harrera-ekitaldiak egiten dituzte aparte, freskagarriak eta zizka-mizkak eskainiz. Ondoren, senargaia andregaia dagoen gelara abiatzen da, \"badeken\" izeneko ekitaldian, non beloa jantziko dion andregaiari, bere itxuraz gainera bere barnean duena ere maitatzen duela ikur moduan. Ezkontza bera \"huppah\" izeneko oihal baten azpian burutzen da eta ezkonberriek osatu behar duten familia eta etxea irudikatzen ditu. \"Huppah\" izeneko lekura aparte joaten dira ezkongaiak, senargaia lehenbizi, bere familiakoek lagunduta. Bertan jartzen dira ezkon-eraztunak, kantu eta hitzaldien artean. Senargaiak andregaiari ezkon-eraztuna jarri ondoren, \"kiddushin\" aldia bukatu eta senar-emazte bihurtu dira ezkongaiak . Horren ondoren, \"ketubah\" edo ezkon-kontratuaren irakurketa eta sinadurari ekiten zaio, bi lekukoek ere sinatu behar dutena. Agiri hau ederki apainduta dago eta ezkonberrien etxean zintzilikatzen da. \"Ketubah\" agiria irakurrita, \"nisu'in\" aldiari ematen zaio hasiera, ezkontza burutu egingo duena: \"Sheva Brachot\" edo zazpi bedeinkapenak irakurriko dira eta ardoa edango dute ezkonberriek. Horren ondoren, senargaiak edalontzia bildu eta ankapean puskatu egingo du, gonbidatuen \"Mazal Tov!\" (Zorte on!) oihukatzen duten bitartean. Ezkongaien jantziak tradizio modernokoak izaten dira, komunitate ortodoxoetan apalagoak izaten badira ere. Andreagairen ezkon-soinekoa ere zuria izaten da, garbitasunaren ikur. \"Huppah\" ekitaldiaren ondoren, ezkonberriak \"yichud\" izeneko gela batera sartzen dira, bakarrik egon eta elkarri opariak emateko ohiturarekin. Ondoren, \"seudat mitzvah\" edo agindutako festa ospatzen da, bedeinkazio eta dantza artean \nJaponiar ezteiak.\nEzteiak japonieraz \"kekkon shiki\" (ezkon-zeremonia) eta \"kekkon hirouen\" (eztei-oturuntza) izendatzen dira. Japoniako mendebalderatze nabarmenarekin batera, ezteien ospakizunak ere aldaketa nabarmena jaso du XX. mendean zehar. 1980ko hamarkadaren hasieran, ezteien %90ak \"shinto\" errituari jarraiki burutzen baziren ere, XX. mendearen bukaera aldera %27 bakarrik ospatzen ziren \"shinto\" errituaz eta askotan mendebaldeko elementuekin nahasturik . Eztei tradizionalek Meiji berrezarpenaren aurreko Ise eta Ogasawara etiketa-eskolek ezarritako araudiaren elementuak hartzen dituzte funtsean, handiki eta samurai familiek jarraitzen zituztenak. Ezteiak ezkontza-konpromiso batetik abiatzen dira , non bi ezkongaien familiak elkartzen diren , elkarri \"yuino\" opariak emanez. Eztei-eguanren aurretik ezkongaien familiek \"hanamuke\" izeneko opariak ere jasotzen dituzte, familiar edo lagunen aldetik, etxea utzi behar duten seme-alabentzat. Ezteiak udaberrian ospatu ohi dira, ekainean batik bat eta \"tomobiki\" edo aldeko egun batean. Ezteien zeremonia \"shinto\" santutegi batean ospatzen da . Bi ezkongaien familiarrek soilik hartzen dute parte zeremonian; horiek heltzen direnean, \"shinto\" santutegiko aparteko geletan egoten dira, gela bakar batera biltzen direnera arte. Gela honetan \"shinto\" aldare bat dago, ugalkortasunaren ikur diren denetariko janariekin. Bertan \"kannussi\" edo \"shinto\" apaiza dago eta \"miko\" izeneko emakume laguntzaileak. Andregaia \"shiromuku\" jantzi guztiz zuria janzten du, garbitasunaren adierazgarri. Ezteietan zehar, kolore ezberdinetako kimonoak jantziko ditu \"shiromuku\" horren gainean. \"Wataboshi\" izeneko kapera zabal zuria ere janzten du, aurpegia senargaiari ezik beste guztiei ezkutatzeko zeremonian zehar. Senargaiak ere jantzi tradizionalak zein mendebaldekoak jantzi ditzake. Hitzez elkarri agintza eman ondoren, \"san san kudo\" edo hirutan hiru ekitaldiari ekiten zaio, non ezkongaiek hiru sake-kikaketatik hiru aldiz edaten duten. \"San san kudo\" ekitaldia mendebaldean elkarri musu ematearen baliokidea da. Ondoren, kami edo jainkoei \"sakaki\" zuhaitzaren adarren eskaintza egiten zaie. Ondoren, oturuntzari ekiten zaio, non familiarrez gainera, lagunak eta lankideak ere gonbidatzen diren. Andregaiak kimono ikusgarriak jantziko ditu, lore eta tximeletazko bordatuekin besteak beste. Gorria eta zuria izango dira kolore nagusiak ezteietan, baita oturuntzako plateretan ere, zorte ona dakartelakoan.\nEzteiak Euskal Herrian.\nEuskal Herriko ezteiei buruz gehien zehaztu den tradizioa XIX. mendetik abiatu eta XX. mendeko erdialdera luzatzen da, tradizio modernoko ezteiak nagusitzen direnean. Epe horretan nabaria da Eliza Katolikoaren eragina ezteien ospakizunetan, baina lehenagotik jasotzen diren elementuak ere badaude, etxe-sartzearen erritua esaterako. Ezteien abiapuntua ezkongaiek ezkontzeko nahia publikoan agertzen dutenean gertatzen da. Horretarako, mezan \"deiune\" izenekoak egiten ziren, ezkontzaren aurkako argudio edo erreklamazioak egiteko aukera emateko. Deiuneak hiru alditan egin ohi ziren, igandeko mezetan. Horietan, ezkongaiek zuten ezkontzeko asmoa aldarrikatzen zen. Bitartean, ezkongaien familiek auzolagunen bisitak jasotzen zituzten zorionak emateko. Herri batzuetan, andregaiaren lagunek toberak edo burnizko palankak jotzen zituzten bere etxe aurrean, bertsoak kantatuz aldi berean. Agur-festak antzinean deiune-aldian egiten zen, herri guztietan ospatzen ez baziren ere. Ezteietarako gonbiteak hitzez eta gonbidatuen etxera joanez egiten ziren. Gonbidatuak osaba-izebak, lehengusuak eta gertuko lagunak izaten ziren antzinean ere. Opari gisa, garai batean eztei-eguna baino lehen etxerako tresnak eta osagarriak (baxera, maindireak, eskuoihalak, altzariak) eta janariak ematen zitzaizkien. Ezkontza eta eztei egunerako murrizketak ere baziren, ezin zen ezkondu Garizuman, ez eta Eguberrietan ere, Ameriketara joan behar edo neska bat haurdun geratzen zen kasuetan ezik, non premiazko ezkontza egiten zen, gerora beste meza batez baieztatu behar zena. \nEzkongaietako batek dolu-aldian suertatzen zenean ere ezin zen ezkontzarik ospatu eta hau atzeratu egiten zen, kasu hoietan dolu-aldia laburragoa izaten bazen ere. Ezkontzeko egun aproposena osteguna izaten zen herri askotan, aste bereko igandean eliz-hartzea eta kontraezteia ospatu ahal izateko. Beste herri askotan larunbat eta igandeetan ospatzen zen ezkontza. Asteartea eta ostirala zorte txarreko egunak ziren ezkontzeko. Orduari dagokionean, goizean goiz egiten ziren, goizeko bederatziak aldera beranduenez. Urteak aurrera egin ahala, ordu hau atzeratzen joan da eta egun gehienak eguerdian eta batzuk arratsaldez ere egiten dira. Ezkontza andregaiaren parrokian egiten zen, baina 1970eko hamarkadatik aurrera historia edo arkitekturagatik ospetsuak diren santutegi eta baselizetan ospatzeko ohitura zabaldu da, hala nola Itziarko Ama Birjinaren santutegia Deba-Zumaia ingurukoentzat edo Guadalupeko Ama Birjinaren santutegia Irun eta Hondarribia aldean bizi direnentzat. XX. mendeko bigarren erdialdera arte zeremonia ospatzen zen elizarainoko segizioa egiten zen. Gehienetan, andregaiaren extetik abiatuta, segizioa bi multzotan egiten zen, bata andragairen inguruan eta bestea senargaiaren inguruan, bakoitzaren lagunek osaturik eta musika giroan. Egun, andregaiek gehienetan soineko zuria janzten badute ere, 1940ko hamarkadara arte andregaiek soineko eta zapata beltzak janzten zituzten, senargaiak bezalaxe eta egun eskuetan eramaten den lore-sortaren ordez, errosarioa eta meza-liburua. Buruan mantila janzten zuten. Soineko zuria handikien familietako ezteietan soilik janzten zen. Zeremonia katolikoa burutzean, ezkonberriak suziri eta eskopeta-tiroen artean ateratzen ziren elizatik. Arroz-zaparrada XX. mendeko azken hamarkadetan nagusitu den ohitura da eta horren ordez herri askotan gozokiak botatzen ziren garai batean. Ezkonberrien etxera segizioa egiten zen, non oturuntza egiten zen, sarri kanpoaldean. Garai batean ezteien ondorengo igandean etxeko andre berriak senarraren familiaren hilobiaren aurrean eskaintza egitea ohikoa zen, \"eliz hartzea\" edo \"sepultura\" hartzea izeneko ekitaldian. Egun horretan bertan, bazkari berezi bat egiten zen etxeko eta familiakoen artean, \"kontraezteiak\" edo \"etxeko boda\" izenez. 1930eko hamarkadara arte indarrean izan zen beste ohitura bat \"etxe-sartzea\" izan zen, herri askotan eztei-egunean bertan egiten zena. Ekitaldi honetan emazte berriak bere \"arreoa\" edo altzari, arropak, maindire eta abarreko tresnak ederki apaindutako idi-gurdi batean eramaten zituen etxe berrira. Arreoan nabarmenak ziren senar-emaztearen ispilua, ohea eta murkuila. Emakumeek gazte gaztetandik hasten ziren arreoa osatzen da, jostun lanetan jardunez. Ibilbidean zehar, ahalik eta soinu handiena ateratzen saiatzen zen, ardatzean traba eginez. Idiak lortzen zituen uztarrian zintzarriak ere jartzen ziren horretarako."}
{"id": "142348", "revid": "9465241", "url": "https://eu.wikipedia.org/wiki?curid=142348", "title": "Miramon-Zorroaga", "text": "Miramon-Zorroaga Gipuzkoako Donostia hiriburuko auzo bat da.\nHistoria.\nBerez Miramon eta Zorroaga auzoek osatzen dute. Auzoak ez dio hiri bateko ohiko auzo baten irudia islatzen, gehienbat bere lursailak etxebizitzez eskas beteta baitaude, baina pixkanaka-pixkanaka familia-bakar motako etxebizitzak dituzten etxaldeak eraikitzen doaz. Auzo hau maila ekonomiko handiko jendeek eraikitzeko etxez osatua dago, nahiz eta batzuetan betidanik egon diren baserri eta etxalde batzuk ere badauden.\nEraikinak.\nAuzo honetan hainbat eraikin topa ditzakegu: Donostia Ospitalea, Gipuzkoako Poliklinika, EITBren Miramongo Estudioak, Donostiako Teknologi Parkea, Arbide dorreak, Donostia Arena 2016, Euskadiko Orkestra Sinfonikoaren egoitza, Zorroagako eliza, Aranzadi Zientzia Elkarteko Idazkaritza Orokorraren egoitza eta abar.\n2009. urtetik aurrera Institutu Onkologikoa ere bertan kokatzen da."}
{"id": "142349", "revid": "17", "url": "https://eu.wikipedia.org/wiki?curid=142349", "title": "Ezteiak", "text": ""}
{"id": "142356", "revid": "1310", "url": "https://eu.wikipedia.org/wiki?curid=142356", "title": "Billao", "text": ""}
{"id": "142357", "revid": "201", "url": "https://eu.wikipedia.org/wiki?curid=142357", "title": "Alderdi Eder parkea", "text": ""}
{"id": "142358", "revid": "201", "url": "https://eu.wikipedia.org/wiki?curid=142358", "title": "Errege Soro", "text": ""}
{"id": "142361", "revid": "201", "url": "https://eu.wikipedia.org/wiki?curid=142361", "title": "Amara Berria", "text": ""}
{"id": "142362", "revid": "201", "url": "https://eu.wikipedia.org/wiki?curid=142362", "title": "Maria Kristina hotela", "text": ""}
{"id": "142363", "revid": "201", "url": "https://eu.wikipedia.org/wiki?curid=142363", "title": "Bilbo plaza", "text": ""}
{"id": "142364", "revid": "1712", "url": "https://eu.wikipedia.org/wiki?curid=142364", "title": "Mauthausen-Gusen kontzentrazio esparrua", "text": ""}
{"id": "142365", "revid": "58701", "url": "https://eu.wikipedia.org/wiki?curid=142365", "title": "John Davidson Rockefeller", "text": "John Davidson Rockefeller (1839ko uztailaren 8a \u2013 1937ko maiatzaren 23a) Ameriketako Estatu Batuetako industria-enpresaburua izan zen eta petrolio-industrian parte-hartze nabaria izan zuen. Standard Oil-en fundatzailea izan zen, gaur egun ExxonMobil bezala ezagutzen dena (konpainia horren ondorengoen artean handiena). 40 urte baino gehiagoko epean, Rockefellerek Standard Oil munduko petrolio konpainia handienetarikoa bihurtu zuen. Gehienek historian zehar izandako gizon aberatsenetarikotzat jotzen dute. Enpresa mailan izandako lorpenak, ordea, eztabaidagarriak izan ziren. Jarduera monopolistikoan aritzea leporatu zitzaion eta kazetari nahiz ikertzaileengatik salatua. Rockefeller familia lehen eta bigarren gerrate mundialaren planifikazioarekin harremanean jarri izan da, arma salmenta eta bestelako hornitze-lanetatik etekinak atera izan nahi omen zuten eta.\nGaztaroa.\nRichford-en (New York) jaio zen 1839ko uztailaren 8an. Clevelandeko (Ohio) hainbat eskola publikoetan ikasi zuen. 16 urterekin Clevelandeko bibliotekaria izan zen.\nHeldutasuna.\n1862an Samuel Andrewsekin elkartu zen, petrolio gordina birfintzeko prozesu iraultzaile baten asmatzaile izan zena. Zabalkunde azkar baten ondoren, enpresa hura Rockefeller, bere anaia William eta hainbat pertsona gehiagok sorturiko Standard Oil Companyk xurgatu zuen.\n1872an, Rockefeller-ek Improvement Company sortzen lagundu zuen (Clevelandeko petrolio birfintzaile nagusiak barnesartzen zituen elkarte bat) eta elkarte honen kideen aldeko deskontuak lortu zituen trenbide enpresekin hitzarmenak eginez.\n1878an, Rockefeller-ek Estatu Batuetako petrolio birfindegien %90 kontrolatzen zuen eta handik gutxira banaketa kanalen monopolioa bereganatu zuen.\n1882an, Rockefeller-ek Standard Oil Trust Sortu zuen, gerora munduko lehen monopolioa, eta Ohioko Justizia Auzitegi Gorenak 1892an legez kanpokotzat jo zuena eta disolbatzera behartu zuena. Izatez, ez zen disolbatu 1899 urtera arte. Urte horretan, Rockefeller-ek Standard Oil Company New Jerseyn ezarri zuen eta berorren presidente izan zen 1911 urtera arte, erretiroa hartu zuen urtea, alegia. Urte berean, Estatu Batuetako Justizia Auzitegi Nagusiak aginduta, enpresa hura hainbat korporaziotan banatu zuen.\nRockefeller-en ondare pertsonala 138.000 milioi dolarretara heldu zela uste da.\nZahartzaroa.\n53 urte zituela, bere osasunak okerrera jo zuen. Digestio aparatuko hainbat gaixotasun pairatu zituen, ilea galdu zuen, argaldu egin zen eta sorbaldak hondoratu zitzaizkion. Bizkarra uzkurturik zuela, gizon zahartuaren itxura nabarmendu zuen. Nekez ibiltzen zen. Baliabide ekonomikoei esker, ordea, tratamendu garestiak jasotzeko aukera izan zuen, baina osasunak ez zuen hobera egin. Orduan, lan erritmoa baretu, atseden hartzen eta behar bezala elikatzen hasi zen; 97 urtera arte bizitzea lortu zuen.\nBere esaldi ezagunena \"American Beauty\" delakoa izan zen, hots, amerikar kultura kapitalistaren zedarrietako bat. Giza-Darwinismoaren metaforatzat adierazi zuen: \u201cNegozio baten hazkundea, funtsean, gaituenak bizirauteko duen ahalmenean oinarritzen da.\nEstatu Batuetako arrosa eder eta usaintsuena bakarrik lor dezakegu, ondoko arrosak sakrifikatuz. Berez, negozioen joera ez da gaiztoa, natura eta Jainkoaren legearen konbinazioa besterik ez da.\u201d"}
{"id": "142366", "revid": "336", "url": "https://eu.wikipedia.org/wiki?curid=142366", "title": "Pablo Gorosabel", "text": "Pablo Gorosabel Dom\u00ednguez (Tolosa, Gipuzkoa, 1803ko urtarrilaren 16a - Donostia, Gipuzkoa, 1868ko urtarrilaren 23a) legegilea, historialaria eta politikaria izan zen.\nBizitza.\nLegazpiko Jose Joaquin Gorosabel eta Madrilgo Mar\u00eda Isidra Dom\u00ednguezen semea zen. O\u00f1atiko Unibertsitatean eta Madrilen zuzenbideko ikasketak egin zituen: 1824an batxilergo titulua eskuratu zuen O\u00f1atin, eta 1828an lege arloko lizentziatura eskuratu zuen Madrilen.\nLege araudiei eta zuzenbideari buruzko hainbat liburu egin zituen. Gipuzkoan kargu garrantzitsuak izan zituen: Tolosako alkate, Gipuzkoako korrejidore, diputatu, eta artxibozain nagusia. Azken kargu horrek laguntza handia eman zion Gipuzkoari buruz idatzi zituen liburu ugarien antolaketan. Harenak dira, besteak beste: \"Bosquejo de las antig\u00fcedades, gobierno, administraci\u00f3n y otras cosas notables de la villa de Tolosa\" (1853), \"Diccionario hist\u00f3rico-geogr\u00e1fico-descriptivo de los pueblos, valles, partidos, alcald\u00edas y uniones de Guip\u00fazcoa\" (1862), \"Memoria sobre las guerras y tratados de Guip\u00fazcoa con Inglaterra en los siglos XIV y XV\" (1865) eta \"Noticia de las cosas memorables de Guip\u00fazcoa \"(1899), hil ondoren argitaratua.\nGorosabelek egia historikoaren alde egiten du bere lanetan, eta alde batera uzten ditu elezaharrak eta sineste okerrak. Datu bilketa ikaragarria dago haren liburuetan, baina ez dute historia ikuspegi orokorrik eskaintzen. Alde batetik, Jeremy Benthamen utilitarismo moralak eta Ilustrazioak eraginda, eta bestetik, Espainiako zuzenbide konstituzional bateratuaren babesle erabatekoa izaki, foruak konstituzio hartara egokitzearen alde idatzi zuen, baina ez, ordea, foruak kentzearen alde."}
{"id": "142368", "revid": "96586", "url": "https://eu.wikipedia.org/wiki?curid=142368", "title": "Angy (aktorea)", "text": "Angy, benetako izenez \u00c1ngela Mar\u00eda Fern\u00e1ndez Gonz\u00e1lez (Palma de Mallorca, 1990ko irailaren 5ean), Espainako aktore eta abeslari bat da.\nFamatua bihurtu zen telebista saioan \"Factor X\"-en bere ahotsaren esker. Saio honetan finalista geratu zen.\nIbilbide profesionala.\nFactor X.\n2007an, Factor X-en sartu zen hamasei urteekin, eta bere ahotsarekin gogokoen abeslaria bihurtu zen.\nHemen, Christina Aguileraren \"Beautiful\" edo Queenen \"We will rock you\" abestiak abestu zituen. Finalera ailegatu zuen, baina azkenean, Maria Villal\u00f3nek irabazi zion.\nAngy: Bere albuma.\n2008an, bere lehen albuma atera zuen, Angy izenarekin. CD-a hamabi abesti ditu eta bere lehen singlea \"Sola en el silencio\" izan zen. \"Sola en el silencio\"ren bideoklip-a \"Premio del P\u00fablico en la Secci\u00f3n Oficial de Videoclips\" saria irabazi zuen. Bigarren singlea \"Adios\" izan zen.\nF\u00edsica o Qu\u00edmica.\nHau izan da bere lehen agerpena telesaila batean, eta hemen erakutsi du bere talentua.\nTelesailan, \"Paula\"ren izenarekin aritzen da, eta sailaren gogokoen pertsonaia da.\nPaula neska normala da: bere gurasoekin eta anaiarekin bizi da, lagunak ditu eta mutil batzuk bere atzean dauzka; baina gauzak aldatzen dira bere inguruan Jan ezagutu eta gero. Jan Txinako mutil bat da, eta bere naziotasuna arazoetan sartu dio. Baina Paulari, bere naziotasuna ez dio inporta. Biok maitemindu dira eta elkarrekin ateratzen dute. Hau bukatzen da, zeren, Janek, bere lehengusinarekin ezkondu behar duela eta. Paula oso minduta ateratzen da, baina, beste kolpe batzuk, txartoago utziko du: bere gurasoak banantzen dira eta Isaac, bere anaia, istripu bat dauka eta istripu hauen erruz, Isaac hitzen da.\nGero, Cabanorekin ateratzen da, baina, gauzak txarto bukatzen dira, zeren, Cabanok, Isaac-en istripuaz errua zeukala eta.\nHau gertatu eta gero, Gorkarekin \"abentura\" bat eduki zuen eta haurdun geratu zen. Haurdunaldi hau mutilagun berri bat ematen dio: Umearen aita, Gorka.\nDenboraldi honetan, Gorka joan behar du, zeren, neska bat bortxatzeaz akusatzen diola eta, nahiz eta gezurra izan. Gorkari asko kostatu zitzaion joan, zeren, ez du nahi bere neska haurdun bakarrik.\nPaulak, institutua utzi nahi du, baina bere lagunen euskarriarekin iritziz aldatzen du.\nPaularena egin Frantzian ere famatua egin zion.\nSariak eta izendapenak.\n2009\n2010"}
{"id": "142371", "revid": "56334", "url": "https://eu.wikipedia.org/wiki?curid=142371", "title": "Jesus Maria Alkain", "text": "Jesus Maria Alkain Martikorena (1922ko urtarrilaren 27a, Donostia - 2001eko uztailaren 1a, Donostia) euskal herritar ekonomialari eta politikaria izan zen. EAJ alderdiko militantea eta Donostiako alkatea ere izan zen, 1979-1983 urte bitartean.\nBiografia.\nDonostiako Merkataritza Eskolako katedra laguntzailea izan zen; ondoren, ikastetxe bereko zenbait eskolaren ardura hartu zuen bere gain. Bestalde, merkataritza intendentzia ikasi zuen Bilboko Merkataritza Goi Ikasketen Eskolan (egun Euskal Herriko Unibertsitateko Ekonomia eta Enpresa Zientzien Fakultatea) eta bertan graduatu zen 1955ean. Hiru urte lehenago, 1952an, Espainiako \"Instituto de Censores Jurados de Cuenta\" delakoan sartu zen; 1956an \"Colegio Nacional de doctores y licenciados en ciencias econ\u00f3micas y comerciales\" izenekoan, baita Kontu-ikuskarien Erregistro Ofizialean ere, 1989an. Pakea istripu eta aseguruen mutualitatean, zuzendariorde, gerente eta lehendakaria izan zen.\n1987-1991 bitartean, Euskal Herriko Unibertsitateko Gizarte Kontseiluko kidea. Euskalerriaren Adiskideen Gipuzkoako Batzordeak Adiskide oso izendatu zuen. Domina eta sari ugari jaso du: \"Encomienda de la Orden del M\u00e9rito Civil\" (1991), \"Gran Cruz de la Orden del M\u00e9rito Civil\" (1983), \"Medalla de oro al M\u00e9rito en el trabajo\" (1986), Donostia Hiriak Hiritar Merituari emandako domina (1986) eta Euskadiko Gurutze Gorriaren Zilarrezko Domina (1986). Eusko Ikaskuntzan, 1992ko abenduaren 12an, Elkarteko Diruzain aukeratu zuten, eta horren ondorioz, Batzorde Eragileko eta Batzorde Iraunkorreko kidea da. Karguaren indarraldia amaiturik, berriro hautatu zuten kargu berean, 1997an. Eusko Ikaskuntzak J. M. Barandiaren Fundazioan dituen lau ordezkarietako bat da.\nIbilbide politikoa.\nDiktadura Frankista ondorengo lehenbiziko 1979ko hauteskundeak ospatzeko unean Alkain Gipuzko Buru Batzarreko presidentea zen,Gipuzkoako EAJ alderdiak gobernatzen zuen erakunde nagusienetakoa. Donostiako alkatea izan zen 1979tik 1983 arte, Euzko Alderdi Jeltzalearen zerrenda buru gisa, eta Prokuradorea Gipuzkoako Batzar Nagusietan, Donostiako eskualdetik. Halere, alkatea hautatzeko bozketan Herri Batasunako hautagairekin berdinketa egon zen, bina bederatzi boto lortu baizituzten (Herri Batasunako kasuan bere sei zinegotziei Euskadiko Ezkerra beste hori batu zitzaizkien). Legediaren arabera, berdinketa kasuan hautagaitza bozkatuenaren hautagaia hautatu behar zen, hortaz 1979ko apirilaren 20an Alkainek bere kargua hartu zuen. Bestalde, Gipuzkoako Diputatua izan zen Eusko Legebiltzarrean, 1984tik 1986ra, alderdi berarekin."}
{"id": "142372", "revid": "90204", "url": "https://eu.wikipedia.org/wiki?curid=142372", "title": "Ramon Labaien", "text": "Ramon Maria Labaien Santsinenea (Tolosa, Gipuzkoa, 1928ko abuztuaren 31 - Donostia, Gipuzkoa, 2013ko abenduaren 14a) euskal herritar enpresaburu, politikari eta euskaltzalea izan zen. EAJko kidea, 1980-1983 bitartean Eusko Jaurlaritzako Kulturako sailburua eta 1983-1987 bitartean Donostiako alkatea izan zen. Euskal Herriko historian aditua zen, eta hainbat hedabidetan artikuluak idatzi zituen. Antonio Maria Labaien idazle eta politikariaren semea eta Martin Labaien idazle eta margolariaren anaia zen.\nBizitza.\nTolosako San Frantzisko kalean jaio zen. Laskurain ikastolan ikasi zuen, euskaraz. Han zortzi urtez bizi izan zen, Espainiako Gerra Zibila etorri zen arte. Laskurain ikastolan ikasi zuen, euskaraz. Bere aita Antonio Maria Labaien Tolosako alkatea zen, EAJ alderdikoa, eta gerran familia osoa ihesi joan behar izan zuten; Zarautzera joan ziren, eta handik O\u00f1atira. Gero Ipar Euskal Herrira joatea lortu zuten, eta 9 urte egin zituzten bertan, Donibane Lohizunen eta Saran. Bertako ikastetxeetan ibili zen, eta bueltan, jesuitekin ikasi zuen batxilergoa, Donostian.\nGerora, Madrilen, Kimika Zientzietan lizentziatu zen. Ingalaterra nahiz Nafarroan kontserba industrian lan egin zuen. Ondoren, turismo enpresen zuzendaritzara iragan zen, 15 urtetan zehar Donostiako Londres hotelaren zuzendaria izan baitzen. 1978ko urritik aurrera Donostiako Udaleko lehenbiziko teniente alkatea eta 1978ko ekainetik aurrera Aurrezki Kutxa Munizipaleko presidentea izan zen. 1979ko Euskal Autonomia Erkidegoko Estatutuaren onartu ostean, 1980tik 1983ra Eusko Jaurlaritzako aurreneko Kultura sailburua izan zen. Honela bada, 1980an eratutako Eusko Jaurlaritzak kultura eta kirol sailetan burututako lana bere ardurapean egon zen. Euskal Telebista, Euskadi Irratia, HABE, Antzerti eskola eta Euskadiko Orkestra Sinfonikoa agintaldi hartan, sortu ziren. Beti euskararen aldeko babes politika irmoa, eta kultura arazoen aurrean zuen ikuspegi modernoa eta irekia nabarmendu zuen. Ondoren, 1983tik 1987ra Donostiako alkate izan zen."}
{"id": "142373", "revid": "17", "url": "https://eu.wikipedia.org/wiki?curid=142373", "title": "Jesus Mari Alkain", "text": ""}
{"id": "142374", "revid": "336", "url": "https://eu.wikipedia.org/wiki?curid=142374", "title": "Henry Moore", "text": "Henry Spencer Moore (Castleford, 1898ko uztailaren 30a - Much Hadham, 1986ko abuztuaren 31) Ingalaterrako eskultorea zen. XX. mendeko eskultore nagusietako bat izan zen eta bere garaiko artista britainiar ospetsuena. Arte primitiboa, Jean Arpen Surrealismoa eta Arte abstraktuaren eraginak izan zituen.\nGiza gorputzaren abstrakzioa asko landu izan zuen, amatasunak batez ere. \"Kasko\" izeneko buru abstraktuak ere egin zituen. 1950. urtean hasi zen espazio publikoetarako eskultura monumentalak egiten. Haietako adibide on bat Gernikan topa dezakegu (\"Figura handia aterpean\"). Materialen izaerarekin jokatzen zuen bere lanetan, harria, zura eta brontzea landu zituen. Bere eskulturek hutsuneak zituzten askotan. Arte kritikari askok bere forma abstraktuak bere jaiolekuko paisaia eta mendixkekin erlazionatzen dituzte.\nBere ospeari esker aberastu egin zen, eta aurreztu zuen diruarekin \"Henry Moore Fundazioa\" sortu zuen 1977. urtean.\nBizitza.\nIngalaterrako Yorkshire konderriko Castleforden jaio zen 1898an, meatzari familia batean. Aurrena maisu ikasketak egin zituen. Lehen Mundu Gerran ibili ondoren, eskultura ikasketak egin zituen, Leedsen lehenengo, eta Londresen gero (1919- 1924). 1928an egin zuen bere lehen erakusketa. Bigarrena 1931n egin zuen, eta sekulako eskandalua sortu zuen, hainbesteraino non Royal Londresko Royal Collegetik bota baitzuten, artean hango irakasle zela. Berehala hartu zuten Chelseako arte eskolan, eta han ari izan zen 1939 arte. Garai hartan hasi zitzaizkion lan eskariak egiten, baina Bigarren Mundu Gerraren ondoren etorri zitzaion ospea eta XX. mendeko artean izan zuen garrantzi handia. Haren lanaren gaurkotasunagatik eta arteak sortzen dituen galdera larri askori erantzuten ahalegin bizian saiatzeagatik, besteak beste, sortu zuen Mooreren lan ausart bezain soseguz beteak halako lilura handia mundu osoan.\nMooreren artegintza.\nMoorek eta bere gisako artista moderno batzuek badute ezaugarri komun eta garrantzi handiko bat, batetik \"arte primitiboei\" lehen mailako eta ereduzko balio estetikoa eman izana eta, bestetik, Alexander Archipenko, Constantin Brancusi, Jacob Epstein eta Henri Gaudier-Brzeska eta era horretako artisten lanak eta formaren alorrean egin zituzten bilaketa nekaezinak oso kontuan hartu izana, eskulturaren etorkizuna zeharo baldintzatzeraino. Artista horientzat gizakia ez zen jadanik unibertsoaren ardatza, munduaren mugek aspaldi egiten zioten gainezka, beraz edertasun klasikoaren arauek ez zuten inongo zentzurik.\nHala eta guztiz ere, Moorerentzat giza irudia zen bere artelanen gai nagusia, bai eskulturetan eta bai marrazkietan eta grabatuetan. Baina giza irudiaren bidez Moorek gizakiaz gaindiko energia adierazi nahi izan zuen, unibertsoak bere aniztasunean sortzen dituen tenka indarren jokoan, gizakiaren eta gauzen arteko lotura sakona. Harreman horren bizitasuna zen, bere lausoan, Moore forma trinko bezain bikainen bidez adierazten saiatu zena.\nHain anbizio handiko obrak nahitaez behar zuen barne kohesio trinkoa, eta arte joera eta tradizio askoren aipamenak eta, mintzamoldeak aintzat hartu bazituen ere bere lanean, Moorek leial iraun zuen beti bere sormenezko bidean, bestek landutako alorrak ikuspegi berriz eta begirada ernez begiratu zitezkeela frogaturik.\nMoorek muzin egin zion arte figuratiboaren eta arte abstraktuaren arteko aldeari eta bereizkuntzari, bata nahiz bestea landu baitzituen, izadiaren eta unibertsoaren energia adierazteko une bakoitzean behar zuen irudikatze modua aukeratuz, formaren inguruko eztabaida, beretzat alferrikakoak, bazterrean utziz. Moore orobat zegoen bere garaiko egoerarekin kezkaturik, eta inguruko gertakizunen lekuko izaten saiatu zen. Mooren eskultura lana oso oparoa izan zen, bai kopuruz, bai gaiez eta bai materialez : Ama eta tuuea (1936), Bi forma (1934), A\u00bb taBirjrna eta umea (1936), Kanpo far \u2022n tak-barne formak zut (1953- 1954) ; Ama luzatua eta bere umea (1960- 1961)...\nIrudi0"}
{"id": "142379", "revid": "119347", "url": "https://eu.wikipedia.org/wiki?curid=142379", "title": "Gomerako aireportua", "text": "Gomerako aireportua (gaztelaniaz \"Aeropuerto de La Gomera\") Gomerako uharte kanariarra zerbitzatzen duen aireportua da. Alajer\u00f3 udalerriko erremuetan kokatzen da eta uharteko hiriburutik, San Sebasti\u00e1n de La Gomeratik, 34 kilometrora dago. 1999 urtean ireki zuten eta Kanarietako aireporturik berriena da.\n2012an 19.690 pertsonek erabili zuten.\nEstatistikak.\nAireportuko bidaiari kopuruaren garapena:"}
{"id": "142380", "revid": "1545", "url": "https://eu.wikipedia.org/wiki?curid=142380", "title": "La Palmako aireportua", "text": "La Palmako aireportua La Palmako uharte kanariarrak zerbitzatzen duen aireportua da. Villa de Mazo eta Bre\u00f1a Baja udalerrien eremuetan kokatzen da. Hegaldiak eskaintzen ditu beste kanariar irletara, penintsulara eta Europako herrialde batzuetara.\nAireportua 1970eko apirilaren 15ean ireki zuten ofizialki.\n2012an 965.779 pertsonek erabili zuten."}
{"id": "142381", "revid": "512", "url": "https://eu.wikipedia.org/wiki?curid=142381", "title": "Coru\u00f1ako aireportua", "text": "Coru\u00f1ako aireportua (ofizialki \"Aeropuerto de A Coru\u00f1a\") Coru\u00f1a hiria zerbitzatzen duen aireportua da. Culleredo udalerriko eremuetan kokatzen da aireportua eta Coru\u00f1ako hirigunetik 7 kilometrora dago.\n2012an 845.452 pertsonek erabili zuten."}
{"id": "142389", "revid": "119347", "url": "https://eu.wikipedia.org/wiki?curid=142389", "title": "Constantin Br\u00e2ncu\u0219i", "text": "Constantin Br\u00e2ncu\u0219i (Hobita, Errumania, 1876ko otsailaren 19a -Paris, 1957ko martxoaren 16a) Frantzian lan egin zuen errumaniar eskultorea izan zen. XX. mendeko eskultore garrantzitsuenetariko bat izan zen.\nBizitza eta obra.\nErrumaniako hegoaldean jaio zen. Hamaika urterekin, gurasoen etxetik alde egin zuen. Alderrai ibili zen, lanbide askotan lan eginez, harik eta 1894an Craiovako Arte eta Lanbide eskolan sartu zen arte. Han lau urte egin ondoren, 1898an Bukaresteko Arte Ederren eskolan egin zituen gero ikasketak. 1892an, hamasei urterekin, Medikuntza eskolako gorpu baten gihar bakoitzaren moldea eginez, buztinezko \"\u00e9corch\u00e9\" bat egin zuen (gizon baten estatua, azala kenduta giharrak erakusteko), anatomia-ezagutza sakonak zituela adierazten zuena. 1904an Parisa abiatu zen oinez, han hartu zuen bizilekua, plater-garbitzaile ari izan zen bolada batean, eta lantoki bat antolatu zuen, berehala garai hartako idazle eta artista ospetsuenak erakarriko zituena: Marcel Duchamp, Man Ray, Erik Satie, Henri Rousseau, Tristan Tzara, Ezra Pound, James Joyce... Auguste Rodin ezagutu izanak bere lanean eragin handia izan zuen.\nParisa iritsi eta handik hiru urtera harri eta zur utzia zuen arte-giroa \"Otoitza\", Errumaniako hilerri baterako egin zuen monumentu hieratiko eta soil-soilaz. 1907an, orobat egin zuen neska gazte baten burua, harriz landua, eta 1909rako iritsia zuen jadanik bere artearen betetasuna.\nOso gizon berezia zen, berak egin zituen bere etxeko altzariak, berogailua, bazkaltzeko tresneria, eta lantokian oso modu bitxian antolatu zituen bere obrak, ederraren ederrez bisitan joaten zitzaizkion guztiak txundituta utzirik. Man Rayrekin argazkiak egiten ikasi zuen, eta bere lan guztien argazkiak egin zituen.\nBere lehen eskultura, \"Otoitza\", egin ondoren, buztina baztertu zuen, eta material gotor eta iraunkorrak zuzenean lantzeari eman zitzaion -marmola, brontzea, haritza, altzairu herdoilgaitza-, eskultura bakoitzaren muinaren bila xehetasunak alde batera gero eta gehiago utziz. Hala, ingude bat eta sutegi bat jarri zituen bere lantokian. 1907an Ren\u00e9e Frachon baronesaren erretratua harriz egin ondoren, hura gaitzetsi eta marmolez berregin zuen, haren hazpegiak lausoturik. Erretratu hartatik atera zituen \"Logalea\" (1908), \"Musa lotan\" (1909 marmolez, eta 1910 brontzez).\n\"Musua\" (1909) deritzon eskulturak kubo-itxurako harri puska batean bikote bat besakarturik irudikatzen du. Eskultura horretan biltzen da Brancusiren pentsakera: material iraunkorrez eta erabateko soiltasunez gauzen mamia irudikatzea. Eta ez zen geroztik bere bilakaeran ikuspegi horretatik aldendu, ezta garai hartan indarrean zeuden joera artistikoen eraginez ere, abangoardismoko mugimendu guztiak gainditu baitzituen.\n1910ean egin zuen bere lehen txoria, Errumaniako herri literaturako pertsonaia bat oinarritzat harturik. Geroztik, beste txori batzuk egin zituen, beti ere aurreneko txori horren aldaera eta bilakaera gisa, gero eta forma soilagoz eta elementu gutxiagoz: \"Urrezko txoria\" (1919), \"Txoria espazioan\" (1921).\n\"Zutabe amaigabea\" izan zen Brancusik behin eta herriz landu zuen eskultura-gaietako bat, eta berak bere lan nagusitzat zeukana. Lehenengoa 1912an egin zuen, eta bigarrena 1918an. Errumaniako T\u00e2rgu Jiu herrian jarri zuten, eta 30 metroko altuera zuen, baina Brancusiren asmoa zen zutabe horren aldaera bat, 120 metroko altuerakoa eta altzairu herdoilgaitzezkoa, Parisen kokatzea. Asmo hori, ordea, ez zen aurrera atera. Brancusik beste lau zutabe egin zituen geroztik.\n1935ean Gorjeko (Errumania) emakumeen ligak monumentu bat eskatu zion Brancusiri Lehen Mundu Gerrako hildakoen oroitzapenetan. Brancusik hiru monumentu egin zituen T\u00e2rgu Jiu herriko hiru lekutan kokatzeko. Zutabe amaigabe bat kobre urreztatuz metalizatua; \"Isiltasunaren atea\", eta \"Isiltasunaren mahaia\". Tartean, Brancusik beste eskultura batzuk ere egin zituen: \"Prometeo\", \"Itsuentzako eskultura\", \"Arraina\"...\nParisen ehortzi zuten Montparnasseko hilerrian eta haren lana erakusten duen museoa, Renzo Pianok diseinatua, ere hiri berean dago.\nLanak.\nT\u00e2rgu Jiu herrian, Errumanian, parke batean haren hiru lan nagusiak aurkitzen dira:\nEgilearen bilduma garrantzitsuenak dituzten museoak Bukaresteko arte museo nazionala eta MoMA (New York) dira. Craiovako arte museoak ere hainbat artelan ditu. Gainera, Parisen Br\u00e2ncu\u0219iren lantegia (Atelier Brancusi) bisita daiteke Georges Pompidou Zentroan."}
{"id": "142404", "revid": "6327", "url": "https://eu.wikipedia.org/wiki?curid=142404", "title": "Constantin Brancusi", "text": ""}
{"id": "142406", "revid": "119347", "url": "https://eu.wikipedia.org/wiki?curid=142406", "title": "Lortu Arte", "text": "Lortu Arte: Indar politiko independentisten arteko akordioaren oinarri estrategikoak 2010eko ekainaren 20an Bilboko Euskalduna jauregian Eusko Alkartasunak eta Ezker Abertzaleak sinatutako akordioa izan zen. Sinatzaile izan ziren, EAren aldetik, Pello Urizar, Koldo Amezketa, Santi Merino, Ikerne Badiola, Mariano Alava eta Maider Carrere; eta, Ezker Abertzalearen aldetik, Rufi Etxeberria, Jone Goirizelaia, Txelui Moreno, Idoia Aiastui, Karmele Aierbe eta I\u00f1aki Olalde. Akordioaren helburua Euskal Herria estatu bilakatzea da, \"esparru demokratiko\" bat lortu eta aukera guztien berdintasuna bermatuz. Bidea egiteko, indar-bilketa soberanista proposatzen du, eta Mitchell printzipioak kontuan hartu behar direla dio. Ezkerreko balioak ere bereganatzen ditu, eta hainbat arlotan \u2014hala nola hezkuntzan, kulturan, ekologian, euskaran eta feminismoan\u2014 lankidetzan jardutea sustatzen du.\nAurrekariak.\nEusko Alkartasunak eta Ezker Abertzaleak egiten zuten lehenengo adierazpen publikoa izan ez bazen ere, hainbatek historikotzat jo zuten ekitaldia. Azken hilabete eta urteetako mugimenduen emaitza izan zen. Lizarra-Garaziko eta Loiolako negoziazioak ekarri zituzten mugimenduen pareko akordio honetan azken urteetan \"polo soberanista\" izenarekin ezagutzen zenaren lehenengo pausoak izateko jaio zen.\nPolo soberanista bat garatzeko lehenengo bilkurak 2008ko udazkenean ematen hasi ziren. Rafa Diez eta Arnaldo Otegik modu diskretoan bilerak egiten hasi ziren Rafa Larreina eta Unai Ziarretarekin.\n2009ko azaroaren 14an ezker abertzaleko hainbat ordezkarik bere barnean zegoen barne eztabaidan jorratu beharko liratekeen ildoak adierazi zituzten, Altsasuko Adierazpena izena eman zitzaion dokumentuan. Altsasuko Adierazpenak \"Fase politikoaren eta estrategiaren argipena\" izeneko eztabaidan eragin nahi zuen eta aurretik Arnaldo Otegik besteak beste defendatutako ideiatan oinarritzen zen. Adierazpen horretan lehenengo aldiz aipatzen ziren Mitchell printzipioak eta bide politikoen aldeko hautua egiten zen. Proposamen horrek nazioarteko hainbat eragileren oniritzia jaso zuen, besteak beste Die Linkeko Ulla Jelkpe, Autodeterminazioaren Aldeko Gernika Sarea, Euskal Herriaren bake prozesuaren aldeko Friendshipa edo Gerry Adamsena. Beste batzuek aldaketarik ikusi ez bazituzten ere PSEren barruan ere egon ziren adierazpen horri garrantzia eman ziotenak, Jesus Eguiguren bezala.\nAstebete geroago, Eusko Alkartasunak \"Eusko Alkartasunaren oinarrizko proposamena Euskal Herriaren independentziaren aldeko akordio subiranista sustatzeko\" plazaratu zuen. Testuan honakoa dio:\nHainbat analista politikok bi adierazpen haiek ildo berean jarri zituzten. Ezker Abertzaleak proposamen hau begi onez ikusten zuela ere esan zuen, eta ekarpen hori eta Altsasuko Adierazpena ikusita beharrezkoa zela beste fase batera igarotzea.\nEzker Abertzalearen eztabaidaren ondorioak \"Zutik Euskal Herria\" izeneko adierazpenean argitaratu ziren. Adierazpen honetan Altsasuko Adierazpenaren ildoak barneratzen ziren eta indar bilketa independentistaren aldeko deia egiten zen.\nAldi berean beste hainbat esparrutan bat egiten zuten Ezker Abertzaleko eta Eusko Alkartasuneko kideek. Hainbat ekimen, manifestaldi eta prentsaurrekotan elkarrekin agertu ziren, batzuetan Aralarrekin eta Alternatibarekin batera. Horren adibide izan daiteke Independentistak ekimena. Ekimen horrek egin zuen 2010eko Aberri Eguna Irunen eta Hendaian ospatzeko deialdia. Ekitaldia FICOBAn bukatu zen, eta azken urteetako jendetsuena izan zen. Eusko Alkartasunak bertan behera utzi zuen aurreko urteetan egiten zuen Aberri Eguneko ekitaldia eta polo soberanistaren abiapuntutzat kokatu zuen.\nBestelako aldarrikepanetan ere bat egin zuten bi alderdiek, batzuetan modu indibidualean eta besteetan alderdi gisa. Honela gehiengo sindikalak deituriko manifestaldiarekin bat egiteko deia egin zuten, Jon Anzarekin gertatutakoa salatzeko egin zen manifestaldian edo hezkuntzako egoera salatzeko Euskal Herriak Bere Eskolak deiturikoan. Gerturatze hau dela eta Espainiako Barne Ministroa zen Alfredo P\u00e9rez Rubalcabak EAri \"kontuz ibiltzeko\" esan zion.\nBitartean Nafarroan soberanisten arteko elkarlana bilatzeko beste saiakera batzuk bidean zeuden. 2010eko maiatzaren 1ean Aralarrek eta Eusko Alkartasunak akordioa sinatu zuten Nafarroan, oraindik publikoa ez dena, Nafarroa Bairen barruan boterea banatzeko. Mugimendu honen aurrean Nafarroako Ezker Abertzaleak kezka adierazi zuen, baina aldi berean Aralar eta EAk irekitako eztabaidari ekiteko gogoa adierazi zuten komunikatu batean. Abertzaleen arteko akordioa sustatzeko Nafarroan Hamaika Bil Gaitezen eta Ezker soberanista eraikitzen plataformak sortu ziren hilabete horietan. Hainbat eztabaida, ekimen eta mobilizazio deitu zituen bakoitzak. Ikusmin berezia sortu zuen Nafarroan Hamaika Bil Gaitezen ekimenetik egindako eztabaida publikoa. Bertan Maiorga Ramirezek euren erronka nagusia bloke soberanista eratzea dela adierazi zuen. Xanti Kirogak, bitartean \"Ez da aldaketarako sujetoez hitz egiteko garaia, aldaketarako edukietaz eztabaidatzeko garaia baizik\" adierazi zuen. Bide beretik \"Ezker Soberanista Eraikitzen\" ekimenak deialdia egin zuen EAJtik ezkerrera bide politikoak jorratuko zituen mugimendu soberanista bat eratzeko. ETAren ekimena oztopo gisa jarri eta ekinbide berriak egin behar zirela adierazi zuten:\n2010eko ekainaren 9an Nafarroako bi mugimendu horiek batu eta Cambiando Nafarroa Aldatzen manifestua argitaratu zuten, jardunaldi batzuen ondorioak bilduz. Manifestu honetan ezkerreko indar abertzaleak biltzeko deia ere egiten zen:\nEgun batzuk geroago, Nafarroako Ezker Abertzaleak eta Eusko Alkartasunak bilera publikoa egin zuten. Bilera horretan Cambiando Nafarroa Aldatzen ekimenarekin bat egin zuten, eta bertan agertzen ziren edukien inguruan indarrak biltzeko apustua plazaratu zuten. Bi alderdiek eginiko irakurketan ere haratago joan eta indar bilketa hori zehazteko deia egiten zuten:\nMugimendu guzti hauek Nafarroa Bairen etorkizuna zalantzan jartzea ekarri zuen. EAJko Napar Buru Batzarrak eta Batzarrek euren dudak agertu zituzten. Aralarrek EAJk Nafarroa Bai alde batera utzi nahi zuela ere esan zuen nahiz eta bi egun geroago EAJk Nafarroa Bairen aldeko apostua berretsi.\nElkarlaneko bide horretan ere gazte mugimenduek ere biltzeko apustua egin zuten. Gazte Abertzaleak eta Segi baino zabalagoa zen GaztEHerria mugimendua sortu zen 2010eko martxoaren 11an. Bertan Durangon egin zen jaialdi erraldoi baten berri emateaz gain bestelako ekimenak ere iragarri zituzten. Horietako bat Bruselan eginiko manifestaldia izan zen. Manifestaldi hau antolatzeko nazioarteko hainbat eragileren laguntza izan zuten.\nAurkezpena.\nEkitaldiaren gainean eta akordioaren edukien gainean diskrezioa mantendu zuten antolatzaileek egunerarte. Horrek espekulazio nahiko sortu zituen, baita mugimenduak bertan esan zitekeenari aurre egin ahal izateko. 2010eko ekainaren 11an Ser irratiak ekitaldia ekainaren 20an izango zela argitaratu zuen. Berri horren aurrean hainbat komunikabidek jakinmina adierazi zuten. Pello Urizarrek hurrengo egunean \"sukalde lana\" ondo zihoala esan zuen, baina oraindik data zehatzik ez zegoela. Hala ere hurrengo egunean Gara eta Berriak ekainaren 20an ekitaldia egingo zela esan zuten, Berriaren kasuan hainbat detaile eskainiz.\nEusko Alkartasunak esango zuenagatik baino Ezker Abertzaleak hartuko zuen diskurtsoagatik kezka agertu zuten hainbat politikarik. ETAri gaitzespen bat egingo ote zen ere hedatu zen. Honen aurrean Jesus Eguiguren PSE-EEko politikariak Batasunaren legalizazioa eta presoekiko jarrera lasaitzeko pausoak eman behar zirela adierazi zuen, beti ere Ezker Abertzaleak ETA gaitzetsi edo ETAk bere ekinbide armatua uzten bazuen. Patxi Lopez eta Antonio Basagoitik bide horren gidaritza hartu behar zutela ere adierazi zuen. Alfredo Perez Rubalcabak Eguiguren \"oso erraturik\" zegoela esan zuen. Patxi Lopez eta Rodolfo Ares ere haserre agertu ziren bere taldekidearekin eta politika antiterrorista eurek gidatzen zutela gogorarazi zioten. Beste alderdi batzuek ere kezka agertu zuten Eguigurenen hitzak zirela eta: PPk Eguigirenek proposaturiko bidea hartuz gero bere sostengua kenduko ziotela esan zion eta EAJk guztia antzezpen bat zela esan zuen.\nJakinmin horren aurrean EAko Pello Urizarrek ekitaldia zertan zetzan argitu zuen, Radio Euskadin eginiko elkarrizketa batean.\nEkitaldian bertan antolatzaileek uste baino jende gehiago egon zen. Izan ere 600 bat aulki zituen aretoa txiki geratu eta ondoko gelak zein halla ere erabili behar izan zuten. Internet bitartez ere zuzenean emititu zuten eta 1.500 ikusle inguruk jarraitu zuten. Aurkezpen eta hizketaldietan bi alderdietako kideek hartu zuten parte, eta akordioa bera Miren Legorburu eta Elisa Sainz de Murietak aurkeztu zuten.\nNazioarteko gonbidatuek ere parte hartu zuten aurkezpenean. Prentsa-ohar batean adierazi zutenez, han izan ziren ondorengo hauek:\nAurkezpenean hitz egin zutenen artean, Nestor Basterretxea, Tontxu Campos eta I\u00f1aki Antiguedad izan ziren.\nAkordioa.\nLortu Arte akordioak 16 orrialde ditu eta atal ezberdinetan banatuta dago. Sarreran bertan aipatzen da bi sinatzaileak tradizio ezberdinetatik datozela:\nErreferentzia politikoak.\nAkordioaren lehen zatia erreferentzia politikoei buruz hitz egiteko erabiltzen dute. Lehenengo eta behin Eusko Alkartasunaren jarrerari buruz hitz egiten du. Gernikako Estatutua \"nahikoa ez dela\" dio, baina era berean bere garaian egin beharreko pauso bat zela aipatzen du:\nOndoren marko politikoaren agorpenaz hitz egiten dute:\nEzker Abertzalearentzat Gernikako Estatutua martxan jartzea asimilazio prozesu baten parte zen eta amarru politikoa:\nHorregatik marko horren aurka jotzea \"azken hogeita hamar urteotako bere ekimenen eta ahaleginen ezaugarria\" izan dela aipatzen dute.\nBi aldeek euren ezberdintasunak zeintzuk diren idatzi ondoren bide komunari ekiteko konpromisoa hartzen dute:\nAkordioaren funtsa, izaera eta ezaugarriak.\nAkordioaren atal honetan honako puntuak nabarmentzen dira:\nAkordioa alderdikeriarik gabe egin behar dela aldarrikatzen dute.\nAkordioaren esparrua.\nAkordioa nazionala dela berrestu dute sinatzaileek, eta Euskal Herria osoa kontuan hartzen duela esaten du:\nHala ere erritmo ezberdinak daudela ere onartzen du, eta lurralde bakoitzean bere bidea egin behar dela helburu berdinak lortzeko:\nAkordioaren edukiak.\nEsparru instituzionala.\nAkordioa sinatzen dutenen helburua Euskal Estatu bat sortzea dela aldarrikatzen da eta, horretarako, autodeterminazio eskubidea aldarrikatzen dute. Estatu bat eskuratzeko helburua ez dute sinatzaileek inoren aurka kokatzen, eta eraikuntza soziala eman ahal izateko urratsa dela adierazten dute.\nGaur egungo egitura juridiko-politikoak gainditu nahi dituztela adierazten dute akordioan. Euskal Autonomia Erkidegoan Gernikako Estatutua gainditu behar dela esaten dute. Nafarroan Foru Hobekuntza kritikatzen dute eta Nafarroako biztanleen iritzia mugarik emateko aukera aldarrikatzen dute. Lapurdi, Nafarroa Beherea eta Zuberoan egoera \"jasanezina\" dela diote eta Frantziak aitortza eman behar duela esaten dute.\nMarko instituzional berri hori akordio, negoziazio eta herritarren erabakiz eraiki behar direla esaten dute. Eta negoziazio horietan defendatu beharreko iritzia sinatzaileen artean konpartitu beharrekoa izango dela. Erronka gisa jartzen dute Udalbiltza bezalako instituzio nazional baten eraikuntza eta Lurralde Historikoen Legearen aldaketa.\nGatazkaren konponbidea.\nEuskal Herriak bizi duen gatazka politikoa dela uste dutenez bere konponbidea politikoa izan behar dela diote. Gatazka eta berak sortzen duen biolentzia desagerraraztea sinatzaileen lehentasuna dela diote. Gatazka konpontzeko sinatzaileek Mitchell Printzipioak aldarrikatzen dituzte. \"Prozesu Demokratikoa\" egitea eskatzen dute:\nPreso politikoen aurkako \"neurri errepresiboak\" bertan behera uztea eskatzen dute eta pertsona ororen aurkako presioa eta \"poliziaren jazarpena\" ezabatzea.\nJendarte eredua.\n\"Nazio-eraikuntzan\" lehentasunezkoak diren esparruetan elkarrekin joateko akordioa ere sinatzen dute. Honako esparruak jorratu nahi dituzte akordioarekin:\nAkordioaren inplementazioa.\nAkordioa itxia ez dela nabarmentzen da atal honetan, geroago prentsan adierazi zuten ideia. Indar independentistekin batera jarduteko deia egiten dute akordioan baina, gizarte-justizia eta emakume-gizon parekidetasuna ere garrantzitsua deritzotenez indar aurrerakoiei ere egiten diete deia. Horren bidean \"Euskal Herriako gehiengo sindikalarekin\" lan egiteko gogoa adierazten dute. Indar metaketa horiek irudikatzeko \"hauteskunde-arloko formulak bultzatzea beharrezkotzat jotzen\" dute.\nKonfrontazioa emateari buruz honakoa dio: \"konfrontazio zibiko, baketsu eta demokratikoan oinarritutako estrategia garatzeko konpromisoa hartzen dugu. Herriaren atxikimendua eta mobilizazioa izango dira gure bitartekoak, bai inposizioari aurre egiteko, bai prozesu demokratikoan aurrera egiteko, eta baita gure proposamen politikoak gauzatzeko ere, hau da, Euskal Herriaren independentzia lortzeko.\". Bide horretan kokatzen dute \"nazio-eraikuntza\"ren aldeko ildoa.\nAkordioarekin bukatzeko Koordinazio Batzorde baten sorrera iragartzen dute.\nBalorazioak eta ondorioak.\nLehenengo astetako balorazioa.\nBaloratzen lehenengoak PSE eta Alderdi Popularra izan ziren. PSEko Antonio Pastorren ustez akordioak mundu guztia triste utzi du, baita sinatzaileen jarraitzaileak ere. Alderdi Popularreko Leopoldo Barredak akordioan ETA ez zela aipatzen eta ez zela inongo gaitzezpenik egiten aipatu zuen. Ezker Batuako Mikel Aranaren ustez pausoa garrantzitsua da, baina ez da eman beharrekoa.\nEAren zatiketa den Hamaikabatek EA eta Ezker Abertzalearen hauteskunde konbergentzia baten lehen pausoa zela adierazi zuen. I\u00f1aki Galdosek esan zuenez aurkeztutakoa ez zen ezer berria eta eurak EAtik alde egiteko zituzten arrazoiak indartzen zituen.\nEkainaren 21ean balorazio gehiago entzuteko aukera egon zen. Honela Jesus Egigurenek \"EA-Batasuna akordioan aldaketaren itxaropena ikusten zuela\" adierazi zuen. Era berean, aurreko egunetan eginiko adierazpenak berriro azaldu zituen. Bere alderdikide Rodolfo Aresek EAren aurkako neurriak har daitezkeela esan zuen \"Batasunari estaldura ematen\" bazion. Bere ustetan \"Hanka-sartze izugarria da ibilbide demokratiko luzea duen alderdi batek indarkeriatik aldendu ez direnekin akordioak sinatzea. Gainera, argi eta garbi ikusi ahal izan genuen atzo berriz ezker abertzalekoek ez dutela ETAtik behin betiko bereizteko borondaterik\". PSNko Samuel Carorentzat akordioak ez du ETAren biolentzia gaitzesten eta horregatik ez da nahikoa ez baliagarria bere alderdiarentzat. Antonio Basagoitirentzat akordioa \"paranoia\" baten ondorioa da eta \"biktimak eta hiltzaileak\" maila berean jartzen ditu. Bere ustetan EA eta Ezker Abertzaleak \"independentzia hilketaren\" bitartez nahi dute. Horregatik Espainiako Alderdien Legea indartu behar zela uste zuen. UPNko Carlos Garc\u00eda Adaneroren ustez EAk bere izena eman nahi dio Ezker Abertzaleari eta EA Nafarroa Baiko kide denez izen osoa eskaini nahi diote \"Batasuna-ETA\"ri. CDNko Jos\u00e9 Andr\u00e9s Burgueterentzat akordio honen bitartez Ezker Abertzaleak Eusko Alkartasunaren izena erabiliko du hauteskundeetan egon ahal izateko. Espainiako Gobernuko Francisco Caama\u00f1o Justizia Ministroak EAri Ezker Abertzaleko jendea bere zerrendatan sartzen baldin bazuten legez-kanpo gera zitezkeela esan zien. \"Demokrazian sinisten ez zutenak\" hauteskundeetatik kanpo geratzeko aukerak zeudela gogora ekarri zuen, Espainiako Alderdien Legea erabilita. UPyDko Gorka Maneiroren ustetan ekitaldia hori egin izana debekatu behar zen, EAren \"suizidio politikoa\" eta Ezker Abertzalea hauteskundeetan egoteko \"azken-aurreko saiakera\" zela esan zuen. Espainiako Alderdi Popularraren iritziz Batasunak \"kutsatzen zuen edozein zerrenda\" ilegalizatzea beharrezkoa da, nahiz eta Batasunak berak parte ez hartu zerrenda horretan. Batasunak edozein \"zerrenda garbi\" laguntzen baldin bazuen berau ilegalizatzeko arrazoiak zeudela esan zuen bere kide Esteban Gonz\u00e1lez Ponsek.\nNafarroa Baik akordioa baloratzeko zain baziren ere Aralarreko kide den Patxi Zabaletak akordioak ETA ez aipatzea ez du bere zentzua aldatzen eta \"normalizazioaren bidean beste urrats bat\" dela adierazi zuen. Aralarrentzat testua ez zen nahikoa:\nAlternatiba alderdiak ondo baloratu zuen akordioa eta ezkerreko bateratze soberanista baten aldeko urratzat hartu zuen. Bide horretan \"akordio ezberdinak\" beharko direla ere ean zuen eta \"konfidantzak berreskuratzea\" beharrezkoa zela.\nEgun berean Pello Urizarrek elkarrizketa egin zuen ETBn. Bertan kritika hauei erantzun zien \"batzuentzat inoiz ez dela urrats nahikorik izango\" esanez. ETAren atentatu bat izango balitz \"EAk eta ezker abertzaleak euskal gizartearentzat nahikoa izango litzatekeen erantzun irmoa emango\" luketela esan zuen. EAren ilegalizazioa eskatzen zutenei \"EA legez kanpo uzteko eskaera egon daitezke plataforma jakin batzuen aldetik. Ez dakit bide emango dieten ala ez, baina gutxiengo demokrazia bat baldin badago, ez lukete aurrera egin behar\" esan zien.\nEzker Abertzaleko kidea eta sinatzaileetako bat izan zen Txelui Morenok kritika hauei aurre egin eta 2011ko udal eta foru hauteskundeetan parte hartuko zutela esan zuen. Horretarako Espainiak \"demokraziaren testa\" pasa behar zuela esan zuen eta hurrengo hilabeteetaran Espainiako Gobernuak biolentzia erabiliko zuela esan zuen, akordioa bertan behera uzteko asmoarekin.\nHurrengo egunetan jarraitu zuten akordioaren balorazioek. Eusko Alkartasunaren ilegalizazio mehatxuei erantzun zien Pello Urizarrek, \"lehenengo aldia ez zela\" eta \"apustu horrek bertigoa sortuko zuela\" esanez, batez ere \"PSOEren barruan\" non \"badakiten honek Patxi Lopezen apustua\" bukatutzan ematen duen. EAJko I\u00f1igo Urkulluren ustez hau EAren \"azken proiektua\" litzateke. \"Bere buruari ezker abertzalea esaten dion horren baitan zenbait mugimendu\" nabaritu zituela esan zuen EBBko buruak. Era berean, EA Ezker Abertzaleak diseinatutako bide batean sartua zegoela ondoraioztatu zuen. Aldi berean aurreko egunean EA ilegaliza zitekeela esan zuen Francisco Caama\u00f1ok bere hitzak moldatu zituen eta \"akordioak natura politikoa duela\" esan zuen eta, beraz, \"irakurketa politikoak soilik egin daitezkeela\". Ezker Abertzaleari pausoak eskatu zizkion \"eta ez hitzak\" eta Rubalcabak Espainiako Alderdien Legea aldatu behar zela esan zuen, Ezker Abertzaleari instituzioetan egotea guztiz eragozteko. Espainiako Alderdi Popularraren diskurtsoa ere ildo beretik joan zen eta ETA edo Batasunarekin harremana duen edozein pertsona sartzen zen edozein zerrenda legez-kanpo egon beharko litzatekeela esan zuen Soraya S\u00e1enz de Santamar\u00edak. Hala ere ekainaren 24an Rubalcabak esan zuen ez zuela uste inork EA legez kanpo utziko zuenik, \"EAk ibilbide demokratiko garbia\" zuela esanez. Ekainaren 30ean aurreko hilabetetan egindako Espainiako Alderdien Legearen aurkezpena egin zuten. Horren ondorioak oraindik ezagunak ez baziren ere hainbtek EAren aurkako neurritzat hartu zuten.\nEuskadi ta Askatasuna ez aipatu izanak eztabaida sortu zuen, Akordioaren balioaren inguruan. Rufi Etxeberriak Berrian eginiko elkarrizketa batean galdera honi erantzun zion:\nEgun berean eta hedabide berean, Pello Urizarrek antzeko gogoeta egin zuen:\nPosizio hori ahalik eta azkarren argitu behar zela ere esan zuen, Onda Vascan ekainaren 25ean eginiko elkarrizketa batean.\nEkainaren 23an, Ezker Abertzaleko eta Eusko Alkartasuneko ordezkaritza batek gutun bat helarazi zion Aralarri. Han adierazi zenez, Aralarrekin egin beharreko elkarrizketa ofizialei ekiteko erabat prest ziren Eusko Alkartasuna eta Ezker Abertzalea. Ekainaren 30ean, Aralarrek bi sinatzaileekin hitz egiten hastea onartu zuela esan zuen, betiere akordioaz baino gai gehiagotaz. Patxi Zabaleta koordinatzaileak ekainaren 5ean akordioa kritikatu zuen, pluraltasunik ez zuela eta ezkerreko ikuspegia falta zitzaiola argudiatuz.\nBake Bidean: Gernikako Adierazpena.\n2010eko irailaren 25ean Gernikan 28 eragile sozial, politiko eta sindikalek \"Bake bidean. Aterabide demokratikoen akordioa\" sinatu zuten, euren artean Ezker Abertzaleak eta Eusko Alkartasunak. Lortu Arte akordioaren garapena da akordio hau. Lortu Arte akordioa sinatu zutenez gain Aralar, Alternatiba eta Abertzaleen Batasuna alderdi politikoek sinatu zuten. LAB, STEE-EILAS, ESK, ELB, EHNE eta HIRU izan ziren sindikatuen aldetik sinatzaileak. Eragile sozialen artean Etxerat, Ikasle Abertzaleak, Bilgune Feminista edo Torturaren Aurkako Taldea zeuden. Gazte mailan GaztEHerriaren parte diren taldeak eta Iratzarrik sinatu zuten.\nAkordioa bera hainbat filtrazioren ondoren sinatu zen. Hilabete lehenago EAk eta Ezker Abertzaleak akordioa zutela agertu zen prentsan, hainbat alderdi politikori aurkeztu ondoren. Bi hauek filtrazioa Aralarren ardura zela esan zuten. Aralarrek berak hainbat datu filtratu zituen iraila hasieran Akordio hori hainbat eragileri aurkeztu zitzaien ondoren eta ekarpenak jasota dokumentua jada publiko egin zen, lehenago Diario de Noticias egunkarian berriro filtratu bazen ere.\nAkordioaren puntu nagusian hauek dira:\nAkordioaren sinatzaileek bai ETAri bai Espainiako Gobernuari pausoak ematea eskatzen diote. Aldi berean sinatzaile guztiek elkarrizketa politikoa Mitchell Printzipioak errespestatuz eman behar direla diote. Bide demokratiko eta politikoak galdegiten dituzten Euskal Herriko egoera politikoa konpontzeko.\n2011ko urtarrilean Gernikako Adierazpenaren sinatzaileekin harremanetan jartzea eskatu zuen Euskal Preso Politikoen Kolektiboak . 2011ko otsailean, Gernikako Akordioko sinatzaileek EPPKko mintzakideekin bilduko zirela adierazi zuten. Bide horretan, EPPKk agiri bat bidali zuen 2011ko otsailaren 27an Gernikako Akordioaren sinatzaileek Donostian egindako ekitaldi nazionalera . 2011ko irailean bat egin zuen Gernikako Akordioarekin hilaren 24an kaleratutako agiri batez "}
{"id": "142408", "revid": "6327", "url": "https://eu.wikipedia.org/wiki?curid=142408", "title": "Br\u00e2ncu\u015fi", "text": ""}
{"id": "142409", "revid": "6327", "url": "https://eu.wikipedia.org/wiki?curid=142409", "title": "Brancusi", "text": ""}
{"id": "142410", "revid": "141474", "url": "https://eu.wikipedia.org/wiki?curid=142410", "title": "I\u00f1aki Anasagasti", "text": "I\u00f1aki Mirena Anasagasti Olabeaga (1947ko azaroaren 16a, Cuman\u00e1, Venezuela) Eusko Alderdi Jeltzalea alderdiko euskal-venezuelar politikaria da. Koldo Anasagastiren anaia da.\nBiografia.\n1947ko azaroaren 16a Venezuelako Cuman\u00e1n jaioa, Gerra Zibila amaitu ondoren, garen familia abertzalea bertara erbesteratu zen (ama Venezuelara 1945an iritsi zen). Zazpi urte zituela, gurasoek hiru semeak Euskal Herrian hezi behar zirela erabaki zutenez Donostiara itzuli eta aiton-amonen ardurapean geratu ziren. I\u00f1akik 1955etik 1961era Donostiako Marianistetan ikasi eta 1965era arte, Bilboko Done Jakue Apostulua ikastetxean ikasi zuen.\nVenezuela.\n1965an haren aita hil zen, eta I\u00f1aki Venezuelara itzuli zen: bertan hamar urte eman zituen. Erbesteratutako euskal nazionalismoarekin harremanetan jarri zen: Jesuiten ardurapeko Caracas hiriburuko Euskal Etxean biltzen zen, eta bestalde Caracaseko Andr\u00e9s Bello Unibertsitate Katolikoan Kazetaritza eta Soziologia ikasi zituen. Bertan Maria Esther Solabarrieta ezagutu zuen eta harekin 1976an ezkondu.\nGarai horretan Caracasko Euskal Etxeko Euzko Gaztedi Indarra (EGI, EAJko gaztedia) erakundeko lehendakaria izendatu zuten. Radio Euzkadik egunero-egunero Venezuelatik eta uhin motzean emititzen zuen. Erresistentziak Caracasen argitaratzen zuen \"Gudari\" aldizkarian idatzi eta erresistentzia ekintzetan parte hartzen zuen.\nEuskal Herrirako itzulera.\n1975ko abuztuan Donostiara itzuli eta EAJko Euzkadi aldizkaria zuzendu zuen. 1976ko apirilaren 1ean Manuel Fraga Espainiako Agintaritza ministroaren aginduz Joseba Goikoetxea (gerora ETAk eraila) eta Bingen Zupiriarekin batera atxilotu zuten. Hiru egunez espetxean egon zen.\nEAJ alderdia klandestinitatetik ateratzean, 1977an Bizkai Buru Batzarreko burukide hautatu zuten, kargu honetan eta Karlos Garaikoetxearen Lehendakaritzaren pean 1980. urtea arte egon zen.\nEusko Legebiltzarra eta Espainiako Kongresua eta Senatua.\n1980 eta 1986 urteen artean Eusko Legebiltzarreko legebiltzarkidea izan zen, 1986 eta 2004 artean Espainiako Kongresuko diputatua eta EAJko bozeramailea, eta 2004 eta 2008 urteen artean Espainiako Senatuko diputatua. Gainera, Espainiako Senatuko mahaiaren lehenengo Idazkaria da. 2008ko apirilaren 1etik aurrera Espainiar Legebiltzarreko Senatari Nazionalisten Taldeko bozeramailea da. Bizkaiko barrutia ordezkatzeko senatari hautatu zuten.\nEsker onak.\nHainbat goraipamen eta sari jaso izan ditu, besteak beste, 1999, 2001 eta 2003an Espainiako Legebiltzarreko Kazetarien Elkarteak \"Gobernuaren Zigorra\" sariaz saritu zuen eta 1998ko \"Gobernuaren Zigorra\" sarirako finalista izendatu zuten, 1995an \"kazetariekin harreman onena\" eta 2004ean \"senatari errebelazioa\" sariak irabazi zituen."}
{"id": "142412", "revid": "880", "url": "https://eu.wikipedia.org/wiki?curid=142412", "title": "Mitchell printzipioak", "text": ""}
{"id": "142413", "revid": "26894", "url": "https://eu.wikipedia.org/wiki?curid=142413", "title": "Lizarra-Garazi", "text": ""}
{"id": "142416", "revid": "201", "url": "https://eu.wikipedia.org/wiki?curid=142416", "title": "Hazi (argipena)", "text": "Hazi hitzarekin honako kontzeptuak daude:"}
{"id": "142417", "revid": "336", "url": "https://eu.wikipedia.org/wiki?curid=142417", "title": "Semen", "text": ""}
{"id": "142418", "revid": "336", "url": "https://eu.wikipedia.org/wiki?curid=142418", "title": "Peio Urizar", "text": ""}
{"id": "142419", "revid": "56334", "url": "https://eu.wikipedia.org/wiki?curid=142419", "title": "Ikerne Badiola", "text": "Ikerne Badiola Gartziandia (Zumarraga, 1971ko otsailaren 14a) euskal politikari abertzalea da. Eusko Alkartasunako Komunikazio eta Marketing Idazkaria da. Informazio Zientzietan lizentziatua da, Kazetaritza eta Publizitatean. EHUko udako ikastaroetako komunikazio taldean lan egin du.\nEusko Alkartasunarekin egindako lana informazioarekin lotuta egon da beti. Gazte Abertzaleaken lan egin ondoren 2001etik aurrera prentsa ardura izan zeun eta 2003tik 2009ra Gipuzkoako komunikazio arduraduna izan zen.\nZumarragako EAko taldearen lehendakaria izan zen 2003ra arte. 2011tik 2015ra Gazteria, Kultura eta Kiroletako foru diputatua izan da Gipuzkoako Foru Aldundian."}
{"id": "142422", "revid": "7982784", "url": "https://eu.wikipedia.org/wiki?curid=142422", "title": "Proselitismo", "text": "Proselitismoa erlijio edo ideologia politika baterako jarraitzaileak edo proselitoak biltzeko jarduera aktibo eta nabarmena da. Historian zehar, talde erlijioso anitzek buruturiko jarduera izan da, hala nola hasierako kristauak eta egungo sektak. Egun, proselitismo erlijiosoa debekaturiko jarduera da hainbat herrialdetan."}
{"id": "142424", "revid": "512", "url": "https://eu.wikipedia.org/wiki?curid=142424", "title": "Kotoi", "text": "Kotoia kotoi-landarearen haziaren inguruan hazten den zuntz harroa da. Landare hau mundu osoko eskualde tropikal eta subtropikaletan hazten den zuhaixka da, hala nola Amerikan, Pakistanen, Indian eta Afrikan. Zuntzarekin haria egiten da eta ondoren ehun leunak sortzeko erabiltzen da. Gaur egun, arropak egiteko gehien erabiltzen den zuntz naturala da. Izena arabierazko \"(al) qutn\" (\u0642\u064f\u0637\u0652\u0646) hitzetik dator eta 1400. urte inguruan hasi zen erabiltzen.\nKomertzialki hazitako lau kotoi espezie daude:\nKotoi barietate hibridoak ere lantzen dira.\nErabilerak.\nKotoia ehungintzako produktu asko sortzeko erabiltzen da. Besteak beste, hurrengoak egiten dira: felpa edo peluxea eskuoihalak eta txabusinak egiteko; denima jeansak egiteko; lan-jantziak egiteko oihala; belus ildokatua edo pana egiteko. Galtzetinak, azpiko arropak eta elastiko asko kotoiz egiten dira. Izarak sarritan kotoiz eginak daude. Kotoiaren ekoizpen-prozesuan baztertzen den materiala berrerabili eta birziklatu egin daiteke. Produktu asko ehuneko ehunean kotoiz eginak badaude ere, beste batzuetan beste zuntz batzuk nahasten dira, esaterako rayona eta poliesterra bezalako zuntz sintetikoak. Puntuzko edo artilezko ehunetan ere nahas daiteke.\nEhungintzaz aparte, kotoia sareak, kafe-iragazkiak, kanpin-dendak, bolbora (ikus nitrozelulosa), papera eta liburuen azalak egiteko erabiltzen da. Lehen paper txinatarra kotoi-zuntzez egin zen. Suteetarako mahukak ere material honekin egin dira inoiz.\nKotoia erauzi ondoren geratzen den hazia kotoi-olioa egiteko erabiltzen da. Beste edozein landare olio bezala, birfindu ondoren gizakiak ere kontsumi dezake olio hau. Olioa sortu ondoren geratzen den hondarra abere hausnarkarien bazka modura erabiltzen da, ez beste animalia batzuentzat, izan ere, janari honek duen gosipola toxikoa da animalia monogastrikoentzat."}
{"id": "142427", "revid": "58701", "url": "https://eu.wikipedia.org/wiki?curid=142427", "title": "Arizona Baby (taldea)", "text": "Arizona Baby Espainiako Valladolid hiriko rock talde bat da. 2003an sortu zen, taldea Javier Vielba (ahotsa eta gitarra), Rub\u00e9n Marr\u00f3n (gitarra) eta Marcos \u00dabeda (bateria) musikariek osatzen dute. Gaur egun 2009an argitaratu zuten \"Second to none\" euren bigarren diskoa Espainian zehar doan biran aurkezten ari dira, Euskal Herrian ere jo izan dutelarik. Talde honetako ezaugarri estetiko nagusiena bere taldekideek daramaten ile eta bizar luzeak dira. Ingelesez abesten dute.\nBiografia.\nArizona Baby 2003an Valladolid hirian sortu zen, 2005. urtean euren lehenbiziko diskoa den \"Songs to sing along\" auto-argitaratzea erabaki zuten. Denboraldi batez London hirian bizitzen egon eta nazioarteko hainbat musika jaialdietan parte hartu ondoren, euren egite ona eta bereziki zuzeneko emanaldi boteretsuei esker hautsak harrotu eta oihartzun handia sortu zuten.\n2009 urtetik aurrera estatuko musika jaialdi ugariren karteletan agertu izan ohi dira (Sonorama, Ebrovisi\u00f3n, etab) eta etorkizun bikainenetakoa duten espainiar taldeetako bat bilakatzen dira. Azkenik 2009ko urrian eta Subterfuge diskoetxearen laguntzaz euren bigarren diskoa plazaratu zuten. Lau urteko lanaren emaitza \"Second to none\" diskoan islatzen da. Paco Locok ekoiztua eta New York hirian Nathan Jamesek masterizatua, diskoak kazeta adituaren kritika onak jaso dituen."}
{"id": "142429", "revid": "336", "url": "https://eu.wikipedia.org/wiki?curid=142429", "title": "Indar politiko independentisten arteko akordioaren oinarri estrategikoak", "text": ""}
{"id": "142430", "revid": "105290", "url": "https://eu.wikipedia.org/wiki?curid=142430", "title": "Estoniaren banaketa administratiboa", "text": "Estonia administratiboki 2 maila administratibotan banatzen da: konderriak (\"Maakonnad\") eta udalerriak (\"omavalitsus\").\nKonderriak.\nKonderriak maila administratiborik handiena dira. Bakoitzak bere gobernua du, eta Estoniako Gobernuak hautatzen du konderriko gobernadorea bost urteko eperako.\nUdalerriak.\nUdalerriak (estonieraz \"omavalitsus\") Estoniako banaketa administratiborik txikienak dira. Udalerri bakoitza udal gobernu batek (Udala) agintzen du. Herrialde osoan 227 udalerri daude."}
{"id": "142434", "revid": "9803", "url": "https://eu.wikipedia.org/wiki?curid=142434", "title": "Svetlana Yev Savitskaia", "text": ""}
{"id": "142438", "revid": "90523", "url": "https://eu.wikipedia.org/wiki?curid=142438", "title": "Apokalipsi", "text": ""}
{"id": "142439", "revid": "56334", "url": "https://eu.wikipedia.org/wiki?curid=142439", "title": "Maringo konderria", "text": ""}
{"id": "142443", "revid": "1545", "url": "https://eu.wikipedia.org/wiki?curid=142443", "title": "Alberto Giacometti", "text": "Alberto Giacometti (Borgonovo, 1901eko urriaren 10a - Chur, 1966ko urtarrilaren 11a) suitzar eskultore, margolari eta marrazlea zen. Italiera hitz egiten duen Suitzan jaio zen, Genevan Arte Ederrak ikasten hasi zen eta 1920an Parisa joan zen. 1930ean mugimendu surrealistari elkartu zitzaion eta hamarkada batean mugimenduko eskultore garrantzitsuenetarikoa izatera iritsi zen. Surrealismoa 1935ean utzi eta estilo pertsonalagoa lantzen hasi zen. 1947an garatu zuen bere estilo ezaugarriena: giza irudiak, batzuetan taldeka, asko sufrituaren itxura izaten dute, oso luzeak eta urduriak dira. Bere eskulturen maketak buztinez egiten zituen alanbrezko egitura gainean eta ondoren brontzezko eskulturak sortzen zituen. Bere pinturan marrazkiak pisu handia izaten du, erretratuak landu zituen alor honetan. Bere lanek drama eta bakardadea irudikatzen dute. 1962an Veneziako Biurtekoa irabazi zuen mundu osoan ezagun bilakatuaz.\nBiografia.\nStampa izeneko herri txiki batean jaio zen, Suitzan, 1901ean. Aita izen handiko pintore postinpresionista zuen, eta haren lehengusua eta anaia ere artistak ziren. Giacomettu-en lehenengo obra haren anaia Diegoren busto txiki bat izan zen, 13 urterekin egina.\n1921etik aurrera, deformazioak hasi ziren agertzen bere lanetan, bolumen bat espazioan irudikatzeko ezintasuna adierazten zutenak, zeren eta, Giacomettiren irudipenean, gauzen itxurak ezkutatu edo egiten ziren, bata besteari kontra egiten zioten, eta azkenean bai suntsitu ere; irudi baten xehetasunetik bere osotasunera, aurrealdetik profilera, tarte eta hutsune ikaragarriak sortzen ziren, bere ustean betiere, eta bere sormen indarrez ezin bete zituenak. Aurpegiak lodierarik gabeko xaflatara mugatu zituen orduan, eta hazpegiak pitzaduren bidez adierazi. Giacomettik trinkotasunaren eta iraunkortasunaren sentipena sortzea aukeratu zuen beraz, apaindurarik gabeko forma soil-soilen bidez egia adieraztea.\n1922an Parisa joan zen, eta berehala kubismoaren eragina izan zuen. Hasieran, bere eskulturen formak trinkoak ziren, gotorrak, aurretik ikusiak, Afrikako estatuetan oinarrituak: Giza enborra, Enrakarnre-koilara.\n1928tik aurrera, estatua haiek arinagoak eta garbiagoak ziren, -Gizona, Emakumea etzanik-; irudia hustu egin zen, ia garden izateraino, eta sexu sinbolismoa ere nabarmenagoa zen.\n1930etik 1935era, eta Aragonen eta Bretonen eraginez, Giacometti surrealismora lerratu zen ; \u00abfuntzionamendu sinbolikoko objektuak egin zituen, mugimendu birtual eta errepikakorren irudikatze aldi berean zehatzak eta absurduak -Lorea arriskuan, Zirrkitua, eta baita eraikuntzak ere, Giacomettik \u00abafektiboak deitu zienak -Lau orduko jauregia- Aldi berean erotismo handiko eta baita sadismoz betetako eskulturak ere egin zituen -Entakztme lepo-moztua-. 1935ean Giacomettik uko egin zion surrealismoari, itxurakeria hutsa zela egotzirik, eta errealitatea hautatu zuen berriz langaitzat.\n1940 inguruan, Giacometti gero eta eskultura txikiagoak egiten hasi zen, zentimetro batekoak edo bikoak. 1945etik aurrera irudiak tamainaz handitu zituen, baina gero eta luzeagoak eta argalagoak ziren, Giacomettiren obraren ezaugarri nagusi izateraino . Harrezkero, hiru sail nagusitan banatu ziren haren eskulturak, brontzez eginak gehienak: bustoak; irudiak, zutik, geldirik eta aurrez ikusita ; eta irudiak oinez. Giacomettik berak sailka multzokatu zituen, batez ere 1948tik aurrera, bi gai nagusiren inguruan, batetik gelditasuna -Kaiola, Soilgunea, Basoa-, eta bestetik mugimendua -Hiru gizon oinez, Plaza-. 1960tik bere heriotza arte egin zituen lanak (bere emaztearen eta lagun batzuen bustoak) zirrara handiko obrak dira.\nEgiantzekotasuna zen Giacometti gehien kezkatzen zuena, baina egiantzekotasuna harentzat ez zen errealitatea modu naturalistan irudikatzea, baizik eta norberak errealitateaz duen ikuspegia errealitate bihurtzea.\nAbangoardiako joera guztietan ibili bazen ere, Giacometti baztertuta edo gelditu zen Bigarren Mundu Gerraz geroztik, orduko arte joeranagusien kontra bezala, harik eta 1960an atzera begirako erakusketak, omenaldiak eta sariak hurrenez hurren egin zitzaizkion arte.\nGiacomettiren lanak berebiziko garrantzia izan du XX. mendeko artean."}
{"id": "142444", "revid": "201", "url": "https://eu.wikipedia.org/wiki?curid=142444", "title": "Giacometti", "text": ""}
{"id": "142445", "revid": "17", "url": "https://eu.wikipedia.org/wiki?curid=142445", "title": "Streisand efektua", "text": ""}
{"id": "142448", "revid": "56334", "url": "https://eu.wikipedia.org/wiki?curid=142448", "title": "Takonera", "text": "Takonera Nafarroako hiriburua den Iru\u00f1eko erdigunean dagoen eremua da, eremu hau nagusiki lorategi batek osatzen du, azken honek Takonerako lorategiak edota Takonerako parkea izenak hartzen ditu.\nAlboan, Larraina parkea eta Antoniutti parkea ditu, bien artean San Nikolas atea dago. Gainera, bere aldeetako batean Tres Reyes hotela kokatzen da, hau hiri honetako hotel ospetsuenetako bat da.\nBertan, Julian Gaiarre tenorearen monumentua eta San Nikolas atea daude."}
{"id": "142449", "revid": "336", "url": "https://eu.wikipedia.org/wiki?curid=142449", "title": "Operoi", "text": "Operoia bide metaboliko batean parte hartzen duten entzimen ekoizpenaz arduratzen den gene multzoa da. Operoiaren geneak batera transkribatzen dira.\nOperoia hainbat gene desberdinaz osatua egon arren, unitate baten gisa funtzionatzen du.\nOperoi batek hainbat elementu ditu:\nOperoiaren funtzionamendua.\nGene operadoreak egiturazko geneen jarduera kontrolatzen du: hauekin lotuta dagoenean, egiturazko geneak transkribatzen dira (proteinak sortuko dituen ARN-m molekula ekoizten dute). Aitzitik, loturarik ez dagoenean ez da ARN-m sortzen eta proteinak ez dira eratzen. Lotura hori gene erregulatzaileak sintetizatzen duen proteina errepresorearen menpe dago.\nProteina errepresorearen jarduera, aldi berean, inguruneko metabolitoek kontrolatzen dute. Metabolito edo molekula induktore horiek proteina errepresorearekin konbinatzen direnean bi efektu gara dezakete: proteina errepresorearen indargabetzea (bide katabolikoetan jarduten duten operoiekin) ala proteina horren suspertzea (bide anabolikoetan jarduten dute operoiekin)."}
{"id": "142454", "revid": "15795", "url": "https://eu.wikipedia.org/wiki?curid=142454", "title": "Saami", "text": ""}
{"id": "142455", "revid": "448", "url": "https://eu.wikipedia.org/wiki?curid=142455", "title": "Saramago", "text": ""}
{"id": "142457", "revid": "1712", "url": "https://eu.wikipedia.org/wiki?curid=142457", "title": "Kurdu etnia", "text": ""}
{"id": "142458", "revid": "6327", "url": "https://eu.wikipedia.org/wiki?curid=142458", "title": "Kurduak", "text": ""}
{"id": "142462", "revid": "201", "url": "https://eu.wikipedia.org/wiki?curid=142462", "title": "Seikan", "text": ""}
{"id": "142464", "revid": "119347", "url": "https://eu.wikipedia.org/wiki?curid=142464", "title": "Elur-kentzeko makina", "text": "Elur-kentzeko makina edo elur-kentzekoa bide batetik edo bestelako eremu batetik elurra kentzeko diseinatu edo prestatutako ibilgailua da.\nElur-kentzeko makina zeregin horretarakoxe sortutako ibilgailua izan daiteke, edo elurra kentzearren pala bat edo bestelako sistema bat erantsi dioten kamioia, traktorea nahiz noranahikoa.\nElurra kentzeko bi sistema daude:\nOrobat, elur-kentzeko trenak erabiltzen dira trenbidea garbitzeko.\nPoloetan, era berean elur-kentzeko makinak behar dira hegazkinak lurreratu ahal izateko. Lehendabizi, hegazkinetik makina jaurtitzen da, jausgailu batekin; horrela, elur-kentzeko makinak lurra prestatzen du, hegazkina lurrera eta airera dadin."}
{"id": "142466", "revid": "448", "url": "https://eu.wikipedia.org/wiki?curid=142466", "title": "Hondeamakin", "text": ""}
{"id": "142467", "revid": "448", "url": "https://eu.wikipedia.org/wiki?curid=142467", "title": "Elur-kentzeko makin", "text": ""}
{"id": "142468", "revid": "1659", "url": "https://eu.wikipedia.org/wiki?curid=142468", "title": "Paganismo", "text": "Paganismoa edo paganotasuna (Euskal Herrian sarritan Jentiltasuna deitua) hasiera batean kristauek Europan euren erlijio ezarri aurretik zeuden erlijio politeistei deitzeko mespretxuzko izendapena zen (Greko-Erromatar politeismoa barne). Antzinako erlijioetako jende horrek kristauek ez bezala jainko asko gurtzen zituzten, aldiz kristauek jainko bakarra gurtzen zuten.\nEtimologia.\nBerez, pagano hitza latineko \"paganus\" hitzetik eratorria da eta \"baserri girokoa\", edota \"landatarra\" esan nahi du.\nTerminoaren beste erabilerak.\nPagano edo gentil hitzak hainbat hizkuntzatan izan dira erabiliak korronte kristauen aldetik, erritu paganoengandik eratorritako kultu sinkretikoak erabiltzen jarraitzen zuten beste korronteei erreferentzia egiteko. Adibidez, Bizantziar Inperioko Elizan, ikonoklastek paganismoa irudi ikonoduluenganako kultua zela zioten. Protestante batzuentzat, Eliza ortodoxoko, Eliza koptoko, Eliza anglikanoko eta Eliza katolikoko santuei kultua eskaintzea zen paganismoa. Era berean, elizakoi katoliko europar batzuk amerikar natiboen edo Asiako ebangelizatuen errituak erdi paganotzat zituzten.\nMendeetan zehar, termino hau agertzen den testuak kristauak izan ziren. Hala ere, XIX. mendetik, okultismoaren garapenak kultu batzuk beren burua pagano izendatzea eragin du, Europako tradizio pagano zaharrak berreskuratu nahi zituztelako. Askotan neopaganismo deitzen zaio horri.\nPagano terminoa, monoteistak ez diren erlijioak izendatzeko ere erabiltzen da; hala nola hinduismoa, animismoa, budua, erlijio afroamerikarrak, txamanismoa, shintoa, erlijio tradizional txinatarra eta budismoa.\nPaganismoa Euskal Herrian.\nEuskal Herrian paganismoari usadioz \"jentiltasuna\" deritzo, kristautasuna iritsi aurretik bizi ziren euskaldunei jentilak deitzen baizitzaien."}
{"id": "142470", "revid": "448", "url": "https://eu.wikipedia.org/wiki?curid=142470", "title": "Elur-kentzeko", "text": ""}
{"id": "142471", "revid": "13403", "url": "https://eu.wikipedia.org/wiki?curid=142471", "title": "Pagano", "text": ""}
{"id": "142472", "revid": "56334", "url": "https://eu.wikipedia.org/wiki?curid=142472", "title": "Maule", "text": "Maule Zuberoako antzinako udalerri bat da, Zuberoako hiriburu izan zena. 1841eko martxoaren 19an, Lextarrerekin batera Maule-Lextarre udalerria osatu zuen.\nToponimia.\nFrantsesezko toponimoa \"Maul\u00e9on\" da. \"Maule\" toponimoa XII. mendeko erdialdean aipatua izan zen (Baionako kartularioa), eta itxura hauek ditu: \"Malleon\" (1276, paper gaskoniarrak),\n\"lo marcadiu et bastide de Mauleoo\" (1387, Nabarrengoseko notarioek),\n\"Malus-Leo\" (1454, Baionako kapitulua),\n\"Mauleo\" eta \"Mauleon de Sole\" (1460, Ohixen kontratuak) eta, azkenekoz, \"Mauleon\" (1650).\nHistoria.\nIngelesen okupazioa.\nXI. mendean, Zuberoa Akitaniako bizkonderriaren menpe zela.\n1261an, Edward I.a Ingalaterrakoa, orduan printzea zela, bere indarrak erakutsi nahi eta Zuberoako bizkondeak meneratzera behartu eta bizkonde bihurtu zen. Bere boterea finkatzeko, eskualdean zenbait hiribildu gotortzea eta Atharratzen (egungo Atharratze-Sorhol\u00fcze) eta Maulen gotorlekuak eraikitzea erabaki zuen. Erdi Aroko harresiak, orain galduta, hiribildua babesten zuen. Barnealdean angeluzuzeneko enparantza handia etxez inguratuta zegoen. Akitania Ingalaterraren agindupean egon zen 1307-1449 artean, Zuberoa barne.\n1449 urtean Gaston IV.a Foixkoak herria setiatu eta harrapatu zuen. Hala ere, hogei urte geroago mauletarrak altxatu eta gainditu egin zuten, aske geratuz. XVI. mendean Beltzuntze familia egon zen agintean.\nMaule, Zuberoako hiriburua.\nPaul Raymondek Maule gazteluzainak, erregearen bailego eta Zuberoako administrazioa zituela aipatu zuen.\n1790ean, Maule Barkoxe, Domintxaine, Maule, Z\u00fcnharreta eta Atharratze herriek sortutako kantonamenduaren hiriburu bihurtu zen. Orduko Mauleko Kantonamenduak egungoak dituen udalerriak zituen, Barkoxe, Ospitalepea eta Arrokiaga kenduta eta Doneztebe gehituta.\n1841ko martxoaren 19an Maule eta Lextarre herriak batu eta Maule-Lextarre udalerria osatu zuten.\nBiztanleriaren bilakaera.\nIturria : Cassini proiektua"}
{"id": "142473", "revid": "6327", "url": "https://eu.wikipedia.org/wiki?curid=142473", "title": "Neuchatel Kantoia", "text": ""}
{"id": "142474", "revid": "1340", "url": "https://eu.wikipedia.org/wiki?curid=142474", "title": "Thurgau", "text": ""}
{"id": "142475", "revid": "512", "url": "https://eu.wikipedia.org/wiki?curid=142475", "title": "Segura (argipena)", "text": "Segura hainbat lekutako toki-izena da:"}
{"id": "142483", "revid": "1340", "url": "https://eu.wikipedia.org/wiki?curid=142483", "title": "Tesino", "text": ""}
{"id": "142484", "revid": "6327", "url": "https://eu.wikipedia.org/wiki?curid=142484", "title": "Friburg Kantoia", "text": ""}
{"id": "142485", "revid": "6327", "url": "https://eu.wikipedia.org/wiki?curid=142485", "title": "Luzern Kantoia", "text": ""}
{"id": "142486", "revid": "6327", "url": "https://eu.wikipedia.org/wiki?curid=142486", "title": "St. Gallen Kantoia", "text": ""}
{"id": "142488", "revid": "336", "url": "https://eu.wikipedia.org/wiki?curid=142488", "title": "Sara Carbonero", "text": "Sara Carbonero Ar\u00e9valo (Corral de Almaguer, Toledo, ) espainiar kirol-kazetaria da.\nBiografia.\nSararen familia oso zuhur da, eta ia inoiz ez da komunikabideetan agertzen. Sarak badu ahizpa bat, Irene, bera baino gazteagoa.\nCarbonero Madrilgo Complutense Unibertsitatera joan zen kazetaritza ikasteko. Hirugarren kurtsoa egiten zuenean, Radio Marcan sartu zen sei hilabeteko praktikak egiteko. Praktikak amaitu eta gero, Irratiak kontratatu zuen, horregatik Carbonerok ikasketak utzi zituen. Marcan lan egiten zuen bitartean, beste programa batzuetan parte hartu zuen; \"Bal\u00f3n desastre\", \"Supermarca\" eta Cadena Ser besteak beste.\n2007ko maiatzean, La Sextan lan egiten hasi zen. Kate horren bidez ezaguna egin zen: \"Eurobasket 2007\", \"Minuto y resultado\" eta \"6\u00ba Nivel\" kirol saioak aurkeztu zituen.\n2009ko apirilean, Telecincok fitxatu zuen erredaktore eta kirol aurkezle izateko. Kate honetarako lehen lana Hegoafrikako Munduko Kopan izan zen. Mundiala bukatu ondoren, Telecincok Carbonero eguerdiko emanaldiaren kirol aurkezle izendatu zuen.\n2012ko martxoan Mexikoko Televisa katean, Espainiako ligaren berri eman zuen.\nSariak.\n2012 arte hurrengo sariak lortu ditu:\nBizitza pertsonala.\nMusua.\nEspainiak Munduko Kopa irabazi zuenean, Casillasek, selekzioaren kapitaina, elkarrizketa batean musu bat eman zion Sarari eta musu honen irudiek munduari bira eman zioten. Geroztik Iker eta Sararen harremana konfirmatuta dago. Erromantze honek polemika sortu zuen: ea Sararen kontratua izan zen Casillasen emaztegaia izateagatik edo bere profesionaltasunagatik.\nEz da lizentziaduna.\nSara Carbonerok ez ditu kazetaritza ikasketak bukatu, beraz, ez da zuzena kazetaritzan lizentziaduna dela esatea. Gai honetaz batetik, Sararen amak, elkarrizketa batean, alabak asignatura bat falta zuela esan zuen; baina beste aldetik, web orri batzuek diote hirugarren kurtsoan utzi zituela ikasketak.\nUrtebetetzea.\nSararen urtebetetzea otsailaren 3a da, baina interneten beste data bat aurki daiteke; azaroaren 30a. Sararen amak Pronto aldizkarian esan zuen otsailaren 3a data zuzena dela. Gainera, Sarak, prentsaurreko batean, konfirmatu egin behar izan zuen bere urtebetetzea hori dela."}
{"id": "142489", "revid": "1617017", "url": "https://eu.wikipedia.org/wiki?curid=142489", "title": "Sara Carbonero Ar\u00e9valo", "text": ""}
{"id": "142490", "revid": "1617020", "url": "https://eu.wikipedia.org/wiki?curid=142490", "title": "Sara Carbonero Arevalo", "text": ""}
{"id": "142491", "revid": "336", "url": "https://eu.wikipedia.org/wiki?curid=142491", "title": "Alfredo Perez Rubalcaba", "text": ""}
{"id": "142492", "revid": "90523", "url": "https://eu.wikipedia.org/wiki?curid=142492", "title": "Euskal Alderdi Jeltzale Errepublikanoa", "text": ""}
{"id": "142493", "revid": "90523", "url": "https://eu.wikipedia.org/wiki?curid=142493", "title": "Eusko Alderdi Jeltzale Errepublikanoa", "text": ""}
{"id": "142494", "revid": "119347", "url": "https://eu.wikipedia.org/wiki?curid=142494", "title": "Sarlat-la-Can\u00e9da", "text": "Sarlat-la-Can\u00e9da frantsesez edo Sarlat e La Canedat okzitanieraz Frantziako barrualdeko hiria da, Dordoinako departamenduan eta Akitania Berriako eskualdean kokatutakoa.\n9.381 biztanle zituen 2007an."}
{"id": "142496", "revid": "105290", "url": "https://eu.wikipedia.org/wiki?curid=142496", "title": "V\u00e9z\u00e8re ibarreko Historiaurreko Guneak eta Leize Apainduak", "text": "V\u00e9z\u00e8re ibarreko Historiaurreko Guneak eta Leize Apainduak Okzitaniakoko V\u00e9z\u00e8re ibaiaren haraneko 40 kilometroan zehar, Frantziako Dordoina departamenduko Les Eyzies-de-Tayac-Sireuil eta Montignac artean, banaturik dauden historiaurreko aztarnategi multzoa da. 1979an UNESCOk Gizateriaren Ondare izendatu zituen.\nUNESCOren izendapenak paleolitoko 147 aztarnategi eta Goi Paleolitoko labar artea duten 25 leize aipatzen ditu. Toki horietan, giza hezurdurez gain, sukarrizko 500.000 pieza baino gehiago eta mota desberdinetako 844 tresna eta artelan aurkitu dira. Aurkikuntza hauetako batzuk Les Eyzies-de-Tayac-Sireuilgo \"Mus\u00e9e national de Pr\u00e9histoire\"n ikus daitezke.\nLeku garrantzitsuenak hauek dira:"}
{"id": "142498", "revid": "201", "url": "https://eu.wikipedia.org/wiki?curid=142498", "title": "Sarlat", "text": ""}
{"id": "142499", "revid": "90523", "url": "https://eu.wikipedia.org/wiki?curid=142499", "title": "Jagi-Jagi", "text": "Jagi-Jagi izenburuak honako adiera ezberdinak eduki ditzake:"}
{"id": "142500", "revid": "15251", "url": "https://eu.wikipedia.org/wiki?curid=142500", "title": "Jagi-Jagi (1932)", "text": "Jagi-Jagi (garaiko euskarazko grafian \"Yagi-Yagi\" euskal ofizialki Bizkai Mendigoxale Batza erakundearen prentsa organo ofiziala izan zen, baina praktikan aldizkari independentista bat eta izen bereko EAJ alderditik bereizitako talde abertzale independentista bat izan zen. Bere buruzagi nabarmenenak Trifon Etxebarria \"Etarte\" eta bereziki Eli Gallastegi \"Gudari\" izan ziren.\nHistoria.\nJagi-Jagi aldizkariaren lehenbiziko zenbakia 1932ko irailaren 17an Angel Agirretxeren zuzendaritzapean agertu zen. Egoitza nagusia Bilboko Kale Nagusian zeukan. Bere garai onenetan hamasei orri zituen, latzenetan hiruzpalau, eta momentu jakin batean aldizkariaren 23.000 ale kaleratu egin ziren . Bere jaiotza piztu zuen txinparta aurretik sozialistekin liskartu eta sozialista bat hil ondoren espetxeratuak izen ziren muturreko elementu abertzaleak izan ziren. Aldizkari honen bizitza laburra eta gainbehera askoz betea egon zen, isun eta Espainiar Errepublikar Gobernuare itxiera agindu ugariei nahiz EAJ eta jeltzaleen boikotari aurre egin behar izan baitzien, Espainiako Gerra Zibila hastearekin bat desagertu zelarik.\nEspainiako Gerra Zibilean Jagi-Jagi taldeak ere Eusko Gudarostean bi batailoi izan zituen, euren izenak \"Lehenago Il\" eta \"Zergatik Ez?\" izan ziren.\nHistorialari eta adituek beti izan dute zalantza desagertu ez balitz talde gisa jarraitu edota berezko alderdi politiko bat izan zitekeenaren inguruan. Zoritxarrez zalantza honek, gaur egun oraindik hor dirau.\nJagi-Jagiko kideak.\nEAJ alderdia utzi eta Jagi-Jagi talde independentista berrira iragan ziren politikari eta pertsonaia nabarmenen artean honako hauek zeuden: Elias Gallastegi (\"Gudari\"), Angel Agirretxe, Kandido Arregi, Manuel de la Sota (\"Txanka\"), Jose Maria Errazti (\"Oraitz\"), Fidel Rotaetxe (\"Errotari\"), Trifon Etxebarria (\"Etarte\"), Jordan Zarate (\"Txirrika\"), Adolfo Larra\u00f1aga (\"I\u00f1aki de Mendigutxia\"), Lezo Urreztieta eta Agustin Zumalabe."}
{"id": "142502", "revid": "7162", "url": "https://eu.wikipedia.org/wiki?curid=142502", "title": "Yagi-Yagi", "text": ""}
{"id": "142503", "revid": "105290", "url": "https://eu.wikipedia.org/wiki?curid=142503", "title": "Bethesda (Gales)", "text": "Bethesda Galesko ipar-mendebaldeko Gwynedd eskualdearen hegoaldean dagoen udalerria da. Ogwen ibaiaren ertzean kokatzen da eta A5 errepideak zeharkatzen du, Snowdoniako mugan dagoelarik. Bertakoek udalerri honi sarritan \"Pesda\" deitzen diote. Udalerri honen aldamenean harrobi bat kokatzen da. Bangor hiritik 6 milatara dago.\n2011ko erroldaren arabera 4.735 biztanle zituen."}
{"id": "142504", "revid": "336", "url": "https://eu.wikipedia.org/wiki?curid=142504", "title": "Laktosaren operoia", "text": "Laktosaren operoia F. Jacobek eta J. Monodek aurkitutako lehenengo operoia izan zen (1960an). \"Escherichia Coli\" bakterioaren kromosomarekin garatu zituzten haien ikerketak bi zientzialari frantziarrek.\nLaktosaren operoiak gluzido honen katabolismoan parte hartzen duten entzimen sintesia kontrolatzen du.\nOperoi honek hainbat elementu ditu:\nOperoiaren funtzionamendua.\nOperoi honetan laktosa da molekula induktorea. Ingurunean laktosa dagoenean, E. Coli bakterioaren operoiak goian aipaturiko hiru entzimak (\u03b2-galaktosidasa, galaktosido permeasa eta galaktosido transferasa) sintetizatzen ditu, laktosa hori erabiltzeko. Laktosaren ezean, aldiz, operoiaren egiturazko geneak ez dira transkribatzen eta ez dituzte entzima horiek sintetizatzen (laktosa ez baldin bada entzima horien sintesia antzua baita).\nLaktosa, beraz, operoiaren induktorea da. Laktosa proteina errepresoreari atxikitzen zaio, eta bere egitura aldatzen du. Ondorioz, proteina errepresorea indargabetzen da eta ez da gene operadoreari finkatzen. Hori dela-eta, egiturazko geneak transkribatzen dira eta laktosaren katabolismoan parte hartzen duten hiru entzimak sintetizatzen dira (\"ikus goiko irudia\").\nLaktosarik ez dagoenean ezerk ez du proteina errepresorea indargabetzen. Errepresore hori gene operadorean finkatzen da eta transkripzioaren prozesua eteten du (\"beheko irudia\"). Entzimak ez dira sintetizatzen, eta bakterioak ez du energia alferrik galtzen.\nKatabolitoen bidezko errepresioa.\nLaktosaren operoiak beste erregulazio mota bat du, AMP zikliko eta CRP proteinaren bidez.\nGauza jakina da glukosaren aurrean \"Escherichia Coli\" bakterioak ez duela laktosa erabiltzen hazteko. Laktosa erabiltzen hasten da glukosa agortzen denean. Bakterioaren portaera hori logikoa da energia alferrik ez galtzeko (laktosa katabolizatzeko energia gehiago behar duelako glukosa katabolizatzeko baino), baina zein prozesu biokimikoaren bidez osatzen du bakterioak \"aukeraketa\" hori?\nErantzuna AMP ziklikoan dago. AMP ziklikoa eta CRP proteina laktosaren operoiaren gene promotorean finkatzen dira, eta transkripzioaren hasiera eragiten dute (ARN polimerasa bezalaxe). AMP ziklikoaren ezean, operoiaren geneak ez dira transkribatzen. Glukosak AMP ziklikoa zelulatik kanporatzen du, eta hori dela-eta operoiaren egiturazko geneak ez dira transkribatzen.\nGlukosak, beraz, laktosaren operoia inhibitzen du. Glukosa dagoen bitartean katabolitoen bidezko errepresioak galarazi egiten du kontrol orokor horren menpe dagoen laktosaren operoiaren espresioa."}
{"id": "142505", "revid": "1519", "url": "https://eu.wikipedia.org/wiki?curid=142505", "title": "Jean Prouv\u00e9", "text": "Jean Prouv\u00e9 (Paris, 1901eko apirilaren 8a - Nancy, Lorrena, 1984ko martxoaren 23a) frantziar arkitekto eta diseinatzaile autodidakta zen. Haren lorpen handiena manufaktura teknologia, kalitate estetikoak galdu gabe, industriatik arkitekturara eramatea izan zen.\nVictor Prouv\u00e9 \"Art Nouveau\" estiloko margolariaren semea zen eta Claude Prouv\u00e9 arkitektoaren aita.\nMetalaren eskulangilea.\n1919an, Jean Prouv\u00e9 burdingintza ikastera joan zen \u00c9mile Robert-en lantegira, Enghien herrira. 1924an sortu zuen lehen lantegia, Nancyn, familiaren sorterrian. Lehenengo egitekoak eraikin pribatuentzako burdinlanak izan ziren: Nancyko Thiers hotela, Parisko hainbat saltokiren aterpeak, Donibane Lohizuneko kasinoaren burdin hesiak. Garai honetatik datorkio bizitza osoan zehar detailearekiko zuen estimua.\nLantegitik marrazki-mahaira.\n1930ko hamarkadan zehar, Eug\u00e8ne Beaudouin eta Marcel Lods arkitektoekin elkarlanean aritu zen, Frantzian aitzindaritzat jotzen diren eraikinen arotzeria marraztuz: \"La cit\u00e9 de la Muette\" Drancyn eta \"La Maison du Peuple\" (\"Herriaren Etxea\") Clichyn.\n1954an, Jean Prouv\u00e9 eta Charlotte Perriand lehiaketa publiko batera aurkeztu ziren, Jean Zay unibertsitate egoitzako altzariak diseinatzeko (Antony herrian). Bizigelak, jangelak eta logela batzuk altzariz hornitzeko aukeratu zituzten. Altzari hauek (apalategiak, aulkiak, \"Antony\" oheak, \"Compas\" lan mahaiak) eredugarriak dira eta gaur egun XX. mendeko altzari estimatuenetakoak dira.\nHabitat industrialaren esperientzia.\n1950an, Jean Prouv\u00e9k elkarte bat sortu zuen M. Bataille arkitekto-idazlearekin batera, \"les Ateliers Jean Prouv\u00e9\" izenekoa eta egitura metalikoen enpresa bati lotua. Helburua etxe industrializatu ugari ekoiztea zen, Berreraikuntza garaiko larritasun ekonomikoari aurre egin ahal izateko. Lehenengo modeloak Berreraikuntza ministerioak eskatu zituen, baina epeltasun administratiboak jatorrizko handinahia murriztu zuten. Azkenean, hogei etxe baino ez ziren fabrikatu. Batzuk Meudon herrian eraiki ziren, eta besteak Frantzian barrena sakabanatu. Esperientzia 1952an amaitu zen, \"Aluminium fran\u00e7ais\" enpresaren kapitalean sartu zenean. Zuzendaritzatik egotzia, Jean Prouv\u00e9k enpresaren kontrola galdu zuen.\nHala ere, garai nahasi honetan eraikin bikain ugari egin zituen: 5 square Mozart eraikineko fatxadak (Paris, 1954), Aluminioaren Mendeurreneko Pabilioia M. Hugonet ingeniariarekin (1955), Cachat txosna M. Novarina arkitektoarekin (Evian, 1956) eta beste hainbat egintza aintzindari, agiri ofizialak eskuratu ez zituztenak eta prototipo fasean geratu zirenak (Abb\u00e9 Pierre apaizaren etxea, 1956; makulu-eskola Villejuif herrian, S. Ketoff ingeniariarekin, 1957). 1957an CIMT enpresako \"Eraikuntza\" saileko arduraduna bihurtu zen eta, ekoizpen lekuetara hurbiltzean, fatxada arin sistema garatu zuen. Eraikuntza teknika berrituek (estrusioa...) eta exekuzio sistema hobeek bukalan eta isolamendu arazoak konpondu zituzten (Orly-Sud aireportua, Vicariot arkitektoarekin, 1959).\nEnpresatik kanpo hainbat lan ere egiten zituen: ikerlanak (saharar etxea Charlotte Perriand-ekin, 1958), kontsultak (CNITeko beirateak, La D\u00e9fense, Bernard Zehrfuss arkitektoarekin, 1957) eta lehiaketak (J. Belmont eta M. Silvy arkitektoekin: GEEP eskolak, 1960; CCC lizeoak, 1963).\nCIMT utzi eta ingeniaritza-aholkularitza bulego txiki bat ireki zuen 1966an. Itzal handiko arkitekto ugarirekin elkarlanean aritu zen, haren eragina nabarmen utziz (Nobel dorrea La D\u00e9fense auzoan, J. de Mailly arkitektoarekin, 1967; V hegala Unesco etxean, Paris, Bernard Zehrfuss arkitektoarekin, 1969; Frantziako Alderdi Komunistaren egoitza nagusia, Paris, Oscar Niemeyer arkitektoarekin, 1970).\n1957tik 1970era, Parisko \"Conservatoire national des arts et m\u00e9tiers\" delakoan arte aplikatuen katedra hartu zuen. Betidanik irakasteko interesa zuenez, eraikuntzaren alde industriala garatzen zuen ikastaro bat antolatu zuen, \"gauzaki teknikoen\" analisian oinarritua, automobiletatik eraikuntzaraino.\nProuv\u00e9ren lanbide amaieran materialekin saiakerak egin zituen, material berriak (\"Total\" gasolindegia zilindrikoak) edo konposatuak (Lyon-Bron unibertsitateko fatxada panelak) erabiliz. Garai honetan ere hainbat proiektu ausartegi ere garatu zituen, eraiki ez zirenak, baina bere lanari hirigintza maila eman ziotenak (Hezkuntza Nazionalaren Ministerioaren egoitza, Belmont eta Swetchine arkitektoekin, 1970; Station d'Arc 2000, Hayama eta Binottorekin, 1970).\nGarai honetan ere jaso zuen nazioarteko ospe eta ezagutza, eta lorpen tekniko eder batzuk: \"Palais omnisports de Paris-Bercy\" kiroldegiaren egitura (Andrault eta Parat arkitektoekin, 1978) edo Ouessanteko radar-dorrea (Jacquin arkitektoarekin, 1981). Lorpen \"morala\" ere eskuratu zuen, Georges-Pompidou Zentroa eraikitzeko lehiaketa epaimahaiburu izendatu zutenean (1971). Renzo Piano eta Richard Rogers arkitektoen proiektuak irabaztean, hein batean Prouv\u00e9ren \"ondare kulturalak\" irabazi zuen, arkitektura teknologikoari egindako ekarpenak agerikoak baitira bertan.\nAltzariak.\nProuv\u00e9ren metalezko altzariak garaiko Bauhaus altzarietatik aldentzen dira, ez baitu erabiltzen altzairuzko hodien teknika. Prouv\u00e9k uste osoa zuen altzairuzko xaflaren iraunkortasun eta itxuran, \"tolestua, zapaldua edo konprimitua; urtua baino\". Arkitektura nomadaren garapenean eragin handia izan zuen Prouv\u00e9k, aulki bat eta etxe bat alderatuz, biak diseinatzerakoan eramankortasunean pentsatuz."}
{"id": "142506", "revid": "201", "url": "https://eu.wikipedia.org/wiki?curid=142506", "title": "Jean Prouve", "text": ""}
{"id": "142507", "revid": "201", "url": "https://eu.wikipedia.org/wiki?curid=142507", "title": "Prouv\u00e9", "text": ""}
{"id": "142510", "revid": "336", "url": "https://eu.wikipedia.org/wiki?curid=142510", "title": "Euskadi ta Askatasuna", "text": ""}
{"id": "142512", "revid": "1545", "url": "https://eu.wikipedia.org/wiki?curid=142512", "title": "Donibane jaia", "text": "Donibane jaia antzinako jatorria duen jai garrantzitsua da, ipar hemisferioan udako solstizioaren hasiera dela-eta ekainaren 24an ospatzen dena, bereziki Europan. Hala ere, udako benetako solstizioa, urte osoko egunik luzeena, ekainaren 21a edo 22a izaten da. Jatorri paganoa duen antzina-antzinako tradizioa da, birsorkuntza-ohikuneak biltzen dituena; Erdi Aroaz geroztik, San Joan Bataiatzailea kristau santuaren izena darama.\nDonibane jaiko ekitaldi ezagunena Donibane sua da, hainbat aldaerekin, Donibane eguneko bezperako gauean piztu ohi dena, baina bestelako erritu eta ohiturak ere biltzen ditu. Euskal Herrian, esaterako, egun horretan iturri, putzu eta erreka batzuetako urez garbitzea, haietako ura edatea nahiz Donibane eguneko goizeko ihintza zapaltzea osasungarria dela sinetsi izan da. Ohikoa da, halaber, etxeko atarian lizarraren, erramuaren eta elorri zuriaren adarrak jartzea, tximistatik babesteko.\nDonibane izenaren jatorria.\nDonibane jaiko errituek jatorri jentil edo paganoa dute. Gerora, Erdi Aroan, kristautasunak bereganatu egin zituen, sinkretismoaren bidez, eta San Joan Bataiatzaileari eskaini zion jaia. Santu haren izena, Erdi Aroko euskaran, Done Ibane zen; hortik dator Donibane izena.\nEskaintza horren arrazoia da San Joan Bataiatzailea Jesukristoren aitzindaritzat jotzen dutela kristauek. Hartara, Jesukristoren jaiotza neguko solstizioko jaian ospatzen zen, Eguberrian, eta San Joan Bataiatzailearena, berriz, udako solstiziokoan ospatzen hasi ziren. Egutegiko ziklo horrek ebanjelioen kontakizunean du jatorri: Elisabeth San Joan Bataiatzailearen ama haurdunaldiko seigarren hilabetean bisitatu zuen Ama Birjinak. Hain zuzen, kristau tradizioan San Joan da jaioteguna ospatzen zaion santu bakarra. Horrela, Donibane jaia Eguberriekin parekatzen da: biek \"jaiotza\" eta \"birsorkuntza\" ospatzen dute. Bestalde, Donibane jaiko ur-errituak orobat loturik daude ebanjelioan kontatzen denarekin, kontakizun horren arabera San Joan Bataiatzailea izan baitzen Jesukristo urez Jordan ibaian bataiatu zuena. Suari buruzko erreferentziak ere badira: \u00abfruitu onik ematen ez duen zuhaitz oro moztu eta sutara botako da\u00bb predikatu omen zuen San Joan Bataiatzaileak.\nJaiaren jatorria.\nDonibane jaietan ospatzen diren su eta landare errituek antzinatik Europako hainbat tokitan \u2014bereziki, zelta tradizioa duten herrialdeetan\u2014 egiten diren ospakizunetan du jatorri. Irlandan, maiatzaren 1ean, Bealtaine suak pizteko ohitura dute, esaterako. Egun berean Europan egiten den Walpurgis gaueko ospakizunetan ere sua pizteko ohitura dute. Jai horiek paganoak dira, eta antzinaroan dute jatorri. 5. Mendean hasi zen ospakizun honekin.\nMitologia.\nMitoa aspaldian gertatu omen ziren gertakariak narratzen dituen kontaketa fantastikoa da. Kontakizun hauek miragarriak dira eta naturaz gaindiko botereak dituzten pertsonaiak dira nagusi, hala nola, jainkoak, heroiak, munstroak... Bestalde mitoak jatorri ezezaguneko kondaira sakratuak eta gizakiari ulergaitzak egiten zaizkion gertakariei buruzko sinesteak islatzen dituzte.\nMitoek gizarte jakin baten ondarea osatzen dute; denboran zehar, belaunaldiz belaunaldiz, zeinu eta singulartasun bereizgarriak transmititzen dituen ondarea.\nEuskal mitologiak ikuspuntu historiko eta kulturaletik oso aberatsak dira. Europak, nolabait, bere nortasunaren gakoak bilatzen ditu bere sustraietan.\nJose Miguel Barandiaranek esan zuen: \"hainbat iberiar, galiar, latino eta iparraldeko herrien mitoen bilketetan, gure kondaira eta istorio ezagun batzuk gogora ekartzen dizkigun berriak aurkituko ditugu\". Baina \"honek ez du euskal mitologiaren originaltasuna islatzen ez duenik, ez dugu ahaztu behar originaltasuna ez dela hain zuzen ere bat bere substantzia propioa ateratzen duenik, baizik eta gauza arruntek bere baitan bereizten dutela\".\nDonibaneren inguruko sinesmenak.\nKea, sua eta sorginkerietarako unea da San Juan eguna Euskal Herrian. Ura, senda belarrak eta sua protagonista bilakatzen den unea da San Juan.\nDonibane, Jondoni, Joane edo San Joan ekainaren 24ean ospatzen da, udako solstiziotik (ekainaren 21ean, normalean)\u00a0gertu. San Joan bezperako gauean erritual franko ospatzen dira Euskal Herrian. Etxeetako ate eta leiho askotan lizarraren edo elorri zuriaren adaxkak ageri dira, eguzki berriak etxe horretan bizi direnak bedeinka eta babes ditzan. Herrietako plaza nagusietan lizar edo haritz handi bat jartzen da eta herriko dantzariek dantza erritualak egiten dituzte zuhaitzaren inguruan.\u00a0Askotan lizar horietatik zintzilik San Joan gereziak ipintzen dituzte.\nHerri, auzo, baserri ugaritan sua pizten da. Suak, lehen esan bezala,eguzki berria indartzen du eta gizakion bekatuak garbitzen ditu. Zenbait herritan patatak erretzen dituzte Jondoni Joaneren gaueko suan eta gero bertara hurbildu direnen artean banatzen dituzte denek jan ditzaten. Lehen, eta duela oso gutxi arte, oroitzapen txarrak ekartzen zituzten arropak edota objektuak surtara botatzen zituzten, eguzki berriak zorte hobea ekarriko zielakoan.\nGau magiko horren inguruan hamaika sinesmen daude gure geografiaren luze-zabalean:\nBezperako ospakizunak.\nEkaina: eki (eguzki) gaina, eguzki gorena, egunik luzeenak alegia.\nEkainak Euskal Herriko beste zonaldeetan beste izen batzuk ditu: \"bagila, garagarrila, garagarzaroa, arramaiatza, errearoa...\" Euskara batuan \u201c\"Ekaina\"\u201d deritzogu; honek gogoratzen digu gure arbasoek zerura begira bizi zirela. \"Eki\" \u2018eguzkia\u2019 + \"gain(a)\" \u2018gainean\u2019. Eguzkia gain-gainean daukagu hilabete honetan; udako solstizioa, alegia. Urteko egunik luzeena eta gaurik laburrena... Orain egunak laburragoak dira eta eguzkiari indarra emateko suak pizten dira. Gerora ospakizun hau San Juan-i lotu zitzaion.\n23 gauean suaren inguruan honako hauek kantatzen dira:\n'San Juan dala, sugea ta zapoa kanpora, artoa ta garie barrura ' esanaz\u00ba\nHerrietako jaiak Euskal Herrian.\nEuskal Herriko herri gehienetan ospatu ohi da San Joan eguna. Horretaz gain, sanjoanak herriko jai nagusiak dira hainbat herri eta auzotan:"}
{"id": "142513", "revid": "448", "url": "https://eu.wikipedia.org/wiki?curid=142513", "title": "San Joan eguna", "text": ""}
{"id": "142514", "revid": "201", "url": "https://eu.wikipedia.org/wiki?curid=142514", "title": "San Joan sua", "text": ""}
{"id": "142515", "revid": "6327", "url": "https://eu.wikipedia.org/wiki?curid=142515", "title": "Donibane sua", "text": ""}
{"id": "142517", "revid": "6327", "url": "https://eu.wikipedia.org/wiki?curid=142517", "title": "San Joan bezpera", "text": ""}
{"id": "142518", "revid": "58701", "url": "https://eu.wikipedia.org/wiki?curid=142518", "title": "Agota Kristof", "text": "Agota Kristof, , (Csikv\u00e1nd, Hungaria, 1935eko urriaren 30a - Neuchatel Suitza, 2011ko uztailaren 27a) frantsesez idazten zuen hungariar idazlea izan zen. Koaderno Handia eleberriagatik frantsesezko europar saria jaso zuen, 2001ean Gotfried Keller saria irabazi zuen eta 2008an Europar Literaturaren Austriar saria eman zioten.\nBiografia.\nAgota Kristof 1935eko uztailaren 30ean jaio zen. 21 urte zituela bere jaioterria utzi behar izan zuen, 1956ko Hungariar Iraultza Varsoviako Itunaren armadak zapaldu zuenean. Bere senarrarekin eta lau hilabeteko alabarekin egin zuen ihes Suitzako Neuch\u00e2telera. Bost urtez fabrika batean lanean ibili ondoren, senarra eta lana utzi zituen. Frantsesa ikasten hasi zen, baita frantsesezko eleberriak idazten ere.\nBibliografia.\nHastapenetan, poesia eta antzerkia landu zituen, baina eleberrigintzari esker hartu du izena Agota Kristofek. Bere trilogiari esker egin zen ospetsua. 1986an argitaratu zuen trilogiako lehen eleberria, \"Koaderno Handia\"; bi urte geroago argitaratu zen \"La Preuve\"; eta 1991an itxi zuen trilogia, \"Le Troisi\u00e8me mensonge\" liburuarekin. \"Koaderno handia\"-k sari ugari jaso ditu eta 30 hizkuntza baino gehiagotara itzuli izan da, baita euskarara ere.\nBere laugarren nobela \"Atzo\"1995ean argitaratu zuen. 2004an, \"L'analphab\u00e8te\" testu autobiografikoa argitaratu zuen.\nArgitaratu zuen azken liburua \"Berdin dio\" izan zen 2005ean, Parisen.\nEuskaratuak.\nAlberdania argitaletxeak egile honen lau liburu euskaraz argitaratu ditu.\nEstiloa.\nAgota Kristofen liburuek gai gogorrak lantzen dituzte; bakardadea, bortizkeria, gudak, heriotza. Gaiaren gogortasuna orekatzeko estilo irakurterraza erabiltzen du: esaldi lauak, apaindura gabeak, deskripziorik gabeak eta motzak dira, hau da, zuzenean mamira jotzen du. Leku eta pertsonaia askori ez die izenik ere jartzen."}
{"id": "142521", "revid": "56334", "url": "https://eu.wikipedia.org/wiki?curid=142521", "title": "Rufi Etxeberria", "text": "Rufino Etxeberria Arbelaitz (Oiartzun, Gipuzkoa, 1959ko apirilaren 22a) Euskal Herriko ezker abertzaleko politikaria da. Ezker abertzalearen historian rol garrantzitsua jokatu du. Lizarrako Akordioaren aurretik eratutako Irlandako Foroaren sustatzaileetako bat izan zen, 1997an Herri Batasunaren Mahai Nazionalarekin batera sartu zuten kartzelara. 2005etik 2007ra Loiolan eginiko elkarrizketatan Ezker Abertzalearen negoziatzaile izan zen. Berriro kartzelatua, 2009ko irailaren 7an irten zen kalera, eta urriaren 13an berriro atxilotu zuten Arnaldo Otegi, Rafa D\u00edez Usabiaga, Sonia Jacinto, Miren Zabaleta eta Arkaitz Rodr\u00edguezekin batera. Egun batzuk geroago libre atera zen.\n2010eko ekainaren 20an Eusko Alkartasunarekin sinatutako Lortu Arte akordioaren lehen sinatzailea izan zen.\n2011ko otsailaren 7an Sortu izeneko alderdi berriaren aurkezpenean parte hartu zuen, Bilboko Euskalduna jauregian eginiko ekitaldian."}
{"id": "142522", "revid": "6327", "url": "https://eu.wikipedia.org/wiki?curid=142522", "title": "Rafa D\u00edez Usabiaga", "text": ""}
{"id": "142524", "revid": "1545", "url": "https://eu.wikipedia.org/wiki?curid=142524", "title": "Bethesda", "text": "Bethesda, Biblian agertzen den Bethesdako urmaela izenekoan jatorria duena, hitzak honako adierak ditu:"}
{"id": "142525", "revid": "44278", "url": "https://eu.wikipedia.org/wiki?curid=142525", "title": "Iturrietako mendiak", "text": ""}
{"id": "142526", "revid": "448", "url": "https://eu.wikipedia.org/wiki?curid=142526", "title": "Villasante", "text": ""}
{"id": "142527", "revid": "6327", "url": "https://eu.wikipedia.org/wiki?curid=142527", "title": "Arabako Ermandadea", "text": ""}
{"id": "142530", "revid": "512", "url": "https://eu.wikipedia.org/wiki?curid=142530", "title": "Generalitatearen Polizia", "text": "Valentziako Generalitatearen Polizia, Valentziako Autonomia Polizia edo Valentziako Autonomia Erkidegoari esleitutako Polizia Nazionalaren unitatea (ofizialki \"Policia de la Generalitat\") Valentziako Generalitatearen agindupean dagoen lurralde polizia da. Nahiz eta Generalitatearen menpe egon, organikoki Espainiako Polizia Nazionalaren zati da eta ez da polizia autonomiko osoa Ertzaintza, Mossos d'Esquadra edo Foruzaingoa diren bezala. 1992 sortu zen eta 1993 urtean jarri zuten martxan."}
{"id": "142531", "revid": "1982", "url": "https://eu.wikipedia.org/wiki?curid=142531", "title": "Valentziar Autonomia Polizia", "text": ""}
{"id": "142532", "revid": "448", "url": "https://eu.wikipedia.org/wiki?curid=142532", "title": "Valentziar Generalitatea", "text": ""}
{"id": "142534", "revid": "15795", "url": "https://eu.wikipedia.org/wiki?curid=142534", "title": "Valentziar Generalitateko Presidenteen zerrenda", "text": ""}
{"id": "142536", "revid": "448", "url": "https://eu.wikipedia.org/wiki?curid=142536", "title": "Valentziar Gorteak", "text": ""}
{"id": "142537", "revid": "448", "url": "https://eu.wikipedia.org/wiki?curid=142537", "title": "Valentziar Generalitateko Kontseilua", "text": ""}
{"id": "142539", "revid": "15795", "url": "https://eu.wikipedia.org/wiki?curid=142539", "title": "Valentziako Generalitateko Presidenteen zerrenda", "text": ""}
{"id": "142541", "revid": "1545", "url": "https://eu.wikipedia.org/wiki?curid=142541", "title": "Hayao Miyazaki", "text": " anime marrazki bizidun zuzendari, sustatzaile, gidoigile, marrazkigile eta manga komikigile japoniarra da. \"Mononoke Hime\" (Mononoke Printzesa) filmarekin hasi zen mundu guztian ospetsu egiten. \"Chihiroren Bidaia\" filmak 2002ko Berlinaleko Urrezko Hartza eta Marrazki bizidunetako film onenaren Oscar Saria lortu zuen eta \"Hauru no ugoku shiro\" (Gaztelu Ibiltaria) filma berriz 2005 Oscar Sarietarako izendatua izan zen. Beste film ezagun batzuk: \"Totoro Auzokidea\" eta \"Ponyo itsaslabarrean\".\nLana.\nBere lanaren zati handiena haurrei bideratua izan denez Disney japoniarra deitu izan zaio. Bere lanek natura eta gizakiaren arteko erlazioa, erantzukizuna, indibidualismoa eta gerraren kontrako mezuak izaten dituzte.\nBere lan ugariren ezaugarri amankomunak:"}
{"id": "142542", "revid": "119347", "url": "https://eu.wikipedia.org/wiki?curid=142542", "title": "Cerro Catedral (Uruguai)", "text": "Cerro Catedral edo Cerro Cordillera (513,66 m) Uruguaiko tontorrik altuena da. \"Katedral\" izena tontorrean dauden harriek dituzten forma bitxiagatik darama; mota horretako harriak Uruguaiko hegoaldeko zenbait eremutan ugariak dira.\nHistoria.\n1973 arte herrialde honetako mendirik garaiena Cerro de las \u00c1nimas (501 m) zela uste zen. Urte horretan Uruguaiko armadako zerbitzu geografikoko zientzilari-talde batek muino hau metro batzuk altuagoa zela baieztatu zuen. Lehenak herrialdeko biztanle gehienak bizi diren kostaldetik askoz ikusgarritasun handiagoa du eta Catedral, ordea, Cerro Sombrero eta Ojo del Buey bezalako beste muino batzuek diskretoago bihurtzen dute.\nCerro de la Catedral izena 1900tik jasotzen bada ere, azken urteetan argitaratutako mapetan Cerro Cordillera izena ere sarritan erabiltzen da; \"Cordillera(s)\" berez tontorra dagoen Sierra de Carap\u00e9ko sektorearen izena da.\nKokapena.\nMaldonado departamenduko Aigu\u00e1 udalerrian dago. Fisikoki Sierra Carap\u00e9 izenekoan dago; aldi berean Carap\u00e9 Uruguaiko mendilerro nagusia den Cuchilla Grandeko adarretakoa da.\nAigu\u00e1tik bi errepide ateratzen dira kostalderantz, bata (\"Ruta 49\") Maldonadora doana eta bestea (\"Ruta 109\") Rochara. Mendia bien artean dago, azken honetatik hurbilago. Igotzeko teknikoki ez dago inolako zailtasunik, pistatik ibilbide laburra eta desnibel txikia dagoelako; mendebaldetik oso igoera erraza da eta ekialdetik aldapa apur bat gogorragoa da. Lur eremu pribatu batean dago eta tontorrean erpin geodesiko bat dago.\nKlima.\nMendi hauetan klima epel edo subtropikal hezea da: udak atsegin samarrak dira; neguak, aldiz, erlatiboki hotzak eta izotzaldiak ez dira arraroak. Haizeak gogor jotzen du eta euriteak urte osoan zehar banatzen dira. Elurra oso gutxitan egiten du."}
{"id": "142543", "revid": "11782", "url": "https://eu.wikipedia.org/wiki?curid=142543", "title": "Cerro Cordillera", "text": ""}
{"id": "142547", "revid": "448", "url": "https://eu.wikipedia.org/wiki?curid=142547", "title": "Arabako euskalkia", "text": ""}
{"id": "142548", "revid": "448", "url": "https://eu.wikipedia.org/wiki?curid=142548", "title": "Erromintxela", "text": ""}
{"id": "142550", "revid": "58701", "url": "https://eu.wikipedia.org/wiki?curid=142550", "title": "Tiziano", "text": "Tiziano Vecellio edo Tiziano Vecelli (Pieve di Cadore, Veneziako Errepublika, gaur egun Bellunoko probintzia, Italia, 1478/1490 - Venezia, Veneziako Errepublika, 1576ko abuztuaren 27a), oro har Tiziano izenaz ezaguna, Pizkundeko italiar margolaria izan zen, veneziar eskolako maisu nagusietako bat, handiena batzuen ustez. Esate baterako, Gian Paolo Lomazzo arte-teorialariak, 1590ean, \u00abizar arteko eguzkia\u00bb izan zela idatzi zuen.\nTizianok erretratuak, paisaiak, mitologia eszenak edota erlijio gaiak margotzeko gaitasuna izan zuen. Berrogei urterekin hil balitz ere, bere garaian eragin handiena izan zuen artistatzat joko zen. Ibilbide luze eta zabala izan zuen, eta bere margokerak oso aldi ezberdinak izan zituen. Dena dela, hark erabili zituen kolore bizi eta argiak, pintzelkada arinak eta modulazio kromatikoaren leuntasunak ez dute aurrekaririk Mendebaldeko artearen historian.\nBizitza eta obra:.\nTiziano Vecellio, Veneziako XVI. mendeko arte testuinguruko pintorerik garrantzitsuenetarikoa izan zen; familia aberats batean jaio zen, bere gurasoek goi mailako lanpostua zuten, baina bere arbasoetatik bat bera ere ez zen artista izan. Datu hau garrantzitsua da; izan ere, Errenazimentuko artista gehienak, bere arbaso artisten ondorengotzarekin jarraitzeko dedikatu ziren artera. Estilistikoki etapa ezberdinak izan zituen, eboluzio sakona pairatzen duelarik bere arteak. Oro har garaiko tradizioan oso oinarrituta sortzen zuen artista izan arren haren berrikuntza eta esperimentazioak ere bideratu zituen, batez ere pintura barrokoa aurreratuz. Tiziano 1576ko abuztuak 27an hil zen, XVI. mendean Venezia garaira arte emandako peste epidemia handienak jotzen zuelarik. Pizkundea edo Errenazimentua XV. eta XVI. mendeetan garatutako arte estiloa izan zen, Florentzian sortua, eta garai hartako merkataritza zein politika harremanei esker gerora Europan zehar zabaldua. Ikusten dugunez, garaiko giro intelektualistak ere eragingo du honetan eta batez ere artistaren funtzioaren oinarrian: Artista ez da artisau soila izango, lan intelektuala ere bada berea (\"disegnoa\" edo obraren kontzeptua marraztu eta pentsatzearena), honela garaiko intelektualen zirkuluetan sartuko da, akademiak sortuko dituzte, bertan ikasi eta estilo bat jarraitzeko eta gremioen sistematik aterako dira. Veneziar zonaldean ordea eskola berezi bat sortuko da, berezko ezaugarriekin zeinak Tizianoren obretan islatuta agertuko zaizkigun, garaiko gizarte eta arte munduaren ezaugarri orokorrak bezala.\nLehen urteak.\nTiziano Vecellio Pieve di Cadoren jaio zen, 1477 eta 1490 artean. Bederatzi urte zituela jarri zen Venezian bizitzen eta Gentile Belliniren lantokian ikasi zuen ondoren. Hala ere, Giovanni Bellini eta Giorgione izan zituen benetako maisuak.\nTizianoren alde artistikoari dagokionez, esan beharra dago Belliniren lantegian ikasia eta ibilia, bertan Giorgione margolariarekin ere harremanetan egon zela, haren eragin handia jasoaz; hainbeste non Tizianoren lehen lanak kontsideratzen direnak, askok Giorgionerenak direla dioten. 1511 inguruan Florentzia eta Erromako margogintzaren eraginak jaso zituela esan daiteke, batez ere Rafael eta Michelangelo artistenak. Aita Santuak Erromara joateko gonbidapena egin arren Venezian geratzeko erabakia hartu zuen 1513an, eta bertatik haren bizitza guztian gehiegi mugitu ez zela esan daiteke. Ospe handia lortu zuen garai haietan, Veneziako pintorerik garrantzitsuena bilakatzen zelarik, 1533an Karlos V.ak gorteko pintore izendatu zuen eta konde titulua eman ere. Ideia honen bueltan esan daiteke Tiziano izan zela internazionalki mendebaldeko Europan ezaguna izan zen Veneziar artisten artean lehena bizi zen artean, mezenas, bezero zein harreman nazioartekoak mantendu baitzituen haren eragina zabala delarik honela 1530eko hamarkadatik aurrera.\nBestalde, oraingoan Tiziano beraren testuinguru artistikoa azalduko dugu; izan ere, hasieran aipatu dugun bezala, luzez bizi izan zen, karrera artistiko luze bat izatea ahalbidetu izan zuena, hortaz, adituek, bere ibilbidea etapetan sailkatzen dute:\nHasierako faseetan, haren irakasle izan zirenekiko, jada esan bezala, (Giorgione eta Bellini batez ere) lotura handia erakusten du, hainbesteraino non haren koadro batzuen autoretza Giorgionerena ere izan daitekeela dioten aditu askok. Ondoren 1507 aldean, esan daiteke Tizianok jada haren estilo propioa garatuta zeukala.\u00a0Maisu honetatik jaso zituen forma klasikoen mekanizazioa eta disziplina klasikoaren ideala, eta Bellinirengandik era berean errealitate fisiko eta bisualaren deskripzio ahalmena. Gainera, kontraste giorgioneskoa deritzona aplikatuko du bere obretan; gorri eta berdearen arteko kontrasteak, alegia. Pizkundeko ezaugarri dela antzinate klasikoaren berreskurapen hori, kasu honetan, Tizianok modu anekdotikoan aplikatuko du, funtsezko elementua ez delarik; hala ere, eskulturaren bukaerak irudikatuko ditu gorputz biluzietan adibidez. Ondoren, pasio, askatasun eta autobaieztapen handiagoko fase bat datorkio Tizianori eta Ama Birjinaren Igokundea garai honetako izanda, argi adierazten ditu ideia hauek, ostera sakonduko dugun bezala. Garai honi, erretaula handian garaia ere deitu izan zaio, Tizianori erretaulak enkargatzen baitzizkioten.\nBigarren aldia:.\nTizianoren pinturaren hasierako estiloa haren bilakaeraren ondorioz eta egin zizkioten aginduen ondorioz aldatu zen. 1530etik 1540ra doan fasea lasaiago eta inpasibleago agertzen zaigu. Erretratu ugari margotzen ditu garai honetan eta koadro narratiboenek espresiora baino inpresiora jotzen dute gehiago, badirudi hasierako fasera bueltatzen dela berriro ere eraginei dagokienez. Adibide argia, \"Urbinoko Venusa\" litzatekeelarik (gorri-berdeen arteko kontrastea berriro ere).\n1545 eta 1546 bitartean, Erroman egon zen. Hango giroak bultzaturik, \"Paulo III.a eta ilobak\" (1546, Museo nazionale di Capodimonte, Napoli) egin zuen, manieristen erara, non kolore iradokitzaileak erabiliz ezin hobeki adierazi zuen pertsonaien izaera kontrajarria. Zorroztasun psikologikorako gaitasun bera azaldu zuen, baita ere, Karlos Habsburgokoarentzat egin zituen erretratuetan, batez ere Prado Museoan dagoen \"Karlos V.a M\u00fchlbergen\" olioan, heroi mitiko bat ematen baitu. Koadro hori pintatzeko Augsburgora joan zen, eta beste zenbait margolan egin zuen enperadorearen familiarentzat.\nAzken aldia.\n1551tik aurrera, 60 urte baino gehiago zituela, Venezian jarri zen bizitzen, Europako gorte nagusiek eskatutako lanak eginez. 1554-1562 bitartean, Filipe II.a Espainiako erregearentzat lan egin zuen: \"Danae urrezko euripean\" (1560-1565, Prado, Madril), \"Europaren bahiketa\" (1559-1562, Isabella Stewart Gardner museoa, Boston).\n1540. urtetik aurrera, bere artelanak konposizio kaotikoak izango dituzte, lanaren protagonismo osoa pertsonaien tentsioa eta dramatismoa izango delarik. Koloreak garrantzia galdu eta eskulturak zorrozki imitatuko ditu. Ezaugarri hauek kontuan harturik, ikerle askok haren krisia hasi zela esaten dute; \u00a0aurreneko lan distiratsuetatik bukaeran sentimendu erlijiosoak barnerakoiagoak adierazten ditu; hala ere, gai erlijiosoak bere azken urteetan landuko ditu, hasieran, gai mitologikoek izango baitute lehentasuna.\nAzken etaparekin margogintza barrokoa aurreratu zuela esaten da eta honen eragina handia izan zela Rubens pintoreak berak askotan kopiatu edo eredutzat hartu zituelarik haren lanak eta XIX. mendean oraindik ere nabaritu daiteke Tizianoren eragina .\nTeknika:.\nTizianoren teknika konplexua da era orokor batean definitzen eta historian zehar adituek askotan aztertu izan dute, batez ere Veneziar pintoreek pigmentuekin eta hauen argi efektuekin asko jolasten baitute: Lehenik eta behin, oihalak askotan elkartu egiten zituen pasta zuri eta dentsoaz, batez ere formatu handiko obretan egingo duena. Ondoren eskema sortzerako orduan oso era sotil eta arinean markatzen omen zituen neurriak edo lerroak ikatzezko ziri/arkatz batez, eta honen gainetik gehienetan olioz margotuta obra aurrera zihoan heinean gehitzen zizkioten edo aldatzen zituen nahi zituen aspektuak. Askotan oihalak errepresentatzerako orduan lehenengo kapan, behealdean geratzen denean, kontrako alderako pintzelkada bortitzak ematen ditu, testura sortzeko asmotan, gorputz biluzietan pintzelkada lodia eta oso difuminatua erabiltzen du gorputzen biguntasuna errepresentatu nahian (aingeruetan margo honetan), eta aurpegi eta bizarretan bai eta oihalen tolesturen izkinetan ere pintzel fin eta luze batekin ematen ditu tokeak, lerroaren ilusioa sortuz, definituagoa izanik. Hala ere hau ezin da objektibizatu, izan ere, esan dugun bezala haren obrak eboluzio sakon bat jasoko du haren bizitzan zehar, eta hortaz amaiera aldean pintzelkada bortitz, zabal eta lausoagoak emango dituelarik, aurreko etapako estilo neurrituagoarekin hautsiz."}
{"id": "142551", "revid": "114397", "url": "https://eu.wikipedia.org/wiki?curid=142551", "title": "Manfred von Richthofen", "text": "Manfred Albrecht Freiherr von Richthofen (Breslau, Alemaniar Inperioa, gaur egun Polonia, 1892ko maiatzaren 2a - Vaux-sur-Somme, Frantzia, 1918ko apirilaren 21a), askoz ere ezagunagoa Baroi Gorria ezizenaz, alemaniar militar eta hegazkin pilotua izan zen. Lehen Mundu Gerran etsaien laurogei hegazkin eraistea lortu zuen. 1918ko apirilaren 21ean, Frantziako iparraldean dagoen Somme ibaitik hurbil, lurrera eraitsi eta hil zuten.\nAlemaniarren heroi, arerioek ere errespetu handia izan zioten Lehen Mundu Gerran, zauritutako biktimei alde egiten uzten baitzien. 1917ko apirilean, haren unitateak 151 britainiar abioi eraiste lortu zuen; aldiz, beraiek 66 besterik ez zuten galdu. Horregatik jaso zuen Merituaren domina.\nErabili zituen \"Albatros D.II\" biplanoak eta \"Fokker Dr.I\" triplanoak maniobra eta piruetak egiteko gaitasun handia zuten, baina \"Albatros\" tipoak garaipen gehienak eman zizkion.\nWolfram von Richthofen haren lehengusua izan zen, nazi fanatikoa eta alemaniar armadaren mariskal gazteena. Espainiako Gerra Zibilaren garaian, Gernika bonbardatu zuen Kondor Legioaren buru izan zen.\nBiografia.\nManfred Albrecht Freiherr von Richthofen Breslaun jaio zen, Alemaniar Inperioan, gaur egun Polonian, 1892ko maiatzaren 2an. Aita Albrecht Freiherr von Richthofen (1859-1920) zaldun ofiziala izan zuen eta ama, berriz, Cunegunda (1868-1962) eta bikotearen lau seme-alabetatik zaharrena izan zen. Senideak bera bezala eraso-pilotoa zen Lothar (1894-1922), Bolko (1903-1971) eta Elizabeth (1890-1963) (Ilse) izan zituen.\nBederatzi urte besterik ez zituen, sendia Schweidnitzera (gaur Polonian) aldatu zenean bizitzera. Ehiza eta ekitazioa izan zituen zaletasun nagusi eta, 11 urterekin, ehizeko batida handietan parte hartzen hasia zen.\nAristokrata lurjabe familia bateko kide zen eta kargu handia izandakoa zen prusiar zalditeriko Ulan 12. erregimenduan. Manfred eta anaia Lothar aitaren bidean hasi ziren, armada inperialean izena emanda. Ehiza eta ekitazioan segitu zuen Manfredek eta, kadete heziketa bukatu zuenean, Ulan zalditerian izena eman zuen: hiru urte geroago, lehen erregimenduaren teniente egin zuten.\nLehen Mundu Gerra.\nLehen Mundu Gerra garaian, von Richthofen zalditeriatik (Burdinazko Gurutzearen kondekorazioa lortu zuen han) infanteriara aldatu zen eta, gero, hegazkingintzara. Ez zen beste munduko gauzan izan akademian, baina gaitasun handia erakutsi zuen borrokan eta, hasieran ekialdeko frontean behaketa eta argazkietara bakarrik dedikatu bazen ere, berak abentura zen nahi zuena.\nLuftstreitkr\u00e4ften, beste hegazkinlari handi bat ezagutzeko aukera izan zuen, Oswald Boelcke. Honek aukeratu zuen Jagdsstaffel ehiza-eskuadroirako eta, bere lehen borrokan, garaipena lortu zuen, jada. 1916ko irailaren 17an izan zen, Cambrain, Frantzian. Hasiera-hasieratik nabarmendu ziren bere ikusmen zorrotza eta arriskuari aurre egiteko berezko gaitasuna eta kideek, abioi baten mandoak eskuan hartzen zituenean, haren nortasun sendoa goraipatzen zuten. Hurrengo hogei hilabeteetan, Lehen Mundu Gerran alemaniar abiazioan izan zen piloturik ospetsuena izan zen von Richthofen eta Boelckek berak baino garaipen gehiago lortu zuen, 40. Sona handia hartu zuen bere Fokker Dr.I gorrian eginiko balentriengatik. 80 hegazkin britaniar eraistea lortu zuen. Hamaikagarren garaipenean, Lanoe Hawker britainiarraren biplanoa eraitsi zuen eta, 1917ko urtarrilean, \"Pour le M\u00e9rite\" Gurutzea jaso zuen.\nJasta 11.a Zirko Hegalaria.\n1917an, \"Zirko Hegalaria\" deituriko Jasta 11.aren agintea eman zioten; izen hori eman zien osatzen zuten 14 hegazkinen kolore biziei erreparatuz, behar zen lekuraino, zirkoa bailitz, trenez garraiatzen zituztenak. \"Baroi Gorria\" deitu zioten, haren hegazkinak kolore hori zuelako. Arerioak urrutitik ezagutzen zuten eta beldurra zioten, miresmenaren pareko. 58 bat misio gidatu zituen, denak arrakastaz, eta 80 bat abioi eraitsi, sekula inork lortu gabeko markak. Apirilean, berak bakarrik, 20 bat bota zituen lurrera eta, bere pean zeudenek liderrak portaera suizida zuela zioten.\nHandik gutxira, Jasta 4, 6, 10 eta 11.az osatuta zegoen JG 1 lideratzeko enkargua eman zioten. Unitate horrek etsaien 644 bat abioi eraitsi zituela pentsatzen da, eta beraietako 56 soilik galdu. Anaia Lothar ere ez zen makal ibili, 40 garaipen izan zituen-eta, Kurt Wolffek 33 eta Karl Allmenroderrek 30. Denei eman zieten \"Pour le M\u00e9rite\" Gurutzea.\nLarri zauritua.\n1917ko uztailaren 6an, bala batek eman zion garezurrean eta garunean zauri larria eragin zion.\nSusperraldiko egunetan, idazteari eman zion eta \"Abioi Gorria\" idatzi zuen.\nBuruan benda luzez eraman bazuen ere, lortu zuen hegan segitzea, baina ez zuen lehengo trebezia. Heriotzaren arriskuak ez zuen atzararazten eta, bere manualean idatzita utzi zituenaren arabera, kontu handiz jarraitu beharreko arauak hausten zituen behin eta berriro. Buruko min handiak izan zituen betirako.\nPozik hartu zuen Fokker Dr.I triplanoa eta gorriz margotu zuen hura ere.\nHeriotza.\nIturri batzuen arabera, Roy Brown kanadiarrak hil zuen alemaniar pilotua baina, beste batzuen arabera, William John \"Snowy\" Evans australiar infanteria soldaduak egin zion tiro lurretik eta horrela hil zen \"Baroi Gorria\". Bala bularraren eskuinaldetik sartu zitzaion eta biriketan, gibelean, bihotzean, aortan eta abar egin zizkion kalteak bere bidean. Berehala hil zen.\nArerioen artean ere, ofizial gehienek zioten errespetu handia von Richthofeni eta, hiletetan, ohore militar handiak egin zizkioten. 1918ko apirilaren 22an, Amienstik gertu zegoen Bertanglesko hilerrian eman zioten lur. 209. eskuadroiko \"Baroi Gorria\"ren gradu bereko sei kideren artean eraman zuten hilkutxa eta australiar soldaduek armak aurkeztu zizkioten.\n20ko hamarkadan, Frantzian hilerri militarra eraiki zuten Fricourten eta alemaniar militar asko eraman zituzten hara, Richthofen tartean. 1925ean, ordea, Bolko anaia gazteak Alemaniara eraman zuen, Schweidnitzeko hilerrira, aita eta anaia Lothar zeuden tokira, baina alemaniar gobernuak Berlingo Invalidenfriedhof hilerrian uzteko eskatu zioten, han baitzeuden militar heroi asko, eta familiak ez zuen ezezkorik esan.\nGeroago, naziek hilobiaren inguruko zeremonia handi bat antolatu zuen eta hilarri berria jarri zioten: \"Richthofen\" jartzen zuena.\nGerra Hotzaren garaian, Invalidenfriedhof Berlinen sobietar aldearen mugan zegoen eta iheslariei zuzenduriko tiro ugari jaso zituen Baroiaren hilarriak.\nAzkenean, 1975ean, Manfred von Richthofenen hondakinak Wiesbadeneko S\u00fcdfriedhofera eraman zituzten, haren familiaren ondora. Epitafioan zera dio:\nBaroiaren heriotzaren ondoren, Wilhelm Reinhardtek hartu zuen Jasta 11.aren agintea, 1918ko uztailean hil zen arte. Hurrengo agintaria, berriz, Hermann G\u00f6ring izan zen, garaiko hegazkinlari nabarmenetakoa, 22 garaipen lortuta zituena."}
{"id": "142552", "revid": "7162", "url": "https://eu.wikipedia.org/wiki?curid=142552", "title": "Baroi Gorria", "text": ""}
{"id": "142561", "revid": "105290", "url": "https://eu.wikipedia.org/wiki?curid=142561", "title": "Suomitar Euskalherria-Finlandia Kultur Elkartea", "text": "Suomitar Euskalherria-Finlandia Kultur Elkartea \u2014labur, Suomitar Elkartea izenaz ere ezaguna\u2014 Euskal Herriko eta Finlandiako kultura eta jendea batzen dituen elkartearen izena da. Gaur egun, 30 bat kide ditu, gehienbat Gipuzkoan, Bizkaian, Iparraldean eta Finlandian.\nElkartearen helburuetako bat lehenengo euskara-finlandiera hiztegia sortzea izan zen, eta 2014ko Durangoko Azokan aurkeztu zen."}
{"id": "142562", "revid": "119347", "url": "https://eu.wikipedia.org/wiki?curid=142562", "title": "Caritas Internationalis", "text": "Caritas Internationalis Erromatar Eliza Katolikoaren erakunde humanitarioa da, 165 herrialdetako Caritasek osatzen dutena. Bazterketa egoeran daudenen aldeko lana egiten du. Hori lortzeko bi ardatz jorratzen ditu: batetik baztertuekin lan zuzena eta bestetik gizartea eraldatzeko eta sentsibilizatzeko ekintzak, justizia sustatu nahian. Lehenbiziko Caritas 1897an sortu zen, Kolonian.\nCaritas Internationalisen lana arlo hauetan antolatzen da: bakea &amp; adiskidetzea, larrialdiak, justizia ekonomikoa, klima aldaketa, GIB/IHESa eta emakumeak eta migrazioak. Horrez gainera parrokia eta elizbarruti bakoitzeko Caritasek tokian tokiko arazoei aurre egiten die.\nCaritas boluntarioez osatutako erakundea da eta haien doakotasun eta konpromiso eskuzabalean oinarritzen da. Gizarte konpromisorako aukerak emateaz gain, konpromisoa bultzatzen du boluntarioen artean.\nHistoria.\nKaritatea, Elizaren oinarrizko eginkizunetariko bat da, ospakizuna eta ebanjelizazioarekin batera.\nJadanik, lehenbiziko kristau elkarteetan, fedearen ospakizuna eta solidaritatea eskutik zihoazen. Gauza biak banatu ezinezkoak ziren. Tradizio hau hartu eta garatzeko Eliza Katolikoak Caritas erakundea sortu zuen.\nLehenbiziko Caritas Friburgon (Alemania) jaio zen, 1885ean. Bere sortzailea Lorenz Werthmann (1858\u20131921) apaiza izan zen. Hamabi urte geroago, Kolonian, \"Charitasverband f\u00fcr das katholische Deutschland\" (euskaraz: \u201cAlemania katolikorako karitate elkartea\u201d) erakundea eratu zen. 1916. urtean \"Alemaniako Gotzain Elkarteak\" ofizialtasuna eman zion eliza katolikoaren gizarte laguntzarako erakunde gisa.\nHortik aurrera, Caritas nazionalak sortu ziren beste herrialde batzuetan, hala nola Suitzan (1901ean) eta AEBn (\"Catholic Charities USA\", 1910ean)\n1924an Caritasen egoitza orokorra Suitzako Luzerna hirian jartzea erabaki zen eta 1951n Caritas Internationalis jaio zen.\nEuskal Herrian.\nEuskal Herrian elkarteari izen hauek ematen zaizkio: Caritas edo \"C\u00e1ritas Diocesana\" Hego Euskal Herrian, espainiar estatuan duen izena delako; eta Sokorri Katolikoa Ipar Euskal Herrian, frantses estatuko adarra den \"Secours catholique\" izendatzeko euskarazko era.\nHegoaldean elkartea elizbarrutien arabera antolatuta dago, beraz gaur egun ia erabat herrialdeekin bat egiten du. Iru\u00f1eko elizbarrutiko karitate idazkaritza 1943an jaio zen eta 1954an Caritas izena hartu zuen. Bilboko elizbarrutiko Caritas 1956an eratu zen. Donostiako eta Gasteizko elizbarrutiek ere bere adarra dute.\nIparraldean aipatzekoa da erakundeak (estatu osoan \"Secours catholique\" deitzen denak) ez duela egitura batua Pirinio Atlantikoak departamenduan; kasu bakarra da eta, beraz, Euskal Herriko zein Bearnoko adarrak daude. Hala ere, arrazoi teknikoak argudiatuz 2012ko urtarrilaren 1etik aurrera bi adar hauek Landetakoarekin bat egingo dute \"Aturriko Herriak\" izena hartuko duen beste egitura handiago batean; egoitza Angelun egongo da.\nHauexek dira Sokorri Katolikoaren Baionako delegazioak taldea duen herriak: Baiona, Biarritz, Donapaleu, Donibane Garazi, Donibane Lohizune, Ezpeleta, Hazparne, Hendaia eta Maule; delegazio honek Landetako Senhans eskualdea ere hartzen du bere baitan, lantaldea Tarnosen kokatuta dagoelarik.\nFilosofia.\nBilboko Elizbarrutiko Caritasen egitasmo estrategikoaren arabera Caritasen ekintzak balio ebanjelikoetan sustraitzen dira, ezaugarri hauekin:"}
{"id": "142563", "revid": "1545", "url": "https://eu.wikipedia.org/wiki?curid=142563", "title": "Castelldefelseko tren istripua", "text": "Castelldefelseko tren istripua 2010eko ekainaren 23an Bartzelonako probintziako Castelldefels hiriko Castelldefels Platja geltokian gertatutako tren istripua izan zen.\nSan Joan bezperako gauean gazteak Castelldefelseko hondartzara zihozten San Joan suko festa ospatzera. Aldiriko zerbitzuko tren batetik jendea jaitsi zen hondartzara joateko eta 30-40 pertsonako talde bat igarobidetik joan ordez, trenbideetatik pasatu ziren eta beste norantzan zetorren Euromed Alaris tren batek taldea harrapatu zuen. Trenak Alacant-Bartzelona ibilbidea egiten zuen.\n12 pertsona hil ziren eta beste 14 zauritu egon ziren. Istripua azken 30 urteetan Espainian izandako bigarren tren istripurik larriena da. Europan gertaturiko istripurik larriena 2000ko azaroan gertatu zen Austrian. Tunel batean sutea jazo, eta ondorioz funikular bat harrapatuta geratu zen. 155 pertsona hil ziren.\nHeriotzak.\nKataluniako Generalitateko Jos\u00e9 Montilla presidentearen arabera hildako guztiak gazteak ziren eta hegoamerikarrak gehienbat. 14 zaurituak honako ospitaletara eraman zituzten:\nHildako gorputzak Bartzelonako Lege Medikuntzako Institutura eraman zituzten autopsiak egin ahal izateko. Kataluniako Justizia sailburuaren arabera identifikazioak hainbat egunez luzatuko ziren.\nOndorioak.\nMossos d'Esquadrak Castelldefels Platja geltokia itxi zuten eta ondorioz, Sitges-Castelldefels trenbidea ere itxi zuten, ibilbidea autobus bidez ordezkatu zelarik.\nBestalde hildako eta zauritutakoen familiak Castelldefelseko Joan XIII plazako \"Frederic Mompou\" zentru zibikoak jaso zituzten eta atentzio psikologikoa jaso zuten.\nEspainiako Joan Karlos I.a erregeak bertan behera utzi zituen bere santuaren omeneko harrerak San Joan egunean. Kataluniako Generalitateko Jos\u00e9 Montilla presidenteak dolu egun ofiziala ezarri zuen istripua gertatutako lekua bisitatu ondoren.\nIkerketa.\nHiru ikerketa jarri ziren martxan: bat Adifek, beste bat Renfe Operadorak eta azkena gertatutakoa zegokion epaitegiak (Gav\u00e0ko epaitegia). Lehen ikerketen arabera trena 139\u00a0km/h abiaduran zihoan 150 km/h abiadura maximoko zonalde batean eta trenak klaxona jo zuela hainbat aldiz trenbideak zeharkatzen ari zen jendea ohartaraziz. Jos\u00e9 Montilla Kataluniako presidenteak, Sustapen ministroak, Castelldefelseko alkateak, Joan Saurak besteak beste hildako eta zauritutakoei zuhurtziarik gabe jarreraz jokatu zutela egotzi zien trenbideak zeharkatzeagatik eta igarobidetik ez joateagatik. Gainera, Jos\u00e9 Blanco Sustapen ministroak adierazi zuen Renfe Operadoraren sare osoan debekatuta dagoela trenbideak zeharkatzea."}
{"id": "142566", "revid": "201", "url": "https://eu.wikipedia.org/wiki?curid=142566", "title": "Xanpain", "text": ""}
{"id": "142569", "revid": "6327", "url": "https://eu.wikipedia.org/wiki?curid=142569", "title": "San Joan su", "text": ""}
{"id": "142571", "revid": "448", "url": "https://eu.wikipedia.org/wiki?curid=142571", "title": "Donibane eguna", "text": ""}
{"id": "142572", "revid": "448", "url": "https://eu.wikipedia.org/wiki?curid=142572", "title": "San Joan festa", "text": ""}
{"id": "142573", "revid": "448", "url": "https://eu.wikipedia.org/wiki?curid=142573", "title": "San Juanak", "text": ""}
{"id": "142574", "revid": "448", "url": "https://eu.wikipedia.org/wiki?curid=142574", "title": "San Joanak", "text": ""}
{"id": "142575", "revid": "105290", "url": "https://eu.wikipedia.org/wiki?curid=142575", "title": "Platja de Castelldefels geltokia", "text": "Platja de Castelldefels geltokia Bartzelonako Renfe Aldirien sareko 2. lineako tren geltokia da. Castelldefelseko Konstituzioaren Etorbidean dago."}
{"id": "142576", "revid": "6327", "url": "https://eu.wikipedia.org/wiki?curid=142576", "title": "Castelldefels Patja geltokia", "text": ""}
{"id": "142577", "revid": "3308", "url": "https://eu.wikipedia.org/wiki?curid=142577", "title": "Castelldefels Platja geltokia", "text": ""}
{"id": "142578", "revid": "56334", "url": "https://eu.wikipedia.org/wiki?curid=142578", "title": "Hammurabi", "text": "Hammurabi (akkadieraz: \ud808\udd29\ud808\udd20\ud808\ude2c\ud808\ude8f\ud808\udc49, \"\u1e2aa-am-mu-ra-bi\"; Babilonia, K.a. 1810 aldean - Babilonia, K.a. 1750 aldean) Babiloniar Inperioko seigarren erregea izan zen K.a. 1792-K.a. 1750 bitartean.\nBizitza.\nSin-Muballit Babiloniako bosgarren erregearen semea zen, eta haren erresuma oinordetu zuen K.a. 1792an. Babiloniako lehenbiziko egiazko inperioa sortu zuen: Akkad eta Sumeria konkistatu zituen, eta Larsa, Mari eta Asiria auzo-herrialdei nagusitu zitzaien. Hamurabiren inperioak Persiar golkotik Diyarbakirrera eta Zagrosetik ekialdeko basamortuetara bitarteko lurrak hartu zituen. Inperioa osatzerakoan, gerraz bainoago, diplomaziaz baliatu zen. Administrazioa Babiloniara bildu zuen eta legeak legedietan bildu zituen. Marduk, Babiloniako jainkoa, ezarri zuen mesopotamiarren jainko nagusi. Herentzia bidezko monarkia ezarri zuen. Hura hilik, Samsu-Iluna haren semeak hartu zuen erregetza.\nHammurabiren Kodea.\nHammurabi ezaguna da historiako lege bilduma lehenbizikoetako bat promulgatu zuelako: Hammurabiren Kodea. Epai bilduma bat da, eta epaileentzako orientabidea izan nahi du, tokian tokiko ohiturak baztertu gabe, hala ere. Hiru gizaki maila bereizten dira bertan: libreak, mendekoak eta esklaboak. \"Talioiaren legea\" da oinarri. Familia eskubideari dagokionez (emaztearen legezko nortasuna, ezkontza haustea, herentzia, etab.), halako oreka bat gertatzen da gizonezkoen eta emakumezkoen artean. Merkatarien aginpidea sendo bermaturik dago. Kodearen berritasuna legezko printzipioak argi adierazi izanean datza, eta berdintasuna du helburu nagusia. Erabateko eragina izan zuen antzinateko Ekialde Hurbileko legedietan. Bestalde, bertan erabilitako idazkera literatura eredu klasiko bilakatu zen urte luzetan."}
{"id": "142580", "revid": "11782", "url": "https://eu.wikipedia.org/wiki?curid=142580", "title": "Erreitia", "text": ""}
{"id": "142581", "revid": "119347", "url": "https://eu.wikipedia.org/wiki?curid=142581", "title": "Biharko Lurraren Elkartea", "text": "Biharko Lurraren Elkartea (BLE) laborantza biologikoa bultzatu nahi duten ekoizleak biltzen dituen Ipar Euskal Herriko elkartea da.\nHistoria.\nDonapaleun (Nafarroa Beherea) sortu zen 1993an. Garai honetan Ipar Euskal Herri osoan bi laborari biologiko besterik ez zegoen. Haientzako aholkularitza, gainera, mota honetako ekoizpenen aldeko apustua egiten ez duen departamenduko \"Chambre d'Agriculture\" delakoaren esku zegoen. Horren aurrean, 20 bat laborari bildu ziren; hausnarketa egin ondoren, heziketa landu eta ikerketak egiteari ekin zioten.\nKide kopurua handituz joan zen eta 1996an elkartearen lanak aurrera ateratzeko lehen lanpostu erdia sortu zen. Frantses estatuan 1998tik 2003ra mota honetako laborantza bultzatzeko neurriek erraztuta beste laborari batzuk ekoizpen mota konbentzionaletik biologikora pasatu ziren. Hazkunde prozesuak segitu egin zuen eta 2010ean lau langile liberatu eta teknika biologikoak erabiltzen dituzten 150 kide ditu; egun 70 bat laborari biologiko daude Ipar Euskal Herrian.\nEzaugarriak.\nLaborantza ekologikoa lantzea, etxalde bakoitzaren autonomia formazioarekin konbinatzea, talde lana eta esperientzien trukaketa bultzatzea eta ekoizpen prozesua osotasunean (lurretik kontsumitzailearengana) kontuan hartzea dira elkartearen helburu nagusiak.\nBide horretan abiatzen diren laborariei laguntza ekonomikoak, formazio ikastaroak eta dokumentazioa prestatzeko zerbitzuak eskaintzen dizkie. Ekoizpen hauetarako merkatu berriak bilatzea ere du xede.\nEgoitza Donapaleuko Lapitz Hotza (frantsesez \"rue de la Bidouze\") karrikako 32 zenbakian dago; \"BLE Berri\" izeneko aldizkaria ateratzen du. Arrapitz federazioko kidea da eta 2010ean presidentea Jon Harluxet duzunariztarra da.\nEuskal Herriko beste elkarte batzuekin (Ekonekazaritza, Biolur) harremanak ditu eta Akitaniako \"Bio-Aquitaine\" federazioko kidea da."}
{"id": "142583", "revid": "11782", "url": "https://eu.wikipedia.org/wiki?curid=142583", "title": "BLE", "text": ""}
{"id": "142584", "revid": "119347", "url": "https://eu.wikipedia.org/wiki?curid=142584", "title": "Manute Bol", "text": "Manute Bol (Gogrial, Sudan, 1962ko urriaren 16a - Charlottesville, Virginia, Estatu Batuak, 2010eko ekainaren 19a) NBA saskibaloi ligako sudandar jokalaria izan zen, Gheorghe Muresan jokalariarekin batera liga horretako historiako jokalaririk garaiena izan delarik. Sudango Dinka tribukoa zen, herrialde hartako triburik garaiena (adibidez, bere aitona Malouk Bolek 2,38 metroko garaiera zuen). Manute Bolek 2,31 metrotako garaiera zuen eta bere garaierarako oso argala zen. Washington Bullets, Golden State Warriors, Philadelphia 76ers eta Miami Heat taldeetan jokatu zuen."}
{"id": "142586", "revid": "688", "url": "https://eu.wikipedia.org/wiki?curid=142586", "title": "Alemaniar Inperioa", "text": "Alemaniar Inperioa edo Bigarren Reicha (alemanez \"Deutsches Kaiserreich\") bere batasun eta indartze garaian Alemania izendatzeko erabili izan zen izendapena da, garai hau 1871ko urtarrilaren 18ko Alemaniaren batasunetik 1918ko azaroaren 9ko Wilhem II.a kaiserraren abdikazio bataraino doa. Alemaniarrek Kaiserraren agindupeko Inperioaren garai honi \"Kaiserreich\" izendapenaz deitzen diote; azken hau alemaniarrak ez diren historialariek ere erabiltzen dute."}
{"id": "142587", "revid": "7162", "url": "https://eu.wikipedia.org/wiki?curid=142587", "title": "Bigarren Reicha", "text": ""}
{"id": "142588", "revid": "7162", "url": "https://eu.wikipedia.org/wiki?curid=142588", "title": "Deutsches Reich", "text": ""}
{"id": "142590", "revid": "105290", "url": "https://eu.wikipedia.org/wiki?curid=142590", "title": "Gizabete", "text": "Gizabetea luzera neurri antropometriko bat da, gizaki bat bezain luze. Altuera edo sakonera neurtzeko erabiltzen da, Orotariko Euskal Hiztegian ikus daitekeenez. Badu gutxiago erabiltzen den aldaera bat, gizonbete. Hala ere, Euskaltzaindiaren Hiztegi Batuan \"gizabete\" besterik ez dator, adibide honekin batera: \u00abgizabeteko otea badago\u00bb (hau da, toki horretan, gizakia bezain luzea da ote landarea).\nGaur egun, oso neurri subjektiboa da, baina antzina neurri finko bat zen: zazpi oin zen gizabete bat. Beraz, sistema metrikora ekarrita, 1,96 metro da antzinako gizabetearen neurria."}
{"id": "142591", "revid": "448", "url": "https://eu.wikipedia.org/wiki?curid=142591", "title": "Gizonbete", "text": ""}
{"id": "142592", "revid": "448", "url": "https://eu.wikipedia.org/wiki?curid=142592", "title": "Gladysenea", "text": ""}
{"id": "142593", "revid": "448", "url": "https://eu.wikipedia.org/wiki?curid=142593", "title": "Gladysene", "text": ""}
{"id": "142602", "revid": "512", "url": "https://eu.wikipedia.org/wiki?curid=142602", "title": "Bosnia-Herzegovinaren banaketa administratiboa", "text": "Bosnia-Herzegovinaren banaketa administratiboa Daytongo Akordioan zehaztu zen. Herrialdea bi entitate konfederatutan dago banaturik: Bosnia-Herzegovinako Federazioa \u2014Federazio Kroaziar-Musulmana ere deitzen diote, eta lurraldearen %51 inguru hartzen du\u2014 eta Bosniako Serbiar Errepublika \u2014lurraldearen %49 inguru hartzen du, eta herrialdeko biztanleen %40 inguru\u2014. Bien artean dago Br\u010dkoko Barruti Autonomoa, estrategikoki oso garrantzitsua, Bosniako Serbiar Errepublika bitan zatitzen baitu. Entitate bakoitzak azpibanaketak ditu: Bosnia-Herzegovinako Federazioak \"kantoiak\" eta Bosniako Serbiar Errepublikak \"eskualdeak\"."}
{"id": "142605", "revid": "90523", "url": "https://eu.wikipedia.org/wiki?curid=142605", "title": "Egokitasun-analisi", "text": "Estatistikan, egokitasun-analisia kontingentzia taula bateko bi aldagai kualitatiboetako kategorien artean dagoen harremana (erakarri/aldendu) hauteman eta irudikatzeko teknika bat da, bere bertsiorik sinpleenean. Aldi berean aldagai bateko kategorien arteko gertutasuna edo antzekotasuna hautemateko ere erabiltzen da. Adibidez, lurralde bateko biztanleen herria eta opor-tokia jasotzen badira taula batean, egokitasun-analisiak herri bakoitzeko biztanleek leku jakin batera joan edo ez joateko joera duten erakutsiko du, opor-tokiari buruz antzekoak diren herriak ere azalduz (eta baita turisten jatorri antzekoa duten opor-tokiak ere). Ezarpen zabalak izan ditu jakintza-arlo guztietan, marketinetik (kontsumitzaileen profilak taxutuz) arkeologiara (arrasto arkeologikoen tipologiak osatuz). Bestalde, zenbait aldaera eta garapen izan dituen teknika da, besteak beste egokitasunen analisi kanonikoa sortuz. Egokitasunen analisiaren garapena Jean-Paul Benz\u00e9cri frantziar estatistikariari zor zaio."}
{"id": "142609", "revid": "512", "url": "https://eu.wikipedia.org/wiki?curid=142609", "title": "Galiziako Autonomia Polizia", "text": "Galiziako Autonomia Polizia, Galiziako Autonomia Erkidegoari esleitutako Polizia Nazionalaren unitatea edo Galiziako Autonomia Polizia Unitatea (ofizialki \"Unidade Aut\u00f3noma de Polic\u00eda de Galicia\") Galiziako Xuntaren agindupean dagoen lurralde polizia da. Nahiz eta Xuntaren menpe egon, organikoki Espainiako Polizia Nazionalaren zati da eta ez da polizia autonomiko osoa Ertzaintza, Mossos d'Esquadra edo Foruzaingoa diren bezala. 1991 sortu zen eta 2007 urtean 500 agente zituen.\nKomisaldegiak ditu Santiago Compostelakoan, A Coru\u00f1an, Vigon, Ourensen, Pontevedra eta Lugon."}
{"id": "142610", "revid": "96586", "url": "https://eu.wikipedia.org/wiki?curid=142610", "title": "Estitxu", "text": " \nEstitxu izenez ezaguna den Estibaliz Robles-Arangiz Bernaola (Beskoitze, Lapurdi, 1944ko ekainaren 4a - Bilbo, Bizkaia, 1993ko otsailaren 24a) euskal abeslaria izan zen, Beskoitzeko urretxindorra ezizenez ere ezaguna. Euskal muskagintzaren sinboloetako bat da.\nBiografia.\nLehen urteak eta Robles-Arangiz Bernaolatarrak.\nLeku-eder baserrian jaio zen, Beskoitzen (Lapurdi). Espainiako Gerra Zibilean faxistak etxean sartu ondoren, Bilbotik erbestera jo behar izan zuen Estitxuren familiak, Bordelera (Okzitania, frantziar estatuan) lehenengo eta Kanbora (Lapurdi) ondoren. Estitxuren aita, Manuel Robles-Arangiz, ELA sindikatuaren sortzaileetako bat izan zen, eta Argentinara erbesteratu zen Primo de Riveraren diktaduran. 1936an diputatu izan zen. Estitxuren familia 1949an hasi zen Bilbora itzultzen, baina Estitxu ez zen 1952 arte bueltatu.\nMusika eta, oro har, arte zaletasun handiko familia zen Robles-Arangiz Bernaolatarrena. Ama kantaria zen eta Estitxu bera hamaika anai-arreben artean gazteena. Neska koskorra zela, haren hamar neba-arrebak kantuan, txistuan, dantzan eta antzerkian aritzen ziren Bilbon eta Ipar Euskal Herrian antolatzen ziren jaialdietan. Estitxuren lau ahizpek (Edurnek, Garbi\u00f1ek, Gizanek eta Maitanek) Ainarak taldea osatu zuten, eta Alatz, Irkus, Ugutz eta Iker nebek Soroak laukoa. Mutilek disko txiki bat grabatu zuen Ximun Haranekin Baionako Euskal Museoan, eta Joxemari Iriondo kazetariaren ustez, hori izan zen \u00abEuskal Kantagintza Berriaren lehenengo urratsa\u00bb.\nEuskal kantagintzan hastea.\nEtxeko artista giroak arrasto sakona utzi zuen Estitxurengan; Aurora Abasolorekin ikasi zuen solfeoa eta Jos\u00e9 Herrerorekin gitarra jotzen. Gitarraren laguntzaz, plazaz plaza aritzea erabaki zuen. 1967an hasi zen kantari, 23 urte zituela. Bilboko Santiago Apostoluaren aretoan eman zuen lehen kontzertua, 1967ko Gabon egunean. Jaialdi berean aritu ziren Argoitia anai-arrebak, Daikiris orkestra, Sara Soto eta Natxo de Felipe, besteak beste. Estitxuren saioa nabarmendu zuen Xabier Gere\u00f1ok \"Zeruko Argia\" aldizkarian idatzitako kronikan: \u00abNor da Estitxu au? Entzun ete dau i\u00f1ork abestuten? Bere etxetik kanpora, i\u00f1ork bez. Eta orain beste galdera bat: entzun dozue i\u00f1ork Santiago Apostol teatroan Estitxuri egin yakozan txaloen antzekorik i\u00f1oiz? Estitxuren izena, laster, Euskal Erri guztian ezaguna izango da\u00bb. Gere\u00f1ok berak zuzentzen zuen Cinsa diskoetxeak argitaratu zituen Estitxuren lehen singleak, 1968an.\nHasieratik harrera ona izan zuen Bilbon eskaini zituen emanaldietan: Coliseo Albia antzokian, Seis Estrellas dantzalekuan, Deustuko Casa Vascan... 1968an hiru lehiaketa irabazi zituen: Seis Estrellas dantzalekuan egindako M\u00fasica Joven lehiaketa, Eibarko San Joan jaietan Radio Juventudek antolatutako \"Primer Premio de Int\u00e9rpretes de la Canci\u00f3n en Euskara-Gran Premio de Eibar\" \u2014Maite Idirin sailkatu zen bigarren; taldeen sailean, Oskarbi eta Ameslariak izan ziren lehen eta bigarren, hurrenez hurren\u2014 eta Maulen hirugarrena. Segidan hasi zitzaizkion deika Gipuzkoako, Bizkaiko eta Iparraldeko jaialdi askoren antolatzaileak. Lehen urte haietan AEBetako folk kantuak euskaraz ematen zituen Estitxuk, eta horietako batek, lehen singlean grabatutako \"Euskaldun makila\"k, ospea eman zion.\nEuskal abeslari famatua: \"Beskoitzeko urretxindorra\".\n\"Beskoitzeko urretxindorra\" goitizena jarri zioten komunikabideek, haren ahotsaren edertasuna zela eta. Estitxuren garai berean kantari hasitako Maite Idirinen arabera, \u00abizugarria zen, ahots ederra, naturala eta lasaia zuen\u00bb. \u00abBihotz handiko neska zen, sinpatiaz betea, komunikatzaile ona, eztarri ederraren jabe, eta kantatzeko modu berezi eta harrigarria, irribarre zabala eta lagunarterako aparta\u00bb, dio Estitxu gertutik ezagutu zuen Joxemari Iriondok. 1969aren hasieran Mexiko eta Venezuelara joan zen kantatzera, euskal etxeek gonbidatuta. Hainbat emanaldi eskaini zituen hilabete baino gehiago iraun zuen egonaldian, eta hango komunikabideek oihartzun handia egin zioten. \"Zeru garbia\" kantuak arrakastaren gozoa ekarri zion, eta hurrengo urtean Caracasko Promus diskoetxeak \"Una voz incre\u00edble\" diskoa argitaratu zion. Estitxuk moldaturiko hamar kantu eta harentzat beren-beregi sortutako \"Tonadillera campesina\" bildu zituen diskoak. Haatik, kantu hori ezabatu egin zuten Espainiako Movieplay diskoetxearen argitalpenean (\"Bakarrik\"), zentsuraren beldurrez, antza. Euskaraz abesten zuten beste hainbat kantarik bezala, frankismoaren zentsurarekin hainbat aldiz topo egin zuen Estitxuk. Esaterako, Bilbon gor-mutuen elkarte baten aldeko kontzertuan parte hartzea debekatu zioten 1970ean, eta Espainiako TVE telebista publikorako grabatutako saioa ez zen inoiz emititu. Euskal Herrian ere bazterketa jasan zuen behin baino gehiagotan.\nParisen ere abesten ibili zen ezaguna zuen paristar batek gonbidatua. Antza, ez zuen sobera gustukoa izan Parisko bizia eta laster itzuli zen Euskal Herrira. \n1970eko hamarkadan hainbat lan argitaratu zituen, besteak beste \"Estitxu\" (Columbia, 1972) eta \"Estitxu\" (Columbia, 1976) disko luzeak, eta haur kantuen singleak. Halaber, \"Zirikan\" ikuskizunerako musika sortu zuen, eta izen bereko diskoan jaso 1978an. Lan horietan guztietan abesti propioak, herri kantuak eta atzerriko egileen moldaketak tartekatu zituen Estitxuk. Haatik, 1980ko hamarkadako diskoetan kanpoko abestiak baztertu zituen eta euskal kantutegiari erreparatu zion zabalago. Horrela osatu zituen \"Guraso'eri\" (Agorila, 1982), Errobi taldeko musikariekin grabatua, eta bere azken diskoa, \"Zortzikoak\" (Xoxoa, 1986), hari moldaketaz jantzitako lan joria. Garai hartan Gerard Luc akordeoi jotzailea izaten zuen lagun maiz zuzeneko emanaldietan, baina \"Zortzikoak\" grabatu eta berehala, gaixotasun larri batek agertokietatik eta edozein agerraldi publikotatik kanpo utzi zuen hainbat urtez.\nIbilbidearen bukaera.\n1993ko otsailaren 5ean agertokira itzuli zen Irunen (Gipuzkoa), Amaia antzokian, eta emeki kantaldiak berriz hartzeko asmoa azaldu zuen. \u00abLaster artio, Euskal Herria!\u00bb esanez agurtu zituen entzuleak. Beste disko bat egitea zuen buruan. Haatik, handik hiru astera hil zen, otsailaren 24an, minbiziak jota, Basurtuko Ospitalean.\nHurrengo urtean Estitxuren omenezko diskoa kaleratu zen, \"Estitxu\" (Agorila, 1994), Jean Garin, Mario Gachis eta Mixel Ducau musikariek haren kantuen gainean egindako moldaketekin. Hura aurkezteko kantaldi bat egin zen Miarritzeko Koliseoan, 1994ko azaroaren 6an. Han parte hartu zuten Arrantzaleak taldeak, Gerard Lucek, Mario Gachisek, Aritzak taldeak eta Beskoitzeko Oinak Arin dantza taldeak.\n2017ko martxoaren 8an Baionan bere izena daraman kalea izendatu zuten eta urte bete beranduago Bilboko Abando inguruan pasealeku bat.\n2018an Franck Dolosor kazetariak eta Iban Gonzalez errealizatzaileak, Estitxuren ekarpen artistikoari buruzko ordubeteko dokumentala estreinatu zuten. Bertan, senideek, lagunek eta bera ezagutzen zutenen azalpenak biltzen dira. "}
{"id": "142611", "revid": "1519", "url": "https://eu.wikipedia.org/wiki?curid=142611", "title": "Primo de Rivera (argipena)", "text": "Primo de Rivera abizen bat da, Espainiako politikari eta militarren familia bati loturikoa:\nHonakoek ere abizen bera dute:"}
{"id": "142612", "revid": "448", "url": "https://eu.wikipedia.org/wiki?curid=142612", "title": "San Joan jai", "text": ""}
{"id": "142613", "revid": "1545", "url": "https://eu.wikipedia.org/wiki?curid=142613", "title": "Daniar Inperio Koloniala", "text": "Danimarkak XVIII. mendean Estonian jabegoak bereganatu zituenetik aurrera beste hainbat jabego izan ditu. Norvegiarekin elkartu eta Danimarka eta Norvegiako Erresuma osatu zuen, honek antzinako jabegoak ere bazituen: Groenlandia, Faroe uharteak, Orkada uharteak, Shetland uharteak eta Islandia."}
{"id": "142614", "revid": "201", "url": "https://eu.wikipedia.org/wiki?curid=142614", "title": "Staglieno", "text": ""}
{"id": "142618", "revid": "12788", "url": "https://eu.wikipedia.org/wiki?curid=142618", "title": "Sally Nyolo", "text": "Sally Soleinie Nyolo (Leki\u00e9, Kamerun, 1965) kamerundar kantari bat da. Zap Mama taldeko kidea izana da. Album askotan hartu du parte korista gisa eta bost disko sortu ditu bere kasa: \"Tribu, Multiculti, Beti, Zaione\" (Lusafrika disketxearekin) eta \"M\u00e9moire du Monde\". \"Euskaldunon Egunkaria\"-k \"Tribu\" argitaratu zuen, herrialde ezberdinetako beste hainbat diskorekin batera.\nBiografia.\nSally Nyolo Kamerun hegoaldekoa da jaiotzez. Eton herrian sortu zen, Eyen-Meyong komunitatean, Tala herritik hurbil, L\u00e9ki\u00e9 eskualdean. Sally Nyoloren arabera, Eton komunitatekoek \"Bat egiten dute erritmoetan, tonuetan, bizitza ulertzeko eran. Han elkarrekin bizi dira egunero bizitza eta musika\". 13 urterekin jaioterria utzi zuen eta geroztik Parisen bizi da. Nerabezaroan zehar, hainbat taldetan kantatzen du eta unibertsitate garaian eguneroko ekintza bilakatzen.\nSally-k 1984tik 1994ra esperientzia profesionala lortzen pasatuko du korista gisa, bai artista frantsesekin zein afrikarrekin, besteak beste: Jacques Higelin, Sixun, Nicole Croisille, Tour\u00e9 Kunda, Princess Erika...\nBaina Sally Nyolo-k sortu ere egiten du, eta 1991n bere bakarkako karrera hasten du France-Culture-n emititzen den \"Le Jeune Joseph\" irrati-serieko musika konposatuz. Hurrengo urtean, G\u00e9rard Louvain produktorea berarekin harremanetan jartzen da \"Ashakara\" filmeko musika banda originalean lan egiteko. \"Semengue\" kanta interpretatuko du bertan (BMG disketxeak albumean aterea).\n1993an, Kamerundar gazteak Parisko hainbat lekutan jotzen ibiliko den taldea sortuko du. Abuztuan Peter Gabriel-ek bultzatutako world music festibal ezagunera, \"Womad\"-era, gonbidatua da. Aukera hau aprobetxatuko du Wiltshire estudioetan, Gabriel-en \"Real World\" disketxearekin, lau kantako album bat argitaratzeko: \"Djini Djome\" da kantarik azpimarragarriena.\nZap Mama.\nHandik gutxira, Sally Nyolo-k Marie Daulne topatuko du, Zap Mama taldeko liderra. Marie-k talde honetako kide egiteko proposamena luzatzen dio. Topaketa honek ahots-polifoniadun talde honen abentura miresgarriari hasiera ematen dio. Sally-k taldearen bigarrena den \"Sabsylma\" albumean agertzen den \"Les Mamas des Mamas\" kanta konposatzen du, Crammed Discs disketxe belgak argitaratua. Segidan, Zap Mama taldekoak munduaren txoko guztietan zehar kontzertuak ematen hasten dira; Japonian eta Montreuxen bi zuzeneko disko grabatuko dituzte.\n\"Tribu\".\n1996an, Sally Nyolok bere lehenengo bakarkako albuma, \"Tribu\", argitaratzen du Lusafrica disketxearekin. Kanta guztiak (12 orotara), Sally-k idatziak eta konposatuak direnak, Etoneraz daude, kantariaren ama-hizkuntzaz. Kanta guztiak daude berak konposatuak, bat ezik: \"Tam-Tam\", Sylvin Marc-ekin batera egindakoa. 1997an, Bilboko Jaialdi Tropikalean hartzen du parte \"Tribu\" ikuskizunarekin. Ahots ederraren jabe eta talentudun koristez inguratua, Sally Nyolok arrakasta nabarmena lortzen du.\nHauek dira disko honetan agertzen diren kantak:\nPedro Elias Igartua-ren hitzetan: \"Tamtam gaiak ahots trataera eta gitarraren laguntza delikatuak eta sofistikatuak ditu. Shana, ordea, bere lagun baten haurdunaldia ospatzeko idatzi zena, \"mbalax\" soinuaren bidetik dabil, erresonantzia karibetar ugari eskainiz. Hirugarren eredua, berriz, \"Tribu\"-ren lehen pieza, etoniarren ahots tradizioaren erraietara sartzen da. Mamterry edo Ndongo bezalako abestiek, Tribu-k bezalaxe, trobadoreek ahoz transmititutako oroitzapenen tradizio zaharrak aipatzen dituzte, kanpotik interpretatuta badaude ere. Zenbait abestiren beste ezaugarria hauen narratzeko egokiera da; Awono-n, adibidez, eta baita Awau-n ere, Sally Nyolok begi bat bere tradizioan duela konposatzen du, baina erritmo aldaketetan arreta ipinita beti ere, zorroztasunez batzuetan eta erabat urratzaile bihurtuz beste batzuetan, nahiz eta gitarrak, baxuak eta teklatuak oso gutxitan azaldu. Sally Nyolok zioenez, \"Tribu\" omen da Kamerunen bizi izandako musikak utzi zizkion sentsazioen isla. Baina hori baino gehiago ere bada, mundu tradizionalerako begirada alegia, bere konposaketa propioetatik abiatuta eta Sally Nyolo musika afrikar abangoardiaren zati ere badela sentitzeari utzi gabe.\"\nDisko honetan parte hartu duten musikariak: Sally Nyolo (ahotsa, perkusioak), Christophe Lesage (gitarra), Sylvain Marc (gitarra, baxua), Guy Sangu\u00e9 (baxua), No\u00ebl Ekouabi (baxua), Xavier Desandre-Navarre (perkusio osagarria, bateria), David Mirandon (perkusio osagarria), Moktar Samoa (bateria).\n\"D\u00e9couverte RFI 97\" saria.\n1997ko Ekainean, Sally-k Radio France Internationale irratiak emandako D\u00e9couverte 97 saria irabazten du. Manu Katch\u00e9 buru duen epaimahikoak \"Tribu\" bere kalitate artistikoengatik eta Sally afrikako musikari berrien belaunaldiko kantari itxaropentsuenetako bat izateagatik saritzen du horrela. Albumaren 300.000 ale salduko dira munduan zehar (AEBetan kopuru osoaren herena).\n1998ko udaberrian \"Multiculti\" albuma argitaratuko du, berriz ere kultura-nahasketa arrakastatsu bat erakutsiz afrikar erritmo tradizionalen eta 90.en hamarkadako musikaren artean. Kamerundar gazteak bere kontinenteko musika tradizionalen ezagutza ona frogatuko du beste behin ere, haien moldaketa aberats bat sortzean. Maiatzaren 28an, Parisko New Morning-en bere bira berriari hasiera emango dio.\n98ko Abuztutik Irailera, 20 bat kontzertuz osatutako bira egingo du AEBtan eta Kanadan zehar; nolabaiteko arrakasta lortuko du hasieratik. Europara itzuli eta, Espainiar estatuan jarraituko du bere bira, ondoren R\u00e9union uhartean eta azkenik Frantziar estatuan urte amaiera arte. Abenduan, Parisko Cit\u00e9 de la Musique-en Jacques Higelin-en kontzertu batean agerpen bat egiten du.\n2000ko Urtarrilean, Sally-k \"Beti\" album berria argitaratzen du; afrikako tribu baten izena daraman diskoa. Zati bat Kamerunen grabatua, album honek jatorria herrialde honetako oihanaldean duen \"bikutsi\" erritmoaren izaera gorde gura du. 2000ko udaberriko biran zehar, kantari afrikarra musika honen enbaxadore egiten da frantses ikuslegoaren aurrean, baina baita alemandarren eta quebekiarren aurrean ere (Maiatzan eta Uztailean, hurrenez hurren). Zernahi gisaz, lehenik eta behin (Maiatzaren 1etik 7ra) bere herrialdean kantatuko du Yaound\u00e9-ko \"Rencontres Musicales\"-en karietara.\n2001-eko udan, Sally-k bira bat eskainiko du Frantziar, Espainiar, Portugaldar, Italiar eta Suitzar estatuetan zehar, eta urte berean, urrezko disko bat lortuko du \"No M\u00e9l\u00e8ne Ziga Nda\" kantari esker, 100.000 kopiatik gora saltzeagatik. Kanta hau Sallyk idatzia eta Michel Aim\u00e9k musikatua da, Yannick Noah-ren albumean agertzeko egina.\n\"Zaione\".\n2002ko urrian bere laugarrena den \"Zaione\" diska agertzen da, aurreko urtean sortutako semearen izena daraman albuma. Bere bikutsia hainbat artista frantsesen estiloei moldatzen du, hala nola Nicoletta, Nina Morato, Muriel Moreno edo Jean-Jacques Milteau. Princess Erika lagun kamerundarrarekin batera, reggaerekin ausartzen da \"Jah Know\" diskoko lehen single-an.\nParisko \"Opus Caf\u00e9\"-n lau kontzertu eskeini ostean, 2003ko Martxoan bira bat hasten du Alemanian eta Suitzan zehar. 19an Japoniara joango da Frankofoniaren Astearen karietara kantatzeko, Tokio-ko \"Quattro\" klubean. Maiatzean jaioterrira itzultzen da, Doualara zehazki, \"Douala Massao\" emakume-ahotsen nazioarteko festibalean parte hartzeko. Lortu duen ospe internazionala berresten dute Italian, Belgikan eta Londresen ematen dituen kontzertuak (azken honen kasuan \"African Music Festival\"-en karietara). Martinho da Vila kantari brasildarrak bere \"Conexoes\" albumerako elkarrekin duo bat egiteko eskatuko dio.\n\"Zaione\"-tik landa.\n2005eko Martxoan, David Murray-ren sorkuntzan (\"Pouchkine\") parte hartuko du Parisko eskualdean ematen den \"Banlieues Bleues\" festibalean aurkezteko. Ekainan estudio bat irekiko du Yaound\u00e9-n eta bere disketxe propioa sortzen du, \"Tribal Production\"; Kamerungo musika munduari bultzada bat ematea du helburu.\nBer momentuan, udan zehar, kamerundar musikariak \"M\u00e9moire du Monde\" disko berriari azken ukitak ematen dihardu. Album berri hau elektro-akustikoa da, arina eta sakona, 6/8 bikutsi erritmoaz gain blues eta reggae doinuak erabiltzen dituena. Frantsesez eta Etoneraz daude kantak, eta bi lekutan grabatua izan da: Kamerunen, bertako musikariekin batera, eta Parisen, bere taldearen laguntzarekin. Album hau Sally-k idatzia, konposatua eta ekoiztua izan da erabat; Michel Aim\u00e9, Marc \u00c9tienne eta Sylvain Marc-ek kolaboratu duten kantuak ez ezik. Disko honetan Zap Mama-ko ahizpa izandako Sylvie Nawasadio-ren eta Boku\u00e9 pigmeoen ahotsak ere entzun ditzazkegu.\nSally Nyolok lan handia egiten du Kamerunen bertako musika sustatzeko. Bertakoen harrotasun iturri da, bereziki jaioterri duen Eton Herriarentzat. 2006an artista kamerundarrez osatutako disko bat argitaratu da nazioartean: \"Sally Nyolo &amp; The Original Bands of Yaound\u00e9 / Studio Cameroon\" (World Music Network). Kamerunen \"Original n\u00ba1\" izenpean argitaratzen da.\nUrte berean, Sally Nyolok \"D\u00e9sert Rebel\" proiektuan hartzen du parte iparraldeko eta hegoaldeko beste hainbat musikarirekin batera: Nigeriako Abdallah Ag Oumbadougou, Gizmo (Tryo frantses taldeko kidea), Imhotep (IAM-eko taldekidea), Daniel Jamet (Mano Negra eta Mano Solo-ko taldekidea) eta Amazigh Kateb (Gnawa Diffusion-eko taldekidea). Proiektu honek Nigerren laguntza zehatz batzuk egiteko dirua lortzea du helburu.\nKamerundar kantaria Dan Ar Braz-en azken diska den \"Les Perches du Nil\" diskoan agertuko da berriz (Columbia 2007). Berarekin batera hainbat kontzertutan hartuko du parte: Festival Interceltique de Lorient, Festival du bout du Monde, Festival du Chant Marin..."}
{"id": "142620", "revid": "448", "url": "https://eu.wikipedia.org/wiki?curid=142620", "title": "Elurrolde", "text": ""}
{"id": "142622", "revid": "336", "url": "https://eu.wikipedia.org/wiki?curid=142622", "title": "Italiar Inperioa", "text": "Italiar Inperio Koloniala (italieraz \"Impero Coloniale Italiano\") edota Italiar Inperioa izendapena 1936ko Etiopiako konkista ondoren erabiltzen hasi zen. Izendapen horrek Italia faxistak Afrika eta Egeo itsasoan zituen jabegoak izandatzeko erabiltzen zen. Beste europar potentzia batzuk ez bezala, Italiak inoiz ez zuen Asia edo Amerikan jabego kolonialik eduki (Txinako Tianjin hiriaren kontzesioa salbuespena izan zen). Inperioak bere hedapen handiena 1940 urteko lehenbiziko hilabeteetan izan zuen."}
{"id": "142625", "revid": "105290", "url": "https://eu.wikipedia.org/wiki?curid=142625", "title": "Coca de Sant Joan", "text": "Coca de Sant Joan (euskaraz \"Sant Joan Coca\") Kataluniako jaietako \"coca\" ospetsuenetakoa da. Ekainaren 23 eta 24aren arteko Donibane edo San Joan gaua ospatzeko jan ohi da, Katalunian honi \"revetlla de Sant Joan\" (euskaraz \"Donibaneko festa\") deitzen zaio.\nMotak.\nDonibane edo San Joan coca mota ugari daude, adibidez, fruituak baino lehenago arrautza zuringoz nahastutako mazapana duen gainazal fin batez osatutakoa ere badago. Beste mota batzuk pastel-krema edo katalan krema dute. Pinazi, almedra, jogurta, eta abar dutenak ere badaude.\nAlacant\u00ed eskualdean izen berdineko coca bat badago, baina barazkiak eta atuna duen coca mota bat da."}
{"id": "142626", "revid": "59723", "url": "https://eu.wikipedia.org/wiki?curid=142626", "title": "Haruki Murakami", "text": " japoniar idazle ospetsua da. Tokioko Waseda Unibertsitatean greziar tragedia ikasi ondoren, jazz klub baten zuzendaria izan zen eta gerora Princetonen lau urte irakasle eman zituen. 1995ean, Kobeko lurrikararen eta Tokioko metroko atentatuaren ondoren, Japoniara itzultzea erabaki zuen.\n\"Entzun haizearen kanta\" lehen liburuaz (1979), \"Gunzo\" saria irabazi zuen. Beste liburu famatuak hauek dira: \"Mekanismodun txoriaren kronikak\", \"Mugaren hegoaldean, eguzkiaren mendebaldean\", \"Lurrikararen ondoren\", \"Sputnik-en maitaleak\", \"Munduaren amaiera\", \"1Q84\" eta \"Ezinezkoaren balada\".\n\"Kafka itsasertzean\" liburuak ospe izugarria eman dio. Literaturako pertsona garrantzitsuenetakotzat hartzen da eta 2007an Liejako unibertsitateak (Valonia) \"honoris causa\" titulua eskaini zion.\nLanak.\nEleberriak:"}
{"id": "142627", "revid": "119347", "url": "https://eu.wikipedia.org/wiki?curid=142627", "title": "2010eko Wimbledon txapelketako Mahut-Isner partida", "text": "2010eko Wimbledongo txapelketan, ekainaren 22a eta 24a artean, John Isner estatubatuar tenislariak eta Nicolas Mahut frantziar tenislariak elkarren artean tenisaren historiako partidarik luzeena jokatu zuten, bai denboraz (11 ordu eta 5 minutu) zein jokatutako joko kopuruaz ere (183). Azkenik, Isner 6\u20134, 3\u20136, 6\u20137(7), 7\u20136(3), 70\u201368 markagailuaz nagusitu zen.\nBi jokalariek jokatutako partida honetan teniseko errekor ugari hautsi zituzten.\nPartidaren xehetasunak.\nPartida All England Lawn Tennis and Croquet Club kirol-elkarteko 18. pistan jokatu zen. Bosgarren setak 8 ordu eta 11 minutu iraun ditu, garai guztietako luzeena izan delarik. Izatez, set hau ordura arte jokatutako \"partida\" luzeena baino luzeagoa izan da.\nPartida 2010eko ekainaren 22an hasi zen. Lau set igaro ondoren argi falta zela eta, hurrengo eguna arte atzeratu beharra izan zen. Behin Ekainaren 23an hasi eta gero, historia guztiko partidarik luzeena bilakatu zen. Egun horretan 14 \"linespeople\" delakoez osatutako bi talde eta 28 pilota-jasotzaileez osatutako lau talde partidan laguntzeko asmoz pistan atera eta sartuz jo eta ke ibili ziren.\nEkainaren 23ko 20:13etan partida bosgarren setean 59-59 markagailurekin zioan unean bigarrengo aldiz atzeratu zen. Partida hurrengo egunean berriz hasi zen, azkenean markagailua 70-68 gelditu zelarik."}
{"id": "142639", "revid": "6327", "url": "https://eu.wikipedia.org/wiki?curid=142639", "title": "Zeinuen test", "text": ""}
{"id": "142645", "revid": "336", "url": "https://eu.wikipedia.org/wiki?curid=142645", "title": "Valdai muinoak", "text": "Valdai muinoak edo Valdai goi ordokia (; ) europar Errusiako ipar-mendebaldeko muinoaldea da. Muinoak, San Petersburgo eta Moskuren arteko bide-erdian, iparraldetik hegoaldera hedatzen dira, Novgorod, Tver, Pskov eta Smolenskeko oblastak zeharkatuz.\nMuinoaldea Errusia Erdialdeko goi ordokiaren iparraldeko jarraipena da eta jatorri glaziarreko materialez (morrena eta bestelako hondakinez) estalirik dago. Muinoak oso higaturik daude eta gorena Vixni Volotxok da (346,9 m). Volga, Mendebaldeko Dvina, Lovat, Msta eta Dnieper ibaiek Valdain dute iturburua. Eskualde zingiratsua da eta aintzira ugari dago. Hiri nagusiak Valdai eta Ostaxkov dira."}
{"id": "142646", "revid": "119347", "url": "https://eu.wikipedia.org/wiki?curid=142646", "title": "Onddi dorrea", "text": "Onddi Dorrea Hernanin Orona igogailu enpresak eraikitako eraikina da. Luis Pe\u00f1a Gantxegi arkitekto gipuzkoarrak diseinatu zuen eta 1994an eraiki zen Orona enpresaren igogailuak probatzeko egitura moduan erabiltzeko.\nHasieran 86 metro izango bazituen ere, azkenean dorreak 71 metro eta 23 solairurekin eraiki zen. Egitura Urumea eta Leitzaran ibaien artean dago."}
{"id": "142647", "revid": "10891", "url": "https://eu.wikipedia.org/wiki?curid=142647", "title": "Bill Kaulitz", "text": "Bill Kaulitz (Leipzig, Alemania, 1989ko irailaren 1a - ) \"Tokio Hotel\" taldeko abeslaria da, eta talde berean bere bikia dago Tom Kaulitz.\n1989ko irailaren 1 jaio zen Bill, Leipzigen, Alemania. Billek zazpi urte zituen bakarrik bere abestiak asmatzen hasi zenean. Tokio Hotelen kanten gehiengoak idazten ditu. Bill txikiagoa da bere bizki Tom baino, hamar minutu bakarrik. Biki ia berdin-berdinak izan harren, haren itxurak desberdinak dira, baita estilo eta modan. Bill Kaulitzek aleman haur lehiaketan parte hartu zuen, \"Kinder-star-search\", (artistak imitatzen dituzten leku bat, haurrekin imitatuta), haren Tom anaiarekin apustu bati esker, \"It's raining men\" bertsioa abestu zuen. Honek ate asko ireki zizkion."}
{"id": "142648", "revid": "201", "url": "https://eu.wikipedia.org/wiki?curid=142648", "title": "Devilish", "text": ""}
{"id": "142649", "revid": "2241", "url": "https://eu.wikipedia.org/wiki?curid=142649", "title": "Biki (argipena)", "text": "Bikiak haurdunaldi bakarrean jaiotako bi ume dira. Honakoa ere izan daiteke:"}
{"id": "142651", "revid": "201", "url": "https://eu.wikipedia.org/wiki?curid=142651", "title": "Gautama Buda", "text": ""}
{"id": "142652", "revid": "201", "url": "https://eu.wikipedia.org/wiki?curid=142652", "title": "Gautama Buddha", "text": ""}
{"id": "142654", "revid": "105290", "url": "https://eu.wikipedia.org/wiki?curid=142654", "title": "Burlatako Martingala", "text": "Burlatako Martingala da Burlatako inauteen izena. Hartan, Aierbeko Lukas atxilotu eta epaitu egin ohi dute. Ondoren, urkatu, eta sutan erretzen dute, eta, bien bitartean, oihu-zalaparta handia eta Joasikeroen dantzak izaten dira.\n1988 urtetik hona egiten den Burlatako inauteriari ematen zaion izena.\nInauteri - astelehenean, ilunabarrean, Burlatako alde zaharreko giro lasaiak eztanda egiten du joasikeroen istilu eta iskanbilaz. Haiek, joasikeroak, panderetaz eta erratzaz armatuak dabiltza Lukas Aierbekoaren bila, ezkiltxo edo kanpaitxo txiki - txikiei eraginez, Lukas atxilotu eta herrian barna jendearen aurrean erakusteko asmoz. Honekin batera atxiloketa ospatu eta martingalaren dantza egingo dute panderetak joz eta herritar begiraleei erratzaz eraso eginez.\nAierbeko Lukas.\nMartingalaren pertsonaiarik nagusiena. Tolosarra jaiotzez, Atarrabian bizi izan zen, eta Burlatan sorginkeri batzuk egin omen zituen. Izpiritu gaiztoak kanporatzeaz gain, sendagile ere ba omen zen.\nInauteri astelehen ilunabarrean gure herriko alde zaharrean Joasikeroen zalapartak somatzen dira. Aierbeko Lukas arrapatu eta atxilotu dute. Martingala ospatzen ari dira, dantza eta pandero musika doa herritik barna. Ikusmina duen guziak ertzkadaren bat ere jasoko du. Astearte gauean, Zorrotzek, Aierbeko Lukas epaituko dute, Muxinarien negarrak entzun ahal izango ditugu Joasikeroen oihuekin batera:\nAierbeko Lukas!\nAkerburu, txakurburu!!\nAierbeko Lukas, sorgi\u00f1a!\nAkerburu, txakurburu!!\nZuregan dugu grina!\nSutara, sutara!!\nSegidan, Aierbeko Lukas urkatu eta erre eginen dute, muxinarien negarrak Joasikeroen dantzaren artean.\nMuxinariak.\nAierbeko Lukas laguntzen duten beltzez jantziriko emakumeak dira, negar batean pasatzen dute ibilaldi guzia.\nZorrotzak.\nLukas de Aierbe preso daramaten epaileak dira, bigarren egunean hauek epaituko dute Lukas.\nJoasikeroak.\nMartingalan doan jende guziari deritzo koloredun jantzia, erratza tipia, pandereta, lastozko txanoa eta ezkiltto edo kanpanila batzuk daramazkite. Ezkittoak eramateren arrazoia hauxe da Burlatarron ezizena izan den \"campaneros\" horrekin usadioa lotzea.\nJoasikeroz nola jantzi.\nJantzia honelakoa da: kolorez beteriko tunika bat (formak ez du axolik). Tunikaren gainean edozein gauza eraman ahal da: zapiak, zintak, larruak... Edozein modutako lastozko kapela eta, bertan jarrita, oilo edo faisai lumak. Aurpegia estaliko da mozorro batez, kapeletik zintzilikaturiko zintez, margoez, eta abarrez. Esku batean pandereta eramango da edo antzekorik (lapiko baten estalkia, sartaia...etb) eta bestean makila mozturiko erratza (eskobatxo batez edo adaska xorta batez ordezkatu ahal da). Pandereta erratzaz jotzen da erritmikoki, musikaren arabera, horregatik erratza erabilgarria izango da. Bestalde, KANPAITXOen erabilera nabarmendu nahi dugu (ez zintzarriak, ez eta kaskabiloak ere). Gerrian, bularrean, hanketan edo kapelean eramango dira... Honen arrazoia da Burlatarrok kanpanjoleak izengoitiaz ezagunak garela eta elementu jator eta atsegin hau sartzeko modua eta beronek iraun dezan laguntzeko modua dela."}
{"id": "142656", "revid": "56334", "url": "https://eu.wikipedia.org/wiki?curid=142656", "title": "Orbea", "text": "Orbea bizikletak ekoizten dituen kooperatiba bat da. Hasiera batean Gipuzkoako Eibar udalerriko Urkizu auzoan kokatzen zen, baina gaur egun Bizkaiko Mallabia udalerrian dago. Jatorriz errifle eta pistolak ekoizten jarduten zuen, baina behin Espainiako Gerra Zibila amaitu ondoren sektorez aldatu eta bizikletak ekoizteari ekin zion.\nHistoria.\n1840ko hamarkadan, Juan Manuel, Mateo, Casimiro eta Petra Orbea anai-arrebek Eibarren errebolber eta pistolak ekoizten zituen \"Orbea Hermanos\" lantegia sortu zuten. Handik hamar urtera jada Eibarko lantegirik garrantzitsuena zen. Lehen Mundu Gerra amaitu ondoren, bizikletak egiteari ekin zion Orbeak.\nUrte onak ezagutu zituen, baina ibilgailu motordunak agertzearekin batera salmentak makaldu ziren. 1969an, kiebra jotzear, kooperatiba sortu zuten langileek eta Mondragon taldean sartu zen 1971n.\n1975an, egoitza nagusia Eibartik atera eta\u00a0Mallabiara eraman zuten. XX. mendearen amaieran, krisialdi bat sufritu eta gero, enpresaren jabetza aldatu zen, urte horretatik aurrera enpresa\u00a0elkarte kooperatiboa izatera igaro zen.\n1998an, nazioarteko estrategia berria hastea erabaki zuten. Ordura arte, estatu mailan baino ez zuten ekoizten, Frantziako Hegoalderako egindako esportazio bakar batzuk izan ezik. Momentu horretatik aurrera, Orbeak izan duen hazkundea oso handia izan da. Enpresak, mundu osoan, Europan bereziki, filial asko sortu ditu:\u00a0Estatu Batuetan,\u00a0Frantzian,\u00a0Italian,\u00a0Erresuma Batuan, Belgikan, Alemanian, Australian eta Portugalen.\n2007. urtean, Orbeak, Orca izeneko neoprenoak egiten zituen enpresa zeelandaberritarraren eskubide distributiboak bereganau zituen.\nTxirrindularitza taldea.\nTxirrindularitzaren historiako kirolari onenekin lehiaketetan izan duen presentziagatik bereizi da Orbea. 2008ko Pekingo Joko Olinpikoetan hiru domina lortu zituen:\u00a0Samuel S\u00e1nchezek,\u00a0Euskaltel-Euskadiko txirrindulari ohiak, urrezko domina lortu zuen, eta\u00a0Julien Absalonek eta\u00a0Jean-Christophe P\u00e9raudek zilarrezko eta urrezko domina sortu zuten mendiko mailan."}
{"id": "142658", "revid": "10891", "url": "https://eu.wikipedia.org/wiki?curid=142658", "title": "Mart\u00edn Gervasoni", "text": "Mart\u00edn Gervasoni (1969, Rosario, Argentina) argentinar aktore eta gidoigilea da. Euskal Herrian ETB 2 kateko \"Mi querido Klikowsky\" telesaileko Sa\u00fal Klikowsky pertsonaia antzezteagatik ezaguna da."}
{"id": "142663", "revid": "105290", "url": "https://eu.wikipedia.org/wiki?curid=142663", "title": "Eusko Jaurlaritzako Kultura Saila", "text": "Eusko Jaurlaritzako Kultura Saila (gaztelaniaz ere \"Departamento de Cultura\"), Euskal Autonomia Erkidegoko kulturaz eta beraren sustapenaz arduratzen zen Eusko Jaurlaritzaren saila izan zen. 1936 urtean sortu zen eta 1980 urtean berrezarri zuten demokraziarekin batera. 2012an Hezkuntza Sailarekin fusionatu zen.\nSailaren helburu nagusienetakoa euskararen hedatzea eta sustapena izan ziren. Azken Kultura Sailburua Blanca Urgell sozialista izan zen .\nOrdezkaritzak.\nHerrizaingo Sailak honako ordezkaritzak zituen Euskadiko hiru lurraldeetan:"}
{"id": "142664", "revid": "1340", "url": "https://eu.wikipedia.org/wiki?curid=142664", "title": "Eusko Jaurlaritzaren Kultura Saila", "text": ""}
{"id": "142665", "revid": "6327", "url": "https://eu.wikipedia.org/wiki?curid=142665", "title": "Eusko Jaurlaritzaren Herrizaingo Saila", "text": ""}
{"id": "142666", "revid": "56334", "url": "https://eu.wikipedia.org/wiki?curid=142666", "title": "Polizia eta Larrialdietako Euskal Akademia", "text": "Polizia eta Larrialdietako Euskal Akademia (gaztelaniaz \"Academia Vasca de Polic\u00eda y Emergencias\") 1982 urtean Euskal Autonomia Erkidegoko poliziak, suhiltzailea eta larrialdietako teknikariak hezitzeko Eusko Jaurlaritzaren erakunde autonomiaduna da. Segurtasun Sailaren agindupean dago.\nEgoitza Arkautin (Gasteiz, Araba) kokatzen da. Bertan ertzainak, udaltzainak, suhiltzaileak eta babes zibileko teknikariak hezitzen dira. 2010era arte Ertzaintzaren 23 promozio atera ziren.\nHasieran batean polizia ikastegia besterik ez zen eta izena \"Euskadiko Ertzaingoaren Ikastegia\" izan zen. Ondoren, urte askoz \"Euskal Herriko Polizia Ikastegia\" izena izan zuen, IX. legealdira arte."}
{"id": "142669", "revid": "880", "url": "https://eu.wikipedia.org/wiki?curid=142669", "title": "Lorategi ingeles", "text": ""}
{"id": "142671", "revid": "336", "url": "https://eu.wikipedia.org/wiki?curid=142671", "title": "Erregistro Zibila", "text": "Zuzenbidean, Erregistro Zibila pertsona fisikoen egoera zibilari buruzko informazioa inskribatzeko erregistroa. Pertsonen jaiotza, heriotza, ezkontza, gaitasuna eta, orokorrean, egoera zibilaren aldaketak eta Erregistro Zibilaren Legean zehaztutako gainerakoak erregistratzen dira bertan, egitate horiek froga-balioa izan dezaten eta publikoak izan daitezen.\nHistoria.\nErregistro Zibilaren aurrekari gisa aipa ditzakegun aztarna antzinenak erroldak egiten ziren kulturetan aurkitzen ditugu. Antzinako Erroman jada k.a. VI. mendean, errolda-datuak bildu zituzten Servio Tulio erregealdian. XIX. mendetik aurrera, Erregistro Zibila mundu osora hedatu zen, Estatuaren prozesu sekularizatzaile progresiboaren zati bezala."}
{"id": "142672", "revid": "336", "url": "https://eu.wikipedia.org/wiki?curid=142672", "title": "Gerd M\u00fcller", "text": "Gerhard \"Gerd\" M\u00fcller, ezagunagoa Torpedo M\u00fcller edota Nazioaren Bonbaketaria ezizenez (N\u00f6rdlingen, Bavaria, 1945eko azaroaren 3a - Wolfratshausen, 2021eko abuztuaren 15a) alemaniar futbolaria izan zen. 1972ko Eurokopa eta 1974ko Munduko Futbol Txapelketan parte hartu zuen Mendebaldeko Alemaniako selekzio boteretsuan jokatu zuen.\nMendebaldeko Alemaniako Selekzioan 68 gol sarturik, 405 Bundesligan eta 69 Taldeen arteko Europako Kopen txapelketan, goleatzaile nagusia izan zen. 1970ean, 38 gol eginik, Europako Urrezko Baloia irabazi zuen; 1970eko Munduko Kopan 10 gol lortuta, Urrezko Baloia bereganatu zuen. Gainera, 1972ko Eurokopan 4 gol sartu eta goleatzaile onena izan zen eta Bundesligan 7 aldiz goleatzaile onenaren titulua bereganatu zuen. Urte hartan, 85 gol egin zituen eta errekor hori ez zen 2012 arte gainditu, Lionel Messik 91 egin zituen arte.\n1964tik 1979 arte FC Bayern M\u00fcnchen taldean 15 urtez jokatu zuen, guztira 453 partida eta 398 gol sarturik. \nDenera Alemaniako futbolaren historiako goleatzaile onenen artean jarria izan zen.\nAlzheimerren gaixotasunak jota hil zen 75 urterekin."}
{"id": "142673", "revid": "12654", "url": "https://eu.wikipedia.org/wiki?curid=142673", "title": "Pelkosenniemen kunta", "text": ""}
{"id": "142674", "revid": "336", "url": "https://eu.wikipedia.org/wiki?curid=142674", "title": "Mairulegorreta", "text": ""}
{"id": "142675", "revid": "105290", "url": "https://eu.wikipedia.org/wiki?curid=142675", "title": "Eztei-zerrenda", "text": "Eztei-zerrenda ezkongaiek ezteietara gonbidatuta dauden pertsonei bidaltzen dieten oparien zerrenda bat da, egin beharreko oparia aiseago erabaki eta errepikapenak ekiditeko osatzen dena. Gehienetan, etxeko altzari eta tresneriaz osatzen da zerrenda, ezkongaiek elkarbizitza egingo duten etxerako beharrezkoak. Askotan, zerrenda saltoki batean uzten da, gonbidatuak bertara joan eta egiteke geratzen diren oparietan bat aukera dezaten. Saltokientzat dakarren negozio-aukera dela eta, marketinaren helburu dira eztei-zerrenden antolaketa eta ezkongaiei deskontuak eta bestelako abantailak eskaini ohi zaizkie eztei-zerrendan saltoki jakin batean osatzearen truke. Ipar Amerikan eta Australian ohikoa da \u00ab\"bridal shower\"\u00bb edo opariak emateko jai edo topaketa bat egitea ezteien aurretik."}
{"id": "142677", "revid": "119347", "url": "https://eu.wikipedia.org/wiki?curid=142677", "title": "Hayal de Ponata", "text": "Hayal de Ponata Arabako Aiara, Bizkaiko Urdu\u00f1a eta Burgosko probintziako Lausa Harana udalerrien azpian dagoen kobazulo sistema bat da, Arabako handiena eta Iberiar Penintsulako handienetako bat. 1983an aurkitu zuen Arabako Espelelogia Taldeak, SI.44 izena duen atea. Korrontea ateratzen zen zulo bat ikertzeko asmoarekin ireki zen ate hau, Urdu\u00f1ako udalerrian. Gaur egun beste bi sarrera ditu: \"Sima del Hayal de Ponata\" (SI.57) eta \"Sima del Barranco de Kobata\" (SR.7).\nEsplorazioa.\nKobazuloa 1983an ikertu zen lehenengo aldiz. Urte horretako apirilean zuloa ireki eta hainbat leku ikertu ziren. Urtea bukatzerakoan 12.500 metroko ibilbidea kartografiatu zuten. 1984an kanpamentu bat ezarri zen barruan eta urte horretako urrian Grupo Espeleol\u00f3gico Edelweiss eta Bilboko GAES espelelogoekin batera 17.000 metroko kartografia egin zen. 1985an gorago zegoen \"Secdtor aguas arriba\" kobarekin batzea lortu zen, guztira 32.000 metroko ibilbidearekin. -300 metroko sakoneraraino heldu zen. Hurrengo urteetan hainbat galeria ikertu diren eta 40.000 metrotara heldu zen. 1989an beste irteera batzuk bilatzeari ekin zioten.&lt;fre name=\"Edelweiss\" /&gt;.\nKobazuloaren galeria gehienak ekialdetik mendebalderako norabidean daude.\nGeologia eta hidrologia.\nUrdu\u00f1ako mendietan kokatzen den kobazulo hau kareharri-dolomitazkoa da. Koniaziar ertain-berantiarrekoa arrokak dira.\nBi erreka nagusi daude: Hayal de Ponata ibaia, \"Sector R\u00edo Arriba\"n hasi, Meandro Paulova, La Cloaca eta Alcantarillatik pasa eta P.11 putzuan galtzen dena, 2.500 metrotara. Bigarren ibaiak R\u00edo de la Lobera izena jasotzen du eta sarreratik 4.200 metrotara agertzen da, P.23aren ondoan. Putzu horretatik 1.000 metrora desagertzen da.\nBertako urak Quincoces de Yuson dagoen Cueva del Aguan agertzen dira."}
{"id": "142678", "revid": "1545", "url": "https://eu.wikipedia.org/wiki?curid=142678", "title": "Villaluenga", "text": "Villaluenga izenarekin honako herriak existitzen dira:"}
{"id": "142679", "revid": "336", "url": "https://eu.wikipedia.org/wiki?curid=142679", "title": "Franz Beckenbauer", "text": "Franz Anton Beckenbauer ( ahoskatua; Munich, Bavaria, Alemania, 1945eko irailaren 11) alemaniar futbolari ohia da. Ezizenez \"Kaiser\", alemaniar futbolaren historiako jokalaririk onentzat hartu da.\n1974ko Munduko Futbol Txapelketa eta 1974ko Eurokopa irabazi zituen Mendebaldeko Alemaniako Selekzioaren kapitaina izan zen eta 1990ko Munduko Futbol Txapelketa irabazi zuen alemaniar selekzioaren entrenatzailea ere bai. Gainera, FC Bayern M\u00fcnchen taldeko jokalaria zela, UEFAko Txapeldunen Liga bat, Kontinentearteko Kopa bat, Europako Errekopa bat, lau Bundesliga eta lau Alemaniako Kopa bereganatu zituen.\n1972 eta 1976 urteetan, Urrezko Baloia saria irabazi zuen. 2004ean, IFFHS erakundeak argitaratutako Mendeko futbolari onenaren sailkapenean hirugarren postuan geratu zen.\nBeckenbauer futbolari balioaniztuna izan zen, bereziki erdilari gisa: zelaiko hainbat kokapenetara moldatu zen eta \"libero\" postua garatu zuen."}
{"id": "142683", "revid": "1340", "url": "https://eu.wikipedia.org/wiki?curid=142683", "title": "Pesaro e Urbinoko probintzia", "text": ""}
{"id": "142684", "revid": "336", "url": "https://eu.wikipedia.org/wiki?curid=142684", "title": "Lothar Matth\u00e4us", "text": "Lothar Herbert Matth\u00e4us (Erlangen, Bavaria, Alemania, 1961eko martxoaren 21a) alemaniar futbolari ohia da eta gaur egun entrenatzaile lanetan dabil.\nAlemaniako Futbol Selekzioaren 1990ko Munduko Futbol Txapelketa eta Mendebaldeko Alemaniako Selekzioarekin 1980ko Eurokopa irabazi ditu. Horretaz gain, UEFA Kopa birritan 1990 eta 1996an Internazionale Football Club eta FC Bayern M\u00fcnchen taldeetan jokatuz irabazi du. Bestalde, zazpi Bundesliga, bi Alemaniako Kopa, Alemaniako Superkopa bat eta Italiako Superkopa bat ere lortu ditu.\nMunduko Futbol Txapelketa gehienetan parte hartu duen jokalaria da: 1982, 1986, 1990, 1994 eta 1998an. Munduko Futbol Txapelketan partidu gehien jokatu dituen jokalaria ere bada (denera, 25), baita Alemaniako Selekzioarekin partidu gehien jokatu duen jokalaria ere (150 partidu eta 23 gol). 1990ean \"Urteko alemaniar jokalaria\" eta \"Urteko europar jokalaria\" sariak irabazi zituen."}
{"id": "142686", "revid": "1340", "url": "https://eu.wikipedia.org/wiki?curid=142686", "title": "Lechuguilla Leizea", "text": ""}
{"id": "142688", "revid": "6327", "url": "https://eu.wikipedia.org/wiki?curid=142688", "title": "Euskal Herriko Poliziaren Ikastegia", "text": ""}
{"id": "142689", "revid": "105290", "url": "https://eu.wikipedia.org/wiki?curid=142689", "title": "SOS Deiak", "text": "SOS Deiak edozein motatako larrialdiei aurre egiteko Eusko Jaurlaritzaren Herrizaingo Sailaren erakundea da. Babes Zibileko Zuzendaritzaren eta SOS Deiak Koordinazio Operatiboaren fusioaz sortu zen 1993 urtean. Agentzia honen helburua Euskal Autonomia Erkidegoan gerta litekeen edozein eratako larrialdiri, bai izaera katastrofikoa edo zorigaitzekoa dutenei bai hain larriak ez diren beste hainbati, hauek atentzio koordinatu eta eginkorra behar badute gizartean kalterik eragin gabe eta oinarrizko zerbitzuak gainezka jarri gabe.\nLau zerbitzu nagusi ditu:\nEuropar Batasunaren barnean dagoen larrialdiei aurre egiteko erakundea denez, bere larrialdietarako telefono zenbakia 112 da."}
{"id": "142690", "revid": "201", "url": "https://eu.wikipedia.org/wiki?curid=142690", "title": "Basopresina", "text": ""}
{"id": "142693", "revid": "336", "url": "https://eu.wikipedia.org/wiki?curid=142693", "title": "Oliver Kahn", "text": "Oliver Rolf Kahn (Karlsruhe, Baden-W\u00fcrttemberg, Alemania, 1969ko ekainaren 15a) alemaniar atezaina da.\nKirol ibilbidea.\nBere jaioterriko Karlsruher SC taldean egin zuen debuta 1987an. Alexander Famullaren ordezkoa izan zen baina 1990an titularra bihurtu zuen Winfried Sch\u00e4ferrek. Bere eskutik Karlsruhek Bundesligaren goiko mailako postuak eskuratu zituen. Emaitzarik onena UEFA Kopan izan zuen, estraineko denboraldian, 1993-94ean final aurrekoetara iritsiz. Bereziki gogoangarria izan zen Valencia CF-ri sarturiko 7-0a.\nDenboraldi bikaina egin zuela kontutan harturik FC Bayern M\u00fcnchenek fitxatu zuen eta bere kirol ibilbideko aro onena hasi zen. Alemanian zortzi Bundesliga eta sei kopa irabazi zituen, Europan Txapeldunen Liga bat eta UEFA Kopa bat, eta honetaz gain Kontinente arteko Kopa ere irabazi zuen.\n1994ean Alemaniako Selekzioarekin egin zuen debuta eta 1996an lorturiko Europako Futbol Txapelketa eta Munduko Futbol Txapelketako bigarren (2002) postua dira emaitza aipagarrienak.\nPalmaresa.\nFC Bayern M\u00fcnchenekin.\nAlemanian:\nNazioartean:"}
{"id": "142694", "revid": "56334", "url": "https://eu.wikipedia.org/wiki?curid=142694", "title": "Almeida Garrett", "text": "Jo\u00e3o Baptista da Silva Leit\u00e3o de Almeida eta beranduago Almeida Garrett-eko bizkondea, (Porto, 1799ko otsailaren 4a \u2014 Lisboa, 1854eko abenduaren 9a) portugaldar idazle eta antzerkigile erromantiko, mintzalari, erresumako pare, ministro eta estatu-idazkari. Antzerkiaren bultzatzaile bikaina Portugalen, Portugalgo erromantizismo pertsonarik ospetsuenetakoa, berak proposatu zuen Dona Maria II Antzoki Nazionalaren eraikuntza eta Erti Dramatikoko Kontserbatorioa sortzea.\nBiografia.\nLehenengo urteak.\nJo\u00e3o Baptista da Silva Leit\u00e3o de Almeida Garrett Porton jaio zen, 1799ko otsailaren 4an. Nerabe zelarik Azoreetara joan zen bizitzera, Terceira uhartera, Napoleon Bonaparteren tropa frantziarrek Portugal indarrez hartu zutenean. Han, bere osaba D. Alexandrek hezi zuen, Angrako gotzaina zenak. Luisa Castelo, bere neska-laguna ere bertan utzi zuen haurdun. Berehala, 1816an, Coimbrara joan eta azkenean zuzenbidean matrikulatu zen. 1821. urtean, \"O Retrato de V\u00e9nus\" argitaratu zuen, horren eraginez bere aurkako auzi-eskea aurkeztu zuten, non materialista, ateo eta ez-moraltzat jo zuten. Urte horretan bertan ere Almeida Garrett abizena erabiltzen hasi ziren bera eta bere familia.\nBorroka liberalak.\nAlmeida Garrettek 1820ko iraultza liberalean esku hartu zuen; ondoren, 1823an, Ingalaterrara erbesteratu zen, Vilafrancadaren ondoren. Aurretik, 14 urte besterik ez zituen Lu\u00edsa Midosi gaztetxoarekin ezkondu zen. Ingalaterran, higikunde erromantikoarekin harremanetan jarri zen; Shakespeare, Walter Scott eta beste egile batzuk ezagutu eta Erdi Aroko gaztelu eta eliza eta abade-etxe gotikoak bisitatu zituen. Bizipen horiek bere geroagoko lanean islatuko ziren.\n1824an Frantziara alde egin zuen. Bidaia hartan \"Cam\u00f5es\" (1825) poema ezaguna idatzi zuen, eta baita horren ezaguna ez izanagatik garrantzi gutxiagokoa ez den \"Dona Branca\" (1826) ere. Olerki hauek, eskuarki, Portugalgo literatura erromantikoko lehenengo lantzat jotzen dira. 1826. urtean jaioterrira deitu zuten eta hara itzuli zen azkeneko etorkinekin. Han kazetaritzan aritu zen eta \"O Portugu\u00eas\" (1826-1827) egunkaria eta \"O Cronista\" (1827) astekaria sortu eta zuzendu zituen.\n1828an, Migel I.a errege absolutista itzuli zenean, Portugal utzi behar izan zuen berriro. Urte horretan bertan, jaioberria zuen alaba hil zitzaion. Ingalaterran berriro, \"Adozinda\" (1828) argitaratu zuen. Alexandre Herculano eta Joaquim Ant\u00f3nio de Aguiarekin batera, Mindelo-ko lehorreratzean eta Portoko setioan esku hartu zuen, 1832 eta 1833 urteetan.\nBizitza politikoa.\nLiberalismoaren garaipenak berriro Portugalera itzultzeko aukera eman zion, Bruselan kontsul orokor eta negozioen arduradun moduan egonaldi labur baten ondoren. Schiller, Goethe eta Herder irakurri zituen bertan. Portugalen zenbait kargu politikotan aritu zen eta, 30 eta 40ko hamarkadetan nazioko hizlaririk nagusienetako gisa nabarmendu zen. Bere ekimenez sortu ziren Erti Dramatikoko Kontserbatorioa, Antzokien Ikuskatze Orokorra, Panteoi Nazionala eta D. Maria II.a Antzoki Nazionala, Lisboan. Garrettek antzoki bat sortu baino, ekoizpen dramatiko nazionala berritu nahi izan zuen batez ere, atzerrian indarrean zeuden kanonen arabera.\nKarlisten garaipenaren eta Costa Cabralen gobernurako itzuleraren ondoren, eta 1852ra arte Almeida Garrett bizitza politikotik aldendu egin zen. Halere, 1850. urtean, beste 50 pertsona ospetsuekin batera prentsa-askatasunaren aurkako proposamenari buruzko protesta bat idatzi zuen.\nGarrett limurtzailea.\nGarretten bizitza bere lana bezain liluragarria izan zen. 20 eta 30eko hamarkadetan iraultzaile, geroago erabateko dandi bezala nabarmendu zen batez ere, dotoretasunaren eredu eta goi gizarteko aretoetan printzipe bihurtuz. Afera ugari izan zituen gizona izan zen, gizon \"fatale\" moduko bat. Luisa Midosi emaztearengandik banandu ondoren \u20111822. urtean ezkondu zen berarekin, neskak 14 urte zituela\u2011, Adelaide Pastor anderearekin hasi zen bizitzen ohaidego\u2011harremanetan, 1841an honen heriotza iritsi zen arte.\n1846. urtearen ondoren bere musa Luz-eko bizkondesa izan zen, Rosa Montufar Infante, 1837. urtetik Joaquim Ant\u00f3nio Velez Barreiros Portugalgo gudarosteko ofizierarekin ezkondutako andaluziarra; \"Folhas ca\u00eddas\" gogo-bahitze erromantikoen inspiratzaile izan zen. Petri V.a Portugalgoa erregearen dekretuz, 1851.eko ekainaren 25ean Garrett Almeida Garrett-eko Bizkonde egin zuten bizirik zegoelarik (beranduago bitan berritu zioten titulua). 1852. urtean, Saldanhako dukea gobernuko lehendakari zela, egun gutxi batzuez kanpo-arazoetako ministro kargua izan zuen.\n1854. urtean hil zen, minbiziak jota, Lisboan, orain Saraiva de Carvalho izena duen kalean kokatutako etxean, Campo de Ourique-n.\nLanak.\nAntzertia.\nPortugalgo antzertia birsortzeko bere egitasmoari hasiera eman zion. 1838. urtean \"Um Auto de Gil Vicente\" eszenaratu zuen, pixka bat lehentxeago Filipa de Vilhena eta 1842.ean, \"O Alfageme de Santar\u00e9m\", denak Portugalgo historiari buruzko obrak. 1844. urtean argitaratu zuen bere maisulana, \"Frei Lu\u00eds de Sousa\". Otto Antscherl alemaniar kritikariak antzerki erromantikoak sortutako lanik bikainentzat izan zuen. Antzerki haiek Portugalgo literaturaren norabidea aldatu zuten, ez gaien aukeraketagatik bakarrik (historia nazionala hobetsi zuen antzinate klasikoaren gainetik), baita akzioaren askatasunagatik eta elkarrizketen naturaltasunagatik ere.\nHitz laua.\nBarata Feyo eskultoreak egindako lanean 1843. urtean, Garrettek \"Romanceiro eta Cancioneiro Geral\" argitaratu zituen, Portugalgo olerki herrikoien bildumak, eta 1845.ean \"O Arco de Santana\"-ren lehenengo liburukia (bigarrena 1850.ean argitaratuko zen), Victor Hugoren Parisko Notre-Dame katedralak inspiratutako eleberri historikoa. Lan hau Portoko Erdi Aroko giroaren birsortzeagatik baino, hitz lauaren kalitateagatik da liluragarria, aurreko ohituretatik urrundu eta ahozko hizkuntzatik askoz gertuago baitago.\nHurrengo lanak, \"Viagens na minha terra\", are espresio handiagoa eman zien joera hauei. Nahastekako liburu honetan bidai-, erti-, ikuspegi- eta ohitura-irudipenak eleberri erromantiko batekin elkar lotzen dira, non egilearen garaiko gertaerak deskribatutako lekuetatik gertu jazotzen diren (beste berrikuntza bat, eleberri historikoa nagusi baitzen orduan). Kontakizunaren naturaltasunak lan honen konplexutasuna ezkutatzen du, oso estilo, kontalari, gai eta egoera diskurtsibo desberdinak aldizkatu eta gurutzatzen baitira.\nOlertia.\nOlertia ere oso berritzailea izan zen Garrett. Bere bizitzaren azkeneko aldian argitaratutako bi antologiek (\"Flores sem fruto\", 1844, eta \"Folhas Ca\u00eddas\" batez ere, 1853) ordura arteko olertian ia ezezagunak ziren espontaneotasun eta xalotasuna erabili zituen. Adierazpen pertsonal grinatsuko olerkiekin batera, paregabeko soiltasunezko maisulan txikiak sortu zituen, olerti herrikoiaren eta Erdi Aroko kantigaren gertukoak, \u00abPescador da barca bela\u00bb esate baterako. Metrikarekin duen askatasuna, hiztegi arrunta, subjektibotasunez beteriko erritmo eta puntuazioa dira lan hauen ezaugarririk garrantzitsuenak.\nPortugalgo literaturan duen garrantzia.\nXIX. mendean eta ia XX. mende osoan, Garretten lan literarioa portugesez egin den handienetakoa izan da orokorrean, Cam\u00f5esenaren atzetik hurrengoa. XX. mendeko kritika ordea, eta Jo\u00e3o Gaspar Sim\u00f5esek nabarmen, iritzi hauek zalantzan jarri zituzten eta Garretten lanen alderdirik ahulenak nabarmendu.\nHala ere, bere lanak betirako izango du dagokion lekua Portugalgo literaturaren historian, ekarri zituen berrikuntzengatik eta hauek atzetik zetozen idazleei irekitako bide berriengatik. Garrett, bere obra zeharkatzen duen berekoitasuna kontuan hartuta ere, Portugalgo erromantizismoaren autorerik adierazgarrientzat jo daiteke."}
{"id": "142695", "revid": "119247", "url": "https://eu.wikipedia.org/wiki?curid=142695", "title": "Izar iheslari", "text": "Izar iheslaria (\"runaway star\" ingelesez) ezohiko abiadura bizian mugitzen den izarrari deritzo, betiere bere inguruko beste izarrekin alderatuz.\nBi arrazoiengatik sor daitezke izar iheslariak:\nAE Aurigae, 53 Arietis eta \u03bc Columbae izarrak dira honen adibide. Izar bakoitza besteekiko 100 km/s-ko abiadura baino gehiagora mugitzen da. Izar hauen jatorrizko puntuari dagokionean, Oriongo Nebulosatik hurbil dago, duela bi milioi urte gertatu omen zen leherketa batean. Sh 2-276 nebulosa, izar horiek jaurti zituen supernobaren hondarra dela uste da."}
{"id": "142697", "revid": "105290", "url": "https://eu.wikipedia.org/wiki?curid=142697", "title": "Eusko Jaurlaritzako Justizia eta Herri Administrazio Saila", "text": "Eusko Jaurlaritzaren Justizia eta Herri Administrazio Saila (gaztelaniaz ere \"Departamento de Justicia y Administraci\u00f3n P\u00fablica\"), Euskal Autonomia Erkidegoko justiziaz eta autonomia erkidegoko administrazio orokorraz arduratzen den Eusko Jaurlaritzaren saila da. 1936 urtean sortu zen eta 1980 urtean berrezarri zuten demokraziarekin batera.\nEgungo Justizia eta Herri Administrazio Sailburua Josu Erkoreka jeltzalea da. Normalean, sail honetako sailburua, Jaurlaritzako bozeramaile izan ohi da."}
{"id": "142698", "revid": "78798", "url": "https://eu.wikipedia.org/wiki?curid=142698", "title": "Kizkitza (argipena)", "text": "Kizkitza izenak adiera hauek ditu:"}
{"id": "142700", "revid": "119347", "url": "https://eu.wikipedia.org/wiki?curid=142700", "title": "Krema katalan", "text": "Krema katalana edo kataluniar krema () Kataluniako gastronomian ohikoa den postrea da. Arrautzaren zuringoz eginiko oinarria duen pastel-krema da, gainazala azukre urtuz eginiko karameluaz estalita duelarik. Urtaro osoan jan liteke, baina usadioz Aitaren Eguna den martxoaren 19an jan ohi da, hau Huguet izenaren eguna da, hortik I\u00f1igin krema deituraren zergatia. Orain dela gutxi arte, jai egunetako berezko postrea zen."}
{"id": "142701", "revid": "336", "url": "https://eu.wikipedia.org/wiki?curid=142701", "title": "Suediar Inperioa", "text": "Suediar Inperioa XVIII. mendeko europar potentzia handienetakoa izan zen. Gaur egungo historiografian \"stormaktstiden\" (suedieraz \"Nagusitasunaren Aroa\" edo \"Boterearen Aroa\") izenez da ezaguna.\nMenpean izandako lurraldeak.\nSuediar Inperioak 1611 eta 1718 urteen artean mendean izandako lurraldeen zerrenda:"}
{"id": "142702", "revid": "119347", "url": "https://eu.wikipedia.org/wiki?curid=142702", "title": "2010eko ekainaren 29ko greba orokorra", "text": "2010eko ekainaren 29ko greba orokorra Hego Euskal Herrian hainbat sindikatuk deitutako greba izan zen, Espainiako Gobernuak ezarritako Lan Erreforma berriaren aurka deitutakoa. Deialdia ELA, LAB, ESK, EILAS, EHNE eta Hiruk egin zuten Bilbon antolatutako nazio manifestaldi baten bukaerako ekitaldian. Ondoren, Euskadiko CCOOk egun bererako greba orokorra deitu zuen Araba, Bizkaia eta Gipuzkoan, euren deialdia \"autonomoa\" zela azpimarratuz eta euskal gehiengo sindikala CCOOk UGTrekin batera Espainia mailan Lan Erreformaren aurka irailaren 29rako deitutako grebarekin bat egin zezala eskatuz. Horiez gain, beste sindikatu txikiago batzuek ere bat egin zuten grebarekin, hala nola, LSBk (EAEn), CGT-LKNk edota CNTk.\nSindikatuez gain, beste eragile batzuek ere grebarekin bat egin zuten. Alderdi politikoen artean, Ezker Abertzaleak, EAk, Aralarrek eta Alternatibak batera egin zuten bat deialdiarekin, baita Ezker Batuak ere, besteak beste.\nEragina.\nGipuzkoa.\nGipuzkoan Ertzaintzak pertsona bat inputatu zuen Bergara eta beste hiru Arrasaten. Donostiak bi pertsonek kalea mozteagatik inputatuak izan ziren. Gipuzkoan industriaguneetako enpresa denek itxi zuten. Autobus zerbitzuetan eta Donostia ospitalean gutxieneko zerbitzuak ezarri zituzten. Herrietako osasun-zentro guztiak itxi zituzten.\nBizkaia.\nBilbon istipuen arkako agenteek Langile Komisioen pikete batek aurka jo du Eusko Jaurlaritzako Herrizaingo Sailaren arabera taberna bateko jabea jotzeagatik. Sindikalista bat zauriturik suertatu zen. Beste hainbat gertakari jaso ziren Ribera merkatuan ertzainak mehatxatzeagatik eta autobus geltokian ertzainen aginduen aurka jarduteagatik. Deustun hainbat zabor-ontzi eta pneumatiko erre zituzten manifestatzaileek.\nZallan hainbat manifestariek trenaren katenaria matxuratu zuten eta ondorioz, Bilbo-Balmaseda burdinbidea moztuta geratu zen ordu betez. Bilbobus eta Bizkaibusek bere zerbitzuen eten zituen goizeko 6:30etatik aurrera.\nAraba.\nGertakari esanguratsuenak Gasteizen gertatu ziren. Ertzaintzak bi pertsona atxilotu zituen goizean ertzainei mehatxatzeagatik eta agente bat jotzeagatik. Industria handi gehienek itxi zuten eta eraikuntzak ere oso nabarmen ikusi zen greba.\nNafarroa.\nNafarroako Foru Erkidegoan Renfek 8 tren bertan behera utzi zituen eta beste bidaientzat gutxieneko zerbitzuak ezarri zituen. Industrialguneetan sarreretan eta Iru\u00f1eko sarreran estatuko segurtasun indarrek piketeak kontrolatu zituzten lekuz kanpoko gauzarik gerta ez zedin. Nafarroako Gobernuko langileek gutxieneko zerbitzuetan lan egiten zuten."}
{"id": "142703", "revid": "1659", "url": "https://eu.wikipedia.org/wiki?curid=142703", "title": "Kosmetiko", "text": "Kosmetikoak gorputzaren itxura hobetzeko edo babesteko erabiltzen diren substantziak dira. Gure gorputzaren usaina aldatzeko ere erabiltzen dira. Itxura aldatuz lortzen dute, egiturei edo funtzioei eragin gabe. Kosmetikoen ikerketaz arduratzen den zientzia kosmetika da.\nHistoria.\nAntzinaroa.\nKosmetika terminoa XVII. mendean sortu zen, eta hitza Cosmos substantiboaren (\u00abedertasuna eta ordena\u00bb esan nahi du), eta \u00ab\u2013 iko\u00bb atzizkiaren batura da (azken horren esanahia \u00abzerbaiti dagokiona\u00bb izango litzateke).\nSinestezina badirudi ere, kosmetikoen erabilera duela milaka urtekoa da. Izan ere, kosmetikoen erabileraren lehen froga arkeologikoa Antzinako Egipton aurkitu zen, K. a. 4000 urtearen inguruan. Antzinako greziarrek eta erromatarrek ere kosmetikoak erabiltzen zituzten.\nAnimalien eta landareen jatorriak.\nProduktu kosmetiko guztiak animalia-jatorrikoak eta landare-jatorrikoak ziren, kerusa eta antimonioa izan ezik, horiek antzinatik ezagutzen baitziren kosmetiko gisa. Lehenengo kosmetiko gorriaren jatorria Linneoren orchilla Lischen roscella izeneko goroldioa izan zen, tintaroia prestatzeko erabiltzen zena. Goroldio horri garai batean \"fucus\" deitzen zitzaion, denborarekin mota guztietako kosmetikoetarako erabili zen izena. Tindaketa-landare batzuk ere erabiltzen ziren, bereziki Anchusa tinktorioa. Animalien erreinutik aesypum (aharien izerdiaren aterakina, ondo garbitua) eta kokodriloz lainoztutako simurra erabiltzen ziren, larruazaleko zenbait gaixotasun sendatzeko eta orbanak eta zimurrak desagerrarazteko balio zuena. Mineral gorriak ere erabili zituzten animalia-gantzarekin nahastuta, gorputza eguzkitik babesteko.\nEgiptoko kosmetika.\nEgiptoarrek garrantzi handia ematen zioten garbitasunari eta itxura fisikoari konnotazio erlijiosoen bidez, gorputza eta arima garbitzeko modu batekin lotuz. Horregatik, gizonak zein emakumeak, klaseen arteko bereizketarik gabe, beren itxura ahalik eta gehien zaintzeaz arduratzen ziren, baita hil ondoren ere. Horrela eraiki zuten egiptoarrek kosmetika eta jainkotasunaren arteko zubia. Adibidez, erritual erlijiosoetan, apaizek olio lurrintsuak barreiatzen zituzten jainkoen estatuetan, eta makillajea ere aplikatzen zieten. Hainbestekoa zen produktu kosmetikoen eskaria, non tenplu batzuetan ere zuzenean fabrikatzen ziren, Karnakeko tenpluan adibidez, horman olio lurrinduak fabrikatzeko errezetak baitaude.\nAntzinako egipton kosmetikoak prestatzeko material asko erabiltzen ziren. Tutankamonek eta Nefertitik erabiltzen zuten arkatz eta begien itzal ospetsua mea (malakita, berde kolorekoa) eta galena (beltz kolorekoa) ehoz egiten ziren. Mineralak nahasteko eta orea osatzeko erabilitako arbelezko paletak Egiptoko aro aurredinastikoko hilobietan aurkitu ziren (6000 - 3150 a. C.). Hilobi batzuetan ere ohikoa da kolore gorri okreko landareen nahasketak aurkitzea, kolorete gisa erabiltzen direnak. Horrelako kosmetikoen erabilera Nefertari erreginaren (K. a. 1255) hilobiaren erretratuan ikus daiteke.\nGreziar kosmetika.\nGrezierazko kosmetika hitzak konnotazio ezberdina zuen, ilea, aurpegia eta hortzak babesteko prestaketei buruzkoa baitzen. Edertasunari zuzendutako kosmetikari erreferentzia egiteko terminoa kommotikon zen. Greziar lurrinak brontzezko aroan (K.a. XIV-XIII. mendeak) erabiltzen zirela uste da. K. a. VIII. mendean idatzitako Iliada eta Homeroren Odisea obretan aipatu ziren. Landare, lore, espezia eta lurrin mota guztiak, mirratik oreganoraino, oliotan prestatzen ziren eta lurrin gehienen oinarri gisa erabiltzen ziren (gaur egun alkohola erabiltzen den bezala). Kosmetikoak bezala, lurrinak plazerez, sedukzioz, estatusaren sinbolo gisa eta erritualetan erabiltzen ziren (ehorzketetan bereziki).\nEmakume greziarren artean oso ezagunak ziren masailetarako koloretea, azala zuritzeko zuritzaileak, itzala eta begi-arkatza. Gizonek, harreman homosexualetan pasiboki bildurikoak izan ezik, ez zuten makillajerik erabiltzen. Hala ere, ilerako tindua bi sexuek erabil zezaketen. Oinarrizko bi tindu mota zeuden: bata ile ilunerako egina, koloragarri ilunekin, 40 egunez ardotan murgildu ondoren izainetatik ateratakoak bezalakoak, eta bestea pago-egurrez eta ahuntz-koipez egindakoa, ile argiagorako.\nErrenazimendua.\nErrenazimenduan, kosmetikoak indar ezohikoarekin itzuli ziren. Emakumeen estetikak Errenazimenduko Italiarren bizitza biltzen du. XVI. mendean, Santa Maria Novellako monjeek produktu kosmetiko eta sendagarrien lehen laborategi handia sortu zuten.\nJoera bekain finak eta azal oso zuria erakustea zen, koloreteak ere erabiliz. Emakumeek bekokia depilatzen zuten zabaltasuna emateko. Begiak makillatzen ziren, begiak beltzez marrazten ziren, betazalak urdinez edo berdez koloreztatzen ziren eta ezpainek bihotz formako kolore gorriekin margotzen zituzten. Ilea horiz tindatzen zuten eta bere burukoak apaintzen zituzten. Gorputzeko higiene eskasari eutsi zitzaion, baina lurrinak erabiltzen ziren ezkutatzeko.\nCatalina Galigai eta Catalina Sforza.\n1573an, Italian, Catalina de Sforzaren \u00abesperimentuak\u00bb liburuan kosmetika eta lurringintzako errezeta mota guztiak daude, makillajeari buruz eta gorputzaren akatsak zuzentzeko idatziak. Parisen, Katalina Galigaik, Catherine Mediciren lagunak, Edertasunaren lehen Institutua ireki zuen.\nProduktuak.\nHauek ziren erabiltzen zituzten produktuetako batzuk: eztia limoiarekin nahastea eskuak leuntzeko, salba-hostoak egur-ikatzarekin hortzetako pasta gisa, geranio-petaloak ezpainetan gorri bizia lortzeko, etab. Produktu desberdinetarako oinarrizko osagaietako bat merkurioa zen, helburuetako batzuk ezpainak koloreztatzea, orbanak kentzea edo beruna eta sulfuroa gehitzen zizkioten ilerako pintura gisa erabiltzea ziren.\nIngalaterrako Elisabet I.aren gortean, hortzak zuritzeko salbia zabaldu zen. Produktu arriskutsuak ere erabiltzen zituzten, hala nola berun-zuria aurpegiko azala eta eskotea zuritzeko, merkurioz egindako produktuak ezpainak koloreztatzeko edo orbanak kentzeko, ilerako tinturak berunezko sulfuroarekin, kare biziarekin eta urarekin eginikoak.\nIleordeak.\nIlerako hainbat produktu erabiltzen ziren, hala nola bitriolo olioa edo azido sulfurikoa, korrosiboa dena eta arabarba zukuarekin nahasten zutena argitzaile toniko bat lortzeko. Hori izan zen ilea gehiegi galtzearen beste arrazoietako bat, eta ondorioz baita ileordeak erabiltzen hasteko arrazoietako bat ere. Ileari buruzko beste joera bat orrazkera altu eta fikziozkoak ziren, non ileordeei gari-irin zuritu, lainoztatu eta lurrindua jartzen zieten; koloretako hautsen aplikazioa XVI. mendean agertu zen Frantzian. Ilea garbitzeko, buztinezko hautsekin prestatutako xanpu lehor bat erabiltzen zuten, gantza eta zikinkeria xurgatzeko.\nXV. eta XVI. mendeetan, Errenazimentuan, ilea estetikaren zati garrantzitsu bihurtu zen berriro, eta ileordearen erabilera berreskuratu zen. Isabel I.ak laurogei ileorde izan\u00a0zituen.\nAro Modernoa.\nXVII. mendean, Karlos I.aren erregealdian, Londresen, Yardley izeneko gazte batek apain-mahaiko produktuak egiten zituen lehen enpresa inauguratu zuen. Yardleyk xaboietan erabiltzen zuen osagai nagusia labanda zen. Kosmetikoen elaborazioa finduz joan zen, eta, beraz, bazeuden espezien, banillaren eta eztiaren krema hidratatzaileak, nobleziako damek erabiltzen zituztenak. Hala ere, zerusaren eta berunaren erabilera ez zen alde batera uzten, eta ile-galtzeak aurrera jarraitzen zuen. Beste aurrerapen bat zen, nork bere xaboia etxean eduki zezakeenez, gizonak gutxiago joaten zirela bizarginarengana bizarra etxean mozten zutela. Eta garbitzeko ura gehiago erabiltzen hasi zirenean ere, garbiketa handiagoa lortzen hasi ziren. Higienea funtsezko bihurtzen ari zenez, lurrin bereziak egiten hasi ziren, hala nola: printzesaren esnea, sultanaren usaina, zeruko ura, Ninonen esneak.\nFrantzia.\nProduktuak.\nProduktu frantsesek arrakasta handia izan zuten beren originaltasunari esker, ontziak zilarrezkoak, urrezkoak, portzelanazkoak eta lakazkoak baitziren. Prezio altua izan arren, oso erraz saltzen ziren. Kolore-sorta garrantzitsua bihurtu zen gorteko emakumeentzat; izan ere, gorri-koloreko tonalitate batzuk erabiltzen ziren egunean zehar erabiltzeko, eta beste batzuk, gauez erabil zitezkeenak. Emakumeen klase sozialaren arabera, kolore-tonu bat edo beste erabiltzen zuten. Gorteko damek gorri iluna, gortesauek gorri grinatsua eta burgesek tonu apalagoak erabiltzen zituzten.\nPerfumeak.\nPerfumeria oso garrantzitsua bihurtu zen eta herrikoiagoa. Emakume ospetsu batzuek ere bazeukaten bere esentzia espezifikoa, hala nola Maria Antoinettek, mendaroa erabiltzen zuenak, Pompadourreko Madamek arrosa eta bioleta erabili zituen. Ileordeak ere usainekin egiten\u00a0zituzten, ilea hainbeste garbitu beharrik ez izateko.\nMakillajea.\nMakillajeari dagokionez, itxura zurbila modan jarri zen, eta Napoleonen emazte Josefina de Beauharnais enperatrizari esker belarrez egindako koloreteak ere erabili ziren. Irinarekin, eztiarekin, arrautzekin eta haragi gordinarekin egindako maskarak aplikatzen ziren. Atsegin zuten tonu zurbila lortzeko, ozpina eta limoia edan ohi zituzten. Emakumeentzat ohikoa izaten zen eguzkipean luzaroan ez egotea, aurpegiko azala babesteko.\nBaina XIX. mendean Victoria erreginak jendaurrean makillajea lotsagabetzat jo zuen. Aktoreek eta prostitutek bakarrik erabiltzen zuten zerbait arrunta zirudien. Bigarren Mundu Gerraren garaian, kosmetikoek aplikazio komuna zuten Ekialdean (Alemania nazian debekatuta zeuden arren).\nProduktu kosmetikoak.\nAurpegiko kosmetikoak.\nAurpegiko kosmetologiak aplikatzean aurpegiaren inguruan onura ugari sortzen dituzten produktuak aztertzen ditu, hala nola, garbitasuna, tonifikazioa, esfoliazioa eta azalaren baieztapena.\nAurpegiko kosmetika, aurpegirako, leporako eta belarrien zonarako tratamendu-mota guztiak aplikatzen dituen kosmetikaren zatia da.\nGorputz-kosmetikoak.\nGorputz-kosmetikako produktuak berariaz daude formulatuta gorputzaren eremu guztietarako. Kosmetikan egindako aurrerapenei esker, onura ugari lor daitezke. Gorputz-kosmetikako produktu gomendatuenak honako hauek dira: olioak, lozioak, peelingak eta eguzki-produktuak.\nGorputzeko olioak ahalmen hidratatzaile handiko produktuak dira. Landare desberdinetatik ateratako olio hori dermisaren zatirik sakonenean sartzea eta konpontzea lortzen dute. Gainera, landare horiek antioxidatzaile gisa jarduten duten bitamina kopuru handiak izaten dituzte.\nGorputzeko kremak gorputzeko kosmetikako produktuak dira, azala hidratatu eta babesten dutenak, eta olioen mailan ez bada ere, egokiagoak dira egunero erabiltzeko.\nGorputzeko peelingak esfoliazio fisikoak dira. Erabili beharreko produktuan granulazio bat dago, larruazalean igurtzita zelula hilak kentzea lortzen duena. Astean behin bakarrik erabiltzea gomendatzen da. Hidratatu aurreko urratsa ere bada.\nOsagaiak.\nErromatarrek eta Antzinako Egiptoko biztanleek erabiltzen zituzten kosmetikoek merkurioa zuten. Gaur egun, ezpain-barrak, adibidez, arrain ezkatetatik lortutako substantzia distiratsuak dituzte, gehienak handiak, perla-esentzia edo Ekialdeko esentzia izenekoak. Azpizati hau ingurune batean esekidura bat da, maiz nitrozelulosaz eta amilo azetatoz osatua, zenbait arrainen ezkatetatik ateratako guaninazko xafla nakaratuak dituena.\nPinturetan, begietako itzaletan eta koloreteetan perlatutako distira lortzeko, mika ere erabiltzen da, mineral naturala. Mikaren izaera zeharrargia titanio oxidozko geruza fin batez estalita dago, harriaren kolorea tonalitate desberdinetan agertzea eragiten duena, eta efektu ezberdinak sortzen ditu; titanio dioxidoaren lodiera aldatzean, tonua aldatzen da.\nOsagai kosmetikoak INCI (International Nomenclature of Cosmetic Ingredients) izeneko nomenklatura harmonizatuaren arabera adierazi behar dira etiketan.\nHona hemen gehien erabiltzen diren osagai toxikoetako batzuk:\nFtalatoak.\nOrain arte zalantza asko daude ftalatoek osasunerako dituzten arriskuei buruz. Jostailuetan, norberaren zaintzarako produktuetan, janari-paketeetan eta ekipo medikoetan plastifikatzaile gisa erabiltzen dira. Hala ere, osasunerako kaltegarriak dira, ugalketa-sistemetan eta sistema endokrinoan kalteak eragiten dituztelako, asma eta minbizia izateko arriskua areagotzen dutelako, eta gizonezko jaioberriek anomalia genitalen arrisku handia dutelako.\nFenola.\nFenola asko erabiltzen da industria kimiko, farmazeutiko eta klinikoan antiseptiko, desinfektatzaile eta fungizida indartsu gisa. Bentzenoaren oxidazio partzialaren bidez gertatzen da, eta horrek toxiko bihurtzen du eta nerbio-sistema zentralari, bihotzari, gibelari, giltzurrunari eta larruazalari eragiten die.\nFeniloa.\nFeniloa fenilenediamina sulfatoa izenarekin erabiltzen da kosmetikoetan. Larruazaletik sartzen da eta gibelean alterazioak eragin ditzake. Alkohol horiek hainbat produktutan erabiltzen dira, baina bereziki ahoko irakuzketetan.\nOlio mineralak.\nOlio mineralak petroliotik eratorritako olioak dira, industria kosmetikoan erabiltzen direnak kremak azalarentzat atseginak izan daitezen. Ilerako produktuen osagai nagusietako bat ere badira, bizarra egin ondorenerako lozioak, ahoko irakuzketak, desodoranteak eta haurtxoentzako olioak. Olio horiek oso errentagarriak dira industrian, erraz lor daitezkeelako eta merkeak direlako; hala ere, larruazalarentzako onurak ekarri beharrean, plastikozko geruza baten moduko bat ezarriz bildu baizik ez dute egiten, eta arnasketa zelularra oztopatzen dute, larruazalaren hezetasuna epidermisera aterarazten dute azal osasuntsu bat simulatuz; aitzitik, produktuarekiko menpekotasuna sortzen dute eta larruazaletik zelula hilak kentzea eragotzi eta narritadura eragiten dute.\nTriklosana.\nTriklosana gai kosmetiko askotan agertzen da, hala nola makillajeetan, hortzetako pastetan, xanpuetan, ahoko irakuzketetan eta bakterioen kontrakoetan. Kimiko horrekiko gehiegizko esposizioak ahulezia-arriskua areagotu dezake, baita bihotzekok eragin ere; izan ere, trikosanak muskulu eskeletikoen zuntzen eta bihotz-muskuluen kontrakzio-ahalmenari eragiten dio, eta, ondorioz, haien indarra murrizten du.\nKosmetika apaingarria.\nKosmetika apaingarria: kosmetikoen ezinbesteko osagaia da edozein edertasunetarako. Makillajeko kosmetikoen artean, oinarria, ezpainetako arkatza, itzalak, maskara, gorritasuna eta beste edertasun-produktu batzuk daude. Edertasun naturala erabat berraragitu eta nabarmentzeko aukera ematen dute.\nApainketako kosmetiko guztiek kalitate eta aukerako ziurtagiriak dituzte, eta, horri esker, edozein larruazal edo makillaje-estilotarako erremedioa aukera daiteke.\nDekorazio kosmetikaren barruan barietate handia aurki daiteke eta talde ezberdinetan bana daitezke: begietarako apaingarri kosmetikoak (begien itzala, bekainen eta begien arakatza), ezpainetarako apaingarri kosmetikoak (ezpainetakoak), larru problematikoetarako apaingarri kosmetikoak, dekorazio kosmetiko hipoalergenikoak eta, azkenik, dekorazio kosmetika medikoa.\nEguzki kosmetika.\nAzala eguzkiarekiko esposiziotik babesteko produktu kosmetikoak salmenten ehuneko handi bat bihurtu dira azken urteotan. Eguzki-kosmetikan termino espezifikoak erabiltzen dira, hala nola:\n-Water resistant: produktu fotobabesle batek azalean egoteko duen gaitasuna, 40 minutuko urperaketa edo 20 minutuko bi urperatze egin ondoren;\n-Water proof: produktu fotobabesle batek larruazalean egoteko duen gaitasuna, 80 minutuko urperaketa edo 20 minutuko lau urperatze egin ondoren.\nProduktu kosmetiko horiek eguzki-iragazkiak dituzte beren konposizioan, eta iragazki kimiko horiek (eguzki-erradiazio ultramorea xurgatuz jarduten dute), iragazki fisikoak (argiaren islapenaren bidez eragiten dute) edo biologikoak (erradikal askeak sortzea saihesten duten eta larruazaleko sistema immunologikoa indartzen duten antioxidatzaileak) izan daitezke.\nGizonen kosmetika.\nGizonentzako kosmetikoak gizonezkoen larruazalaren eta gorputzaren berezitasunetara eta premietara egokitzen dira. Gizonezkoen kosmetikaren merkatua hainbat segmentutan bana daiteke:\n-Higiene-produktuak (dutxa-gela, xanpua, desodorantea)\n-Tratamendu-produktuak (bizarra mozteko aparra, aftershave, gorputzeko krema)\n-Edertasun-produktuak (lurrinak, makillajea)\nGizonek gero eta produktu mota gehiago erabiltzen dituzte, eta ez dira gel, desodorante edo xanpuetara mugatzen.\nOndorio negatiboak gure osasunean.\nKutsatzaileak.\nKosmetikoak alterazio askoren eta gaixotasun larrien iturri izan daitezke. Kutsatzaile organiko iraunkorrei (COP) buruz ohartarazi du, oso gutxi baitira kosmetikoetan eta eguneroko erabilerako beste produktu batzuetan daudenak. Substantzia horiek giza organismoan eragina izan dezakete haurdunaldiaren unetik beretik.\nSubstantzia kimiko asko fabrikatzen eta merkaturatzen dira gizakien osasunean izan ditzakeen ondorioei buruzko informaziorik izan gabe. Azken urteotan, malformazio eta erditze goiztiarrak areagotu egin dira, bai eta hainbat gaixotasun ere, hala nola minbizia, asma, garapenaren eta ugalketa-sistemaren nahasmenduak, nahasmendu immunitarioak, etab. Osasun-arazo horiek izateko arriskua areagotu egiten da kosmetikoetan, lurrinetan, azazkaletako esmalteetan, xanpuetan, xaboietan eta abarretan dauden substantzia kimikoen eraginpean egoteagatik.\nAztertutako substantzia horietako gehienak iraunkorrak dira, eta etengabe hautematen diren kantitate horietan irauten dute ingurumenean. Biometagarriak dira, eta horrek esan nahi du organismoen gorputzean, ehun adiposoetan edo beste organo batzuetan pilatzen direla, hala nola gibelean edo giltzurrunetan.\nSubstantzia arriskutsuak, substantzia horiek dauzkaten produktuetan behar bezala integratuta daudenak barne, denboran zehar aska daitezke, erabiltzearen ondorioz. Horietako edozeinekiko esposizio bakar bat ez da kaltegarria izango ziurrenik, baina esposizio hori bizitza osoan zehar egunerokoa bada, efektuak metatu egiten dira.\nKosmetikoen gama zabalean dauden substantzia arriskutsuak hauek dira:\nGluten.\nGlutena kosmetikoak frabrikatzeko orduan asko erabiltzen den osagaia da.\nGlutena duten produktu horiek glutenak oharkabean kutsatzeko kausa izan daitezke, eta glutenarekin lotutako edozein nahasmendu duten pertsonen osasunari eragin diezaiokete, hala nola gaixotasun zeliakoa edo gluten ez-zeliakoarekiko sentikortasuna, zuzenean edo zeharka ahora irits baitaitezke haiek manipulatzean esku artean geratzen diren hondakinetatik.\nKosmetiko beganoak.\nKosmetiko beganoak landare-jatorriko konposatuz (landareak, fruituak edo haziak, besteak beste) egindako produktuak dira, eta, beraz, ez dute animalia- edo kimika-iturririk.\nLandare - jatorrizko osagaiak.\nLandare asko erabiltzen dira kosmetikoak eta kosmetiko beganoak fabrikatzeko. Hona hemen adibide batzuk:\nEkonomia.\nKosmetikaren eta lurrinaren sektoreak 6.954 milioi euro sortzen ditu urtean Espainian Espainiarrek 150 euro gastatzen dituzte pertsona bakoitzeko kosmetikan, Europako batez bestekoaren gainetik (137 euro urtean). Espainiako biztanleek sektore horretan egiten duten gastua %\u00a02 handitu da.\nEspainiako sektore kosmetikoak 8.200 MM euroko merkatua du, eta %\u00a02,6ko hazkundea izan du 2019an.\nMunduko kosmetika-enpresa nagusiak S &amp; P Global Luxury dira, luxuzko ondasunen ekoizpenarekin edo banaketarekin lotutako negozioak dituzten edo arlo horretan zerbitzuak eskaintzen dituzten 80 enpresa kotizatu handienek osatzen dute, eta lau enpresa kosmetiko ditu bere lerroen artean. Est\u00e9e Lauder, Shiseido, Pacific eta Interparfums dira.\nKultura.\nProduktu kosmetikoen kultura lur planetan dauden eta izan diren kulturekin badute zerbait komunean; izan ere, kultura gehienetan beti egon da presente produktu kosmetikoen erabilera.\nMakillajean pentsatzen dugunean, ia berehalakoan pentsatzen dugu emakumeen irudi batez. Harreman hori ezaugarritzen dituen harrokeriak eragin dezake, makillajearen helburua irudiari itxura hobetua ematea baita. Hala ere, garai gogoangarrietatik erabili izan dute etnia ezberdinetako gizonek.\nEta historian zehar hainbat etapatan kosmetiko horiek izan duten bilakaera ikusi ahal izan da.\nEmakumeak une oro eder sentitu nahi izaten du, eta are gutxiago ondo usaindu nahi izaten du. Oraindik ere munduko hainbat lekutan erabiltzen da makillajea emakumeen artean, eta enpresa handiek jakin izan dute alderdi horiei zukua ateratzen. Horregatik, prezio eta kalitate desberdineko produktuak aurkitzen ditugu beti.\nBeren burua askoz ederrago ikusi nahi duten emakumeak eta beren usainaz eta larruazalaren zaintzaz arduratzen diren gizonak dauden bitartean, kosmetikoen erabilera garrantzitsua izango da kultura guztietan, eta horregatik, produktu kosmetikoen kultura desagertzetik urrun dago."}
{"id": "142705", "revid": "1545", "url": "https://eu.wikipedia.org/wiki?curid=142705", "title": "Gojira", "text": "Gojira \"death metal\" progresiboa egiten duen musika taldea da; 1996an sortu eta Baiona inguruko herri batzuetako kideek osatzen dute. Ingelesez kantatzen dute.\nMusika estilo horren barruan nazioartean ospe handia lortu du eta 2017ko Grammy Sarietarako izendatua izan da.\nEzaugarriak.\nGojiraren hitzetako gaiak bizitza eta heriotza, espiritualtasuna eta ingurumenaren babesa dira. Natura eta amalurraren alde taldekideek duten interesa jaio diren ingurumen eta kostaldean inspiratuta dago.\nTaldearen izena \"Godzillaren\" japonierazko bertsioa da; taldearen lehen izena \"Godzilla\" bera izan zen baina eskubide arazoak direla medio 1999an aldatu behar izan zuten. Bere musikak Morbid Angel, Tool, Meshuggah eta Death taldeek egiten dutenarekin antzekotasuna du.\nHistoria.\nGojira Baiona-Ondres inguruan sortu zen 1996an.\nJoseph eta Mario Duplantier Empalot taldean ere aritzen dira baina hau geldirik dago 2003tik. Joseph \"Joek\" beste talde batzuekin (Manimal, Klone, Apocalyptica) kolaboratu du eta Cavalera anaiek (Sepultura, Soulfly) duten Cavalera Conspiracy proiektuan ere bai.\n2003ko \"The Link\" diskoarekin Europan zehar ezagunak izaten hasi ziren eta azken urteotan metalaren munduan duen ospea izugarri handitu da; \"The Way of All Flesh\" beren azken diskoa, \"From Mars to Sirius\" aurrekoa eta \"The Link Alive\" DVDarekin Ipar Amerikarako jauzia eman dute. Jaialdi eta bira garrantzitsu batzuetan esku hartu dute:\n2010ari dagokionez, Alemaniako Wacken Open Air jaialdi mitikoan abuztuan eta Schlettstadteko (Alsazia) \"Lez'arts sceniques\" uztailaren 30ean egon dira. Euskal Herria Zuzenean ere aritzekoak ziren Heletan baina eguraldia dela medio egun horretako jaialdia bertan behera geratu zen.\nAzken urteetan Nazioarte mailan sona handia hartu du. 2016ko abuztuan \"BBC Radio 1\"-erako \"The Shooting Star\" abestia grabatu zuten eta 2017ko otsailean banatuko diren Grammy Sarietarako izendatua izan da Gojira bi ataletan, metal abestirik onena \"Silvera\" kantua eta rock diskarik onena \"Magma\".\nLanak.\nBideo musikalak.\nBost bideo musikal eginak dituzte 2010erako:"}
{"id": "142706", "revid": "1545", "url": "https://eu.wikipedia.org/wiki?curid=142706", "title": "Asterix eta Obelixen urtebetetzea. Urrezko liburua", "text": "Asterix eta Obelixen urtebetetzea: Urrezko liburua () Asterix eta Obelixen 50. urteurrena ospatzeko 2009an kaleratutako komikia da. Betiko istorioez gain, abentura eta istorio berriekin datoz galiarrak.\nArgumentua.\nIstorio hau Asterix eta Obelixen urtebetetze egunari buruz aritzen da. Bikotea basoan basurdeak ehizatzen dagoela, herrikideek jaki ezberdinak prestatzen dituzte eta hainbat arropa sortzeko proposamenak aurkezten dituzte, euren urtebetetzea ospatzeko. Era berean, Kokelusek Asterix eta Obelixek bisitatuko leku guztiei buruzko gidaliburua idazten du (Helvetia, Britainia Handia, Egipto, Hispania...).\nAsuranzeturixek \"bidaiak oso ondo daude, baina musikarik gabe ez da ezer\" esaten du, bere proposamenak erakusten dituen bitartean.\nGosaltzen zeudela, herrixkako emakumeek Asterix eta Obelixentzako emakume ideala bilatu zituzten. Hala ere, bi heroiek ezkongabe hobeto biziko liratekeela ondorioztatu zuten azkenean. Triangelus izeneko arkitektoak haien omenezko parke bat egin nahi zuen. Ur-jauzietatik menhirrez erortzeko atrakzioak, pentsarazteko jolasak, kirolak praktikatzeko guneak, eta abar izango lituzke eta parke guztiek bezala, leku guztietako jendea joango zatekeen.\nEleonadarusek, berriz, galiarren herrian gertatzen ziren abenturei buruzko antzerki bat antolatu nahi zuen, horretarako eszena ugari errepikatu behar baziren ere.\nGaliarrak prestakuntzetan murgilduta zeuden bitartean, bere etsairik nagusienak, Julio Zesarrek, Asterixi eta Obelixi opari bat egitea erabaki zuen. Erabaki hori bi arrazoiengatik hartu zuen; alde batetik bere emaztea, Egiptoko Kleopatra erregina, oso haserre zegoelako eta, beste aldetik, istorio honetan etsaien kontua beste albo batera utzi behar zuelako.\nHorrela, Asterix, Obelix eta Idefix txakur txikia eroen herrixkara heldu zirenean, guztia prest zegoen ospakizunei ekiteko."}
{"id": "142707", "revid": "105290", "url": "https://eu.wikipedia.org/wiki?curid=142707", "title": "Bulgariaren banaketa administratiboa", "text": "Bulgariaren banaketa administratiboa 28 probintziaz (bulgarieraz: singularrean \u043e\u0431\u043b\u0430\u0441\u0442, \"oblast\"; pluralean \u043e\u0431\u043b\u0430\u0441\u0442\u0438, \"oblasti\") osaturik dago. Probintzia guztiek hiriburuaren izena hartzen dute. Probintzia horiek udalerritan banatzen dira (bulgarieraz: \u043e\u0431\u0449\u0438\u043d\u0430, \"obshtina\")."}
{"id": "142710", "revid": "201", "url": "https://eu.wikipedia.org/wiki?curid=142710", "title": "Plinio", "text": ""}
{"id": "142711", "revid": "119347", "url": "https://eu.wikipedia.org/wiki?curid=142711", "title": "Ostaxkov", "text": "Ostaxkov (errusieraz \"\u041e\u0441\u0442\u0430\u0448\u043a\u043e\u0432\") mendebaldeko Errusian dagoen Tver oblasteko hiria da. Ostaxkoveko raioneko zentro administratiboa da. Seliger aintziraren bazterrean dago, Tver hiritik 172 km mendebaldera. 2010ean 18.088 biztanle zituen.\nHiri senidetuak.\nOstaxkov ondorengo hiriarekin senidetuta dago:"}
{"id": "142714", "revid": "98220", "url": "https://eu.wikipedia.org/wiki?curid=142714", "title": "Das wei\u00dfe Band", "text": "Zinta Zuria (alemanezko jatorrizko izenburua: \"Das wei\u00dfe Band\") 2009an Michael Haneke austriar zuzendariak idatzi eta zuzenduriko filma da. Drama generoan kokatzen da.\n2009ko Canneseko Zinemaldian estreinatu eta bertako Urrezko Palma saria irabazi zuen, gainera 2010eko Ingelesa ez den hizkuntza batean egindako film onenaren Urrezko Globo Saria irabazi zuen. Bestalde Ingelesezkoa ez den filma onenaren Oscar Sarirako ere izendatua egon zen, nahiz eta azkenik El secreto de sus ojos argentinar filma garaile atera. \"Zinta Zuria\" filmak kritika onak jaso eta beste hainbat sari ere irabazi ditu.\nSinopsia.\nFilma honetan 1913an Alemania iparraldeko bizimodu lasaiko herri protestante batean gertatzen diren azalpenik gabeko gertakariak agertzen dira. Norbaitek ipinitako kable batek herriko medikuari ikaragarrizko erorketa eragiten dio, aletegiak su hartzen du, norbait bortizki torturatua agertzen da... Nor dago guzti honen atzean? Maisuaren ardurapean dauden eskola eta elizako abesbatzako haur eta nerabeak, euren familiak, baroia, administratzailea, medikua, emagina eta herriko nekazariak jada Lehen Mundu Gerra atarian sortzeke dagoen faxismoaren jatorrian arakatzen duen istorioa osatzen dute."}
{"id": "142715", "revid": "7162", "url": "https://eu.wikipedia.org/wiki?curid=142715", "title": "Zinta Zuria", "text": ""}
{"id": "142716", "revid": "119347", "url": "https://eu.wikipedia.org/wiki?curid=142716", "title": "Pripiat", "text": "Pripiat (ukraineraz: \u041f\u0440\u0438\u043f\u2019\u044f\u0442\u044c, ahoskatua; bielorrusieraz: \u041f\u0440\u044b\u043f\u044f\u0446\u044c, Prypia\u0107, ahoskatua; polonieraz: \"Prype\u0107\", ahoskatua; errusieraz: \u041f\u0440\u0438\u043f\u044f\u0442\u044c, ) Ukrainako iparraldeko hiri bat da, Kiev-eko oblastekoa, Kiev hiritik 100\u00a0km ingurura. Bielorrusiako mugaren ondoan dago. Pripiat ibaiak hiria zeharkatzen du.\n1986. urteko apirilaren 26an Txernobylgo hondamendia gertatu zenean, hiriak erradiazioaren ondorio latzak jasan zituen eta hustu egin behar izan zuten. Istriputik hiru egunera hustu zuten hiri guztia, egun bitan: biztanleek beste norabait joan behar izan zuten inguruko hirietara, eta animalia guztiak hil egin zituzten. Beraz, gaur egun ia erabat hutsik dagoen hiria da.\nIzan ere, 1986ko maiatzaren 2an 30\u00a0km-ko eremuan inor ez geratzeko agindu zuenetik eta harresia eraiki zutenetik, hirira eta ingurura sartzea debekatuta dago, ez bada baimen eta helburu bereziren batekin.\nHistoria.\nPripiat hiria 1970. urteko otsailaren 4an sortu zuten Txernobylgo Zentral Nuklearreko langileek eta euren familiek bizilekutzat izan zezaten. Hiria gune estrategikoan zegoen, klima egokia zen (nahikoa epela), lurra ere oso emankorra zen, eta garraioz oso ondo lotuta zegoenez, hiriak garapen handia izan zuen, eta hamasei urtean 40.000 biztanle izatera iritsi zen.\nGainera, hiriaren diseinu modernoak edertasuna ematen zion: hiriko sarrera, Energetik Kultura Gunea, Administrazioaren eraikina, Pripiat Kafea eta hiriaren erdigunea ikusgarrienetarikoak ziren. Gainera, hirian edonor sar zitekeen.\nHiriko biztanle gehienak gazteak zirenez (batezbeste, 30 urtekoak), hazkunde oso handia aurreikusita zeukaten Pripiaterako. Nagusientzako zerbitzuez gain (kultura zentroa, liburutegia, zinema, hotela, arte-eskola, medikuntzako zentroak, eskolak, jantokiak, kafetegiak, dendak eta abar), umeentzako ere prestatzen zeuden: haurtzaindegiak, haur-eskolak, kiroldegiak, parkeak eta abar. Agintariek, Pripiat Ukrainako hiririk ederrena eta erosoena egitea zuten helburu, horretara bideratutako hainbat proiektu abiatuz: \"Etorkizuneko hiria\" zela zioten.\nHondamendiaren ostean, beraz, hiria bertan behera utzita geratu da, zegoen zegoenetan: Sobietar Batasuneko eta Ukrainako Sobietar Errepublika Sozialistaren ikurrak daude, besteak beste."}
{"id": "142717", "revid": "512", "url": "https://eu.wikipedia.org/wiki?curid=142717", "title": "Olarizu", "text": "Olarizu Gasteizko hegoaldean kokaturik dagoen landa-eremu bat da, Adurtza auzoaren hegoaldean. Antzina herrixka bat zen, baina gaur egun ez da inor bizi.\nXIX. mendea geroztik, erromeria bat ospatzen da Olarizuko Andre Mariaren ohorez irailaren 8aren ondorengo astelehenean.\nOlarizuko parkea eta izen bereko mendia, Gasteizko Eraztun Berdearen barnean dago. Olarizun bertan, Ingurugiro Gaietarako Ikastegia kokaturik dago.\nHistoria.\nXIV. mendean biztanlerik gabe geratu zen Olarizu. XI. mendeko agirietan \"Hollarruizi\" izena ageri da, eta XIII. mendean \"Hollarruizu\" izenarekin. XIX. mendean, berriz, \"Olharizu\" izena azaltzen da erregistroetan. Herrixka desagertu bazen ere, Olarizuko Andre Mariaren elizak gehiago iraun zuen zutik, XX. mendearen hasiera arte."}
{"id": "142718", "revid": "1545", "url": "https://eu.wikipedia.org/wiki?curid=142718", "title": "Desna (ibaia)", "text": "Desna (; ) Errusia eta Ukrainako ibaia da, Dnieperren ezkerraldeko adarra. 1.130 kmko luzera eta 88.900\u00a0km\u00b2ko arroa ditu.\nGeografia.\nErrusiako Smolensk eta Briansk oblastak eta Ukrainako Txernihiv eta Sumyko oblastak zeharkatu ondoren, Kievetik hurbil, Dnieper ibaira isurtzen da. 1.130 kmko luzera du, eta 535 kilometroz nabigagarria da (Novhorod-Siverskitik aurrera).\nIbaiadar nagusiak Bolva, Seim, Oster, Sudost eta Snov dira. Ibai bazterreko hiri garrantzitsuenak, berriz, Errusiako Jelnia, Jukovka, Briansk, Desnogorsk, Trubtxevsk eta Ukrainako Novhorod-Siverski, Txernihiv eta Oster dira.\nHidrometria.\nDesnaren emaria 1884-1995 bitartean neurtua izan da Txernihiven (ahoa baino 120\u00a0km lehenago). Gune horretan, drainatutako eremuak 81.400\u00a0km\u00b2 ditu, arro osoaren %\u00a091,6. Urteko batezbesteko emaria 321 m\u00b3/s da; emari handiena apirilean du (1.106 m\u00b3/s), elurra urtzen delarik, eta txikienak irail (144 m\u00b3/s) eta otsailean (153 m\u00b3/s). Abendu hasieratik apiril hasiera arte izozturik egoten da.\nDesnaren batezbesteko emariak (m\u00b3/s), Txernihiven neurtuak"}
{"id": "142721", "revid": "56334", "url": "https://eu.wikipedia.org/wiki?curid=142721", "title": "Berezina", "text": "Berezina (bielorrusieraz: \u0411\u044f\u0440\u044d\u0437\u0456\u043d\u0430, \"Biarezina\"; errusieraz: \u0411\u0435\u0440\u0435\u0437\u0438\u043d\u0430, \"Berezina\") Bielorrusiako ibaia da, Dnieperren adarra. 587\u00a0km luze da eta bere arroak 24.500\u00a0km\u00b2 ditu. Berezinaren harana oso zingiratsua da. Ubide baten bitartez\nMendebaldeko Dvinarekin loturik dago.\n1812ko azaroan, Borisovetik hurbil, Berezinako gudua gertatu zen, Frantziako eta Errusiako armaden artean. Bertan Errusiatik erretiratzen ari zen Napoleonen armadak hil-zauritu asko izan zituen (36.000 inguru)."}
{"id": "142730", "revid": "96586", "url": "https://eu.wikipedia.org/wiki?curid=142730", "title": "Jainkoen Gainbehera", "text": "Jainkoen Gainbehera () Richard Wagnerrek idatzitako Nibelungoen eraztuna opera saileko laugarren eta azken opera da. 1876an ospatu zen Bayreutheko lehen jaialdian estreinatu zen, zikloaren lehen ekoizpen osoaren zati bezala. Aktore-abeslariak honako hauek izan ziren: Georg Unger (Sigfrido), Eugen Gura (Gunther), Gustav Siehr (Hagen), Amalie Materna (Brunilda) eta Luise Jaide (Gutruna).\nEspainian 1901eko azaroak 16an estreinatu zen Bartzelonako El Liceun.\nIstorioa.\nNibelungoen eraztuna tetralogiako azken lana, Jainkoen Gainbeherak nibelungo arrazakoa zen Alberich nanoak Rini lapurtutako urrez eginiko eraztun madarikatuak Sigfrido nola hiltzen duen kontatzen du, baita Valhallaren suntsipena ere, Odin edo Wotan bizi zen jainkoen egoitza.\nHitzaurrea.\nHiru nornek Jatorrizko Legearen euren sokan ehuntzen dute; bertan nornek etorkizuna irakur dezakete, eta, beldurtuta, Sigfridoren heriotza iragartzen dute eta... soka hautsi egiten zaie. Mutu geratzen dira.\nLehen ekitaldia.\nSigfridok Brunilda valkiriari agur esaten dio, esnatu eta bere emazte bihurtu duena.\nBigarren ekitaldia.\nRinen alabak Sigfrido liluratzen saiatzen dira, honek nibelungoen eraztunaren eran landutako urrea itzul diezaien (Rinen urrea operaren lehen zatian lapurtua). Sigfridok urre hori ez itzultzea erabakitzen duenez, Rinen alabek itzuli ezean bere gainera Alberichek Rinen urrean jaurtitako madarikazioa eroriko dela esaten diote, era berean altxorra Odin jainkoak lapurtzen dionean.\nSigfridok, hil zorian, ia ez du bere Brunilda maitearen begietan azken aldiz pentsatzeko aukerarik hil aurretik.\nHirugarren ekitaldia.\nBrunildak su bat sortzea eta horren gainean Sigfridoren gorpua jartzea agintzen du. Berak, Sigfridoren emazte bezala egin zituen ekintza eta hilketengatik, herentzia bere egiten du, hau da, eraztuna, eta Rinen alabei bere gorpua bere senarrarenaren ondoan sutan erretzen den bitartean, altxorra, eraztuna berreskuratu ahal izango dutela esaten die, eta Alberichen madarikazioa arima-argiarekin purutuko dela. Brunilda eta Sigfrido erretzen ari diren aldi berean, urrunean jainkoen egoitza den Valhalla ere erretzen ari da."}
{"id": "142731", "revid": "105290", "url": "https://eu.wikipedia.org/wiki?curid=142731", "title": "Jainkoen Gainbeheraren diskografia", "text": "Honako hau da Jainkoen Gainbeheraren diskografia:"}
{"id": "142732", "revid": "201", "url": "https://eu.wikipedia.org/wiki?curid=142732", "title": "G\u00f6tterd\u00e4mmerung", "text": ""}
{"id": "142736", "revid": "119347", "url": "https://eu.wikipedia.org/wiki?curid=142736", "title": "Arrapitz", "text": "Arrapitz azken 20 urteotan Ipar Euskal Herriko laborariek sortutako egitura batzuek osatzen duten federazioa da; \"nekazaritza-eremurako garapen berri baten aldeko federazioa\" da bere buruari ematen dion definizioa.\nEzaugarriak.\nEgitura bakoitzak izan litzakeen arazoei hobeto aurre egiteko, zazpi elkartek federazioa sortu zuten 1991n. 2010ean 13 dira egitura kideak eta horien bidez 800 bat etxalde lotzen ditu. Kide bakoitzak Administrazio Kontseiluan ordezkaritza du.\nLurralde-sare bat osatzeak eta elkarrekin hausnarketak eta planifikazioak egiteak izugarrizko indarra eman diote federazio honi. Hauexek dira bere egiteko nagusiak:\nEgoitza Donapaleuko Lapitz Hotza karrikako 32 zenbakian du ; egoitza federazioko zenbait kiderekin konpartitzen du: BLE, GFAM-Lurra, AFOG-Euskal Herria, Idoki, Artzain ibilkorren elkartea, Saltze kooperatiba eta Lur Hats.\nAussau-Irati gaztaren eta Irulegiko Arnoaren AOC edo Jatorri izendapen kontrolatuak kudeatzen dituzten elkarteekin elkarlan estua garatzen du. Denbora osoan ari den langile bat du federazioak eta kide guztiek dituztenak 11 dira. \"Arrapitz lerroz lerro\" izeneko agerkaria argitaratzen du.\nKideak.\n2010ean kide diren 13 elkarteak hauexek dira:"}
{"id": "142737", "revid": "448", "url": "https://eu.wikipedia.org/wiki?curid=142737", "title": "Soroak", "text": ""}
{"id": "142738", "revid": "1310", "url": "https://eu.wikipedia.org/wiki?curid=142738", "title": "Larrainotza", "text": ""}
{"id": "142740", "revid": "15795", "url": "https://eu.wikipedia.org/wiki?curid=142740", "title": "Herrialde eta hiriburuen zerrenda", "text": ""}
{"id": "142743", "revid": "201", "url": "https://eu.wikipedia.org/wiki?curid=142743", "title": "Estitxu (Estibaliz Robles-Arangiz)", "text": ""}
{"id": "142745", "revid": "10891", "url": "https://eu.wikipedia.org/wiki?curid=142745", "title": "Estitxu (argipena)", "text": "Estitxu emakume izena da, Estibalitz izenaren txikigarria. Estibalizko Andre Mariaren santutegian du jatorria."}
{"id": "142746", "revid": "6327", "url": "https://eu.wikipedia.org/wiki?curid=142746", "title": "Estibalizko Andra Mariren santutegia", "text": ""}
{"id": "142747", "revid": "448", "url": "https://eu.wikipedia.org/wiki?curid=142747", "title": "Andra Mari Zuriaren jaiak", "text": ""}
{"id": "142748", "revid": "119347", "url": "https://eu.wikipedia.org/wiki?curid=142748", "title": "Ned Kelly", "text": "Edward Kelly, askoz ere ezagunagoa Ned Kelly ezizenaz (1854/1855ko ekaina, Beveridge, Victoria, Australia - 1880ko azaroaren 11, Melbourne, Victoria, Australia), Australiako bidelapur ospetsuena izan zen; halere, australiar askoren ustez, britainiar aginte kolonialari aurre egin zion herri heroia izan zen.\nBiografia.\nGuraso irlandarren semea izan zen: aita John \"Red\" Kelly zen eta ama Ellen Quinn. Australiako Victoria estatuko Beveridge udalerrian jaio zen. Oso gaztea zelarik etxean gertatutako arazo baten ondorioz, bertako poliziarekin liskarra izan zuen. Polizia haren bila joan eta hiru agente hilda suertatu ostean, Ned Kelly eta koadrila legegabe bilakatzea erabaki zuten. Azkenik, Glenrowan udalerrian haien eta poliziaren arteko azken borroka jazo zen; bertan, Kellyk metal plakez eginiko kaskoa eta armadura jantzi zituen. Ondoren, atxilotu eta epaitu zuten. 1880ko azaroaren 11n Melbourne Gaol espetxean urkatu zuten. Garai hartako \"The Age\" eta \"The Herald\" egunkarien arabera, haren azken hitzak hauek izan omen ziren: \"'Bizia honelakoa da'\". Haren ausardiak eta ospeak australiar historiako kultura ikonoa bilakatu dute, bereziki folklore, literatura eta zineman."}
{"id": "142749", "revid": "336", "url": "https://eu.wikipedia.org/wiki?curid=142749", "title": "Ministro", "text": "Ministroa estatu edo eskualde bateko gobernuan postu publiko nabarmena duen politikaria da. Ministroak ministro kontseiluko kide izan ohi dira, eta gehienetan ministerio baten buru dira. Ministerio baten buru ez den ministroari paper zorrorik gabeko ministro deritzo. Ministroen buru izaten da gobernuburua (estatu batzuetan, lehen ministroa; beste batzuetan, presidentea).\nEstatu eta lurralde batzuetan \u2014hala nola Hong Kongen, Filipinetan, Erresuma Batuan eta Ameriketako Estatu Batuetan\u2014, kargudun horri, ministro ez baizik idazkari deitzen diote.\nDiplomazian, bigarren mailako diplomatikoak \u2014ordezkaritza diplomatikoetako buruak\u2014 izendatzeko erabiltzen da \"ministro\" hitza."}
{"id": "142750", "revid": "336", "url": "https://eu.wikipedia.org/wiki?curid=142750", "title": "Konfeti", "text": "Konfetia jaietan giro alaia sortzeko airera botatzen diren paper-puska koloretsu eta txikien multzoa da. Denetariko jaietan erabil daitezke, baina batez ere ihauterietako eta bestelako desfileetan (desfileko partaideen eskutik edo balkoietatik), ezteietan (hauetan arroza eta petaloak ere botatzen dira, baina), kirol-ospakizunetan eta urtezahar gaueko ospakizunetan erabiltzen da. Propio ekoiztutako konfetia saltzen da dendetan, baina etxean ere egin daiteke, koloretako paperak guraizez ebakiz. Plastiko eta metalezko konfetia ere badago.\nEtimologia.\nItalierazko \u00ab\"confetti\"\u00bb datorren hitza da, \"goxoki\" adierazten duena. Erdi Aroan Italiako hainbat jaitan goxokiak bata besteari indarrez botatzeko ohiturari egiten dio erreferentzia. 1875ean paperezko \u00abconfetti\u00bba egiten hasi ziren, inork minik ez hartzeko."}
{"id": "142751", "revid": "6950", "url": "https://eu.wikipedia.org/wiki?curid=142751", "title": "Andreu Buenafuente", "text": "Andreu Buenafuente Moreno (Reus, Tarragona, 1965eko urtarrilaren 24a) kataluniar umorista, aurkezle eta ekoizlea da, La Sexta kateko akziodunetako bat den El Terrat ikus-entzunezko ekoiztetxearen sortzailea ere bada. Kate honetan Buenafuentek hainbat telebista formatutako saioak sortu izan ditu. Gaurko egunez kate horretan bertan Buenafuente izeneko umorezko saioa aurkezten jarduten du."}
{"id": "142756", "revid": "448", "url": "https://eu.wikipedia.org/wiki?curid=142756", "title": "Pinu beltz", "text": ""}
{"id": "142757", "revid": "448", "url": "https://eu.wikipedia.org/wiki?curid=142757", "title": "Pinu azkar", "text": ""}
{"id": "142758", "revid": "90204", "url": "https://eu.wikipedia.org/wiki?curid=142758", "title": "Jos\u00e9 Luis Sampedro", "text": "Jos\u00e9 Luis Sampedro S\u00e1ez (Bartzelona, 1917ko otsailaren 1a - Madril, 2013ko apirilaren 8a) gaztelaniazko idazlea eta ekonomialaria izan zen.\nBizitza.\nJaio eta urte batetara bera eta bere familia Tangerra joan ziren, bertan 13 urte bete arte bizi izan zen.1936an errepublikanoek gerrara bidali zuten Espainiako Gerra Zibilean. Gero nazionalen aldean sartu zen. Gerra Melillan, Katalunian, Guadalajaran eta Hueten egin zuen.\nGerra bukatuta, Santanderren aduanako funtzionario lanpostua lortu zuen. Gero, Madrila joan zen, eta han 1944an Isabel Pellicerrekin ezkondu zen. Ekonomia ikasketak egin zituen: 1947an bukatu zituen, sari berezia lortuta.\nBanco Exterior de Espa\u00f1an hasi zen lanean eta unibertsitateko irakasle ere hasi zen. 1955an Madrilgo Complutense Unibertsitatean katedradun izendatu zuten. Postu horretan jardun zuen 1969 arte, eta Banco Exterior de Espa\u00f1an zuzendariorde nagusia izatera iritsi zen.\n1965ean eta 1966an Salforden eta Liverpoolen eskolak eman zituen.\n1968an \"Ann Howard Shaw Lecturer\" izendatu zuten Bryn Mawr College estatubatuar unibertsitatean.\nEspainiara itzulita, \"El caballo desnudo\" liburuan Espainiaren egoera satirizatu zuen.\nUrte haietan ekonomialari eta irakasle lanei idazlearena erantsi zien, \"Conciencia del subdesarrollo\" eta \"La inflaci\u00f3n en versi\u00f3n completa\" liburuak argitaratuta.\n1977tik 1979 arte politikari ere izan zen, frankismoaren ondorengo lehen Gorteetan senatari izan baitzen.\nErretiratzean idatzi ditu eleberri arrakastatsuenak: \"Octubre, octubre\", \"La sonrisa etrusca\" eta \"La vieja sirena\".\nEmaztea, Isabel, 1986an hil zitzaion.\n1990an Real Academia Espa\u00f1olako akademiko izendatu zuten.\n1990aren bukaeran Olga Lucas idazle, olerkari eta itzultzailearekin ezkondu zen.\nBere bizialdiaren azken urteetan mendebaldeko kulturaren, gizartearen eta moralaren gainbehera salatu zuen, neoliberalismo eta kapitalismoa kritikatuz.\n2009an Sevillako Unibertsitateko \"honoris causa\" doktore izendatu zuten."}
{"id": "142759", "revid": "119347", "url": "https://eu.wikipedia.org/wiki?curid=142759", "title": "GFAM Lurra", "text": "GFAM Lurra edo Groupement Foncier Agricole Mutuel du Pays Basque gazteak laborantzan plantatzeko eta dauden etxaldeak mantentzeko behar diren lurrak erosteko Ipar Euskal Herriko laborari batzuek sortutako elkartea da.\nHistoria.\n1979an sortua, urte horretan garatu zuen lehen ekimena: jabeak saltzen zituenez lurrik gabe geratzeko arriskua zuen laborari bati laguntza eman zion, maileguek lurrak eta etxebizitza aldi berean erostea uzten ez ziotelako. Jabearekin prezioa negoziatzeaz gain, lurren erosketa elkarteak ordaindu eta balizko eraikina laborariak ordaintzea adostu zuten. Hortik aurrera antzeko beste 12 ekintza egin ditu; haietako zortzitan eraikinik ez zuten 8 baserri oso eskuratu ditu. 19 familia etxaldeetatik bizitzea lortu du.\nHauxe da GFAM Lurraren ekimenen zerrenda; ekoizpen mota eta non egin zen azaltzen da.\nHorrekin batera kontzientziatzeko lanean jardun du, lurraren benetako balioaz (lan tresna izateaz gain guztion ondasuna dela azpimarratuz) hausnarketa bultzatzeko asmoz.\nEzaugarriak.\nBere sorreran eman zen eztabaidaren ostean \"lur\" kontzeptuaz hau izan zen elkarte honek adostu zuen definizioa: \"Lurra ondasun kolektiboa izan beharko lukeen laborariaren esku ezarritako lan tresna bat da.\"\nElkartearen helburu nagusiak:\nErabakiak kide guztiek parte hartzen duten batzarren bidez adosten dira. Lur sailak 1700 bat lagunen ekarpen ekonomikoen bitartez erosi dira; adibidez Kako etxaldearen lurrak erosteko behar ziren 165.000 euroak lortzeko 63 euroko 2600 zati saltzea pentsatu zuten.\nBere egoitza Donapaleuko Lapitz Hotza karrikako 32 zenbakian dago; beste elkarte batzuekin partekatzen du, elkartea kide den Arrapitz federazioarekin besteak beste."}
{"id": "142760", "revid": "11782", "url": "https://eu.wikipedia.org/wiki?curid=142760", "title": "Groupement Foncier Agricole Mutuel du Pays Basque", "text": ""}
{"id": "142761", "revid": "11782", "url": "https://eu.wikipedia.org/wiki?curid=142761", "title": "GFA Mutuel Lurra", "text": ""}
{"id": "142762", "revid": "11782", "url": "https://eu.wikipedia.org/wiki?curid=142762", "title": "GFA", "text": ""}
{"id": "142763", "revid": "11782", "url": "https://eu.wikipedia.org/wiki?curid=142763", "title": "GFAM-Lurra", "text": ""}
{"id": "142764", "revid": "119347", "url": "https://eu.wikipedia.org/wiki?curid=142764", "title": "F\u00e9d\u00e9ration nationale des syndicats d'exploitants agricoles", "text": "F\u00e9d\u00e9ration nationale des syndicats d'exploitants agricoles (\"Etxalde-kudeatzaileen sindikatuetako federazio nazionala\") edo FNSEA frantses estatuko laborarien sindikatu bat da.\nEnpresaburu-elkartea ere bada eta bere orientazio politikoa eskuinekotzat jotzen da; laborantza intentsiboaren aldeko jarrera du. Horregatik elkarte honetako goi arduradunak izan direnen artean ez dira falta joera ideologiko honetako alderdiekin karguak okupatu dituztenak: Michel Debatisse ministroa izan zen Raymond Barrerekin eta Fran\u00e7ois Guillaume Jacques Chiracekin.\nEstatu mailan sektoreko lehen sindikatua da baina azken urteotan Ipar Euskal Herrian ezkerrekotzat jotzen diren ikuspegiak eta laborantza iraunkorra defenditzen dituen Conf\u00e9d\u00e9ration paysannerekin harreman estuak dituen ELB gailendu zaio.\nEzaugarriak.\nDepartamenduetako \"Chambre d'Agriculture\" edo Laborantza Ganbera ia guztiak kontrolatzen ditu. 2007an ganbera hauetarako hauteskundeetan %54,9 atera zuen eta bere atzetik Conf\u00e9d\u00e9ration paysannek %19,6 eta Coordination ruralek %18,7 erdietsi zuten.\nElkarte honetako kideak hiru maila hauetan antolatzen dira:\nHorrez gain Jeunes Agriculteurs (JA, \"Laborari gazteak\") sindikatua ere FNSEAren kidea da.\nEstatuan \"Conseil de l'agriculture fran\u00e7aise\" (CAF, \"Frantses laborantzaren kontseilua), Europar Batasunean COPA (\"Nekazaritza-elkarte profesionaletako komitea\") eta munduan IFAP izeneko elkarteetako kidea da.\nEuskal Herrian.\nIpar Euskal Herriari dagokionez bere departamendu mailako egiturak (FDSEA izena hartzen duenak) nagusitasuna galdu du ELBren indarraren aurretik; Pirinio Atlantikoetan lehen postua erdiesten segitzen du eta hauteskunde-sistemagatik ordezkari gehien-gehienak lortzen ditu.\nEuskal Herriko Laborantza Ganberaren sorreraren aurka egon da eta ez du euskararen edo okzitanieraren inolako erabilerarik egiten bere agerkari publikoetan. Euskaraz erabiltzeko bestelako siglarik ere ez du. 2010ean bere presidentea Henri Bies-P\u00e9r\u00e9 (Montan\u00e8r, Bearno) Euralis taldeko goi-kargua da. Defenditzen dituen politikengatik batzuetan ELBren filosofiaren inguruan mugitzen diren laborariekin sona handiko ika-mikak izan ditu.\nEuskal Herriko Laborarien Batasuna 1982an sortu zutenak FDSEAtik atera ziren bere ildoekin ados ez egoteagatik eta Euskal Herrirako berezko politikarik ez izateagatik. FDSEA bere indarra galduz joan da ELBren aurrean; 1995ean % 47,29rekin boto bakan batzuengatik ozta-ozta eutsi zion lehen postuari baina 2001ean % 45,3rekin ELBk (% 51,16) gainditu zuen. Indarrik gehien laborariak gutxiengoa diren kostaldean eta arto-ekoizleen inportantzia handiagoa den Amikuze eta Agaramonten du; horiexek izan ziren 2001ean lehen postua lortu zuen Euskal Herriko barruti eskualde bakarrak."}
{"id": "142765", "revid": "11782", "url": "https://eu.wikipedia.org/wiki?curid=142765", "title": "FNSEA", "text": ""}
{"id": "142767", "revid": "11782", "url": "https://eu.wikipedia.org/wiki?curid=142767", "title": "FDSEA", "text": ""}
{"id": "142768", "revid": "11782", "url": "https://eu.wikipedia.org/wiki?curid=142768", "title": "F\u00e9d\u00e9rations d\u00e9partementales des syndicats d'exploitants agricoles", "text": ""}
{"id": "142769", "revid": "11782", "url": "https://eu.wikipedia.org/wiki?curid=142769", "title": "Etxalde-kudeatzaileen sindikatuetako federazio nazionala", "text": ""}
{"id": "142771", "revid": "105290", "url": "https://eu.wikipedia.org/wiki?curid=142771", "title": "Sorginkeria Larraun haranean", "text": "1575an Espainiar Gorteko begirale batek Larraun haranean ikerketak egin zituen. Horietan zehar 44 pertsona sorgin zirelako zantzua hartu zuen, haietako asko haurrak zirela.\nEgindako lehenbiziko ikerketetako bat Uli mendilerroko leizea ikuskatzea izan zen. Han, betiere ikertzailearen ustez, sorgin bilerak edo akelarreak egiten omen ziren. Edonola ere, ikerketa eta inkestaren emaitza hutsala izan zen, edo behintzat hala uste izan zuen aipatutako ikertzaileak. Halere, salatuen deklarazioen testigantzak idatziz jaso zituen.\n1596an, haran horretako 14 pertsona preso hartu eta Logro\u00f1ora eraman zituzten, eta han presoek damua adierazi zuten. 1610 edota 1611an Lezaeta herriko 32 pertsonari deklaratzera hots egin zieten, eta haietatik 15ek herri hartan akelarrea egiten zela onartu zuten."}
{"id": "142772", "revid": "103793", "url": "https://eu.wikipedia.org/wiki?curid=142772", "title": "Sorginkeria Luzaiden", "text": ""}
{"id": "142773", "revid": "105290", "url": "https://eu.wikipedia.org/wiki?curid=142773", "title": "Inurri errota", "text": "Inurri errota inurri legionari (marabunta) talde bat jirabiraka hasten denean ematen den fenomenoa da. Inurri multzo batek espedizioko talde nagusiaren feromona lorratza galtzen duenean, bata bestearen atzetik etengabe biraka hasten dira. Zikloa hausten ez bada akituta hiltzen dira. Fenomeno hau inurri kolonien auto-antolakuntza ereduaren ondorioa da. Inurri bakoitzak bere aurretik doanari jarraitzen dio. Portaera honek kasu gehienetan ondo funtzionatzen du baina bukle amaiezinetan erortzeko arriskua dauka.\nWilliam Beebek deskribatu zuen lehen aldiz fenomeno hau 1921ean, 365 metroko zirkunferentzia zuen inurri errota bat ikusi ondoren. Inurri bakoitzak bi ordu eta erdi behar zituen bira bat emateko.\nntzeko fenomenoak ematen dira pinu beldar (prozesionaria) eta arrainetan."}
{"id": "142774", "revid": "103793", "url": "https://eu.wikipedia.org/wiki?curid=142774", "title": "Sorginkeria Orreagan", "text": ""}
{"id": "142775", "revid": "10891", "url": "https://eu.wikipedia.org/wiki?curid=142775", "title": "Isle", "text": "Isle ibaia () Frantziako hego-mendebaldean kokatuta dago, Akitaniako eskualdean zehazki.\nDordoina ibaiaren adarra da.\nIbilbidea.\nLimousingo mendietan sortzen da, Janailhac herrian, 375 metroko altueran. Hortik aurrera 3 departamendu eta 66 udalerri zeharkatzen ditu, hauek izanda nagusiak: Le Chalard (Vienne Garaia), Jumilhac-le-Grand, P\u00e9rigueux, Saint-Astier, Neuvic-sur-l'Isle, Mussidan eta Montpon-M\u00e9nest\u00e9rol (Dordoina) eta Gu\u00eetres, Saint-Denis-de-Pile, Savignac-de-l'Isle, Coutras eta Libourne (Gironda). Azken udalerri horretan Dordoina ibaiarekin bat egiten du."}
{"id": "142776", "revid": "219", "url": "https://eu.wikipedia.org/wiki?curid=142776", "title": "Peiregord", "text": ""}
{"id": "142777", "revid": "1545", "url": "https://eu.wikipedia.org/wiki?curid=142777", "title": "Lauritz Melchior", "text": "Lauritz Lebrecht Hommel Melchior (1890eko martxoak 20, Kopenhage-1973ko martxoak 18, Santa Monica, Kalifornia) tenorra izan zen. Bere garaiko wagnertar tenor, tenor heroiko edo heldentenor gailentzat hartua da. Kopenhagen jaio zen, Beniamino Gigli italiar tenorra jaio zen egun berean. Eta jaiotzez daniarra zen arren, 1947an estatubatuar nazionalizatu zen.\nBaritono bezala debutatu zuen 1913an, eta tenor lanetan 1918an estreinatu zen, Tannh\u00e4user operan parte hartuz.\nBerlinen debutatu zuen, eta jarraian Nurembergen, Munichen, Frankfurten, Kolnen, Hannoverren, Bremenen, Dresden, Leipzigen eta Chemnitzen.\nBayreuthen 1924tik 1931 arte kantatu zuen, eta bere garaiko wagnertar tenorrik nabarmenena izatea lortu. Sarri agertu zen Royal Opera Housen 1939 arte, eta Metropolitan Opera Housen 1926tik 1950 arte.\n1931, 1933, 1942 eta 1943an Buenos Aireseko Colon Antzokian arrakasta lortu zuen Otto Klempererren eta Fritz Buschen zuzendaritzapean.\nFrida Leider, Lotte Lehmann, Marjorie Lawrence eta Helen Trabuel sopranoen ondoan izan zituen partehartzeak historiara pasa ziren, baina Kirsten Flagstad soprano norvegiarrarekin osatu zuen Tristan eta Isolda operako bikoterik ezagunena, Sir Thomas Beecham eta Fritz Reinerrek zuzendutako grabaketetan lekukotua.\n1950ean erretiratu zen, baina telebistan, komedia musikaletan eta Hollywoodeko filmeetan parte hartzen jarraitu zuen.\n1960an, bere 70. urtebetetzea ospatzeko, Valkiria operaren lehen ekitaldia kantatu zuen Kopenhagen, \"Daniar Handia\" ezizena jasotzen zuen (ezizen hau aurreikusitako telebista ziklo batentzako hartu zen, baina honen hasierako atala baino ez zen grabatu).\nLehen ekitaldi horren grabaketa 1933an, Bruno Walterrek zuzendua eta Lotte Lehmannen ondoan erreferentziazkotzat hartzen da.\nKopenhageko hilerrian lurperatua dago.\nBere seme Ib Georg Melchiorrek bere aitari buruzko biografia bat idatzi zuen."}
{"id": "142778", "revid": "105290", "url": "https://eu.wikipedia.org/wiki?curid=142778", "title": "P\u00e9rigord", "text": "P\u00e9rigord () Okzitaniako lurralde historikoa da, Frantziako hego-mendebaldean kokatutakoa eta gaur egungo Dordoinako departamenduan (Akitania) egongo zena.\nAgen\u00e9s, Carcin eta Roerguerekin batera Guienako eskualde historikoa osatzen zuen, eta XIV. eta XVII. mendeen artean existitu izan zen.\nLau azpieskualde.\nLau zatitan banatuta zegoen lurraldea, koloreekin izendatutakoak: Iparraldean P\u00e9rigord vert zegoen (Nontron), erdialdean P\u00e9rigord blanc (P\u00e9rigueux), hegoaldean P\u00e9rigord pourpre (Bergerac) eta ekialdean P\u00e9rigord noir (Sarlat-la-Can\u00e9da)."}
{"id": "142779", "revid": "1310", "url": "https://eu.wikipedia.org/wiki?curid=142779", "title": "Sorginkeria Larraun haranan", "text": ""}
{"id": "142780", "revid": "512", "url": "https://eu.wikipedia.org/wiki?curid=142780", "title": "Nontron", "text": "Nontron Frantziako barrualdeko hiria da, Dordoinako departamenduaren iparraldean eta Akitania Berriako eskualdean kokatutakoa.\nP\u00e9rigord vert delakoaren erdigunea da.\n3.458 biztanle zituen 2007an."}
{"id": "142782", "revid": "448", "url": "https://eu.wikipedia.org/wiki?curid=142782", "title": "Jean-Mixel Bedaxagar", "text": ""}
{"id": "142783", "revid": "136781", "url": "https://eu.wikipedia.org/wiki?curid=142783", "title": "Daewoo", "text": "Daewoo (hangul \ub300\uc6b0, hanja \u5927\u5b87 , euskaraz \"Unibertso handia\" ) Hego Korear enpresa taldea zen. Enpresa hau 1967ko martxoaren 22an Kim Woo-choongek sortu zuen eta Park Chung-heeren gobernuaren politika eta laguntza ekonomikoei esker azkar dibertsifikatu zen auto, itsasontzi, arma eta gai elektronikoen ekoizle moduan. Bere garairik onenean herrialdeko bigarren \"chaebol\" (enpresa multzo) bilakatu zen, Hyundairen atzetik. Konpainiaren dibertsifikazioak zorpetze handia eragin zion, eta Asiako finantza krisiaren eztandarekin jasanezina bihurtu zen haren egoera, ekonomiaren eta finantzen ikuspegitik. Daewook 1999an porrota aitortu zuen, eta haren egoerak bultzatuta Kim Dae-jungen gobernuak esku hartu behar izan zuen. Gobernuak chaebola bertan behera utzi zuen, eta haren filial guztiak beste enpresa batzuei saldu zizkien, Koreako ekonomiak porrot egitea saihesteko asmoz. Kim Woo-choongek Hego Koreatik alde egin zuen eta 2005 arte ez zen bueltatu. Epaitua izan ostean, 10 urteko kartzela zigorra ezarri zioten \"kontabilitate iruzur\" eta \"kapital-ateratze\" delituengatik.\nMundu osoan ezagunena den Daewoo auto marka GM Daewoo izenera aldatu zen 2002an, General Motors konpainiak kontrola eskuratu zuenean. Nahiz eta konpainia batzuek oraindik ere Daewoo izena mantendu, horietatik bat ere ez dago izen bereko talde ohiarekin erlazionatuta.\nHistoria.\nDaewoo-ren garapena.\nSeulen dagoen Daewoo-ren egoitza nagusi ohia orain erabilpen anitzeko gunetzat erabiltzen da.\nDaewoo Seul-go Yonsei Unibertsitatean Ekonomia Zientziatan lizentziaturiko Kim Woo-choong-ek enpresaburu gazteak sortu zuen 1967ko martxoaren 22an. Woo-choong-ek 5 langilez osaturiko oihal enpresa bat jarri zuen martxan honetarako 5 milioi woneko mailegua eskatu zuelarik (trukean, garaiko 9.000 euro). Hala ere, Daewoo azkar asko hazi zen Park Chung-hee buru zuen gobernuaren politika ekonomikoei esker. Honek, Hego Koreako ekonomia bultzatzeko enpresa taldeez (chaebol) osatutako eredu ekonomikoa sustatu nahi zuen. Honekin batera, Daewook sektore ezberdinetan kontratuak eta laguntza publiko ugari lortu zituen. Lehenengo urteetan bere jarduera ekonomikoa oihalen negozioan oinarritu bazuen ere, 1973an Hego Korear gobernuak diru-laguntza publikoak jasotzeko ezinbestekotzat jo zuen bere jarduerak dibertsifikatzea. Ondorioz, Okpo ontziola erosi zuen. Aurrerantzean gobernuaren eskakizunpean porrota ekonomikoa ezagutzen zuten entrepresak berrerosten hasi zen eta horrela negozio ezberdinetan murgildu zen, eraikuntza eta armen industrian, besteak beste. Era berean, Ekialde Ertainan azpiegitura eraikuntzak burutu zituen lehenengo enpresetariko bat bilakatu zen.\n1978an, Daewoo-k Saehan Motor auto ekoizlea erosi zuen eta Daewoo Motor izenarekin berrizendatu zuen, Hyundai eta antzeko beste talde batzuekin lehian hasi zelarik. Merkatu nazionalean merkatu kuota lortzeko helburuaz, 1983an General Motors-ekin elkarte misto bat eratu zuen eta horrela Daewoo LeMans (Opel Kadett) eta Daewoo Tico (Suzuki Alto) kostu baxuko auto utilitarioak produzitzen hasi zen.\nHego Koreako ekonomiaren liberalizazioarekin batera, Daewook nazioarteko hedapen erraldoiari ekin zion, bere fabrikazio zerbitzuak kostu baxuan eta lan-esku merkean eskainiz. Ontzi, merkantzia-ontzi eta petrolio-ontzien sektoreetan, Hego Korear gainerako ontziolek bezala, mundu mailan merkatu-kuota handia lortu zuen prezio-dumping eginez eta gobernuaren diru-laguntza erraldoiei esker, ekoizpen kalitatea eta aurrerapen teknologikoa Europako ontziolen azpitik bazegoen ere. Bestalde, Daewoo Motor Australia eta AEBetara iritsi zen eta Altzairuko Harresiaren gainbeheraren ostean, Ekialdeko Europan eta Ekialde Ertainean filialak irekitzean munduko seigarren auto ekoizlea bihurtu zen.\nBere hedapenean izan zuen konfiantzagatik 1992an General Motors-ek Daewoo Motors-en zuen parte-hartzea erosi zuen horrela konpainia independentea bilakatuz.\n90ko hamarkadan zehar, familia negozio bezela kudeatutako dibertsifikazio masibo eta integrazio bertikaleko sistemaren ondorioz zorpetze handia ezagutu zuen Daewoo-k. Bere egoera ez zen batere aldatu Hego Koreara demokrazia heldu zenean, Kim Woo-choong Koreako Industria Federakundeko presidente hautatua izan zelako. Garai hartan Daewoo herrialdeko bigarren taldea zen, bere menpe 20 partzuergo eta 320.000 langile zituelarik munduan barrena.\nDaewoo-ren porrota.\n1997an Asiako finantza krisiak eztanda egin zuen eta \u201cAsiako lau tigre\u201d zeritzon ekonomiei eragin zien, Hego Korea hauen artean zegoelarik. Gobernuko presidente zena, Kim Dae-jung, defizita murrizteko helburuaz erreforma ekonomikoak dekretatu zituen eta enpresei emandako maileguak murriztu zituen Nazioarteko Diru Funtsak berme gurutzatuak ezabatzera estutu zuenean. Daewoo bere hedapenerako gehien zorpetu zen enpresetariko bat izan zen eta ezin izan zituen eskatutako maileguak itzuli.\nUrte bete geroago, taldeak 369 milioi euroko galerak izan zituen, baina Hyundai edo Samsung enpresen arazo ekonomikoak beste talde batzuenekin konparatuta Daewoo enpresak erosten jarraitu zuen eta aktibo defizitarioak saltzeari uko egin zion. \"Chaebol\"-aren arazo finantzarioak Hego Korear ekonomia porrotera eraman zezakeen, honek Barne Produktu Gordinaren %5 suposatzen zuelako eta bere enpresek 150.000 hegokorear enplegatzen zituelako.\nDae-jung-en gobernuak konpainian esku-hartzeko zenbait neurri aurreikusi bazituen ere, azkenean ez zuen berreroste planik habian jarri. Erabakia herrialdeko gainerako industri-taldeei bidalitako mezutzat jo zen hauek euren desinbertsioak azkartzeko. Daewoo-k merkatuak %30eko interes tasako epe laburrerako bonoekin bete zuen baina aipatutako neurriak kale egin zuen eta taldeak ezin izan zuen bere zorra berregituratu. Daewoo 1999ko abuztuaren 26an itxi zen eta administrazioak enkantera atera zituen inbertsore nazional eta nazioartekoentzat taldeko enpresa subsidiario defizitarioak, Daewoo-ren hartzekodunei ordaintzeko. Daewoo Motor-ek 2000n aitortu zuen bere porrota eta hilabete gutxira General Motors-ek bere kontrolarekin egin zen.\nDaewoo-ren sortzailea, Kim Woo-choong, mailegu berrietara sarbidea edukitzeko eta kaudimen-gabezia estaltzeko taldearen kontuak faltsutzeagatik, \"kapital-ateratze\" eta \"zerga-iruzurrengatik\" epaitua izatea ekiditeko asmoz Frantziara alde egin zuen 1999ko azaroan. Woo-choong 2005ean bueltatu zen 10 urteko kartzela zigorra betetzeko eta 22.000 milioi dolarreko isuna ordaintzeko.\n[[Fitxategi:Daewoo City Bus.jpg|200px|thumb|left| Daewoo aldiriko autobusa [[Lahore]], [[Pakistan]]en\nPorrotaren ondorengo enpresak.\nDaewoo izena mantentzen duten enpresa ugari daude oraindik ere, baina ez dira modu gurutzatuan jarduten. Hauen artean arrakastatsuena gailu elektronikoak ekoizten dituen [[Daewoo Electronics]] da. Baina badira beste batzuk, hala nola, Daewoo Engineering &amp; Construction (eraikuntza), Daewoo Shipbuilding &amp; Marine Engineering (ontziola) edota Daewoo International Corporation (inbertsioak). Daewoo Logistics, lurren ustiakuntzan eta salgaien garraioan espezializatua dago. [[2008]]an [[Madagaskar|Madagascarren]] 1.3 milioi [[hektarea]] erosi zituen, herrialdearen %40a hain justu ere, [[bioerregai]]en, [[palma-olio]]aren eta [[arto]]aren laborantzarako. Aipatu hitzarmena urte bete geroago bertan behera laga zuen [[Andry Rajoelina]] herrialde [[afrika]]rraren presidente berriak. Daewoo Motor-i dagokionean, General Motors-ek taldearen izena aldatu zuen GM Daewoo-ren ordez. 2005etik aurrera, Europako eta Ekialde Ertaineko Daewoo-ren modelo guztiei [[Chevrolet]] izena ezarri zieten eta [[Ozeania]]n Holden izena hartu zuten. Soilik Hego Korean eta [[Vietnam]]-en mantentzen da Daewoo izena. Bestalde, Tata Motors-ek merkataritzako ibilgailuen modeloak erosi zituen.\nDaewoo-ren konpainiak.\n1997ko krisiaren eztanda baino lehen Daewoo Hego Koreako bigarren konglomeratua zen eta 20 dibisio osatzen zuten. Garrantzitsuenak hauexek:\nDaewoo-ren garapenaren gakoak.\nHazkunde indartsua.\nBeste enpresari askok bezala, [[Chung Ju-yung]] (Hyundai) eta [[Lee Byung-chull]] (Samsung), Kim Woo-choong-ek abantaila handiak lortu zituen Park Chung-hee eta [[Chun Doo-hwan]] gobernuburu zen larderiazko erregimen politikoen politika ekonomikoekin. Hauek diru-laguntza ugari bideratu zieten Hego Korear enpresei euren negozioa sektore ezberdinetan dibertsifikatzearen truke. Onurarik handiena lortzeko, Kim-ek erakunde zentralizatua garatu zuen eta honen enpresa subsidiarioetan bere familiarrak jarri zituen zuzendari. Kim Woo-choong Daewoo zuzendu zuen beti konpainia, desmantelatua izan zen arte.\nDaewoo-k 1997ko Asiako finantza krisira arte, Hego Korear ekonomiak ezagutu zuen hazkunde handia aitzakitzat hartuz, bere kapitala biderkatu zuen dibertsifikazioari, azpiegituren eraikuntzarako lortutako kontratuei eta inbertsoreak erakartzeko gaitasunari esker. Era berean, elkarte mistoak eratu zituen atzerriko enpresekin General Motors-ekin esaterako, nazioartean, europar eta estatubatuar merkatuetan, konparatuta kostu baxuagoko produktuekin beste Chaebol asko baino azkarrago hedatzea lortu zuelarik. Lan munduan, Daewook lan-esku merkea erabiltzen zuen baina [[demokrazia]]rekin batera, zuzendaritza eta enplegatuen artean erlazio sistema bat habian jartzen lehenengoa izan zen. Zuzendari batzuk kate-ekoizpenean lan egin zuten denbora batez euren langileen lan baldintzak ezagutzeko eta era berean enplegatuei euren prestakuntza eta lanaren arabera goi mailako karguetara igotzeko aukera eman zitzaien. Hala ere, konpainiaren kontrol osoa Woo-chong familiaren esku jarraituko zuen.\nTaldearen gainbehera.\nDaewoo-ren hazkundea, [[80ko hamarkada]]tik aurrera batik bat, oso arriskutsua bilakatu zen zorpetze handia beharrezkoa zuelako. Hego Koreako gobernuak ekonomia esku-hartu zuen Chaebol-an alde babes-politika, mailegu merke eta diru-laguntza handiekin. Trukean, konpainiek gobernuak proposatutako inbertsioa hartu beharko zuten euren gain. Daewoo-ren kasuan gobernuak porrotan zeuden enpresan berreskuratzera behartu zuen eta taldearen ekoizpen maila kontrolatu zuen herrialdearen beharrizanaren arabera. Bestalde, merkatuaren liberalizazioa eta nazioarteko hedapena Daewoo-ren zorrak biderkatu zituen. Demokraziarekin batera adierazpen eta elkartze askatasunak onartu ziren enpresaren lan kostuak handituz. [[Greba]] ugari izan ziren lan baldintza hobeagoak eskatzeko, eta honek zuzenean eragin zion Daewoo-ri batez ere sektore errentagarriena zen ontziolei, zeintzuek [[90eko hamarkada|90ko hamarkadan]] galerak aitortu zituzten. Bestalde, Daewoo-ren nazioarteko salmentak murriztu ziren.\nNahiz eta zuzendutako ekonomia izan, Daewook bere negozioa dibertsifikatzen jarraitu zuen eta maila-politikoarekin harremanak mantendu zituen hasten jarraitzeko. Horrela bada, [[Woo-chung]], [[Roh Tae-woo]]ren kanpaina politikoa, kontratuen truke, ilegalki finantzatzeaz salatua izan zen. Hala ere, asiar finantza krisiaren eztandarekin batera, faboreak bukatu ziren.\nKanpo estekak.\n[[Kategoria:Enpresa multinazionalak]]\n[[Kategoria:1967an sortutako enpresak]]\n[[Kategoria:Hego Koreako automobil enpresak]]\n[[Kategoria:General Motors]]"}
{"id": "142784", "revid": "11782", "url": "https://eu.wikipedia.org/wiki?curid=142784", "title": "UNSEA", "text": ""}
{"id": "142785", "revid": "11782", "url": "https://eu.wikipedia.org/wiki?curid=142785", "title": "FRSEA", "text": ""}
{"id": "142786", "revid": "448", "url": "https://eu.wikipedia.org/wiki?curid=142786", "title": "Pintore", "text": ""}
{"id": "142787", "revid": "14251", "url": "https://eu.wikipedia.org/wiki?curid=142787", "title": "Nancy Lagat", "text": ""}
{"id": "142788", "revid": "1659", "url": "https://eu.wikipedia.org/wiki?curid=142788", "title": "Analupe Fernandez", "text": "Analupe Fernandez Bilbao, 1970eko hamarkadan abeslaritzat Lupe izenez ezaguna (Bermeo, 1960), rapsoda eta euskal abeslaria da. Bere azken diskoetan, Galatea taldearen lanetan eta hedabide gehienetan \"Analupe\" izenarekin ageri den arren, zenbait tokitan Ana Lupe idazten diote izena; agiri ofizialetako izena, dena dela, Ana Guadalupe du.\nBiografia.\nAbeslari.\nBego\u00f1a Bilbaoren alaba da, eta hark eginak dira Lupek 1970eko hamarkadan ospetsu egin zituen hainbat kantutako hitzak; \"Bangla Desh\" kanta famatuarenak, esaterako. Beste hainbat abestitan, musika ere egin zion amak (ikus artikulu honetako \u00abDiskografia\u00bb atala). Izan ere, Lupe oso umetan hasi zen kantari: bederatzi urte zituela hasi zen jendaurrean abesten, Bermeon eta inguruetan; eta hamabi urterekin abeslari ezagunen emankizunetan aritzen zen.\nGarai hartan abeslari gisa parte hartu zuen ekitaldi ospetsuen artean, aipatzekoak ditugu bi hauek:\nAma ondoan zuen beti, Analupe Fernandezen \u00abitzala\u00bb zen. Esan beharrik ez dago Lupe gazteegia zela garaiak eskatzen zituen protesta eta eduki marduleko abestiak idazteko. Hori amaren lana izan zen. Era berean, amak erabakitzen zuen, antza denez, nork zeukan bere alabarengana hurbiltzeko baimena. \u00abZer dator ama, alabari erakustera edo alaba zaintzera?\u00bb galdetzen zuten askok. Hori galdetuta, Bego\u00f1a Bilbaok berak barrez erantzuten zuen: \u00abBiak egitera joaten nintzen, erakutsi baina baita zaintzera ere, kar-kar\u00bb. Behin baino gehiagotan entzun behar izan zituen Lupek inguruan zebilzkion mutil gazteen haserreak, beti amarekin zebilelako. \u00abZer nahi duzu ba, 13 urte dauzkat eta\u00bb erantzuten zien. Abeslariak gogoan du baldintza haietan ezinezkoa zela mutiletan egitea, \u00abhan ezin zen inolaz ere ligatu\u00bb.\n2007an, Ahaztuak 1936-1977 elkartearen \"Oroitzapenerako kantak\" diskoan parte hartu zuen, \"Foruak kendu\" abestiarekin.\nRapsoda.\nRapsoda lanetan ere badabil, hau da, olerkiak errezitatzen. Lan horixe egin zuen, adibidez, 2004ko apirilaren 22an, Andolin Eguzkitzaren omenezko ekitaldian, Eguzkitzaren beraren olerki batzuei bere ahotsa jarrita; eta hainbat herritako kultura aretoetan ere aritzen da, euskaraz nahiz gaztelaniaz.\nAnalupe Fernandez da musika eta olerki ikuskizunak egiten dituen Galatea taldearen zuzendaria eta ahotsetako bat, eta taldekide ditu Jose Luis Sancho (ahotsa), Fernando Vel\u00e1zquez (biolontxeloa) eta Juan Perez Mena (espainiar gitarra akustikoa). Galatea taldearekin, besteak beste, \"Desarmada\" eta \"Palabra de mujer\" gaztelaniazko olerki eta musika ikuskizunak sortu, zuzendu eta jokatu ditu, emakumeek idatzitako olerkiak erabiliz.\n\"Desarmada\" ikuskizunerako argitaratutako eskuorrian, honela dator definituta: \u00ab\"Desarmada\" poesia eta musikaz jantzitako ikuskizuna da, indar adierazgarriz eta hunkiberatasunez beteta, emakumezko poeta handien ahotsik garrantzitsuenak biltzen dituela\u00bb, eta ondorengo helburu hauetarako dela dio: \u00ab[poeta horien] hutsak eta gurariak helarazteko, euren emozioak erakusteko eta, batez ere, euren emakume borroka zabaltzeko\u00bb.\nMarrazki bizidunetan.\nBere lanik nabarmenena, Dragoi Bola animeko Bulma pertsonaiarena izan zen (berak jarri zion ahotsa Dragoi Bola eta Dragoi Bola Zko atal guztietan, eta baita euskarara itzuli ziren 90eko hamarkadako film eta telebistako atal berezietan ere). Horrez gain, Euskal bertsioak izan zituen amaierako 2 abestiei ( Romantic Ageru Yo eta Detekoi Tobikiri ZENKAI Paw\u0101!) ahotsa jarri zien.\nDiskografia.\n1971. urtean.\n\"Txoriak kantari\" (SG).\nColumbia diskoetxearekin. Abestiak:\n1972. urtean.\n\"Lupe\" (EP).\nColumbia diskoetxearekin. Abestiak:\n1974. urtean.\n\"Lupe\" (LP).\nHerri Gogoa / Edigsa diskoetxearekin. Armonizazioa: Juan Jose Iruretagoiena. Abestiak:\n1978. urtean.\n\"Kaleak, Bustirik Gelditu Ziren\" (LP).\nZafiro diskoetxearekin. Moldaketak: Ricardo Miralles. Abestiak:\n\"Bai Euskarari\" (LP).\nEuskaltzaindiak 1978an argitaratutako \"Bai euskarari\" diskoan, Lupe izenarekin ageri da, abesti baten abeslaritzat:\n1988. urtean.\nEgan taldearekin Elkar diskoetxeak argitaratutako \"Egan eta Lupe bateginik\" diskoa. Abestiak:\n2000. urtean.\n\"Kresaletan (Bermeoko abesti zaharrak)\".\nAbeslariak: Ana Tere Bengoetxea, Josu Zabalondo eta Analupe Fernandez.\n2007. urtean.\n\"Oroitzapenerako kantak I\".\nDiskoa, berez, \"Oroimenerako kantak\" izenburuarekin argitaratu zen; baina gerora izenburu bereko bigarrena ere atera zutenez, \"Oroitzapenerako kantak I\" izenburuarekin aipatu ohi da lehendabizikoa. Ahaztuak 1936-1977 elkarteak argitaratutako disko horretan, bermeotar kantaria Analupe Fernandez izenarekin ageri da, abesti baten abeslaritzat:"}
{"id": "142791", "revid": "448", "url": "https://eu.wikipedia.org/wiki?curid=142791", "title": "Lupe", "text": ""}
{"id": "142793", "revid": "6327", "url": "https://eu.wikipedia.org/wiki?curid=142793", "title": "Lengoaia naturalen prozesamendua", "text": ""}
{"id": "142796", "revid": "75584", "url": "https://eu.wikipedia.org/wiki?curid=142796", "title": "Phineas and Ferb", "text": "Phineas and Ferb () Estatu Batuetako marrazki bizidunezko telesaila da. 2008ko abuztuaren 1ean ikusi zen lehen aldiz Disney Channel telebista-katean. Dan Povenmirek eta Jeff \"Swampy\" Marshek sortu zuten.\nTelesailak guztira lau sasoi ditu. Bi telesailan oinarritzen diren marrazki bizidunezko film ere sortuta daude.\nHistoria.\nDan Povenmire eta Jeff \u201cSwampy\u201d Mars-ek lehenago ere lan egin zuten elkarrekin. Phineas eta Ferb baino lehen The Simpsons eta Rocko\u2019s Modern Life-en lan egin zuten biak. \nSortzaileek bigarren tramako pertsonaia garratzitsuen ahotsak ere egiten dituzte telesailean: O.W.C.A.ko buruzagiaren eta Doofenshmirtz doktorearen ahotsak. Phineas eta Ferb nahi gabe sortu ziren jatetxe batean, Povenmirek hiruki formako burua zuen mutil bat marraztu zuen (Phineas) eta hortik aurrera telesaiaren kontzeptua lantzen hasi ziren. \nGaur egun, Phineas eta Ferb Disney Channel-ko telesail original luzeena da, Kim Possible gainditu zuen (5 urte eta 3 hilabete). Phineas eta Ferbek 8 urte iraundu zuen (2007 - 2015). \n2014ko otsailaren 15ean iragarri zen telesaiaren produkzioa amaitu zela eta ez zegoela kapitulu berririk egiteko agindurik. Honen ondorioz, momentu batez telesaia amaitu zen amaiera irekin batekin. Nahiz eta hau gertatu, 2014ko ekainean sortzaileek lortu zuten produktorak kapitulu berriak eskatzea eta hauek 2014ko ekainean ateratzen hasi ziren. \n2015eko maiatzaren 7an, telesaia ofizialki maitu zela esan zuten, lau denboraldi eta gero. Phineas eta Ferb ordu bateko kapitulu berezi batekin amaitu zuten (\"Phineas y Ferb: Last Day of Summer\", tituluarekin). \n2018an crossover kapitulu bat egon zen \u201cLa ley de Milo Murphy\u201d sortzaile berdinen telesail berrian, Phineas eta Ferb agertu ziren bertan. \n2019ko abuztuaren 24an filma berri bat aterako zela iragarri zen, Filma hau Disney+ plataforman atera zen 2020ko abuztuaren 28an.\nSinopsia.\nPhineas eta Ferb bi mutiko dira, eta udan ahalik eta gehien libertitu asmoz, egundoko xelebrekeriak egiten dituzte; egunero zerbait berri sortzen dute lagunekin. Gainera, Perry ere badago, mutikoen ornitorrinkoa, agente sekretua dena eta hitz egiten inoiz ez duena; Perryk gaizkileen aurka borroka egiten du, baina haurrek horretaz ez dakite. Phineasek eta Ferbek arreba dute, Candace izenekoa; bera haurrek gauza arriskutsuak sortzen dituztela amari berri eman ahalegintzen da, baina beti huts egiten du.\nPhineas eta Ferb oso ezberdinak dira: Phineas beti alai eta baikorra da, hitz eta barre egiten gogoko du, eta Ferbek, berriz, gutxitan hitz edo barre egiten du (bereziki jakingarriak esaten gogoko du), baina hizkuntza guztiak ezagutzen ditu eta besteei beti laguntzen die.\nKapituluak.\n2015eko maiatzaren 7an, Disney-k ofizialki iragarri zuen laugarren denboraldiren ondoren amaituko zela telesaila, eta \"Phineas eta Ferb: udako azken eguna\" izeneko ordubeteko azken atala 2015eko ekainaren 12an estreinatuko zela Disney XDn, aldi bereko transmisioan.\nCrossover.\nPhineas &amp; Ferb: Mission Marvel.\n2012an, Phineas &amp; Ferb eta Marvel Entertainment-en arteko elkarketa bat emitituko zela adierazi zuten. Hala izan zen, 2013ko udan \"Phineas and Ferb: Mission Marvel\" estreinatu zen. Iron Man, Spiderman, Hulk eta Thor superheroiak eta Red Skull, Whiplash, Venom eta MODOK etsaiak agertzen dira. 2009an Disneyek Marvel Entertainment erosi zuen eta Marvel eta Disneyren arteko lehen animazioa gauzatu zuten.\nSaio berezi honetan, Doofenshmirtz doktoreak superheroein botereak lapurtzen ditu, sortu duen \u201cDrena-inador de poder\u201d-ekin. Superheroi hauek Phineas eta Ferb-engana joango dira beraien botereak berreskuratzen lagun diezaieten.\nPhineas &amp; Ferb: Star Wars.\n2013ko uztailean, ekoizleek Phineas eta Ferb eta Star Wars-en crossovera iragarri zuten. Kapitulu hau, IV Kapituluko, Una Nueva Esperanza, gertaeren albo-gertaera bezala erabili zuten. Saio berezi hau, 2014ko uztailaren 26an atera zen.\nLa Ley de Milo Murphy.\nDan Povenmire sortzailekideak, adierazi zuen gustatuko litzaiokela crossover bat egitea Jeff \u201cSwampy\u201d Marshekin zuzendariarekin, La Ley de Milo Murphy telesailaren sortzailearekin.\u00a0 2017ko uztailaren 21ean adierazi zen, crossoverra 2018an transmititzeko asmoa egon zela. Geroago, urte horretako abuztuan estrenaituko zela adierazi zuten, Disney Channelentzat. Crossover hau transmititu baino lehen, Heinz Doofenshmirtz doktorea, La Ley de Milo Murphy telesaileko kapitulu batean agertu zen kameo gisa.\nSpin-off.\nDisneyk zuzeneko elkarrizketa-programa bat ekoiztu zuen. Non bi pertsonaiek, Phineas &amp; Ferbek, pertsonaia ospetsuak elkarrizketatzen dituzten, Space Ghost Coast to Coast-en antzera. 2010eko abenduan transmititzen hasi ziren, bi minutuko iraupenarekin. 2011ko azaroaren 25ean amaitu zen. Tony Hawk, Randy Jackson, Neil Patrick Harris, Seth Rogen, Taylor Swift, Andy Samberg, Tom Bergeron, Emma Roberts, Jack Black, Regis Philbin, Howie Mandel, David Beckham eta Guy Fieri bezalako famatuak elkarrizketatu zituzten.\nPertsonaiak.\nPertsonai nagusiak.\nPhineas Flynn: Phineas Flynn, Ferb anaiordearekin batera, telesaileko pertsonaia nagusietako bat da. Candaceren anaia gaztea ez ezik, Lindaren semea, eta Lawrenceren semeordea ere da. Uda ahalik eta gehien aprobetxatzen saiatzen da, mota guztietako asmakizunak eraikiz eta proiektu eta jarduera desberdinak eginez. Adimen handiko umea da. Bere anaiordearekin batera amakizunak sortzen dituen bitartean, bere ahizpa Candace, haien amak Phineas eta Ferb ezustean harrapatzen saiatzen da. Gainera, haien abenturatan laguntzen dioten lagunak ditu, Buford, Baljeet, eta Isabella deiturikoak, bere lagunik onenaz gain, ezkutuan berarekin maiteminduta dagoena.\nFerb Fletcher: Hitz gutxiko gazte argia da. Lawrenceren seme biologikoa da, Lindaren semeordea, eta Candace eta Phineasen anaiordea. Ingalaterran jaio zen. Berak eta Phineasek beti egiten dituzte planak uda ahalik eta gehien aprobetxatzeko, eta Phineasen arabera, Ferb ekintzailea da. Kapitulu bakoitzean esaldi bat esan ohi du, nahiz eta batzuetan esaldi inkoherenteak esaten dituen, beste batzuetan pentsamendu sakonak esaten ditu, nahiz eta batzuetan Phineasek hauek ez dituen ulertzen. Normalean, Phineasek zerbait eskatzen duen bakoitzean, Ferbek berehala erantzuten du, hitzez baino gehiago, erpurua altxatuz. Phineasek planak pentsatzen dituen bitartean, normalean bera, proiektuen alderdi mekanikoaz arduratzen da. Interes erromantikoa du Vanessa Doofenshmirtzengan.\nCandance Flynn: Candace Flynn, Phineasen ahizpa nagusia da eta Ferben arrebaordea. 15 urte ditu. Beti saiatzen da bere anaiak amaren aurrean salatzen asmakizunak egiten dituztenean, bere asmakuntzak arriskutsuak izan daitezkeela uste baitu. Bere anaiak salatzeko arrazoiak hauek babestea ez ezik, berari ia inoiz ez zaiolako ezer onik ateratzen, bere anaiak bera bezala bizitzea nahi duelako da. Telesailaren hasieratik erakutsi zuen Jeremy Johnsonekin maiteminduta zegoela, gerora bere mutil-laguna bihurtuko zena, baina Suzyk, honen ahizpa jeloskorrak, beti bilatzen du elkarrekin egotea eragozteko modua. Bere lagunik onena Stacy da, batzuetan bere anaiak harrapatzen laguntzen diona, baina beti dibertitzen da Phineas eta Ferben sorkuntza dibertigarriekin; eta bere beste laguna Jenny da, biak Candaceren adin berekoak. Normalean, bere anai-arreben burutazioengatik haserretzen den arren, benetan maite ditu.\nPerry Ornitorrinkoa: Perry Ornitorrinkoa, P agentea bezala ere ezaguna, ornitorrinko antropomorfoa da. Flynn-Fletcher familiako maskota, zeinek bizitza bikoitza daraman O.W.C.A.ko agente sekretu gisa. Etxeko maskota bezala ez du gauza handirik egiten, baina P agenteak Doofenshmirtz doktoreari aurre egiten dio, bere plan gaiztoak suntsituz. Ez du hitzik egiten, eta egiten duen soinu bakarra kurrinka luze bat da. Gaizkiaren aurkako borrokan, kuartel bat dauka arma sofistikatuekin eta era guztietako garraioekin (automobilak, irristagailuak, jet pack, jausgailuak edo itsaspekoak, denak bere logoarekin). Telesaileko baliabide narratibo etengabea da ohartaraztea mutilek ezin dutela agente gisa duten bizitzari buruz jakin, aurkituz gero, beste familia batera joan beharko delako. Agente sekretu bihurtzeko, Perryk kapela marroi bat jartzen du zinta beltz batekin, agentziako animalia guztien marka dena. Asko maite ditu Flyn-Fletchertarrak, bere benetako familiatzat hartzen baititu.\nHeinz Doofenshmirtz doktorea: Heinz Doofenshmirtz doktorea zientzialari gaiztoa da, eta P. agentearen etsaia. Dibortziatuta dago eta Vanessa izeneko alaba bat du. Bere enpresako burua da, Doofenshmirtz Evil Inc izenekoa. Hiriaren erdigunean bere gordelekua du, gordeleku honek late-motiv bat du, hau da, gordelekua agertzen den bakoitzean, musika berbera entzuten da. Doofenshmirtz doktorea gaiztotu egin zen bere haurtzaro tristearen ondorioz, bere familiak ez baitzuen maite eta egoera umiliagarrietara behartzen baitzuen, hala nola lorategiko gnomoa izatera, emakumeen arropak erabiltzera, etab. Serieko pertsonaiarik komikoenetako bat da. Bere asmakizunek \"-inator\" atzizkia dutre, eta horietan auto-suntsiketarako botoi bat gehitzeko joera du, Perryk erraz suntsi ditzan. Ekintza errepikari gisa, bere asmakizunak izaten dira azkenean Phineas eta Ferbenak desagerrarazten dituztenak.\nBigarren mailako pertsonaiak.\nLinda Flynn-Fletcher: Phineas eta Candaceren ama da, eta Ferben amaordea. Lawrence Fletcherrekin ezkonduta dago. Pazientzi amaigabea du Candacerekin serie osoan zehar; izan ere, Candacek bere anaiak bere asmakuntzekin harrapatzen saiatzen den bakoitzean, berak, asmakizunak desagertu ondoren ezer ikusten ez duenez, alaba erotuta dagoela pentsatzen du. Gainerako pertsonaiek \"Flynn-Fletcher andrea\" deitzen diote maiz. Linda pop izar ospetsua izan ohi zen, \"Lindana\" izeneko hit bakarreko izarra, \"Lindana naiz eta dibertimendua maite dut\" abestiaren interpretea. Nerabezaroan, Doofenshmirtz doktorearen neskalaguna izan zuen.\nLawrence Fletcher: Lawrence Lindaren senarra da, Ferben aita, eta Phineas eta Candaceren aitaordea, nahiz eta beti \"aita\" deitzen dioten. Lawrence Ingalaterrako arkeologo bat da, eta Lindarekin batera antzinako gauzen saltzaile gisa lan egiten du Danvillen. Gertatzen ari denaren kontzientziarik gabekotzat agertzen da. Bere seme-alaben gaitasun mekaniko eta intelektualen jakitun da, eta batzuetan bere proiektuetan parte hartzen du, bere emaztearen \"baimen ofiziala\" dutelako dena ondo dagoelakoan. Beti ados dago Lindak edo bere seme-alabek beren jardueretan emandako jarraibideak betetzearekin.\nIsabella Garc\u00eda-Shapiro: 10 urteko neska da. 46231, kanpada-klubarena esploratzaile taldeko buruzagia da. Phineas eta Ferben lagunik onena da. Oso maiteminduta dago Phineasekin, baina hau ez da horretaz konturatzen. Bere eslogana \"zertan ari zarete?\" da, Phineas eta Ferb proiekturen batekin dauden bakoitzean galdetuz. Normalean bere jantzi arrosa kolore bereko motots batekin janzten du, edo esploratzaileen uniformea. Pinky izeneko chihuahua bat ere badu, Perry bezala, hau ere agente sekretua da.\nFrancis Monograma: Francis Monograma OWCAko liderra da, eta egin beharreko misioak ematen dizkio P Agenteari.\nBuford Van Stomm: Pertsona arroputza da, eta Phineas eta Ferben laguna. Phineasek bere lagun bezala tratatzen du, eta Bufordek errespetuz tratatzen du Phineas, batzuetan jo nahi badu ere, baina ez du egiten, gogoko duelako (bere jardueretako asko partekatzen uzten diola barne). Honek, Baljeet, Phineas, Isabella eta Ferb eskolan ezagutu zituen. Askotan jarrera gogorra erakusten duen arren, telesailean momentu tristeak edo hunkigarriak ditu. Baljeet, beti kolpatzen du, eta bere biktima partikulartzat hartzen du, nahiz eta estimu handia dion eta biak lagun banaezintzat hartzen diren. Bere beldur bakarrak Suzy Jeremyren arreba eta txipiroi erraldoiak dira.\nBaljeet Tjinder: Argia den Phineas eta Ferben beste laguna, Bufordek beti jazartzen duena, nahiz eta biak adiskidetzat hartzen diren. Batzuetan Bufordi errieta egiten dio arrazoiren batengatik. \nNeska esploratzaileak: Esploratzaile taldea dira. 46231 Danvillekoa. Isabellak zuzendutako sei neskatoz osatutako taldea da. Askotan Phineas eta Ferbi beren planetan laguntzen diete. Ferb bezala, neskek ere eraikuntzarako talentua dute eta hitz gutxikoak dira. \nJeremy Johnson: Candaceren mutil-laguna da, eta Phineas eta Ferben asmakizunetan parte hartzea gustatzen zaio. Bikote izan aurretik, sarritan erakutsi zuen Candacen ere interesatuta zegoela, beti txunditu nahi baitu eta asko kezkatzen baita. Gitarra jotzen duen banda bat dauka. Suzy izeneko ahizpa txiki bat du, Jeremy eta Candaceren arteko harremana eragotzi nahi duena, bere anaiaren bizitzan neska bakarra izan nahi duelako. 16 urte ditu.\nStacy Hirano: Candaceren lagunik onena da. Amerikarra da aitaren aldetik, eta japoniarra amaren aldetik. Berak beti babesten du Candance, adibidez Candance Jeremyrekin geratu denean edo bere anaiak harrapatzen saiatzean, nahiz eta batzuetan Phineas eta Ferb laguntzen dituen, haien proiektuetan parte hartuz. Oso atsegina da, baina inozoa ere izaten da. Hala eta guztiz ere, ideia onak ematen dizkio Candaceri, nahi gabe ere. 16 urte ditu.\nCarl: Francis Monogramaren ikastuna eta laguntzailea, eta hau okupatuta dagoenean hau ordezkatzen du. 19 urte ditu. Francisen nolabaiteko adiskidetasuna partekatzen du. Antza denez, mozorrotzeko trebetasun handia du.\nVanessa Doofenshmirtz: Doofenshmirtz doktorearen 16 urteko alaba gotikoa da. Batzuetan, aitak laguntza eskatzen dio asmakizunekin. Candace bezala, bere aita bere amarekin salatzen saiatzen da, zientzialari gaiztoa dela frogatzen saiatuz. Ferb eta Candacerekin topo egiten du noizean behin. Ferb maiteminduta dago. Asko maite du osaba Roger alkatea, eta nahiz eta sarritan aitak bereonetik ateratzen duen, dela bere proiektuengatik, dela gehiegizko babesarengatik, aita maitatzen du. \nMusika.\nTelesaila ezaguna da baita ere bere abesti gogoengarri batzuengatik. Disneyko ekoizleek \u00abGitchee, Gitchee Goo\u00bb atalaren abestiaz gozatu zuten bereziki eta hurrengo pasarte guztiek abesti bat izan zezaten eskatu zuten.\nProgramaren sortzaileek abesti bakoitza idatzi eta grabatzen dute. Musika-tempoa aldatzen dute, abesti bakoitzaren erabilera dramatikoaren arabera.\nTelesailak lau Emmy nominazio eduki ditu. 2008an telesailaren abesti nagusiaregatik eta \"dude, We 're Getting the Band Back Together\" atalaren \"I Is not Got Rhythm\" abestiagatik. 2010ean \"Oh, There You Are, Perry\" atalaren \"come Home Perry\" abestiarentzat izan zen Emmy zaria.\nBi sortzaileek sustrai musikalak dituzte, Povenmierek rock 'n' rolla jotzen zuen unibertsitatean ikasten zuenean, eta Marshen aitona Les Brown taldeko liderra zen.\nAbestiek hainbat genero jorratzen dituzte, XVI. mendeko madrigaletatik, Broadwayko abestietara. Abesti bakoitza saio intensibo batean idazten da pasartea ekoizten denean, kantuen kontzeptua, partitura eta letrak nahiko azkar sortzen dira, gehienez ordu batean sortzen dute abesti bat Marsh eta Povenmire. Abestia idazten amaitu ondoren, Povenmire eta Marshek, Danny Jacob serieko konpositorearen erantzun-makinan abesten dute ostiral gauean, eta hurrengo astelehenean abestia erabat amaituta dago.\n2009ko urrian transmititutako telesailaren bigarren denboraldian, Phineas eta Ferben musikara bideratu zen gehien, eta ikuslearen botoa sartu zen jokoan. 10 abesti aukeratu zituzten eta bozkatuenekin \u201cPhineas and Ferb 's Musical Cliptastic Countdown\u201d sortu zen.\nJatorria.\nPovenmire eta Marsh sortzaileek egin zituzten lanak beste saioetarako, haien artean Ninja Dortokak. The Simpsonsen animatzaile gisa lan egin zuten, elkar ezagutu eta lagun egin ziren. Nickelodeonen saioan Rocko\u2019s Modern Life lana egin bitartean serie berri baterako ideia bat izan zuten. \nJatetxe batean afaltzen ari zirenean Povenmirek ume triangeluar bat zirriborratu zuen esaten: \u201cGure saioa daukagu\u201d Povenmirek uste zuen bere zirriborroa Phineas baten antza zeukala eta Ferben izena erabaki zuen lagun batengatik \u201cmundu osoko tresnak dituelako\u201d\nHaien pertsonaien diseinu angeluarrak MGMeko/Warner Bros ekoTex Avery animatzaileari eta zuzendariari omenaldiak dira hondoei forma geometrikoak gehituz, jarraitasuna emateko. Halere, bi sortzaileak banandu egin ziren: Marsh Londresera joan zen lanagatik eta Povenmire AEBetan jarraitu zen.\nPovenmirek jarraitu zuen ideiarekin. Asko kostatu zitzaion estudio baten arreta izatea. Gehienek esan zuten saioa konplikatuegia zela.16 urte ostean Disneyren onarpena lortu zuen Phineas eta Ferb seriea emititzeko froga batzuk gainditu eta gero saioa errazteko. Azken froga zen istorioaren storyboardak bobina batean erreproduzitzea Povenmiren ahotsarekin elkarrizketetarako eta soinu efektuak gehituz. Horrek ziurtatu zuen exekutiboen behin betiko babesa.\nBideo-jokoak.\nPhineas eta Ferb Bideojokoa Disney Interactive Studiosek 2009an argitaratutako akziozko eta oholtzako bideojokoa da, Nintendo DSrako da bikotearen lehen agerpenda bideojoko arloan. Horretaz aparte, Phineas eta Ferb webgunean minijokuak zeuden. \nMugikorrarako ere badaukate joku bat Phineas eta Ferb Errobot Erregearen kontra deituta. Gainera, izen bera daukan filmean oinarrituta Phineas eta Ferb: Bigarren dimentsioaren zehar Wii, PSP, Nintendo DS eta PS3 kontsoletarako argitaratutako bideojokoa ere badago."}
{"id": "142797", "revid": "880", "url": "https://eu.wikipedia.org/wiki?curid=142797", "title": "Enkarterriko Billanoa", "text": ""}
{"id": "142800", "revid": "58701", "url": "https://eu.wikipedia.org/wiki?curid=142800", "title": "Frantzisko Xabier Mina", "text": "Martin Xabier Mina Larrea, ezinenez Frantzisko Xabier Mina (Otao, Nafarroa Garaia, Euskal Herria, 1789ko uztailaren 1a - Cerro del Borrego, P\u00e9njamo, Guanajuato, Mexiko, 1817ko azaroaren 11) Euskal Herriko militar eta gerrillaria izan zen. Iberiar Penintsulako Gerran (frantziarren aurka) eta Mexikoren Independentzia Gerran (espainiarren aurka) jardun zuen.\nBere osaba Francisco Espoz izan zen.\nEuskaraz bazekien.\nBiografia.\n\"El Estudiante\" eta \"El Mozo\" ere deitu zuten.\nIru\u00f1eko apaizgaitegian hasi zituen ikasketak eta Zaragozakoan jarraitu. Madrilgo 1802. urteko gertakarien ondoren Zaragozako beste ikasleekin hasi zen lanean frantsesei aurre egiteko asmoz. Aragoiko armadako ofizialekin jarri zen orduan harremanetan, eta Nafarroako gerrilla antola zezan agindu zion Areizaga jeneralak 1809. urtean; \"Corso Terrestre\" oste nafarra osatu zuen Minak, bera izanik komandante. Garaipen sonatuak lortu zituen taldeak hilabete gutxiren buruan, Gares, Lizarra eta Muru Artederretan (Untzue, Nafarroa). Harispe jeneral frantsesak Mina atxilotzeko agindua eman zuen baina honek mendira ihes egin zuen eta taldea sakabanatu zuen.\n1810. urtean berriro ere taldea bildu zuen frantsesei aurre egiteko Nafarroako lurretan eta garaipen garrantzitsuak lortu zituen Oibar, Kaparroso eta Izarbeibarren. Labianon ezkutatu zen ondoren baina frantsesek aurkitu eta atxilo hartu zuten. Frantziara erbesteratu zuten baina 1814. urtean Nafarroara itzuli zen. Han, osaba Francisco Espoz eta Minarekin bat egin zuen absolutismoaren aurkako eta C\u00e1dizko Konstituzioaren aldeko borrokan. Matxinada saioak huts egin ondoren Frantziara lehenbizi, Ingalaterrara ondoren, eta Mexikora jo zuen azkenik. Han Mexikoko independentzia gerran Espainiako aginte kolonialaren aurka lerratu zen, Mexikoko kreole, mestizo eta amerindiarrek hasitako gatazkan. Bertan, 1817an, atxilotu eta fusilatu egin zuen Espainiako armadak.\nMasoi egin zen 1815. urtean."}
{"id": "142804", "revid": "7162", "url": "https://eu.wikipedia.org/wiki?curid=142804", "title": "Francisco Xavier Mina", "text": ""}
{"id": "142805", "revid": "105290", "url": "https://eu.wikipedia.org/wiki?curid=142805", "title": "Kim Possible", "text": "Kim Possible Estatu Batuetako animaziozko telesaila da. 2002ko Ekainaren 7an ikusi zen lehen aldiz Disney Channel telebistan.\nIstorioa.\nKim Possible neska normala da, baina ere agente eta espia bat. Planeta laguntzeko beti dago doilorren aurka borrokatzen."}
{"id": "142807", "revid": "119347", "url": "https://eu.wikipedia.org/wiki?curid=142807", "title": "Zazpiribai", "text": "Zazpiribai edo Zazpiri bai 1971n eta 1972an Euskal Herrian eginiko euskarazko kantu-ikuskizun abertzale bat izan zen. Izenak \u00abzazpi herrialdeei bai, Eskual Herriari bai\u00bb esan nahi du.\nEz Dok Amairu taldeak Baga Biga Higa ikuskizunarekin izandako arrakasta ikusita, Ipar Euskal Herrian antzeko zerbait sortzea otu zitzaion Manex Pagolari 1970eko hamarkadaren hastapenetan. \u00abGuk ere ez ote dugu horrelako zerbait abiatzen ahal, sortzen ahal? Ikusteko gure entzuleak hobeki zerbitzatzen ditugula, eta gu kantariok poxi bat gehiago trebatzen, kantu edertiak aitzinatzen. Batzuk besten ondotik kantuz aritzea ez da segur bazter utzi behar...\u00bb, idatzi zuen Pagolak beste hainbat kantariri bidalitako gutun batean, 1971n.\nPantxoa Carrerek dioenez, 1950eko hamarkadan \u00abBenito, Laboa, Lete, beste aldeko kantariak hona etortzen hasi zirenean, hemengo jendeak \"zein ondo kantatzen duen kantari espainol horrek\" esaten zuen. Ideia hori hautsi nahian, euskaldunak ginela erakutsi nahian, bi aldeetako kantariak bildu nahi izan genituen eta Zazpiribai \u2014zazpi herrialdeei bai, Eskual Herriari bai\u2014 antolatu genuen. Ikuskizunak izugarrizko arrakasta izan zuen\u00bb.\nHorrela abiatu zen Zazpiribai kantu-ikuskizuna sortzeko bidea. Pagolarekin batera, Pantxoa Carrere eta Peio Ospital, Ugutz Robles-Arangiz, I\u00f1aki Urtizberea, Patxika Erramuzpe, Benito Lertxundi, Xabier Lete eta Lourdes Iriondo bildu ziren egitasmo hartan. Bederatzi aldiz eman zuten, Donibane Garazin, Baionan, Hazparnen, Maulen, Hendaian eta Donibane Lohizunen. Arrakasta handia lortu zuten, eta zenbait lekutan birritan eman behar izan zuten ikuskizuna. \u00abGuk bagenekien euskal kulturaren altxorra ederra dela. Euskal edertasun hori kantagintzarekin zerbitzatu nahi genion herriari. Lehengoa eta gaurkoa ez genituen aurka ematen\u00bb, esana du Pagolak.\nZazpiribairekin hasitako bideak jarraipena izan zuen Ortziken ikusgarriarekin."}
{"id": "142808", "revid": "448", "url": "https://eu.wikipedia.org/wiki?curid=142808", "title": "Zazpiri bai", "text": ""}
