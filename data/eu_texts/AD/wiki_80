{"id": "976191", "revid": "65203", "url": "https://eu.wikipedia.org/wiki?curid=976191", "title": "Enrique Irazoqui", "text": "Enrique Irazoqui Levi (Bartzelona, - \"ibidem\", ) aktore, ekonomilari, xake jokalari eta literatura irakaslea izan zen.\nBiografia.\nAita psikiatra euskal herritarra eta ama enpresaburu italiarra, Bartzelona izan zuen jaioterri. 1964an Italiara eginiko bidaia batek, ordea, haren bizitza aldatu zuen. 19 urte besterik izan ez eta ekonomia ikasten ari zela, kide zen Ikasleen Sindikatu Demokratikoarentzat \u2014frankismo garaian legez kanpokoa\u2014 babesa lortzeko asmoz jo zuen herrialde hartara. Hala ezagutu zituen, besteak beste, Rafael Alberti eta Vasco Pratolini idazleak, eta batez ere, Pier Paolo Pasolini poeta eta zinema zuzendaria.\nZineman esperientziarik izan ez arren, \"Il Vangelo secondo Matteo\" (Pasioa Mateoren arabera) filmeko Kristo bihurtu zuen Irazoqui. Hainbatentzat Jesusen bizitza ondoen erakusten duen filma da Pasolinirena. Gazteak ez zuen aktore izateko bokaziorik, baina pelikularen arrakastak mundu berri baten ateak ireki zizkion, eta, gerora, beste hainbat pelikuletan ere hartu zuen parte, tartean, \"Noche de vino tinto\" (1966), \"Dante no es \u00fanicamente severo\" (1967).\nZinema utzita, AEBetara jo zuen, literatur ikasketak egitera. Horretarako, besteak beste, Pasoliniren, Jean-Paul Sartreren eta Simone de Beauvoirren gomendiozko gutunak aurkeztu zituen. Hala, literatur irakasle izan zen AEBetan, Mexikon eta Granadan (Espainia). Xakea gustuko, jokalarien eta makinen arteko partidak ardatz zituen hainbat txapelketa antolatu zituen, tartean, Vladimir Kramnik munduko txapeldunaren eta Deep Fritz ordenagailuaren arteko partida, 2002an.\nBere azken urteetan, berriz ere zinemara gerturatu zen, eta \"A la soledat\" (2008) eta \"Cenestesia\" (estreinatu gabea dago) pelikuletan hartu zuen parte."}
{"id": "976192", "revid": "1519", "url": "https://eu.wikipedia.org/wiki?curid=976192", "title": "Chacharramendi (Argentina)", "text": "Chacharramendi Argentinako Panpako probintziako Utracango departamentuko dagoen hiria da.\nIzena.\nBere izena euskal emigranteen ondorengoa.\nEuskaldun nostalgikoak horrela deitua, Fernando Seij\u00f3, 1901ean izen hori () aukeratu zuena bere pulperia jarri zuen parajerako. Txatxarramendi Mundakako itsasadarrean (Bizkaia) dagoen uharte txiki baten izena da, gaur egun Sukarrieta hiribilduari zubi batek lotzen diona. Seij\u00f3 Gernikakoa zen. Antonieta Bereterviderekin ezkonduta zegoen. Ondoren, Seijok bere negozioa espainiar bati saldu zion, Jose Feitori, zeinak, artileak, larruak eta ostruka-lumak erosiz, jatorrizko herriei eta postulariei egin zien aurrera. Biltegi hura inguruko bizitza sozial eta ekonomikoaren erdigunea izan zen, azaldu dio Miguel Garc\u00eda arkitektoari, Panpako Ondare Historikoa Zaintzeko Planaren kontura, 1995ean lokala birziklatu baitzuen kultura-gune bat egiteko. Garc\u00edak azaltzen du, gizon arretatsua, don Feitok bere Winchesterrak ezkutatzeko tronerak zituela pulperiako hormetan, gaizkileengandik babesteko ezarriak.\nDemografia.\n2010eko estimazioen arabera 226 biztanle zituen."}
{"id": "976193", "revid": "512", "url": "https://eu.wikipedia.org/wiki?curid=976193", "title": "Chavarr\u00eda", "text": "Chavarr\u00eda Argentinako Corrientesko probintziako San Roqueko departamentuan dagoen udalerria da.\nIzena.\nBere izena euskal emigranteen ondorengoa.\nSantino Roman Chavarr\u00eda doktorearen omenezko tren geltokiaren izena darama, garai hartan Lan eta Zerbitzu Publikoetako ministro izan zena.\nIzena, \"Xabier\" bezala, \"etxeberri\" euskaratik dator, \"etxe berria\" esan nahi duena.\nHistoria.\nProbintziako Botere Betearazlearen 1910eko ekainaren 15eko Dekretuaren bidez Chavarr\u00edako Sustapen Batzordea sortu zen eta 1983an Lehen Udal Kontzejua eratu zen. Pedro Quiroz jauna eta Cleofe R. P. de Quiroz andrea, herria, plaza, eskola, elizaren eraikuntza, kanpaia eta San Pedro zaindariaren irudia, santuaren oineko plakak adierazten duen bezala.\nDemografia.\n2010ko estimazioen arabera 2506 biztanle zituen."}
{"id": "976194", "revid": "512", "url": "https://eu.wikipedia.org/wiki?curid=976194", "title": "Artziniegako Hirigune Historikoa", "text": "Artziniegako Hirigune Historikoa Artziniegako alde zaharra da, zein Eusko Jaurlaritzak 1996ko apirilaren 16an Kultura Ondasun gisa Monumentu Multzo izendatu zuen.\nHaran baten erdian altxatzen den muino baten gainean kokatuta dago. Bi kantoik batzen dituzten hiru kale paraleloz osaturik, Erdi Aroko ohiko almendra forma mantentzen du.\nDeskribapena.\nGorobel mendilerroaren inguruan, Montenegro, Gainzabala eta Otsati mendien artean sortutako haran baten erdian altxatzen den muino baten gainean kokatzen da. Hiru kalez osatuta dago, Goienkale, Artekale eta Barrenkale. Hauek bi kantoik gurutzatzen dituzte, Miraflores kantoia eta Parrokiako kantoia.\nEkialdetik mendebaldera doazen kaleak, Erdi Aroko ohiko almendra forma ematen diote antzinean harresiz gotortua egondako Hirigune Historikoari.\nKale nagusiez gain, garai bateko harresietatik kanpo zeuden Hiriko Atea, Goiko Plaza, Lehendakari Agirre Pasealekua, eta Luziano eta Beratza Aldapak ere bere baitan hartzen ditu.\nArkitekturari dagokionez, Erdi Aroko partzelazioaren adibideak kontserbatzen dira, fatxada estua eta hondoko garapena duten \"alforjazko etxea\" izenekoekin. Garrantzitsuak dira, hala ere, XVII. eta XVIII. mendeetako eraikuntza-lanak; horien ondorioz, jauregi errenazentistak eta barrokoak eraiki ziren, oro har izkinako orubeetan, antzinako lursail gotikoetako batzuk xurgatuz.\nGoenkale.\nBere izenak adierazten duen bezala altuen dagoen kalea da. Goiko Plazatik abiatuta ekialdean hiru kaleak biltzen direnera arte 250 metro ibiltzen ditu. Bidean, Moja Agustindarren Komentua eta Jasokundearen Parrokia gotortua nabarmendu ditzazkegu.\nArtekale.\nBeste bi kale negusien artean kokatuta, Beratza Aldapatik abiatzen da zuzen, gainontzeko kaleekin elkartu arte. Inguratzen duten eraikinen artean, Dorrebengoa dorretxea (Hirigune Historikoko eraikinik zaharrena), Valle familiaren jauregia eta Amezola familiaren jauregia aipagarriak dira.\nBarrenkale.\nHiriko Atetik abiatuta, Gaztelako Erreinua kostaldearekin lotzen duen bidea gurutzatzen zuen. Aipagarriak dira Pablo Respaldiza Arratiaren errementariaren sutegia, antzinean funtzionamenduan egon zen bezala mantentzen dena eta Mora familiaren jauregia.\nHorrez gain, garai bateko harresietatik kanpo zeuden Beratza eta Luciano Aldapen artean, Aiarartarren Dorrea zegoen, zein sute baten ondoren suntsitu ondoren, Ortiz de Molinillo eta La Camararen Dorrea eraiki zen eta horren atzean jauregi barrokoa, gaur egun Hiriko Atean nagusitzen den eraikina.\nGoiko Plaza behin harresiak kendu eta gero sortu zen plaza bezala, merkaturako hastialdun etxeen eta gaur egun Udaletxe Zaharra bezala ezagutzen den eraikinaren eraikuntzarekin.\nHistoria.\nGaztelako Erreinua Bizkaiko eta Kantabriako portuekin lotzen zuten antzinako bideen bidegurutzean kokatuta, Arabako iparraldeko lurretan garrantzi estrategiko eta ekonomiko handieneko guneetako bat izan zen. Hala, 1272. urtean Alfontso X.a Jakinuna Gaztelako Erregeak hiri-gutuna eman zion Artziniegari, hiribildu titulua aitortuz.\nErdi Aroan harresiez gotortua zegoen, Karlistaldien ondoren hauek suntzitu ziren arte."}
{"id": "976195", "revid": "1545", "url": "https://eu.wikipedia.org/wiki?curid=976195", "title": "Antxorena", "text": ""}
{"id": "976196", "revid": "1545", "url": "https://eu.wikipedia.org/wiki?curid=976196", "title": "Azkuenaga", "text": ""}
{"id": "976197", "revid": "1545", "url": "https://eu.wikipedia.org/wiki?curid=976197", "title": "Berazategi", "text": ""}
{"id": "976198", "revid": "1545", "url": "https://eu.wikipedia.org/wiki?curid=976198", "title": "Bernardo Irigoien (Misiones)", "text": ""}
{"id": "976199", "revid": "1545", "url": "https://eu.wikipedia.org/wiki?curid=976199", "title": "Bernardo Irigoien (Santa Fe)", "text": ""}
{"id": "976200", "revid": "1545", "url": "https://eu.wikipedia.org/wiki?curid=976200", "title": "Alderdi errepublikarra (AEB)", "text": ""}
{"id": "976201", "revid": "1545", "url": "https://eu.wikipedia.org/wiki?curid=976201", "title": "2020ko Tirreno-Adriatiko", "text": "2020ko Tirreno-Adriatiko Tirreno-Adriatiko lasterketaren 55. edizioa izan zen. COVID-19 pandemiaren ondorioz atzeratu eta irailaren 7 eta 14 bitartean egin zuten. Lido di Camaiore eta San Benedetto del Tronto lotu zituen, guztira 1138,1 km eginez zortzi etapatan. 2020ko UCI WorldToureko ekitaldia izan zen."}
{"id": "976202", "revid": "42829", "url": "https://eu.wikipedia.org/wiki?curid=976202", "title": "Eguzki talde ekologista", "text": ""}
{"id": "976203", "revid": "65203", "url": "https://eu.wikipedia.org/wiki?curid=976203", "title": "Selimiye meskita (Nikosia)", "text": "Selimiye meskita (), aurrez Santa Sofia katedrala (), Nikosia hiriburuko eraikin historikoa da. Hiriaren iparraldean dagoenez, Ipar Zipreko Turkiar Errepublikari dagokio.\nZipreko eliza gotiko handiena eta zaharrena izan zena, 1570tik aurrera Nikosiako meskita handiena da. Errezutarako 1750 m\u00b2 azalerako eremuan 2.500 fededun sartzen dira.\nHistoria.\nXI. mendeko agiri batek aipatzen du bazela eliza bizantziar bat bertan \"Hagia Sophia\" izena zuena. Izenak \"Jakinduria Santua\" esan nahi du. Iturri bizantziarretan ez da ordea inolako aipamenik egiten eta indusketetan ere ez da hondarrik aurkitu.\nEraikuntza eta frankoen aroa.\nGaur egungo elizaren eraikuntza noiz hasi zen ez da jakina baina data ofizialtzat 1209. urtea hartzen da eta iturriaren arabera Thierry edo Albert izeneko Nikosiako artzapezkpiku latindar bat izan zen eraikuntza lanak bultzatu zituena. Lanak lehenago hasi zireneko ebidentziak ere azaldu dira ordea, eta hainbat adituren iritziz tenplarioen agintaldian izan zitekeen (1191-1192). Eustorge de Montaigu artzapezpikuaren agintaldian (1217-1250) bultzada nabarmena izan zuen eta 1228rako ia bukaturik zegoela esaten da. Zazpigarren Gurutzadaren barnean 1248an Luis IX.a Frantziakoa Ziprera iritsi zen eta aditu batzuen ustez hau izan zen katedrala osatu zuena, baina adierazpen honen proba argirik ez dago.\n1267an eta 1303an izandako lurrikarek katedrala kaltetu egin zuten. Giovanni del Conte artzapezpikuak konponketa lanak bideratu zituen. Habeartea eta nartexa 1319an osatu ziren eta absidea, aurrealdea, kapera eta bataiotegia 1326an amaitu ziren. Katedrala freko, eskultura, marmolezko horma eta margolanekin apaindu zuen eta 1326an katedrala sagaratu egin zen ospakizun handien artean. Lusignan ahintaldian zehar Zipreko erregeak bertan koroatu ziren. Genovarrek famagusta konkistatu ondoren Lusignan erregeak Jerusalemgo errege ere izan zuiren eta beranduago Armeniako errege ere bai. Aurrez 1310ean Tenpluko Ordenaren epaiketak ere Santa Sofia katedralean izan ziren.\n1359an Aita Santuaren bidali zuen Peter Thomasek Zipreko apezpiku greziar ortodoxo guztiei deia egin eta katedralean giltzapetu zituen. Beraiek katolizismora bihurtu zitezen nahi zuen. Oihuak entzunda katedral inguruko jendea matxinatu egin zen eta ateak errez barrura sartzea lortu zuten. Zipreko erregeak Peter Thomas aska zezaten eskatu zien eta Aita Santuaren bidalia zigortua izan zen.\n1373an genovarrek hiria erasotu zutenean Santa Sofia katedralak kalte ugari jasan zituen.\nVeneziarren aroa.\n1491n, beste lurrikara batek kalte handiak izan zituen katedralak. Koroa erori egin zen eta ondoan zuen sakramentuen kapera ere bai. Hugh III.a Ziprekoaren hilobia ere kaltetu zen eta gorpua jantzi ederrekin eta urrezko erlikiekin agerian gelditu zen. Veneziarrek urrezko altxorra berentzat hartu zuten. Veneziako senatuak konponketa lanak abiatzeko agindu zuen eta horretarako berariaz sortuziko komisio batek 250 dukat jaso zituen artzapezpikuarengandik. 1507an Pierre M\u00e9sengek idatzi zuenaren araberam erabat berriztuta zegoen katedrala. Veneziarrek Nikosiako harresiak eraiki zituztenean, Santa Sofia katedrala erdigunean gelditu zen, Europan ohikoa zen eran.\nOtomandarren aroa.\n1570an otomandarrek Nikosia setiatu eta 50 egunen ondoren hiria errenditu egin zen. Azken egunean bertan, irailaren 9an, Francesco Contarini Pafoseko apezpikuak azken sermoi kristaua eman zuen bertan. Otomandarrak sartu eta apezpikua eta beste hainbat eliztar hil zituzten. Kristau iruditegi guztia suntsitu zuten, koroa eta habeartea barne. Eraikina ondo garbitu eta meskita bihurtu zuten osteguneko errezutarako, irailaren 15erako hain zuzen ere. Lala Mustafa Pasha generalak gidatu zuen aurreneko errezu islamdarra. Urtea amaitu aurretik, bi minarete altxatu zituzten eta mihraba eta minbarra gehitu .\nMoravizade Ahmet Efendi izan zen meskitako lehen imama, Otomandar Inperioko Morea probintziatik etorritakoa. Ordutik aurrera izan diren imam guztiek ostiraleko errezuaren aurretik minbarreko eskailera Nikosiako konkistan erabilitako ezpata aldean dutela igotzen dituzte, Nikosia konkistatua izan zela adierazteko.\nSultan Selim Fundazioak hartu zuen meskita mantentzeko ardura. Mantenimendua bermatzeko hainbat fundazio gehago sortu dira ondoren eta XVI. mendean Ok\u00e7uzade Mehmed Pa\u015fa gobernadoreak denda bat jartzeko baimena eman zuen diru gehiago lortu ahal izateko. Otomandarren garaian uharteko meskita handiena izan zen eta XVIII. mendean ostiralero zalditeriak eta infanteriak desfilea egiten zuen meskitara. Fededun ugari erakartzen zituen honek eta inguruan merkatu zabala garatuz joan zen.\n1874an Turkiako Abdulaziz I.a sultana etorriko zela jakinda Lusignan garaiko lehio bat zegoen tokian ate berri bat ireki zen, Aziziye atea, eraikinaren ekialdean. Atea oso apainduta dago, Es-Seyyid Ahmet \u015eukri Efendi kaligrafoaren lanekin eta alboetan altzifreak margoturik ditu. Gerora emakumezkoentzako atea bihurtu zen eta gaur egun jadanik ez da erabiltzen.\nXX. mendea.\n1949an imamek minbarrera igotzeari utzi zioten eta bozgorailuak erabiltzen hasi ziren. 1954ko abuztuan Zipreko Muftiak ofizialki Selimiye meskita izendatu zuen Selim II.a sultanaren omenez, bera baitzen Otomandar Inperioko buru Zipre konkistatua izan zenean.\nArkitektura.\nEraikin handa da. Barnealdeak 66 metroko luzera eta 21 metroko zabalera du.\nKoroa inguratzen duen anbulatorioa badago baina ez dauka abside kaperarik. Parisko Notre-Dame katedralaren antzeko egitura du. Transeptuan kapera ugari daude, alboetan aurkitzen diren tamaina berekoak. Horretan Poitierseko katedralaren antza du, Lusignan familiaren Frantziako jatorrizko herria zen hain zuzen ere. Iparraldeko eta hegoaldeko ateak habeartearen laugarren tartean kokaturik zeuden eta Aziziye atea ekialdean."}
{"id": "976207", "revid": "42829", "url": "https://eu.wikipedia.org/wiki?curid=976207", "title": "Iberduero S.A", "text": ""}
{"id": "976208", "revid": "1519", "url": "https://eu.wikipedia.org/wiki?curid=976208", "title": "Goilara", "text": ""}
{"id": "976210", "revid": "42829", "url": "https://eu.wikipedia.org/wiki?curid=976210", "title": "Eguzki ekologismo", "text": ""}
{"id": "976211", "revid": "42829", "url": "https://eu.wikipedia.org/wiki?curid=976211", "title": "Eguzki antinuklear", "text": ""}
{"id": "976213", "revid": "42829", "url": "https://eu.wikipedia.org/wiki?curid=976213", "title": "Aragoiko Frontera", "text": ""}
{"id": "976214", "revid": "42829", "url": "https://eu.wikipedia.org/wiki?curid=976214", "title": "Lemoniz", "text": ""}
{"id": "976215", "revid": "512", "url": "https://eu.wikipedia.org/wiki?curid=976215", "title": "Holly Humberstone", "text": "Holly Humberstone (Grantham, Ingalaterra, 2000-) abeslari eta kantautore ingelesa da.\nBiografia.\nHumberstone Grantham hirikoa da, Lincolnshire konderrikoa. 2019an Liverpool Institute for Performing Arts akademian ikasketak egiten ari zela Lewis Capaldi abeslari eskoziarraren biran abesti tartetan abestiak jotzen hasi zen. Berehala hartu zuen sona handia eta Glastonbury jaialdiko BBC-ren eskenatokian abestu zuen. Urtarrilaren 30ean aurreneko singlea atera zuen, \"Deep End\" izenekoa. Bigarren singlea \"Falling Asleep at the Wheel\" martxoaren 19an atera zen eta hirugarrena \"Overkill\" ekainaren 26an.\n2020ko abuztuaren 14an EP bat kaleratu zuen, aurreko hiru singleez gain hiru abesti berri zituena."}
{"id": "976216", "revid": "201", "url": "https://eu.wikipedia.org/wiki?curid=976216", "title": "Hidrologiko", "text": ""}
{"id": "976217", "revid": "23317", "url": "https://eu.wikipedia.org/wiki?curid=976217", "title": "Santa Sofia katedrala (Nikosia)", "text": ""}
{"id": "976218", "revid": "512", "url": "https://eu.wikipedia.org/wiki?curid=976218", "title": "Patxoki", "text": "Patxoki, Baiona Ttipian Upelgileen Karrikan (frantsesez, Tonneliers) dagoen egoitza da.\nAktibitate militanteak egiteko erabiltzen da. Ostatua ere bada eta gertakari berezi batzuen karietara irekitzen da.\nHastapenean (1987-1994), Patxa taldearen egoitza izan zen eta gaur egun, Bizi! mugimenduak kudeatzen du.\nElkarte batzuei prestatzen ahal zaie, beren jarduerak aterpetzeko edo besta batzuk antolatzeko."}
{"id": "976219", "revid": "56334", "url": "https://eu.wikipedia.org/wiki?curid=976219", "title": "Aitziber Oliban", "text": "Aitziber Oliban Guti\u00e9rrez (Astrabudua, Bizkaia, 1980ko irailaren 29a) bizkaitar politikari jeltzalea da. 2019tik Erandioko alkatea da, udalerriko lehen emakume alkatea.\nPolitika Zientziak eta Administrazio Publikoan lizentziaduna da."}
{"id": "976220", "revid": "65203", "url": "https://eu.wikipedia.org/wiki?curid=976220", "title": "Joan Jara", "text": "Joan Turner Jara, Joan Jara izenaz ezaguna (Joan Alison Turner, Londres, Ingalaterra, 1927ko uztailaren 20a - Santiago, Txile, 2023ko azaroaren 12a) dantzari eta aktibista politiko britainiarra izan zen, Txilen nazionalizatua eta Txileko Arte Ederren Akademiak aitortua dantzaren garapenean egindako ibilbide osoan egindako ekarpenagatik.\nV\u00edctor Jara Fundazioa sortu zuen eta Txilen dantzaren hedapenean unibertsitate eta herri lan garrantzitsua egin zuen. 2009an Txileko nazionalitatea jaso zuen, kulturari egindako ekarpenagatik, giza ibilbideagatik eta demokrazia berreskuratzeko borrokagatik, Txile 1973tik 1990era bitartean zuzendu zuen diktadura militarraren ondoren.\nBiografia.\nDantzan hasi eta Txilera iritsi.\nDantzarekiko zaletasuna 1944ko uztailean piztu zitzaion, amak \"Haymarket antzokira\" eraman zuenean Ballets Jooss dantza konpainia modernoa ikustera; Kurt Jooss-en \"The Green Table\" koreografia.\nHurrengo urtean Ballets Jooss Londresera itzuli zen, Joan antzokira sartu zen antzezlana berriro ikustera, baina baita Kurt Joossekin hitz egiteko asmoak bultzatuta ere. Elkarrizketaren ondoren Kurtek esan zion merezi zuela profesionalki prestatzea eta etorkizunean konpainiako kide gisa ikusten zuela.\n1947an Sigurd Leeder Dantza Eskola ireki berrian sartu zen, Londresko Unibertsitatean historia ikasteko beka bat alde batera utzita. Hiru urteko ikasketak egin ondoren, 1951ko urtarrilean Jooss Ballets-en sartu zen Alemanian, Europako hainbat toki ezagutzeko aukera eman zion erakundean; Mendebaldeko Alemanian, Belgikan, Holandan, Suitzan, Ingalaterran, Eskozian eta Irlandan ibili zen\nKonpainian Patricio Bunster koreografo, dantzari eta aktore txiletarra ezagutu zuen eta harekin ezkondu zen 1953ko urrian. Patricio Txilera joan zen 1954ko martxoan eta Joanek lau hilabete geroago egin zuen, sei aste iraun zuen bidaia.\nTxilen, lehiaketa bidez sartu zen Txileko Ballet Nazionalean, eta bertan dantzari aritu zen eta, geroago, koreografo gisa. Txileko Unibertsitatean ere eman zituen eskolak.\nV\u00edctor Jararekin.\nBere alaba Manuela jaio ondoren (1960), Bunster eta Joan bikotea banandu egin zen, eta bigarren ezkontzetan Victor Jara abeslari eta antzerki zuzendari gaztearekin ezkondu zen. Senar berriak partaidetza politiko erabakigarria izan zuen, bere musika Salvador Allenderen gobernuaren sinbolo bihurtuz. Victorrekin bigarren alaba izan zuen, Amanda izenekoa.\nAugusto Pinochet diktadorearen Salvador Allende presidentearen aurkako estatu kolpean, irailaren 11n, V\u00edctor Jara atxilotu egin zuten. Txileko Estadiora eraman eta han egon zen hainbat egunez. Testigantza ugariren arabera, hainbat orduz torturatu zuten, eskuak errebolber baten kulatarekin hautsi arte kolpatu zuten, eta, azkenik, irailaren 16an balaz akribilatu zuten. Hilotza hilaren 19an aurkitu zuten. Joanek egin behar izan zuen gorpuaren aitortza, eta lurperatu ondoren erbestera joan behar izan zuen bere bi alabekin. \nJoan Britainia Handira erbesteratu zen bere bi alabekin eta ez zenTxilera itzuli 1980ko hamarkadaren erdialdera arte. Itzuli zenean, Espiral Dantza Zentroa sortu zuen, hainbat belaunalditako dantzari eta koreografoen prestakuntzan funtsezkoa, eta etengabe borrokatu zuen senarraren hilketaren egia argitzeko. \n1993an, V\u00edctor Jara Fundazioa sortu zuen, artistaren ondarea zabaldu eta sustatzeko asmoz.\nErbestea eta aktibismoa.\nLondresen, bere buruari Joan Turner de Jara deitzeari utzi zion, Britainia Handiko erakundeek Joan Jara izena hartzeko baimena eman baitzioten.\nTxileko diktadura militarraren aurkako aktibista bihurtu zen eta urte askoan saiatu zen Txileko justiziak Victor Jararen heriotzaren nondik norakoak argitu zitzan, baina ez zuen aurrerapenik lortu, nahiz eta 2009an kasua berriro aktibatu zen, hilketaren egile materiala atxilotu zutenean, baina ez intelektuala.\n2009ko martxoaren 3an, Diputatuen Ganberak eta maiatzaren 5ean, Txileko Senatuak, \"naziotasuna graziaz\" ematea onartu zuten. Ekainean, Michelle Bachelet Errepublikako presidenteak Txileko nazionalitate ofiziala eman zion. \n2013an, Miguel Vasquez epaile txiletarrak Victor Jara 1973ko irailaren 16an hil zela ebatzi zuen, autopsiaren arabera, \"Gutxienez 44 bala talkaren ondorioz\". Ikerketa judizialen arabera, katua sakatu zuen gizona Barrientos izan zen, Armadako tenientea\n2016ko ekainaren 27an, Orlandoko (Ameriketako Estatu Batuak) auzitegi federal batek ebatzi zuen Pedro Barrientos militar txiletar ohia Victor Jararen torturaren eta hilketa estrajudizialaren erruduna zela. Exuniformatuak 28 milioi dolarreko kalte-ordaina ordaindu beharko zion familiarentzat, epaimahaiak zehaztu zuenez. Epaiketa zibila Joan Turner Jara alargunak eta Manuela Bunster eta Amanda Jara bikotearen alabek jarritako salaketarekin hasi zen. 2013an aurkeztu zuen Justizia eta Erantzukizun Zentroak (CJA), San Frantziskon. "}
{"id": "976221", "revid": "56334", "url": "https://eu.wikipedia.org/wiki?curid=976221", "title": "Berazategui", "text": ""}
{"id": "976222", "revid": "1545", "url": "https://eu.wikipedia.org/wiki?curid=976222", "title": "Andr\u00e9 Sogliuzzo", "text": "Andr\u00e9 Sogliuzzo (New York, 1966ko abuztuaren 10a) Estatu Batuetako aktore, bikoitaile eta umorista da."}
{"id": "976223", "revid": "56334", "url": "https://eu.wikipedia.org/wiki?curid=976223", "title": "Kristau-herri", "text": ""}
{"id": "976224", "revid": "56334", "url": "https://eu.wikipedia.org/wiki?curid=976224", "title": "Alberto Fern\u00e1ndez", "text": "Alberto \u00c1ngel Fern\u00e1ndez (1959ko apirilaren 2a) Argentinako politikaria, irakaslea eta abokatua da. Argentinako presidentea da 2019az geroztik."}
{"id": "976225", "revid": "512", "url": "https://eu.wikipedia.org/wiki?curid=976225", "title": "Pistoiako katedrala", "text": "Pistoiako katedral edo Duomoa ( edo \"Cattedrale di San Zeno\" ) Italiako erdialdeko Pistoiako (Toscana) \"duomo\" edo eliza nagusia da, hiriaren erdialdeko \"Duomo plazan\" kokatua. Pistoiako apezpikuaren egoitza da eta Veronako San Zenoni eskainia dago.\nEzaugarriak.\nZiurrenik X. mendean eraikia, estilo erromanikoko fatxada du, Pistoiako beste eliza batzuetan inspiratuta (San Bartolomeo eta San Jacopo). Barnealdeak nabe bat eta alboko bi korridore ditu, presbiterio eta kriptarekin. 1952-1999 zaharberritze batek eliza jatorrizko egitura batzuetara itzuli zuen.\nKanpandorre handi bat du ondoan.\nBarrualdean gordetzen dituen artelan piezen artean, Done Jakueren omenezko zilarrezko aldare ikusgarri bat dago. Done Jakueren erlikia batzuk gordetzeko egin zen."}
{"id": "976226", "revid": "1519", "url": "https://eu.wikipedia.org/wiki?curid=976226", "title": "San Giovanni in corte", "text": ""}
{"id": "976227", "revid": "10891", "url": "https://eu.wikipedia.org/wiki?curid=976227", "title": "Heinz Fischer", "text": "Heinz Fischer (Graz, 1938ko urriaren 9a) Austriako 11. presidentea izan zen. Zuzenbidea ikasi zuen Vienako Unibertsitatean eta zientzia politikoko irakaslea izan zen Innsbruckeko Unibertsitatean. Austriako Alderdi Sozialdemokratako (SP\u00d6) kidea eta zientziako ministro Fred Sinowatzen koalizio gobernuan izan zen. 2004 errepublikako presidente hautatu zuten eta 2010ean berriro hautatu zuten."}
{"id": "976228", "revid": "336", "url": "https://eu.wikipedia.org/wiki?curid=976228", "title": "Antonie van Leeuwenhoek", "text": ""}
{"id": "976229", "revid": "336", "url": "https://eu.wikipedia.org/wiki?curid=976229", "title": "Antoine van Leeuwenhoek", "text": ""}
{"id": "976230", "revid": "336", "url": "https://eu.wikipedia.org/wiki?curid=976230", "title": "Leeuwenhoek", "text": ""}
{"id": "976232", "revid": "2048", "url": "https://eu.wikipedia.org/wiki?curid=976232", "title": "Castejon", "text": ""}
{"id": "976234", "revid": "512", "url": "https://eu.wikipedia.org/wiki?curid=976234", "title": "Peggy Ahwesh", "text": "Peggy Ahwesh ( Canonsburg, Pensilvania, 1954 -) estatubatuar zinemagile eta bideo artista esperimentala da. Abangoardiako mugimendu feministen inguruan eta \"underground punk\" inguruan ibilitakoa, bere lanetan umorea eta absurdoaren erregistroa erabiltzen ditu analisiak egiteko, gai sozial eta politikoko irudi eta soinuen bitartez, kultura-identitate eta genero arazoak aztertuz, eta horiekin lotuta dauden esperientzia subjektibo indibidualak erakutsiz. Gai hauek lantzen ditu: emakumeak, sexualitatea eta feminismoa; generoa; antzezpena; artisten liburuak. Bere lanak mundu osoan erakutsi dira, besteak beste, San Frantziskon, New Yorken, Bartzelonan, Londresen, Toronton, Rotterdamen eta Frantzian Creteilen. 1990. urtetik aurrera, \"Bard College-n\" zinema eta arte elektronikoetako irakasle da hedabide esperimentalak, fikziozkoa ez den filmaren historia eta emakumeak zineman irakasten dituelarik.\nIbilbidea.\nHasierak.\nPeggy Ahwesh \"Antioch College\"ra joan zen, eta han artista eta zinemagile erradikalen lanekin maitemindu zen. Unibertsitatea amaitu ondoren, bere jaioterrira itzuli zen eta han hasi zuen bere zinema ibilbidea Super 8-an lanean. Kodak etxeak, artistak prozesatzen zuen filmeko erroilu bakoitzarekin, gaizki egindakoaren azalpena ematen omen zion. Andy Warholek bezala, Ahweshek askatasun osoa uzten die aktoreei, baina ixteko mugak jartzen dizkie. Cannonsburg herriari industria-herri gisako kutsu artistiko askatzailea ikertu zuen. 1970eko hamarkadan zehar, tokiko punk rock eszenan parte hartu zuen, eta film laburrak sortu zituen punk taldeak dokumentatzen. Peggy Ahwesh-en lanek egunerokotasunaren etnografia bat sortzen dute, kulturalki konplexuak diren arazoetara hurbilduz.\nLanak.\nHorren ondoren, \"The Mattress Factory\" n \u2014Pittsburgheko arte biltegi handi batean\u2014 hasi zen lanean eta bertan bere zine sail propioa hasi zuen. Bere lehen gonbidatuetako bat George A. Romero zinemagilea izan zen.1982. urterako bere bidea egiten hasi zen Romeroren film luzeetako produkzio laguntzaile gisa. Romero-k eragin handia izan zuen bere ibilbidean, arraza, genero eta film independente kontuetan ezaguna baitzen. Laster, Ahwesh-ek Pittsburgheko zinemagileekin bat egin zuen programatzaile gisa Pittsburgh-eko Unibertsitatearekin kolaboratu zuen. 1983an, \"The Pittsburgh Trilogy\" sortu zuen, 1983ko udan bere lagunen bizitza dokumentatzen zuten hiru film: \"Verite Opera\" (1983), \"Paranormal Intelligence\" (1983) eta \"Nostalgia for Paradise\" (1983). Hiru filmetan Ahweshek bere lagunekiko zuen interesa ikertzen zuen, baita ere norberak pertsona batekin zer nolako harremana duen, kamerak zer nolako harremana eratzen duen jendearekin, nola filmatu espazio positibo eta negatiboa eta zer den jendearengan interesgarria egiten zaiguna. Ahweshek ez zekien trilogiaren izen bera erabilia zuela lehenago beste zinemagile esperimental batek, Stan Brakhagek. 1990ean, \"The Deadman\" (1990) filmagatik aitortza jaso zuen, Super 8aren alde egidako aukeragatik. Bertan bere maitale hilaren gorpua landetxe batean uzten duen heroina biluzi baten abenturak kontatzen ditu. Taberna batera joan eta orgia xume bat martxan jartzen du etxera hiltzera itzuli aurretik. Filmak matxismoa salatu eta emakumezkoen sexu-desioa goraipatzen du. 2001ean, Ahweshek bere artea beste maila batera eraman zuen \"Tomb Raider\" jokoaren irudiak erabiliz \"She Puppet\" (2001) pieza esperimentalean. Bertan, emakumearen identitatea eta teknologiaren bilakaera aztertzen zituen. Tomb Raider bideo-jokoan oinarritua, Lara Croft, XX. mende bukaerako neska-lagun birtual pertsonaiaren triada bat da: estralurtarra, umezurtza eta klonazioa ... 2003an, \"Bard College\"-n eskolak ematen hasi zen zinema eta arte elektronikoa irakasten jbere proiektu propioak egiten zituen bitartean.\nBideoez gain, bestelako arte diziplinetan ere ibili da sorkuntza lanak egiten. Argazkigintzan egin ditu ekarpenak. \"Hiria Thermogram\"ek inguruan dugun mundu fotografikoa gure gorputzari, energia-iturriei eta gailu pertsonalei buruzko ustekabeko errebelazio bihurtzen du. Teknologia hau helburu zientifikoetarako erabili ohi den bitartean, Ahweshen eskuetan kamerak giza gorputzaren dinamismoa agerian utzi eta bisualizatu egiten du."}
{"id": "976242", "revid": "512", "url": "https://eu.wikipedia.org/wiki?curid=976242", "title": "Peter Newmark", "text": "Peter Newmark (Brno, 1916ko apirilaren 12a \u2013 Moravia, 2011ko uztailaren 9a) itzulpengintza arloko akademikoa eta Surreyko Unibertsitateko irakaslea izan zen .\nBiografia.\nNewmark figura oso garrantzitsua izan zen XX. mendeko Itzulpen Ikasketen sorreran\u00a0 mundu anglosaxoian, eta mundu hispanikoan ere eragin handia izan zuen.\nRugby Eskolako ikasle izan zen, eta Cambridgeko Unibertsitatean ikasi zuen. Han Anthony Blunt ezagutu zuen, izan ere, Newmarken frantseseko irakasle izan zen. Bigarren Mundu Gerran zehar zerbitzu sekretuan aritu zen eta Bolzanora bidali zuten interprete gisa. Gerra ondoren irakaskuntzan aritu zen, eta Holborneko Zuzenbide, Hizkuntza eta Merkataritza Eskolan Hizkuntza Modernoen Departamentuko buru izendatu zuten. Surreyko Unibertsitatean ez ezik, Espainian eta Kanadan irakasle bisitari gisa ere aritu zen. Surreyko Centre for Translation Studies-en sorkuntzan eta garapenean parte hartu zuen, eta \"The Journal of Specialised Translation\"-eko argitalpen-kontseiluko presidente izan zen. Halaber, bi hilean behin \u201cTranslation Now\u201d idazten zuen \"The Linguist\"-erako, eta \"Institute of Linguists\"-eko argitalpen-kontseiluko kide izan zen. Musika klasikoa, antzerkia eta edozein motatako literatura eta poesia gustuko zituen. Gainera, Amnistia Internazionalarekin batera, Palestinaren kausaren alde ere egin zuen.\nHaren lan aipagarrienak \"A Textbook of Translation\" (1988), \"Paragraphs on Translation\" (1993), \"About Translation\" (1991) eta \"More Paragraphs on Translation\" (1998) dira.\nItzulpen komunikatiboa eta itzulpen semantikoa.\nNewmarken ekarpen nagusia itzulpen komunikatiboaren eta itzulpen semantikoaren kontzeptua da.\nNidak bi itzulpen modu bereizten ditu: itzulpen komunikatiboa eta itzulpen semantikoa.\nItzulpen komunikatiboan, helburua honako hau da: sorburu-testuak irakurlearengan sorrarazi duen efektua ahalik eta antzekoena izatea xede-testuak irakurlearengan sorrarazi duen efektutik.\nItzulpen semantikoan, sorburu-hizkuntzako testuinguru-esanahi zehatza lortu nahi da, xede-hizkuntzaren formak, hau da, egitura semantiko eta sintaktikoak, ahalbidetzen duen bezainbeste.\nHona hemen itzulpen komunikatiboaren eta semantikoaren arteko desberdintasunak:\nBi itzulpen-motak desberdintzeak ez du esan nahi testu bat komunikatiboki soilik edo semantikoki soilik itzuli behar denik. Newmarkek, aitzitik, testu batean zati batzuk semantikoki eta beste batzuk komunikatiboki itzuli behar direla baieztatu zuen. Hala ere, ez badago argi zein itzulpen-metodo erabili behar den (batez ere itzulpen semantikoa efektu \u201canormal\u201d bat sortzen badu xede-testuan edo xede-hizkuntzan), itzulpen komunikatiboa erabili ohi da. Newmarkek adibide oso argia ematen du: (alemanez) edo (frantsesez) semantikoki itzultzen baditugu, , mezua ez da ulertzen. Itzulpen komunikatiboa erabiltzen badugu, {\u013aang|en|\"beware the dog\"}}, aldiz, igorleak hartzailearengan sortu nahi duen efektua bermatzen du.\nNewmarkek dio itzulpen semantikoa itzulpen literaletik desberdintzen dela; alde batetik, itzulpen semantikoak testuingurua errespetatzen du, interpretatzen du eta azalpenak ere ematen ditu (metaforak, esaterako). Itzulpen literalak, bestalde, hitzez-hitzezko itzulpena dakar, eta oso gertutik jarraitzen dio sorburu-testuko sintaxi eta lexikoari. Newmarken hitzetan, itzulpen komunikatibo zein semantikoan, baliokidetza-efektua bermatzen bada, hitzez-hitzezko itzulpena ez da onena soilik, baizik eta onargarria den itzulpen-metodo bakarra ere.\nHala ere, Newmarken ekarpen hori ez zen guztiz berritzailea izan, Nidaren kontzeptuak (baliokidetza dinamikoa eta baliokidetza formala) berreskuratu baitzituen Newmarkek. Hark dionez, haren eta Nidaren lanaren arteko desberdintasun nagusia honako hau da: Newmarkek uste du beti egongo dela bete ezin den distantziaren bat, Nidak, aldiz, itzulpena efektutik ahalik eta hurbilen egon behar dela dio.\nNewmarken ekarpenak Nidaren baliokidetza formalak eta baliokidetza dinamikoak baino eztabaida txikiagoa jaso badu ere, Newmarkek bere lanean emandako adibideak oso baliagarriak izan dira. Gainera, aurkeztu dituen galdera asko oso garrantzitsuak izan dira itzulpengintzaren arloan.\nNewmarkek baieztatu zuen itzulpena ez dela bai ala bai beti sorburu-testua baino kaxkarragoa izango, izan ere, testu originala errepikakorra edo pobrea bada, itzultzailea testua hobetzen saiatuko da."}
{"id": "976243", "revid": "79727", "url": "https://eu.wikipedia.org/wiki?curid=976243", "title": "Itzulpen prozedurak", "text": "Itzulpen prozedura edo itzulpen prozedura tekniko deritze itzultzaileak testu bat sorburu hizkuntzatik (SH) xede hizkuntzara (XH) bihurtzeko prozesuan erabiltzen dituen baliabide linguistikoei.\nItzulpengintzaren sistematizazioaren hastapenetan itzulpen prozeduren azterketa diziplinaren teorizazioaren oinarrietako bat izan zen. Izan ere, alderatutako estilistika bildumetan oinarrituta itzultzaileari arazo jakinen aurrean konponbide zehatzak bilatzen laguntzea dute helburu tradizionalki itzulpen prozedurek. Hau da, hizkuntza pare jakin baten azterketatik abiatuta errepikatzen diren arazoak identifikatzea eta itzulpen prozesuan horiek konpontzeko baliatu diren teknikak zerrendatzea, itzultzaileak eskura izan ditzan baliatu nahian.\nVinayren eta Darbelneten proposamena.\nItzulpen prozeduren zenbait sailkapen ditugu egun eskuragai, eta horien guztien aitzindari da J.P. Vinay eta J. Darbelnet autoreek 1958an argitaratutako \"Stylistique compar\u00e9e du fran\u00e7ais et de l'anglais\" liburukoa. Bertan, ingelesaren eta frantsesaren arteko itzulpen adibideetatik abiatuta 7 itzulpen prozedura bereizten dira:\nItzulpen zuzena.\n1.- Mailegua. XHn dagoen hutsune linguistiko bat betetzeko SHko unitate bat inolako aldaketarik gabe baliatzean datza (\"the connected software/konektatutako softwarea\").\n2.- Kalkoa. SHtik batasun semantikoko unitate bat (sintagma oso bat) hitzez hitz XHra itzultzean datzan mailegu mota berezia da (\"science fiction/ciencia ficci\u00f3n/zientzia-fikzio\").\n3.- Itzulpen literala edo hitzez hitzezko itzulpena. Testu bateko unitateak hitzez hitz itzultzean datza, izenak dioen bezala. Hala, lortzen den emaitza linguistikoki egokia bada (eta askotan izango da), erabili beharreko teknika dela defendatzen dute Vinayk eta Darbelnetek.\nZeharkako itzulpena.\n4.- Transposizioa. SHko unitate baten esanahi semantikoa aldatu gabe egitura sintaktikoa edo morfologikoa egokitzean datza, XHn ulergarria eta garbia izan dadin unitate hori (\"financial risk/finantza-arriskua\").\n5.- Modulazioa. SHko eta XHko testuinguruetan errealitate bat bi modu desberdinetan hautematen edo kontzeptualizatzen denean errealitate hori adierazteko XHko moldea erabiltzean datza (\"no trespassing/sartzea debekatuta dago\").\n6.- Baliokidetza. Kontzeptu baten nondik norako semantikoak transmititzeko mezuaren edukia bera aldatzean datza (\"as hard as nails/harria bezain gogorra\"). Baliokidetasun semantikoa mantentzeko baliokidetasun morfologikoa hautsi behar da batzuetan hizkuntzen adierazpideak desberdinak badira.\n7.-Egokitzapena. XHko hartzaileei SHko esapide bat arrotza iruditzen zaienean, XHn ohikoagoa den eta helburu semantiko bera betetzen duen beste molde bat erabiltzean datza (\"you are doing my head in/neure onetik ateratzen nauzu\").\nV\u00e1zquez Ayoraren ekarpen gehigarriak.\nVinay eta Darbelneten sailkapen hau da gehien hedatu dena, eta bertan oinarritu dira beste zenbait egile eta teorialarik egindako ekarpenak eta gehiketak. V\u00e1zquez Ayora egileak, adibidez, bere 1977ko \"Introducci\u00f3n a la traductolog\u00eda\" liburuan zenbait ekarpen gehigarri egiten dizkio sailkapen honi, aurreko elementuekin konbinatzen diren prozedurak aurkeztuz\n1.- Anplifikazioa. SHn monema kopuru jakin batekin adierazten den unitate bat XHn monema gehiagoren bidez adieraztean datza (\"beyond that house/m\u00e1s all\u00e1 de esa casa\").\n2.- Esplizitazioa. SHko testuan inplizitu dagoen eta jakintzat ematen den elementu bat XHra itzultzerakoan azaleratzean datza (\"presentation and referral/presentaci\u00f3n de proyectos y traslado al comit\u00e9\").\n3.- Omisioa. Esplizitazioaren aurkako prozedura da. Hau da, SHn agertzen den unitate bat XHn ez azaleratzea testuinguruan jakintzat ematen delako (\"I can feel your pain/siento tu dolor\").\n4.- Konpentsazioa edo ordaina. Itzulpena egitean galtzen den unitate bakoitza beste unitate batekin ordeztu behar da esanahia ez galtzeko eta jatorrizkoaren eta itzulpenaren arteko oreka ez hausteko.\nBestelako kritikak eta ekarpenak.\nHistorian zehar egin den sailkapen edo gehikuntza orok antzeko kritika jaso izan du: estilistika manualetan alderatutako hizkuntza bikote jakinetan oinarritzen direnez, sailkapenek oso balio mugatua dutela eta, hortaz, ezin dutela itzulpen prozesuaren hautu oro islatu. Hauxe da Vinayk eta Darbelnetek jaso zuten kritika nagusia, eta alternatibak bilatzeko grina piztu zuen iritzia.\nHonen harira, S\u00e1nchez Trigo egileak bere \"Teor\u00eda de la traducci\u00f3n: convergencias y divergencias\" lanean azaltzen duen moduan, sailkapen hauetako prozedurak sailkapen teoriko gisa baino ez dira ulertu behar, eta ez prozedura aktibo gisa. Hau da, lagungarriak dira egoera jakin batzuetan itzultzaileak izandako jokaerari \u201cetiketa\u201d edo izen bat jartzeko, baina ez dira berez itzultzaileak itzulpen prozesuan egiten dituen hautu kontzienteak. Hortaz, prozedurak baino, arazo jakinei emandako konponbideen zerrenda bezala ulertu behar dira sailkapen hauek eta ez jokabide-arau gisa."}
{"id": "976244", "revid": "119550", "url": "https://eu.wikipedia.org/wiki?curid=976244", "title": "Polisistemen teoria", "text": "Polisistemen teoria Itamar Even-Zoharrek 1970eko hamarkadan kultur ikasketen eta itzulpen ikasketen arloan sortutako teoria da. Itamar Even-Zohar () 1939an jaiotako ikertzaile israeldarra da, Tel Aviveko Unibertsitateko irakaslea, eta ikasketa kulturalen eta itzulpen ikasketen inguruko ikertzailerik esanguratsuenetarikoa. Itzulpen-teoria sistematiko eta deskribatzaile baten beharra zegoela ikusten zuen eta horregatik sortu zuen teoria hori. Polisistemen teoriaren ideia eta funtsezko elementuak \"Poetics Today\" izeneko aldizkariko zenbait zenbakitan daude bilduta.\nAurrekariak.\n1970eko hamarkada aurretik egindako itzulpen teoria linguistikoek ez zuten emaitza arrakastatsurik ekarri. Beraz, garaiko ikertzaileek beste ikuspuntu bat behar zutela uste zuten, hau da, garbi zeukaten beste orientazio eta bide bat hartu beharra zeukatela benetan emaitzak lortu nahi baldin bazituzten. Aurreko teoria tradizionalak oso estatikoak eta mugatuak ziren eta testu prestigiotsuei buruzko teorizazioak besterik ez zituzten egiten. Beraz, ikertzaile berriek ideia desberdinak ekarri zituzten: kultura literario osoaren ikerketan zentratzea zuten helburu eta testu guztiak ingurune sozio-kulturalarekin lotuta daudela ikusi zuten. Ikuspegi berri horretan itzulpengintzaren arloan Europako eta Israelgo ikertzaile talde batek James S. Holmesek bere \u201cThe Name and Nature of Translation Studies\u201d artikuluan egindako proposamenak aurrera eramatea erabaki zuen. Itzulpen-teoria sistematiko eta deskribatzaile bat sortzea zen helburua, eta orientazio berri hori \"Translation Studies\" gisa ezagutzen zen.\n\"Translation Studies\" izeneko adar berri horretako ekarpen garrantzitsuenetarikoa Polisistemen Teoria izan zen. Itamar Even-Zohar izan zen sortzaile eta geroago Gideon Toury-k ere hartu zuen parte. Polisistemen teoriatik abiatuta itzulpen-ikasketa deskriptiboak garatu ziren (Gideon Toury, Manipulazioen eskola\u2026).\nPolisistemen teoria.\nPolisistemen teoria literaturarekin lotutako teoria bat da, baina itzulpengintzaren garrantzia azpimarratzen eta azaltzen du. Itamar Even-Zoharren aurretik itzulpena bigarren mailakotzat jotzen zen, baina haren ideia berritzaileek gauzak aldatu zituzten. Teoria hau gauzatzeko, batetik, 1920ko Errusiar Formalisten ideiak hartu zituen, haiek historiografia literarioaren inguruan ikertu baitzuten eta, bestetik, 1930-40ko Pragako Eskolaren (edo txekiar estrukturalisten) ideiak.\nPolisistemen teorian literatura, eta oro har kultura, polisistematzat hartzen da, hau da, kultura jakin bateko literatura-sistemen multzo konplexu eta dinamikotzat, oposizioak eta etengabeko joan-etorriak ezaugarri dituztenak. Polisistema hitza kultur sistema osoari deitzeko erabiltzen du. Beste modu batera esanda, polisistema konglomerazio heterogeneo eta hierarkikoen bitartez sortzen den sistemen sistema da. Sistemek modu dinamiko batean egiten dute lan, eta elkarreragin horretan polisistemaren eboluzioa bideratzen dute. Even-Zohar sistema hauen arteko erlazioa ikertzen saiatzen da. Ez du aztertzen lan literario jakin bat bere horretan; lanek sistema osoaren barruan betetzen duten funtzioa eta okupatzen duten tokia dira aztergaiak. Polisistemaren barruko agerraldi edo sistema ezberdinak ez dira isolatutako sistemak; testuinguru sozial, kultural eta historikoa partekatzen dute eta etengabeko elkarreraginean daude.\nPolisistemetan kultur sistema bakoitzaren garrantzia aldatuz joan ohi da historian zehar. Literatur agerraldi berritzaileenak polisistemaren tokirik gorenean kokatzen badira, zaharrenak beherenean kokatu ohi dira, eta alderantziz. Hori horrela ez bada gelditze aldia gerta daiteke. Beraz, agerraldi berritzaileen eta zaharren arteko etengabeko norgehiagoka moduko bat eratzen da. Era berean, itzulpengintzaren egoera ere ez da estatikoa, polisistemaren goreneko tokia hartu dezake, edota garrantzi gutxiago eduki. Hori ere historian zehar aldatuz joango da. Teoria honetan literatur itzulpenek polisisteman nola eragin dezaketen aztertzen da, haren posizioa zentrala denean edota periferikoa denean egoera ezberdina izango baita.\nLiteratura itzuliak posizio zentrala (edota erdigunekoa) hartzen duenean, eragin handia dauka polisisteman. Sarritan, itzulpenak ere kulturako idazle garrantzitsuenek egiten dituzte, eta horrenbestez geroago beraien lan propioak idaztean, sorburu-kulturako egiturak eta ereduak islatzen dira. Eredu horiek beraz xede-kulturako irakurleengana iristen dira, zeharka bada ere. Itzulpengintza erdigunean hiru arrazoi ezberdinengatik koka daitekeela ondorioztatzen du Even-Zoharrek:\nLiteratura itzuliak posizio periferikoa hartzen duenean, ez du eragin handirik izaten polisisteman, erdiguneko sistemek daukate benetan eragina. Even-Zoharren arabera, literatura itzuliak polisistema batean hartzen duen egoera \u201cnormala\u201d periferikoa da; hala egon ohi da hizkuntza handietan. Literatura itzulia elementu kontserbadore bat bilakatzen da, forma konbentzionalak mantentzen dituena eta xede-sistemako arauetara egokitzen dena.\nEven-Zoharrek dioen modura, itzulpen-estrategiak aldatu egiten dira literatura itzuliak polisisteman daukan posizioaren arabera. Itzulpenen posizioa lehen mailakoa edo zentrala baldin bada, itzultzailea ez da xede-kulturako ereduak jarraitzera behartuta sentitzen, askeago sentitzen da ezarritakoa apurtzeko eta eredu berriak erabiltzeko.\nAlderantzizko egoera sortzen da polisistema batean literatura itzuliak posizio periferikoa okupatzen duenean: itzultzailea \u201cbehartuago\u201d sentitzen da xede-kulturako ereduak errespetatzera, aspalditik finkatuta dauden ereduak hain zuzen. Horrenbestez, sorburu-testua gehiago aldatzen du eta bere egiten du. Kasu honetan irakurleei ez zaie iristen, edo gutxiago iristen zaie, sorburu-kulturaren eragina."}
{"id": "976250", "revid": "6333", "url": "https://eu.wikipedia.org/wiki?curid=976250", "title": "Antoine Berman", "text": "Antoine Berman (Argenton-sur-Creuse, Frantzia, 1942ko ekainaren 24a - Paris, 1991ko azaroaren 22a) filosofoa, hizkuntzalaria eta itzulpen ikasketen teorialari eta kritiko frantsesa izan zen eta Latinoamerikako literatura eta Alemaniako filosofia frantsesera itzultzen zituen. Gaur egungo itzulpen ikasketetan figura garrantzitsutzat jotzen da. Itzulpen teoria asko dauden modura, itzulpenaren kritikarako metodo ezberdin asko egon daitezkeela esan zuen eta ondorioz, \u201citzulpenaren analitika negatiboa\u201d deituriko eredu propio bat sortu zuen, azterketa psikoanalitiko baten bidez.\nBizitza.\nAntoine Berman Limogesetik gertu dagoen Argenton-sur-Creuse hiri txikian jaio zen eta Bigarren Mundu Gerra eta gero, aita poloniar-judua eta ama franko-jugoslaviarra zituela, haren familia Paristik gertu finkatu zen. Berman Lyc\u00e9e Montmorencyra joan zen eta geroago filosofia ikasi zuen Parisko Unibertsitatean, non bere emazte Isabelle ezagutu zuen. 1968an bere emaztearekin Argentinara joan eta 5 urte igaro zituzten bertan. Parisera bueltatu zenean, Berman Centre Jacques-Amyoteko zuzendaria izatera heldu zen, baina ez zen katedradun izatera iritsi. Horrez gain, 1984an Filosofiako Nazioarteko Elkargoa sortu zenetik, ikerketa-programa bat zuzendu zuen eta urte horretan bere lan teorikorik handiena argitaratu zuen, \"L'Epreuve de l'\u00e9tranger. Culture et traduction dans l'Allemagne romantique: Herder, Goethe, Schlegel, Novalis, Humboldt, Schleiermacher, H\u00f6lderlin. \u00a0\"Berman gaixorik hil zen 49 urte zituela, eta bere azken unea iritsi arte asko idatzi zuen. Bere lanen ondorioz, nazioarteko \"erreferente\" mailara iritsi zen, eta aintzatespen hori are nabarmenagoa izan zen \"Pour critique des traductions: John Donne\" deituriko hil ondorengo argitalpenari esker.\nPentsamendua.\nAntoine Bermanek bere egin zuen Jean-Ren\u00e9 Ladmiralek 1979an sortu zuen \"traduktologia\" terminoa, eta bereizketa bat ezarri zuen testuak aztertzeko ikuspuntu linguistikoaren eta traduktologikoaren artean (nahiz eta biak elkarren osagarri direla aldarrikatu zuen). Garrantzitsua da nabarmentzea, XVIII. eta XIX. mendeetan, Frantzian frantses hizkuntza eta kultura erdigunean jarriz egiten zela itzulpena, eta alemaniar erromantikoek, aldiz, oso bestelako ikuspegi bat planteatzen zutela, izan ere, azken horiek itzulpenaz baliatzen ziren beraien ama hizkuntza bermatu eta zabaltzeko. Ondorioz, Bermanek Alemaniako teoria erromantikoak aztertu eta Friedrich Schleiermacher eta Walter Benjaminen tradizioan kokatzen dela esan daiteke, hain zuzen ere, lehenengoaren hitzaldi bat itzuli baitzuen (\"Des diff\u00e9rentes m\u00e9thodes du traduire\") eta bigarrenak idatzitakoari buruz hitz egiten baitu bere lan batean (\"L'\u00c2ge de la traduction. La t\u00e2che du traducteur de Walter Benjamin, un commentaire\"). Horrez gain, beste idazle askoren artean, Bermanek Friedrich H\u00f6lderlin, Sofoklesen itzultzailea eta poeta, aztertu zuen eta aipatu beharra dago Bermanen liburuko izenburuan azaltzen de \u201cL'\u00e9preuve de l'\u00e9tranger\u201d esapideak idazle horren poema bati egiten diola erreferentzia.\nBermanek \"La traduction comme \u00e9preuve de l\u2019\u00e9tranger\" liburuan itzulpena erronka bat dela esaten du bi zentzutan: alde batetik, erronka bat da xede-kulturarentzat, testu arrotzaren arroztasuna esperimentarazten diolako eta beste alde batetik, sorburu-testuarentzat ere erronka bat da, bere jatorrizko testuingurutik erauzten duelako.\nBermanek Mendebaldeko kultura gehienetan gardentasunaren ideian oinarritzen den itzulpengintzaren diskurtsoa dela nagusi salatzen du eta jatorrizkoaren arroztasuna ezabatu eta testua xede-hizkuntza eta -kulturara moldatzen duen metodo etnozentrikoa bultzatu izan dela. Bermanen ustez, itzultzeko modu horrek testuak erabat deformatzen ditu.\nHori dela eta, beharrezko deritzo itzultze-ekintzaren helburu \u201cetikoari\u201d buruzko hausnarketa bat egiteari eta helburu horrek \u201carrotza arrotz moduan hartzea\u201d izan beharko lukeela uste du. Hala ere, helburu hori zapuzten duten hainbat indar deformatzaile daudela dio Bermanek.\nItzulpenaren analitika negatiboa.\nHori dela eta, itzulpenak berezko dituen deformazio-joera \u201cunibertsalak\u201d aztertzen ditu eta itzultzaile oro horien menpe dagoela esaten du. Menpekotasun horretatik askatzeko, eta itzultzaileak indar horien kontzientzia har dezan, ezinbestekoa da itzultzailearen lanen azterketa psikoanalitiko bat egitea eta \u201citzulpenaren analitika negatiboa\u201d deituriko azterketa bat egiten du Bermanek.\nHortaz, Mendebaldean nagusi izan den itzulpenaren ikuspegi platoniko baten ondorio diren eta prosa literarioan diharduten honako 12 indar deformatzaileak zerrendatzen ditu:\nArrazionalizazioa.\nPuntuazioa berregituratuz, esaldiak eta esaldi zatiak berrordenatuz eta elementu konkretuak abstraktu bihurtuz, jatorrizkoaren egitura sintaktikoak aldatzea.\nArgitzea.\nJatorrizkoan guztiz argi ez dagoena argiago jartzea edo modu indefinituan dauden elementuak modu definituan jartzea. Bi mota bereizten ditu:\nManifestatzea (positiboa): Jatorrizkoan ageri-agerian ez zegoen zerbait itzulpenean \u201cberez\u201d agertzea. Bermanen ustez hori da itzulpenaren ahalmen gorena.\nEsplizitatzea (negatiboa): Jatorrizkoan argi egon nahi ez zuen hori itzulpenean argi jartzea.\nLuzatzea.\nNeurri batean, aurreko bi joeren ondorioz, itzulpen orok jatorrizkoa baino luzeago izateko joera du. Izan ere, bi joera horiek jatorrizkoan \u201ctolestuta\u201d zegoena \u201cdestolesten\u201d dute baina hori hitz-jario alferrikakoa baino ez da eta ez du ezer eransten. Gainera, jatorrizkoaren erritmoa hausten du.\nEdertzea.\nJatorrizkoa estilo \u201cdotoreago\u201d batean berridaztea. Bermanen aburuz, joera hau da nagusi itzulpen klasikoan eta jatorrizkotik abiatuta (eta horren kaltetan) egiten den \u201cestilo-ariketa\u201d horrek jatorrizkoaren ahozko erretorika deuseztatzea dakar.\nPobretze kualitatiboa.\nJatorrizkoan soinu aldetik aberatsak diren hitz edo espresioak, edota espresio \u201cikonikoak\u201d (irudi bat iradokitzen dutenak), itzulpenean adierazpen-aberastasun gutxiagoko baliabidez ordezkatzea.\nPobretze kuantitatiboa.\nBariazio lexikalaren galera, hau da, jatorrizkoan adierazle bat baino gehiagoren bidez adierazten den zerbait itzulpenean adierazle bakarraren bidez ematea.\nErritmoak deuseztatzea.\nNahiz eta beste genero batzuetan, adibidez, poesian, erritmoak garrantzi handiagoa izan, prosan ere ezinbestekoa da erritmoa mantentzea. Askotan, ordea, puntuazioa edo hitz-ordena aldatuz hautsi egiten da jatorrizkoaren erritmoa.\nTestuaren azpiko esanahi-sarea deuseztatzea.\nObra literario orok dimentsio ezkutu bat edo \u201cazpi-testu\u201d bat du bere azpian. Hori dela eta, bakarka esanguratsuak ez diruditen hainbat hitzek sare moduko bat osatzen dute, testuari batasun-zentzu bat ematen diona. Beraz, hitz horiek modu isolatuan itzuliz gero, hau da, beren arteko lotura hori egin gabe, testuaren zutabe nagusietako bat deuseztatzen da.\nTestu barruko sistematismoak deuseztatzea.\nJatorrizkoak sistematikoak izan ohi dira esaldiak eraikitzean, hau da, esaldi motak hautatzean. Aldiz, itzulpenetan, irakurketa \u201culergarriago\u201d egiteko, askotan, sistematismo horiek ez dira mantentzen eta ondorioz, jatorrizkoaren sistematismoa hautsi eta testu inkoherente bat sortzen da.\nSare bernakularrak deuseztatzea edo exotizatzea.\nNobela batzuetan, \u201chizkera bernakularrak\u201d ager daitezke, hitz edo espresio \u201cerregionalak\u201d, dialektoak etab. Horrelakoek testuan kontatzen den istorioan garrantzi handia dutenez, horiek ezabatzea jatorrizko lanaren testualitatearen aurkako eraso larria da.\nLokuzio eta esamoldeak deuseztatzea.\nProsa literarioak kultura jakin batean ondo errotatutako hainbat eta hainbat irudi, lokuzio, esamolde eta abar izaten ditu bere baitan eta horiek beste hizkuntza batera itzultzean, joera nagusia xede-kulturan baliokidea den beste esamolde batez ordezkatzea da. Hori etnozentrismotzat jotzen du Bermanek eta halako esamoldeak hitzez hitz itzultzearen aldekoa da. Bermanen aburuz, gugan badago \u201cesamolde-kontzientzia\u201d bat, ezezaguna edo arrotza egiten zaigun pasarte bat esamolde bat dela ohartarazten diguna. Horrela, gainera, xede-hizkuntzako esamoldeen zakua aberastu egingo dela aipatzen du.\nHizkuntzen gainjartzea ezabatzea.\nObra literario gehienetan, hizkuntza edo hizkera bat baino gehiago ageri ohi da (dialekto, soziolekto, hizkuntza\u2026 ezberdinak), elkarrekin edo elkarri gainjarrita eta itzulpenak hizkuntzen gainjartze hori ezabatzeko joera duela esaten du Bermanek.\nAnalitika negatibo hori osatzeko, itzulpenaren analitika positiboa proposatzen du Bermanek, zeina joera negatibo horiek neutralizatzen edo haien eragina gutxitzen saiatu izan diren jardueren analisia den. Horretarako, \u201citzulpen literala\u201d proposatzen du baina hori ez dela \u201chitzez hitzezkoa\u201d azaltzen du. Izan ere, hitza (mot) eta letra (lettre) desberdintzen ditu, eta itzulpen literala lan literarioaren \u201cletra\u201d-ri lotua dagoela dio. Bermanentzat, testu baten zentzua itzultzea baino garrantzitsuagoa da testu horren \u201cletra\u201d itzultzea, horri esker lanei berezkoa zaien esanahia agerian jartzea eta xede-hizkuntza positiboki transformatzea lortzen baita.\nOndarea.\nBerman aktiboa zen zirkulu filosofiko eta literarioetan eta bere eragina filosofiaren eta psikoanalisiaren esparruan ere nabaritu zen. Hala ere, itzulpen ikasketetan izan du eragin handiena, gehienbat gaztelaniadunen artean. Bestalde, nahiz eta testuinguru anglo-amerikarrean Lawrence Venuti estatubatuar teorialariaren lanak eragin handiagoa izan, aipagarria da Bermanek Venutirengan eragin handia izan duela, izan ere, azken horrek Bermanen artikulu garrantzitsu baten ingeleseko itzulpena egin eta berak ere arrozte-estrategia aldarrikatzen baitu."}
{"id": "976251", "revid": "6333", "url": "https://eu.wikipedia.org/wiki?curid=976251", "title": "Andr\u00e9 Lefevere", "text": "Andr\u00e9 Alphons Lefevere (Belgika, 1945eko ekainaren 19a \u2013 Austin, Texas, 1996ko martxoaren 27a) itzulpen teorialaria izan zen. Ganteko unibertsitatean ikasketak egin zituen, eta Essexeko Unibertsitatean doktoretza lortu zuen. Lovainako Literatura Konparatuko Sailean egin zuen lan eta beranduago Estatu Batuetara joan zen Texaseko Unibertsitatean, Austinen, lan egitera. Han hil zen leuzemia akutuak jota.\nIkerketa eta eragina.\nBere lehen ikerketak Even-Zoharren Polisistemen teoriaren eta Manipulazioaren Eskolaren inguruan egin zituen. Baina aurrerago egin zuen ikerketak bidea ireki zuen Mundayk deitzen duena gertatzeko, hau da, itzulpena testu soil gisa ikustetik ideologia eta kultura elementu gisa ikustera pasatzeko. Kulturaren eta itzulpenaren arteko harremanari buruzko bere ikerketak \"Translation, Rewriting and the Manipulation of Literary Fame\" (1992) liburuan argitaratu zituen.\nItzulpena berridazketa gisa.\nLefeverek arretagune bihurtzen ditu literatura-testuak jasotzea, onartzea edo baztertzea sistematikoki baldintzatzen dituzten zenbait faktore. Faktore garrantzitsuenak boterea, ideologia, instituzioak eta manipulazioa dira. Lefeverek dio boterean daudenek literatura berridazten eta publikoaren kontsumoa gobernatzen dutela. Berridazketek motibazio ideologikoa (ideologia dominantearekin bat egiteko edo hari aurre egiteko) eta poetologikoa (poetika dominantearekin bat egiteko edo hari aurre egiteko) izan dezakete. Lefevereren ustez, berridazketa-prozesu hori hainbat alorretan gerta daiteke: itzulpengintzan, historiografian, antologizazioan, kritikan, edizioan,\u2026 Baina bere lanaren erdigunean itzulpengintza dago beti, nabarmenena eta eraginik handiena duena delako, autore baten irudia bere jatorrizko kulturaren mugetatik kanpo proiektatzeko gai delako.\nItzulpenaren bidez, boterean daudenek publikoak irakurriko dituen lanak kontrolatu ditzakete eta lan horietan bere ideologia edo gustuko poetika ezarri.\nLiteratura kontrolatzen duten faktoreak.\nEdozein literatur sistema hiru faktorek kontrolatzen dutela dio Lefeverek:\nLiteratur sistematik kanpoko patrozinioa.\nLiteraturaren irakurketa, idazketa eta berridazketa bultza edo oztopa dezaketen boteredunak:\nLefeverek patrozinio honetan hiru elementu identifikatzen ditu:\nHiru elementu horiek pertsona edo erakunde berak ematen baditu patrozinioa berezi gabea (\"undifferentiated\") da, eta ez baditu ematen bereizia (\"differentiated\") da.\nPoetika dominantea.\nLefeverek sistemaren joera kontserbadore handia ikusten du, obra klasikoak garaiaren poetika dominantera moldatzen diren arren, klasiko \u201ckanonizatu\u201d horiek ez dutelako inoiz bere estatusa galtzen.\nEsan beharra dago Lefeverek dioela poetikak eta ideologiak pisu handiagoa dutela itzulpen batean linguistikak baino; ideologiak bereziki. Bere hitzetan:\"On every level of the translation process, it can be shown that, if linguistic considerations enter into conflict with considerations of an ideological and/or poetological nature, the latter tend to win out.\" (Lefevere 1992a: 29) (\u201cItzulpen prozesuaren maila guztietan erakutsi daiteke ezen, faktore linguistikoak faktore ideologiko edo poetologikoekin gatazkan badaude, azkenengo horiek irabazi ohi dutela\u201d).\nItzulpena errefrakzio gisa.\nErrefrakzio kontzeptua lehen aldiz 1980an aipatu zuen Lefeverek bere \"Mother's Courage Cucumbers: Text, System and Refraction in a Theory of Literature\" artikuluan. Termino horren bidez, kultura batetik bestera testu bat itzultzean gertatzen diren transformazioak definitu nahi ditu. Transformazio horiek testuaren irakurgarritasuna aldatzen dute, publiko jakin bati bideratzeko. Egile atzerritarren kanon literarioa manipulatzen da xede-kulturako faktore ideologiko eta poetikoengatik, eta errefrakzioak horren adibide argia dira.\nHiru errefrakzio mota identifikatzen ditu:"}
{"id": "976253", "revid": "9342800", "url": "https://eu.wikipedia.org/wiki?curid=976253", "title": "Ainhoa Urien", "text": "Ainhoa Urien Telletxe (Abadi\u00f1o, Bizkaia, 1995eko uztailaren 18a) idazlea eta pilotaria da\nBiografia.\nAinhoak Zelaietako Herri Eskolan ikasi zuen 12 urtera arte, ondoren DBH Tra\u00f1a-Matienako institutuan eta Batxillerra Durangoko Fray Juan de Zumarraga institutuan.\nFilosofia ikasi zuen Euskal Herriko Unibertsitatean, Donostian.\nMondragon Unibertsitatean (Aretxabaleta) berriz, \"Euskal Kulturgintzaren Transmisioa\" (EKT). \"Euskal kultur sorkuntza eta kritika feminista\" graduondokoa, UEUn (Eibar).\nIdazlea eta pilotaria izateaz gain, bertsozalea ere bada.\nAbadi\u00f1oko bertso-eskolan aritua. 2017an gai-jartzaile hasi zen, Eskolartekoan, Bizkaiko Taldekakoan eta Durangaldeko Kopla Txapelketan.\nIdazle ibilbidea.\nIdazle sena betidanik izan du. Umetan irakurzaletasun handia eta idazteko grina. Lehenengo ipuina 12 urterekin idatzi zuen, eta Abadi\u00f1oko Ipuin Lehiaketako irabazle suertatu zen.\nGaur egun Anboto astekariko zutabigilea da. Bere zenbait poemak Maiatz aldizkarian argitaratuko ditu. Bere lehen liburua \"Poesia, zaurien ukendu. Xabier Leteren arrastoa\" 2020an argitaratu du. 2009ko udan, Ainhoak 14 urte bete zituenean Xabier Leteren \"Egunsentiaren esku izoztuak\" poema liburua oparitu zion amak baita koaderno berde bat ere, forma geometriko doratu eta gorriekin, ordutik bata zein bestea mimo handiz irakurri, zikindu eta gorde omen ditu, erabiliaren erabiliaz sentimenduz eta bizipenez bete eta ajatu diren arte, lehen liburua borobildu duen arte.\nPilotari ibilbidea.\nPilotan, ume-umetatik ibili da, Abadi\u00f1oko Atxarte Pilota Elkartean lehenengo, eta gero, palan hasteagaz batera, Abadi\u00f1oko Tornosolo taldean, bai trinketean (paleta argentinarraren modalitatean) eta baita frontoian ere (ezker horman gomazko paletarekin). Gaur egun, Hernaniko Palistak klubean aritzen da palista moduan.\nPilotari ibilbidea palista izatearekin ere uztartzen du, gaur egun, palan jokatzen baitu, batez ere federazioak antolatutako txapelketetan eta txapelketa herrikoietan."}
{"id": "976254", "revid": "98220", "url": "https://eu.wikipedia.org/wiki?curid=976254", "title": "Aiguabarreig (Mequinensa)", "text": "Aiguabarreig, Espainiako Aragoi autonomia erkidegoko Mequinensa udalerrian dagoen naturagune babestu bat da, Sartaldeko Zerrenda eta Cinca Beherea eskualdean. Ebro, Segre eta Cinca ibaiak elkartzen diren lekuan dago, eta fauna migratzailearen ugalketa, neguko babesleku eta atsedenleku gisa garrantzia handia du.\nEspainiako ibai elkargune handiena da eta Europako nagusienetakoa ere, horregatik biologia eta ingurumenari dagokionez interes handikoa tokia da."}
{"id": "976256", "revid": "1545", "url": "https://eu.wikipedia.org/wiki?curid=976256", "title": "Corfe gaztelua", "text": "Corfe gaztelua, ingelesez \"Corfe Castle\", Ingalaterrako hegoaldeko kostaldeko izen berdineko udalerriaren gain dagoen gaztelu bat da, Dorset konderrian.\nAurrez, leku honetan anglosaxoiek gotorlekua eraikia bazuten, 978an Eduardo Martiria anglosaxoi erregea bertan hil zen. Gaztelua Gilen Konkistatzailea errege normandiarrak 1066-1087 artean eraiki zuen, eta 1645ean erautsia izan zen. Gaur egun hondakinak bakarrik daude."}
{"id": "976257", "revid": "98220", "url": "https://eu.wikipedia.org/wiki?curid=976257", "title": "Corfe Castle (udalerria)", "text": "Corfe Castle, Ingalaterrako hegoaldeko Dorset konderriko kostaldean dagoe udalerri bat da. 2011ko erroldaren arabera 1.355 biztanle zituen."}
{"id": "976258", "revid": "512", "url": "https://eu.wikipedia.org/wiki?curid=976258", "title": "Wareham (Dorset)", "text": "Wareham edo Wareham Town, Ingalaterrako hegoaldeko Dorset konderriko kostaldean dagoen udalerri bat da."}
{"id": "976259", "revid": "98220", "url": "https://eu.wikipedia.org/wiki?curid=976259", "title": "Swanage", "text": "Swanage, Ingalaterrako hegoaldeko Dorset konderriko kostaldean dagoen udalerri bat da. 2011ko erroldaren arabera 9.601 biztanle zituen.\nPoole hiritik 10 kilometro hegoaldera dago eta Dorchester konderriburutik 40 kilometro ekialdera."}
{"id": "976260", "revid": "98220", "url": "https://eu.wikipedia.org/wiki?curid=976260", "title": "Athabasca ibaia", "text": "Athabasca ibaia, Kanadako Alberta probintzian dagoen ibai bat da. 1.231 kilometro luze ditu, Jasper Parke Nazionaleko Columbiako izotz eremuan jaio eta urak Athabaska aintziran isurtzen ditu. Mackenzie ibaiaren arroaren barnean dago."}
{"id": "976261", "revid": "56334", "url": "https://eu.wikipedia.org/wiki?curid=976261", "title": "Fair Game (1995eko filma)", "text": "Fair Game, 1995eko Andrew Sipes estatubatuarrak zuzendutako amodiozko ekintza thriller film bat da. Paula Gosling idazlearen izenburu berdineko eleberrian oinarritua dago. William Baldwin, Cindy Crawford, Steven Berkoff eta Christopher McDonald aktoreek antzeztu zuten.\nArgumentua.\nAEB, Miami, Max Kirkpatrick (William Baldwin) hiriko polizia saileko detektibeari Kate McQuean (Cindy Crawford) eskubide zibilen aldeko abokatu prestigiotsu eta erakargarria babesteko ardura eman zaio, Ilya Pavel Kazak (Steven Berkoff) sobietar enpresaburua buru den KGBko kide ohiez osatutako gaizkile talde batek hil egin nahi baitu."}
{"id": "976264", "revid": "96586", "url": "https://eu.wikipedia.org/wiki?curid=976264", "title": "Nalini Krishan", "text": "Nalini Krishan (Suva, Fiji, 1977ko abuztuaren 30a) fijiar-australiar aktorea da.\nFijin jaio zen indiar eta nepaldar jatorriko familia batean, baina Australian hazi zen."}
{"id": "976265", "revid": "512", "url": "https://eu.wikipedia.org/wiki?curid=976265", "title": "Teima Onorio", "text": "Teima Onorio (Kiribati, 1963) kiribatiar politikaria da. 2003 eta 2016 bitartean Kiribatiko presidenteordea izan zen.\nBizitza.\nRota Onorio kiribatiar politikariaren alaba da, 1982ko abenduaren 10etik 1983ko otsailaren 18ra Kiribatiko presidentea izandakoa. Onoriok Wellingtongo Victoria eta East Angliako unibertsitateetan ikasi zuen.\nOnorio Kiribatiko legebiltzarkidea izan zen 1998tik 2002ra, Arorae hautes-barrutitik hautatua. 2003 eta 2007 bitartean Hezkuntza, Gazte eta Kirol Garapenerako ministroa izan zen. Ondoren, Merkataritza, Industria eta Kooperatiba ministroa izan zen 2008ra arte. Gero, Hezkuntza, Gazte eta Kirol Garapenerako ministro izan zen berriro 2008tik 2012ra.\nHorrez gain, Kiribitako presidenteordea izan zen 2003tik 2016ra. Presidenteordetzan egon zen bitartean, Uhartetar Herrialde Txikien Aliantzaren ordezkari izan zen Nazio Batuen Erakundean, non berotze globalari buruz jardun zuen."}
{"id": "976266", "revid": "512", "url": "https://eu.wikipedia.org/wiki?curid=976266", "title": "Joanne Gobure", "text": "Joanne Ekamdeiya Gobure (Denigomodu, Nauru, 1982ko apirilaren 26a) nauruar poeta da.\nPoesia ingelesez idazten du gehienbat. Nahiz eta Gobureren lan gehienak Naurutik at oso ezagunak ez izan, \"A Beautiful Prayer\" du lanik ezagunena."}
{"id": "976269", "revid": "58701", "url": "https://eu.wikipedia.org/wiki?curid=976269", "title": "Zadie Smith", "text": "Zadie Smith (jaiotzez, Sadie Adeline Smith; Londres, ) idazle eta irakasle ingelesa da. Ipuinak, nobelak eta saiakerak idatzi ditu. Bere lehen nobelak, \"White teeth\" (2000) izenekoak, arrakasta lortu zuen, eta hainbat sari eskuratu zituen. 2010az geroztik, New Yorkeko Unibertsitateko irakaslea da, Sormen-idazketako fakultatean.\nHaurtzaroa.\nSmith Willesden-en jaio zen, Londres ipar-mendebaldeko Brent barrutian. Ama, Yvonne Bailey, jamaikarra eta aita, Harvey Smith, ingelesa zituen.\n14 urte zituela, izena aldatu zuen: Sadie izatetik Zadie izatera igaro zen.\nSmithen ama Jamaikan hazi zen, eta Ingalaterrara emigratu zuen 1969an. Smithen gurasoak dibortziatu egin ziren nerabe zela. Ahizpaorde eta nebaorde bana ditu, bai eta bi neba gazteago ere: bata Doc Brown, rapeatzaile eta umoregilea, eta bestea, Luc Skyz rapeatzailea.\nUme zela, klake-dantzaren zalea zen, eta nerabezaroan antzerki musikalean aritzea izan zuen buruan. Unibertsitatean zela, jazz abeslari gisa irabazten zuen dirua, eta kazetari izan nahi zuen. Desira horiek gorabehera, literatura bihurtu zen bere interes nagusia.\nHeziketa.\nSmith Malorees eta Hampstead eskoletara joan zen. Gerora, Cambridgeko King's Collegen Ingeles Literatura ikasi zuen.\nCambridgeko Unibertsitatean zegoela, Smithek hainbat ipuin argitaratu zituen \"The Mays Anthology\" lanean; ikasle berrien antologia da. Ipuin horiek argitaratzaile baten arreta deitu zuten, eta lehen nobela idazteko kontratua eskaini zion. Smithek erabaki zuen agente literario batekin harremanetan jartzea, eta A.P. Watt da ordutik haren ordezkaria. 2001ean, antologiaren editore-gonbidatu izan zen Smith.\nIbilbidea.\nSmithen lehen nobela, \"White Teeth\", 1997an aurkeztu zen mundu editorialean, oraindik amaitu gabe zegoela. Eskuizkribu zati bat oinari hartuta hasi zen eskubideak lortzeko enkantea, eta [[Hamish Hamilton argitaletxeak irabazi zuen. Smithek Cambridgeko Unibertsitateko azken urtean zegoela amaitu zuen nobela, eta 2000. urtean argitaratu zen. Segituan bihurtu zen \"bestseller,\" eta goraipatu egin zuten. Arrakasta izan zuen nazioartean ere, eta hainbat sari lortu zituen. Bestalde, 2002an, telebistarako egokitu zen nobela.\nSmith Londresko ICAn idazle egoiliarra izan zen, eta horren ondorioz, editore gisa sexuari buruzko lanen antologia bat argitaratu zuen, \"Piece of Flesh,\" egonaldi horren amaiera gisa.\nSmithen bigarren nobela, \"The Autograph Man\", 2002an argitaratu zen, eta salmentetan arrakasta lortu zuen, nahiz eta kritikak ez ziren izan \"White Teeth\" lanari egindakoak bezain onak.\n\"The Autograph Man\" argitaratu ondoren, Smith [[Ameriketako Estatu Batuak|Ameriketako Estatu Batuetara]] joan zen [[Harvard Unibertsitatea|Harvard Unibertsitateko]] Radcliffe Institute for Advanced Studyko kide gisa. Oraindik argitaratu gabe dagoen saiakera-liburu bat lantzen hasi zen (\"The Morality of the Novel\"; \"Fail Better\" ere deitua); bertan, XX. mendeko zenbait idazleri buruzko hausnarketak egiten ditu, filosofia moralaren ikuspegitik. Antza denez, liburu horretako zenbait zati \"Changing My Mind\" saiakera bilduman agertzen dira, zeina 2009ko azaroan argitaratu baitzen.\nSmithen hirugarren nobela, \"On Beauty\" izenekoa, 2005eko irailean argitaratu zen. Boston Handian kokatuta dago batez ere. \"The Autograph Man\" baino gehiago goraipatu zuten lan hau; Man Booker Prize sariaren hautagaien zerrendan egon zen, eta zenbait sari eskuratu zituen.\nUrte berean, Smithek \"Martha and Hanwell\" eman zuen argitara; pertsonaia arazotsu biri buruzko bi istorio labur tartekatzen dira bertan, aurretik \"Granta\" eta \"The New Yorker\" aldizkarian argitaratu zirenak. [[Penguin Random House|Penguin]] argitaletxeak argitaratu zuen lan hori, autorearen hitzaurre berri batekin batera, argitaletxearen 70. urteurrena ospatzeko poltsikoko edizioan. Lehen ipuinean, \"Martha, Martha\" izenekoan, Smithi ezagun zaizkion gaiak lantzen dira, arraza eta identitate postkoloniala, alegia; \"Hanwell in Hell\" lanak, aldiz, emaztea hil zaion gizon baten zailtasunei buruzko kontuak kontatzen ditu. 2008an, BBC Radio 4 irrati-katearen \"Today\" programako editore gonbidatua izan zen.\n[[Columbia Unibertsitatea]]n fikzioari buruzko eskolak eman ondoren, Smith [[New Yorkeko Unibertsitatea|New Yorkeko Unibertsitateko]] irakaslea da 2010az geroztik.\n2012an, \"NW\" nobela argitaratu zuen. Londres ipar-mendebaldeko Kilburn eremuan kokatuta dago, eta bertako posta-kodeari egiten dio erreferentzia izenburuak, NW6 baita. Ondaatje Sarirako eta Fikzioaren alorreko Emakumezkoen Sarirako hautagai izan zen. [[BBC]] telebistarako film bat egin zuten \"NW\" oinarri hartuta; [[Saul Dibb]]ek zuzendu zuen, eta [[Rachel Bennette]]k egokitu zuen. [[Nikki Amuka-Bird]] eta [[Phoebe Fox]] dira filmeko aktoreak, eta [[BBC Two|BBC 2]] katean eman zuten, [[2016]]ko azaroaren 14an.\nSmithen bosgarren nobela, \"Swing Time\", [[2016]]ko azaroan argitaratu zen. Smithek haurtzaroan klake-dantzarekiko zuen zaletasunean du inspirazioa.\n2011ko martxotik urrira, \"Harper's Magazine\" aldizkarian liburu berriei buruzko kritikak idatzi zituen. Halaber, sarri kolaboratzen du \"The New York Review of Books\" aldizkarian. 2010ean, \"The Guardian\" egunkariak Smithi galdetu zion zein ziren fikzioa idazteko bere 10 aholkuak. Euskaraz, [[Irati Jimenez]]en \"Aiztoa eta arkatza\" liburuan daude irakurgai 10 aholku horiek.\n\"Grand Union\" Smithen istorio laburren lehen bilduma 2019ko urrian argitaratu zen. Eta 2020an, sei saiakera argitaratu zituen \"Imitations\" izeneko bilduma batean. Adierazi zuenez, lan horien egile eskubideengatik dagokion dirua dohaintzan emango die Equal Justice Initiative elkarteari eta [[COVID-19]]a dela-eta sortutako New Yorkeko larrialdi-funtsari.\nKanpo estekak.\n[[Kategoria:Londrestarrak]]\n[[Kategoria:XXI. mendeko emakume idazleak]]\n[[Kategoria:Emakume saiakeragileak]]\n[[Kategoria:Ingalaterrako eleberrigileak]]\n[[Kategoria:Emakume eleberrigileak]]\n[[Kategoria:XX. mendeko emakume idazleak]]\n[[Kategoria:XXI. mendeko emakume idazleak]]"}
{"id": "976270", "revid": "512", "url": "https://eu.wikipedia.org/wiki?curid=976270", "title": "Ksenia Kahnovitx", "text": "Ksenia Kahnovitx (Vladivostok, 1987ko urtarrilaren 29a) errusiar modeloa da. Errusiako \"Ty - supermodel\" (euskaraz: \"Zu supermodelo\") telerrealitate lehiaketaren lehen edizioa irabazi zuen, Ameriketako Estatu Batuetako \"America's Next Top Model\" lehiaketaren egokitzapena.\nLehiaketa irabazi ondoren, Parisera joan zen bizitzera. Harrezkero, munduko hainbat moda markarik ezagunenekin desfilatu du. Esaterako, \"Versace\", \"Gucci\", \"Hermes\", \"Louis Vuitton\", \"Christian Dior\" eta \"Dolce and Gabbana\" markekin New Yorkeko, Parisko eta Milango pasarelatan."}
{"id": "976272", "revid": "512", "url": "https://eu.wikipedia.org/wiki?curid=976272", "title": "San Giovanni Fuorcivitas", "text": "San Giovanni Fuorcivitas (izen osoz, San Giovanni Evangelista Fuorcivitas\")\" eliza erromanikoa da Pistoian (Toskana, Italia). \"Fuorcivitas\" adjektiboak \"hiritik kanpo\" esanahia duen italiera eta latin nahastuan) kokapenari egiten dio erreferentzia, hiriko lehen harresi multzotik kanpo baitzegoen eraikina, Italian lombardiarren agintearen garaian sortu zenean.\nEzaugarriak.\nJatorrizko lonbardiar eraikinaren aztarnarik ez da geratzen. Eliza aipatzen duen lehen dokumentua 1119koa da: Ildebrand apezpikuak eliza \"ia hondarretan\" zegoela deskribatu zuen. Egungo eraikina ziurrenik handik gutxira hasi zen. Eraikuntzak 14. mendera arte iraun zuen.\nItxura bereziko eliza da: errektangularra guztiz plantan, iparraldeko alde irekian du ate eta sarbidea, portale xumea beste askorekin konparazioan. Gainerako hormek kalexka estuetara ematen dute.\nBarrualdea zenbait artelan nabarmentzen dira:"}
{"id": "976273", "revid": "336", "url": "https://eu.wikipedia.org/wiki?curid=976273", "title": "Jelena Jakovixina", "text": "Jelena Dmitrievna Jakovixina (; Petropavlovsk-Kamtxatski, 1992ko irailaren 17a) errusiar alpetar eskiatzailea da. 2014ko Sotxiko Neguko Olinpiar Jokoetan Errusia ordezkatu zuen alpetar eski kirol-modalitatean."}
{"id": "976274", "revid": "336", "url": "https://eu.wikipedia.org/wiki?curid=976274", "title": "Nikelpicromerita", "text": ""}
{"id": "976276", "revid": "64511", "url": "https://eu.wikipedia.org/wiki?curid=976276", "title": "Asthenes", "text": "Asthenes Furnariidae familiako hegazti bat da. Hego Amerikako espezie asko barnebiltzen ditu, Kolonbia eta Venezuelatik Argentina eta Txileraino.\nDeskribapena.\nFurnarido txikiak dira, normalean isats luzekoak, larre edo zuhaixka-eremu ireki edo erdi-irekietan aurkituak, batez ere Andeetan (espezie batzuk beste ingurune geografiko batzuetan gertatzen dira). Lurrean bizi dira, lotsatiak dira eta ongi behatzeko zailak, eta horrek are zailago egiten du bata bestearen antza duten espezie ugariak bereiztea."}
{"id": "976277", "revid": "336", "url": "https://eu.wikipedia.org/wiki?curid=976277", "title": "Asthenes usheri", "text": "Asthenes usheri \"Asthenes\" generoko animalia da. Hegaztien barruko Furnariidae familian sailkatua dago."}
{"id": "976278", "revid": "512", "url": "https://eu.wikipedia.org/wiki?curid=976278", "title": "Nadezhda Babkina", "text": "Nadezhda Georgievna Babkina (; Txorny Jar, Astrakhan oblasta, Errusia, 1950eko martxoaren 19a) sobietar eta errusiar folk eta pop abeslaria da. 1992an Errusiako Sobietar Errepublika Sozialista Federatiboko Herri Artista izendatu zuten. Asteroide bati 10684 Babkina izena jarri zioten bere omenez."}
{"id": "976279", "revid": "512", "url": "https://eu.wikipedia.org/wiki?curid=976279", "title": "Jelena Janku", "text": "Jelena Janku (), jaiotzaz Jelena Jankuvukvuna (), (Intxoun, Txukotka, 1930 - 2003) margolari eta hezur-irarle txuktxia izan zen. 1977an Errusiako Sobietar Errepublika Sozialista Federatiboko Ohorezko Artista izendatu zuten."}
{"id": "976280", "revid": "201", "url": "https://eu.wikipedia.org/wiki?curid=976280", "title": "Amazoniako oihana", "text": ""}
{"id": "976281", "revid": "56334", "url": "https://eu.wikipedia.org/wiki?curid=976281", "title": "Rota Onorio", "text": "Rota Onorio (Arorae, Kiribati, 1919ko urriaren 26a - 2004ko irailaren 14a) kiribatiar politikaria izan zen.\nBizitza.\nAroraen jaio zen 1919ko urriaren 26an.\n1979an Kiribati Erresuma Batutik independizatu eta Kiribatiko Errepublika eratu ondoren, Kiribatiko Legebiltzarreko lehen presidentea izan zen. Legebiltzarreko presidente kargua bete zuen 1979 eta 1982 bitartean. Alabaina, Kiribatiko bitarteko presidentea izan zen 1982ko abenduaren 10etik 1983ko otsailaren 18ra, Ieremia Tabai presidenteak dimisioa eman eta gero, eta hauteskunde berriak egin bitarte.\nBere alaba Teima Kiribatiko presidenteordea izan zen 2003 eta 2016 bitartean."}
{"id": "976282", "revid": "201", "url": "https://eu.wikipedia.org/wiki?curid=976282", "title": "Basolan", "text": ""}
{"id": "976283", "revid": "56334", "url": "https://eu.wikipedia.org/wiki?curid=976283", "title": "Dolce and Gabbana", "text": ""}
{"id": "976285", "revid": "119347", "url": "https://eu.wikipedia.org/wiki?curid=976285", "title": "Eneko Kn\u00f6rr", "text": "Eneko Kn\u00f6rr de Santiago (Gasteiz, 1975eko otsailaren 21a) teknologiaren munduko ekintzailea eta \"business angel\"a da.\nHostalia (Acens-Telef\u00f3nicak erosia), Ludei (San Frantzisko, AEB) eta Onyze (Madril) sortu zituen, eta, besteak beste, Ticketbis, Housers, Cabify eta Habitissimo \"startup\"etan inbertitzailea izan da.\nHenrike Kn\u00f6rr zenaren semea da, eta Gorka Kn\u00f6rren iloba.\nIbilbidea.\nEnpresen Administrazio eta Zuzendaritzan lizentziatu zen 1998an, Euskal Herriko Unibertsitatean, eta Ohorezko Irakasle izendatu zuten 2017an. Bestalde, 2009an AMP bat egin zuen Madrilgo IE Business School-en, non gaur egun irakasle elkartua baita \"blockchainekin\", kriptomonetekin eta ekintzailetzarekin lotutako irakasgaietan.\nOnyze \"startup\"aren sortzailea da. Pheidon.capital, inbertsio funts bat bitcoinetan eta beste kriptomoneta batzuetan. Berak sortu zituen, orobat, Ludei (San Frantzisko, AEB) eta Hostalia, Espainiako bosgarren \"hosting\" enpresa handiena, gerora Acens (Telefonica) enpresak erosia.\n\"Business Angel\" gisa egin duen ibilbidean, besteak beste, Cabify, Badi eta Housers startup-en inbertitzailea da, eta berak inbertituriko batzuk erosiak izan dira, hala nola Ticketbis, Habitissimo, Petcoach edo Captio.\nHizlari ohikoa da mundu osoko hitzaldietan, hala nola New York Summit (NYC, AEB), 4YFN-Mobile World Congress (Shanghai eta Bartzelona), Bizbarcelona (Bartzelona), Venture Days Barranquilla eta Webcongress Bogota (Kolonbia), South Summit (Madril eta Mexiko DF), European Blockchain Convention (Bartzelona).\n\"Expansi\u00f3n\" egunkariaren arabera, Espainiak \"blockchain\" arloan duen eragin handieneko pertsonetako bat da, eta inbertitzailerik onena, berriz, 2017.eko \"startup\"etan, \"El Confidencial\" agerkariaren arabera, eta \u00abBusiness Angel del A\u00f1o 2018\u00bb Espainiako Business Angels Elkarteak (AEBAN). 2019an, \"Investor of the Year\" izendatua izen New York Summit kongresuan (New York City, AEB). Gainera, Interneteko Inbertsore eta Ekintzaileen Elkartearen (EEI) bazkide sortzailea eta SeedRocket-en mentorea da."}
{"id": "976286", "revid": "512", "url": "https://eu.wikipedia.org/wiki?curid=976286", "title": "Assimi Go\u00efta", "text": "Assimi Go\u00efta koronela (j. c. 1983) Maliko ofizial militarra eta Herria Salbatzeko Batzorde Nazionaleko burua da, Ibrahim Boubacar Ke\u00efta presidente ohiari boterea bereganatu zion 2020ko Maliako estatu kolpean.\nBiografia.\nAssimi Go\u00efta 1983an jaio zen. Maliko Indar Armatuetako ofizial baten semea, Maliko militar akademietan trebatu zen eta, batez ere, Prytan\u00e9e militaire de Kati eta Koulikoro Arma Bateratuen Eskola Militarrean parte hartu zuen.\nGo\u00efta koronel gisa aritu zen Indar Berezien Batailoian, Maliko Indar Armatuen indar berezien unitatean. Herrialde erdialdeko Maliko indar bereziak zuzentzen ditu koronel mailarekin. Horrela, Maliko matxinada jihadistarekin topo egin du. Go\u00efta Herriaren Salbaziorako Batzorde Nazionaleko buru da, Ibrahim Boubacar Ke\u00efta ordezkatzeko hauteskunde berriak hasteko konpromisoa hartu duen matxino talde bat.\nGo\u00eftak Estatu Batuetako, Frantziako eta Alemaniako prestakuntza jaso zuen, eta esperientzia izan zuen Estatu Batuetako Armadako Indar Bereziekin lanean."}
{"id": "976287", "revid": "119347", "url": "https://eu.wikipedia.org/wiki?curid=976287", "title": "Fordl\u00e2ndia", "text": "Fordl\u00e2ndia () Aveiro hiriko barruti bat da, guztira 14.268 kilometro koadro hartzen dituena, Brasilgo Par\u00e1 estatuan. Tapaj\u00f3s ibaiaren ekialdeko aldean dago, Santar\u00e9m hiritik 300 bat kilometrora hegoaldean.\nHenry Ford estatubatuar industrialariak ezarri zuen Amazoniako oihanean 1928an, 10.000 pertsona bizi ziren hiri industrial prefabrikatu bat bezala, Ameriketako Estatu Batuetako Ford Motor Companyren automobilgintzarako landatutako munduko kautxu iturririk handiena izateko. Fordek akordio bat negoziatu zuen Brasilgo gobernuarekin, Tapaj\u00f3s ibaiaren ertzean, Brasilgo Santar\u00e9m hiritik gertu, 10.000 km2-ko lur kontzesioa ematen ziona, sortutako mozkinetan %9ko partaidetzaren truke. Forden proiektuak porrot egin zuen, eta 1945ean hiria bertan behera utzi zuten.\nHiria ia hutsik geratu zen, 90 egoiliar bakarrik baitzeuden bizitzen 2000ko hamarkadaren hasierara arte. Orduan biztanleriak gora egin zuen, eta 2017tik aurrera 3.000 pertsona inguru bizi dira bertan.\nAurrekariak.\nXX. mendearen hasieran, automobilarekiko mendekotasun gero eta handiagoak eta kautxua hainbat produktutan erabiltzeak (adibidez, botak) produktu horren eskaria bultzatu zuten. Garai hartan kautxua zenbait landaretatik ateratako latex naturaletik egiten zen. Latexa ekoizteko landarerik garrantzitsuena kautxuaren zuhaitza da, \"Hevea brasiliensis\", zeinaren laborantza klima tropikaletara mugatzen baita. Garai honetan, kautxuaren %75 britainiar korporazioek kontrolatzen zuten, Errusia, Alemania eta Estatu Batuetan kautxu britainiarrarekiko mendekotasuna murrizteko ahaleginak bultzatu zituena. Hiru herrialdeak kautxu sintetikoa egiteko metodoak garatzen saiatzen ziren, eta United States Rubber Company 1910ean hasi zen kautxu naturala ekoizten Sumatran. Hala ere, kautxu sintetikoa oraindik ez zen praktikoa, eta kautxu naturalaren iturriak nahiko astiro garatzen dira (kautxuzko zuhaitzak sei-zazpi urtez hazi behar dira emankorrak izan aurretik).\n1920 inguruan Kautxuaren Ekoizleen Elkarte Britainiarra garai hartan Kolonietarako Estatu Idazkaria zen Winston Churchillengana joan zen laguntza bila. Churchillek ikerketa batzorde bat hasi zuen, Kautxuaren Ikerketa Batzordea, nagusiki elkarteko kidez osatua eta Sir James Stevenson buru zuena, kautxuaren prezioak egonkortzeko plan bat egiteko. Batzordeak Stevenson Plana egin zuen, eta horrek prezioak egonkortu zituen, esportatutako kautxuaren tonak mugatuz. Kautxuaren prezioa artifizialki igo zen planaren ondorioz, baina Ameriketako Estatu Batuek kautxuaren produkzioaren %70 kontsumitzen zuten. Ford Motor Companyk kautxuaren horniduraren monopolio britainiarra saihesten saiatu zen, nagusiki pneumatikoak eta beste automobil pieza batzuk ekoizteko erabiltzen zena. Henry Fordek alternatibak eta leku iraunkor bat bilatu zituen kautxua ekoizteko kolonia bat ezartzeko. Firestonek Liberia hautatu zuen eta Goodyearrek Sumatra, baina Fordek Erdialdeko Amerika egokitzat hartu zuen, beti ere Thomas Edisonek ez bazuen lortzen kautxua AEBn bertan ekoiztea.Hamarkada horretan bertan, Brasilen mineralen, kautxuaren eta petrolioaren bilaketari ekin zioten hainbat ingeniarik. Uneren batean, partikular batek 2,5 milioi akre eskuratu zituen (10.100 km2) eta, sekretupean, milioi erdi kautxu-zuhaitz landatu zituen bertan. Laster Henry Fordi iritsi zitzaion lur eremu horren inguruko informazioa, eta eskuratu nahi izan zuen. Brasilgo gobernuak interes handia zuen kautxuaren negozioan berriro sartzeko, Stevenson plana aitzaki ona baitzen. Izan ere, 1908an Amazonian produzitzen zen munduko kautxuaren %94,4, 1918an %10,9 zen eta 1928an %2,3, britaniarrek ekoiztutako Asiako kautxuaren ondorioz. Brasilgo gobernuarekin negoziazioak Dionisio Bentes orduko Par\u00e1 estatuko gobernadoreak Fordekin biltzeko Estatu Batuetara egindako bisitan hasi ziren. Bentes horrelako akordio bat lortzeko irrikitan zegoen, eta lurra doan ematea ere proposatu zuen. Azkenean, amerikarrek beraiek akordioaren testua idaztea proposatu zien, gobernu federalak onar zezan. Akordio bat sinatu zen eta amerikar industrialak \"Boa Vista\" izeneko 10.100 km2-ko eremua jaso zuen. Akordioak Brasilen ekoitzitako ondasunen esportazioaren gaineko zergetatik salbuesten zuen Ford, irabazien % 9aren truke.\nHistoria.\nLanak 1926an hasi ziren Companhia Ford Industrial do Brasilen eskutik. Logistika txarrak eta sukar horian eta malariak kolpatu zituen langileen gaixotasunek berehala oztopatu zuten obra. Inguruan ez zegoen errepiderik, eta, beraz, Tapaj\u00f3s ibaitik bakarrik sar zitekeen bertara. Hiria planifikatutako komunitate bat bezala garatu zen, Brasilgo langileentzat eta Ameriketako gerenteentzat izendatutako hiriko hainbat eremurekin, American Village deiturikoan bizi zirenak. Amerikar etxe tipikoak eraiki ziren, baita ospitale bat, eskola bat, liburutegi bat eta hotel bat ere. Hiriak igerileku bat, haurrentzako parke bat eta golf zelai bat ere bazituen. Amazoniako hirugarren hiria izatera iritsi zen laster.\nEztabaida politikoa.\nAmazonian kautxuaren produkzioak fama txarra zuen, langileen esplotazio eta esklabotzaren ondorioz. Europarrak saiatu zirenean plantazio sistema Brasilgo Amazonian ezartzen 1890ko hamarkadan, kudeaketa eskasak, langile faltak eta sukar horia saiakera gehienak pikutara bidali zituen. Forden proiektua aurretik huts egindako Amazoniako proiektu batzuen segida baino ez zen, adibidez Madeira-Mamor\u00e9 trenbidea. Hala ere, aurreko esperientzia txar horietatik aurrera egin nahian, Brasilen eztabaida politikoa sortu zen. Gobernuak proiektua lagundu bazuen ere, Antonio Emiliano da Souza Castro senatariak (eta Par\u00e1ko aurreko gobernadoreak) gatazka piztu zuen gaiarekin. Argudiatu zuen proiektuak Brasilen burujabetzaren aurka egiten zuela, eta, maila batean, Amazoniaren gaineko jabetza kolokan jartzen zuela.\nBeste arrazoi batzuk direla eta, Brasilgo Lehen Errepublikaren aurka egiten zuten beste politikari batzuek ere gaia hartu zuten eta herrialdean sortzen ziren desberdintasun ekonomikoen argudio gisa erabili zuten, bereziki \"Caf\u00e9 com leite\" politikaren salaketan. Jose Carlos de Macedo Soaresek Fordl\u00e2ndia erabili zuen Get\u00falio Vargasen mugimendu iraultzailea babesteko.\nForden babesleek Brasilen zituen intentzio onen eta industrian egiten zituen berritzeak aipatzen zituzten behin eta berriz. \"Kontzientziadun kapitalista\" gisa saltzen zen, eta horretan laguntzeko Fordek idatzitako \"My Life and Work\" biografia portugesez argitaratu zen Brasilen, 1926an. Babesleen arabera, Fordek Amazonia guztiz eraberrituko zuen, eta beste hiru edo lau bera bezalako erakarriz gero, transformazioa osoa izango litzateke. Fordek berak esan zuen kautxuzko produktuak Brasilen bertan ekoiztea zen bere asmoa.\nGainera, Brasilen garai horretan ohikoa zen autoritateek egindako kontzesio negozioengatik mozkin bat ateratzea. Bitartekariek 125.000$ kobratu zituzten komisio gisa, baina Ford ez zegoen ados eta horrelakorik gehiagotan ez egiteko agindu zuen. AEBko zein Japoniako enpresariek oso mugimendu arraroa zela uste zuten, eta Fordek etsai berriak egin zituen inor erosi nahi ez izateagatik. Honela, Par\u00e1ko gobernuarekin egindako negoziazioan makinen inportazio-zergarik ez ordaintzea adostu zuten, baina ez zen erabaki federala izan, eta gobernu federalak etengabe gelditu zituen produktuak mugan, zergak ordaindu artean.\nLehen urteak.\nFordek ez zuen kontratatu inongo nekazaritza ingeniaririk, eta lekua zein prozedura gaizki hautatu zituen. Hala ere, promozio handia egin zion lekuari, eta 1927ko urriaren 11n iragarri zuen Charles Lindberghekin bidaiatuko zuela \"Spirit of St. Louis\" hegazkin famatuan bertaraino, itsasontzian behar ziren 20 egunak hartu beharrean; ez zuen inoiz bidaia egin). 1928an, Ford Motor Companyk bi merkataritza-ontzi bidali zituen: \"Lake Ormoc\" eta \"Lake Farge\", Einard Oxholm kapitain daniarra buru zutela. Itsasontzi horietan trenbide oso bat, diesel motoreak eta Detroiten lehenago zegoen biltegi oso bat zeramatzan. Diseinu guztia AEBn egin zen, eta ez zuten pentsatu, adibidez, itsasontziak ezin zirela iritsi urteko sasoi horretan Fordl\u00e2ndiaraino; Santaremen geratu behar izan ziren eta lurrez garraiatu ahal zen guztia.\nPlantazioko arduradunak dimisioa aurkeztu ostean, Oxholm kapitaina bilakatu zen arduradun, prezio handiekin erraz engainatzen zen gizon bat. Bi urtetan, hiru arduradun ezberdin izan zituen plantazioak eta 1929an landareen %95 hilzorian zegoen. Honela, Brasilgo autoritateek babesa kendu zioten proiektuari. Lehen langile horien artean ere, ez zegoen Amazonian eraikitzeko ezagutza zuen inor ere: eltxoek, euliek eta malariak arazo ugari sortu zituzten. Urte horretan bertan 1929ko kraxa izan zen, kotxeen salmenta izugarri kolpatu zuen gertakaria, Detroiteko ekonomia hondoratuz. Henry Forden kapital gehiena ez zegoen burtsan, baina kontsumoaren beherakadari ezin zion ondo aurre egin hurrengo bi urteetan.\nAmerikarren iritsierak \"shock kulturala\" eragin zuen bertakoentzat. Oso ohitura ezberdinak zituzten eta itxuraz ere ezberdinak ziren. Hala gogoratzen zuten garaian ume bat zen Eymar Franco agronomoak bere memoriatan:\nTenperatura baxuagoa denean, latexa zuhaitzaren behealdean kontzentratzen da, egunez tenperatura igotzean latexa zuhaitz osoan zehar hedatzen baita, kolpekatzea ez hain eraginkorra izatea eraginez. Hori dela eta, kautxuzko biltzaile baten ohiko bidaia goiz hasten zen goizean, goizeko 5ak aldera, eta eguerdian amaitzen zen. Landaketa eremutan banatu zen, eta langile bakoitza eremu desberdin batera esleitu zen, langileek zuhaitz berberak elkarren segidan jo ez zitzaten.\nHerriak, gerenteek ezarritako arau zorrotz batzuk zituen. Edari alkoholdunak, kanpotik etorritako emakumeak, tabakoa eta futbola debekatuta zeuden hirian, baita langileen etxeetan ere. Langile bakoitzari ohe bat esleitzen zitzaion ezkongabea bazen edo etxe bat familia baldin bazuen. Inspektoreak etxez etxe ibiltzen ziren etxeak nola antolatuta zeuden ikusteko eta arau horiek betearazteko. Langileek debeku hauek hiriko jurisdikziotik kanpo amarratutako merkataritza-ontzietarantz arraunean joanez puskatzen zituzten, sarritan kontrabandoko salgaiak frutetan ezkutatuz, angurrietan kasu. 8 kilometrotara ibaian gora kokagune txiki bat ezarri zen \"Inozentziaren Uhartean\" (beste iturri baten arabera, \"Fantasien Uhartea\"), taberna, gaueko klub eta putetxeekin.\nLurra menditsua, harritsua eta antzua zen. Forden gerenteetako inork ez zuen nekazaritza tropikalari buruzko beharrezko ezagutzarik. Basa-egoeran, kautxuaren zuhaitzak elkarrengandik bereizita hazten dira, izurrite eta gaixotasunen aurkako babes-mekanismo gisa, eta, askotan, beste espezie batzuetako zuhaitz handiagoetatik gertu hazten dira, babes handiagoa izateko. Fordl\u00e2ndian, ordea, zuhaitzak oso elkarrekin landatu ziren landaketetan, zuhaitzak izurriteek erraz kolpatzeko moduan.\nLangileen egoera.\nFordl\u00e2ndian langileek Brasilgo beste hainbat lekutan baino baldintza hobeak jasotzen zituzten, eta fordismoaren baldintza paternalistak ere bizi zituzten. Langileek ohiko soldataren bikoitza jasotzen zuten (33-66 xentimo artean), janaria prezio mugatuetan eros zezaketen eta bertan jaiotzen ziren umeentzat esne pasteurizatua doakoa zen. Henry Fordek berak 1928an honela azaldu zuen brasildarrak kontratatzeko ideia:\nHala ere, landaketetako langileek janari ezezagunak jasotzen zituzten, hala nola hanburgesak eta latatan kontserbatutako janaria, eta amerikar estiloko etxebizitzetan bizitzera behartzen zituzten. Gehienek ez zuten gogoko nola tratatzen zituzten \u2013identifikazio-txartelak eramateko eta eguerdira arte eguzki tropikalaren pean lan egiteko eskatzen zitzaien\u2013, eta askotan uko egiten zioten lan egiteari. Fordek fitxatzeko erlojua ezarri nahi zuen bere fabrika guztietan; Detroiten langile askok ez zuten erabiltzen, baina Amazonian bortizki erantzuten zuten, eurak ohituta baitzeuden goizean goiz eta iluntzean lan egitera, eguneko ordurik beroenak siestarako utziz. Amerikar bizimodua ez zen mugatzen fabrikazio modura eta janarira: asteburuetan amerikar kulturako jaialdietara joan behar zuten langileek, ingelesezko dantza eta poesia errezitaldiekin eta estatubatuar jaiak ospatu behar zituzten.\nLangile brasildarrak ez zituzten ondo tratatzen, edo gutxienez ez zuten elkar ulertzen. Gainera, bertara joandako AEBko langileen emazteek zerbitzariak zituzten eta ez zuten egiteko handirik. Honela, portugesa ikasi ez eta euren zerbitzariei ingelesez ematen zizkieten aginduak. Umeek, ordea, portugesa ikasi eta bertakoekin jokatzen zuten. Langileak ez ziren, oro har, sindikatu, baina 1930ko hamarkadan hasi ziren Kontziliazio Batzorde bat osatzen, euren aldarrikapenak zuzenean Brasilgo autoritateekin lantzeko. Batzorde horrek arrazoia eman ohi zien langileei, eta horregatik Fordek aldarrikatzen zuen Nekazaritza Ministerioak arbitratu behar zuela (bere aldekoa zena) eta ez Industria Ministerioak, plantazioak industria ez zirela argudiatuz.\nLangileen matxinada.\n1930ko abenduaren 22an bertako langileak kafetegi-sistemaz nekatu (langileen bazkari denbora murrizteko Forden sistema) eta matxinatu ziren. Langileek espero zuten mahaian eseri eta janaria zerbitzatzea, baina Forden sisteman \"self-service\"a zegoen, langileentzat onartezina. Gertakariari ingelesez \"Breaking Pans\" izena eman zioten, portugesez \"Quebra-Panelas\". Matxinoek telegrafoaren kableak moztu zituzten, armak lapurtu zituzten eta gerenteak eta herriko sukaldaria ere uxatu zituzten egun batzuetan oihanean, Tapaj\u00f3s ibaiaren beste aldera edo barkuan erdira.\nMatxinadaren hirugarren egunean Brasilgo armada iritsi eta matxinada amaitu zen, dagoeneko egoera lasai baitzegoen. Ez zen hildakorik egon, baina instalazio asko kaltetu ziren, makinariaren parte bat errekara bota zuten eta, hortik aurrera, langileen eta AEBko arduradunen arteko harremana asko okertu zen. Langileei emango zitzaien janari motari buruzko akordioak lortu ziren, hala ere.\nFordek Archibald Johnston arduradun berria bidali zuen egoera kontrolatzera. Honek amerikarrentzat instalazio berriak egin zituen (18 zuloko golf zelaia, klub sozial bat eta tenis pistak) eta brasildarrentzat \"jarduera zibilizatorio\" berriak proposatu zituen (amerikar dantzak edo Yellowstoneri buruzko dokumentalak ikustea).\nKalitate-arazoak.\nLandare berriak jartzeko arazoak izan zituzten, alde batetik hazien inguruan gatazka egon zelako (Auzitegi Goreneraino iritsi zena) eta, bestetik, ez zekitelako ondo nola landatu eta hazi zuhaitzak. Fordek amesten zuen nekazaritza eta industria-lana batuko zuen proiektu batekin, baina hori ezinezkoa zen Fordl\u00e2ndiako egoeran. Egurra esportatzen ere hasi ziren, basoa soildu ostean, baina konturatu ziren egur mota batzuk esportatzea ilegala zela eta egur bakoitza bereizteko lana oso zaila zela. Lurzorua ez zen ona, eta eremuaren aukeraketa ere ez; hala ere, bertan egin zen lehen aipatu den 125.000$ eraman zituzten bitartekariek lurralde hau zutelako eskuragarri.\nBerriro ereiteko saiakerek porrot egin zuten, zuhaitzak nahi baino geldoago hazten zirelako eta, gainera, lortzen zen latexaren kalitatea ez zelako ona. \"Leptofarca hevea\" zomorroak eta \"Dothidella nisi\" zein \"Microcyclus ulei\" onddoek batera kolpatu zuten plantazioa, hostogabetze handiarekin. Beldarrek zuhaitzak jaten zituzten, baina \"Atta\" generoko inurriek beldarrak jan zituzten eta, ondoren, zuhaitzekin hasi ziren. \"Rigidoporus microporus\" onddoak sustraiak gaixotu zituen. Oihanpeak landareei ura kentzen zienez beste landare batzuk erein ziren, baina horiek lehortzean suteak hasi ziren. Bertan, lurra manetntzea laguntzeko, landatu ziren generoetako batzuk \"Calopogonium\", \"Centrosema\" eta \"Pueraria\" ziren. Gainera, euria egiten zuenean, lurrak ez zuen ondo drenatzen, eta goiko sedimentuak eramatea gain, beheko lurrak kaltetzen zituen.\nHonela deskribatu zuen egoera \"Indian Rubber Journal\" egunkariak\nEgoera horretan, 1933an nezakal-ingeniari bat kontratatzea erabaki zuten, James Weir, lehenago Goodyearrentzat Sumatran lan egin zuena. Honek, Asiako landareekin berriro hastea proposatu zuen, Indonesiako landare klonik onenekin.\nFordl\u00e2ndiatik Belterrara.\n1934ko maiatzean, egoera ikusita, Ford konpainiak Par\u00e1ri trukatu zizkion Fordl\u00e2ndiako 703,650 akre ibaian gorago zegoen eremu baten truke. Herri berriari Belterra izena jarri zioten, gaur egun ere kautxuaren industriatik bizi den herria. Laster hasi ziren Belterra basogabetzen eta Fordl\u00e2ndia albo batera uzten, hala ere, arazoek jarraitu zuten Belterran.\nAEBtan argi zuten askok proiektua gainbeheran zegoela, eta egiten zen inbertsioa berreskuratzea zaila izango zela. Hala ere, diskurtso zibilizatorioa garatu zen: Fordl\u00e2ndia ez zen soilik misio ekonomiko bat, misiolarien lan bat ere bazen, Amazoniara Mendebaldeko zibilizazioa eramateko.\n1940ean Belterrak 7.000 biztanle zituen, horietatik 2.000 Forden langile (261 emakume eta 60 ume barne), 844 etxe eta 950 gizon sartzeko moduko pabiloia. 1941ean 3.651.000 zuhaitz zeuden landatuta Fordl\u00e2ndian eta Belterran.\nLangileak kontratatzeko arazoak.\nAmazoniako biztanleria dentsitatea oso baxua da eta, horregatik, oso zaila zen langile kualifikatu nahiko lortzea inguruan. Fordek Barbadosetik ekarri zituen hainbat langile, denak arraza beltzekoak. Zaila egin zitzaien ingurura moldatzea eta, gainera, beste langileak atzerritarren kontratazioaren aurka zeuden, beste langile matxinada bat eragin zuena. Enpresak Brasilgo ipar-ekialdean kontratazioak egitea pentsatu zuen, baina hauek nahiago zuten Brasil hegoaldeko estatuetara migratzea Amazoniara baino. 1930ko hamarkadaren amaieran Portugaldik langileak ekartzea ere bururatu zitzaien, baina Bigarren Mundu Gerraren hasierak plan hori guztiz zapuztu zuen.\nBaina Bigarren Mundu Gerrak Brasilgo kautxuaren gorakada ekarri zuen, Asiako kautxua ziurtatu ezin zela ikusita. Get\u00falio Vargasek AEBren laguntza ekonomikoa eskatu zuen, eta elkarrekin Amazonia garatzeko plan bat egitea nahi zuten. Ford konpainiak espero zuen interes horrekin Brasilek enpresaren alde egitea langileen baldintzetan zuten gatazketan. Baina Brasilen eta AEBren artean ez zen akordiorik egon, arrazoi geopolitikoak tarteko, eta Fordek plantazio berririk ez zuen egin, horrek etorkizunean Aliatuentzat lehengaiak eman zitzakeela pentsatuz.\nForden azken urteak.\n1942an Ford Companyk Ford River Rouge Complexen zegoen pneumatiko fabrika Sobietar Batasunari saldu zion, kautxuan interesa galduz. Urte horretan 750 tona latex atera zituzten Fordl\u00e2ndia eta Belterratik, behar zituzten 38.000 tonatik oso urrun. 1943an Estatu Batuek kautxu sintetikoa garatu zuten eta, urte berean, inoizko beldar eta inurri izurririk handiena izan zuen Belterrako plantazioak. 1945an 250.000$en truke saldu zioten Brasilgo gobernuari, langileei zor zieten dirua, etekin gutxi eman zuten 9.000.000$ inbertitu eta gero, gaur egungo 200 milioi dolar inguru.\nBigarren Mundu Gerraren amaieran, Ingalaterrak eta AEBk jada ez zuten lehiarik kautxu monopolioarengatik eta, gaiera, kautxu sintetikoa asko zabaldu zen. Ford enpresak ere ahal azaldu zuen prentsa-ohar batean:\nNekazaritza Ministerioaren esku.\n1950eko hamarkadaren eta 1970eko hamarkadaren amaieraren artean, lurren gaineko eskubideak itzuli ondoren, Brasilgo Gobernuak, Nekazaritza Ministerioaren bidez, zenbait instalazio jarri zituen eremu horretan. Lehen Fordeko kautxuzko biltzaileenak ziren etxeak Ministerioko langileen familiei eman zitzaizkien, eta haien ondorengoek oraindik betetzen dituzte.\nProiektu honek ere gutxi iraun zuen eta hiria ia erabat abandonatuta utzi zuen bere amaierara iritsi zenean. Belterran, bere aldetik, kautxu produkzioak jarraitu du baina maila komertzialetik oso urrun.\nGaur egungo berpizkundea.\nHiriak 90 biztanle inguru izan zituen 2000ko hamarkadaren bigarren erdira arte. Zonaldean ez zen oinarrizko zerbitzurik eskaintzen, eta laguntza medikoa itsasontziz bakarrik iristen zen tarte luzeetan. Hori aldatu egin zen bizitzeko leku baten bila zebilen jendeak hirira itzultzea erabaki zuenean, sarritan etxeetan sinpleki sartuz, okupa gisa. Hiria, orain Aveiroko barrutia da, ia 2.000 pertsonen bizilekua da 2017tik aurrera. Brasilgo gobernua bertan latexko eskularruak eta kondoiak egiteko proiektuak egin zituen, eta lurzoruan orain elikagai ugari sortzen dira.\nSantar\u00e9metik itsasontzian bisitatzeko aukera dago, eta turista batzuk iristen dira, nahiz eta azpiegitura handirik ez dagoen. Itaitubatik ere autobusak joaten dira bertaraino.\nEraikinak.\nJatorrizko eraikin gehienek zutik diraute, ospitalea izan ezik, materialen bila guztiz zebiltzan pertsonek guztiz desegin zutena. Hiriaren eraikuntza AEBko patroiak jarraituz eraiki zen. Kaleek Hillside edo Riverside bezalako izenak zituzten, bi igerileku zeuden, ur edangarria eta sua itzaltzeko suhiltzaileen ur-iturriak kaleetan. Moztu gabeko oihan zati batzuekin \"parke naturalak\" eratu zituzten eta bederatzi zuloko golf zelai bat ere bazegoen.\nUr-biltegia.\nFordl\u00e2ndiaren ikurtzat hartua, 50 metroko altuera duen ur dorrea biltegi nagusien ondoan dago. Hiriko eraikin gehienak bezala, Michiganen eraiki zen, eta Fordl\u00e2ndiara merkatal itsasontzi batek ekarri zuen. Ur-dorreak, ura tratatzeko instalazioak eta jatorrizko hodi guztiek funtzionatzen jarraitzen dute.\nZerrategia.\nHerriak zerrategi bat zuen, inguruko eraikin guztietarako egurra emateaz arduratzen zena. Zerrategiak eta labeak zutik jarraitzen dute, baina erreminta gehienak desagertu egin dira. Zerrategiaren funtzioa basogabetzearen ondorioz kenduko ziren zuhaitzen egurra probestu eta Europa zein AEBra esportatzea zen. Baina proiektu honek porrota izan zuen 1929an, zuen zailtasunagatik eta egur mota batzuk esportatzea ilegala zelako. Zerrategia Hego Amerika osoan zegoen aurreratuena zela esaten zen.\nOspitalea.\nOspitalea bere horretan zegoen 2000. urtearen amaierara arte, baliozko objektuak bilatzen zituen jendeak erabat desegin eta edukia kendu zuenean.\nDesegin aurretik, hainbat eztabaida izan ziren ospitaleko X izpien makinen inguruan. Tokiko telebista kate batek jakinarazi zuenez, material erradioaktiboa zuten kutxa batzuk utzi zituzten markatuta. Honek, inguruko herri eta hirietako biztanleen artean kutsadura beldurra sortu zuen, eta jendeak sarri aipatu zuen Goi\u00e2niako istripua, agintariek, protesta baten ondoren, materialak erretiratzea eragin zuena.\nLantegia.\nHiriko lantegia hiru solairuko biltegi bat zen, hirian lan egiten zuten makinentzako piezak egiten zituena. Oraindik zutik dago eta jatorrizko taldearen zatirik handiena hartzen du. Orain, Forden garaiko tramankulu gehienak gordetzen diren biltegi bezala erabiltzen da. Ospitaleko oheak, ekipamendua, berunezko hilkutxa bat eta X izpien makina baten zatiak biltegiratzen dira biltegi honetan.\nBiltegiko bigarren solairua proiektu komunitario baterako haziak prozesatzeko erabiltzea baimendu zen. Hazi horietatik ateratako olioak zurezko zoruaren usteltzea izugarri bizkortu zuen, eta zenbait lekutan erori egin da.\n\"American Village\".\nAmerikar Herriko sei etxeek oraindik bazituzten beren altzari originalak, sukaldeko tresneria eta baita atzean utzitako arropak ere, hiria hutsik geratu zenean. Bertakoek etxeak erreklamatu zituzten eta artikulu gehienak saldu edo oroigarri gisa eraman zituzten. Etxeetako bat sute batean galdu zen."}
{"id": "976291", "revid": "336", "url": "https://eu.wikipedia.org/wiki?curid=976291", "title": "Tapaj\u00f3s ibaia", "text": ""}
{"id": "976292", "revid": "58701", "url": "https://eu.wikipedia.org/wiki?curid=976292", "title": "Erich von Manstein", "text": "Fritz Erich Georg Eduard von Manstein, von Lewinski jaioa (Berlin, Prusiako Erresuma, Alemaniar Inperioa, 1887ko azaroaren 24a - Irschenhausen, Bavaria, 1973ko ekainaren 10a) alemaniar mariskala izan zen. Noblezia prusiarreko familia batean jaio zen. Lehen Mundu Gerran Mendebaldeko Frontean eta Ekialdeko Frontean borrakatu zuen. 1939an Poloniaren inbasioan parte hartu zuen Gerd von Rundstedten laguntzaile gisa. 1940 maiatzean Adolf Hitlerrek Guderianen plana erabili zuen Frantziaren inbasiorako. Bizargorri Operazioa, Sebastopoleko Setioan eta Leningradeko Setioan ere parte hartu zuen. Stalingradeko Guduan huts egin zuen erreskate bat egiten saiatu zen. 1943an Kharkoveko Hirugarren Gudua irabazi zuen eta Kurskeko Guduan komandanteetako bat izan zen. Hitlerrekin zituen desadostasunak kargugabetzea ekarri zuen 1944ko martxoan. Britaniarrek preso hartu zuten 1945eko abuztuan eta kartzelera kondenatu zuten eta 1953an askatu zuten. Ondoren, Alemaniako gobernuaren aholkulari militarra izan zen 1950eko hamarkadan."}
{"id": "976293", "revid": "336", "url": "https://eu.wikipedia.org/wiki?curid=976293", "title": "Kautxuaren zuhaitza", "text": ""}
{"id": "976294", "revid": "58701", "url": "https://eu.wikipedia.org/wiki?curid=976294", "title": "Oca\u00f1a I espetxea", "text": ""}
{"id": "976295", "revid": "512", "url": "https://eu.wikipedia.org/wiki?curid=976295", "title": "Winston Groom", "text": "Winston Francis Groom Jr. (Washington, 1943ko martxoaren 23a - Fairhope, Alabama, 2020ko irailaren 16a) estatubatuar idazlea izan zen. Alabama Unibertsitatean ikasi zuen eta Vietnamgo Gerran parte hartu zuen. Eleberriak eta ez-fikziozko lanak idatzi zituen. Berre eleberri ezagunena \"Forrest Gump\" da, izen bereko filma inspiratu zuena."}
{"id": "976296", "revid": "82180", "url": "https://eu.wikipedia.org/wiki?curid=976296", "title": "Jeanine \u00c1\u00f1ez", "text": "Jeanine \u00c1\u00f1ez Ch\u00e1vez (San Joaqu\u00edn, Bolivia, 1967ko abuztuaren 13a) boliviar abokatua, telebista aurkezlea eta politikaria da. Boliviako bitarteko presidentea izan zen 2019ko azaroaren 12az geroztik 2020ko azaroaren 8ra, Evo Moralesi presidente kargua ukarazi ostean, bere burua presidente izendatu eta gero."}
{"id": "976299", "revid": "18811", "url": "https://eu.wikipedia.org/wiki?curid=976299", "title": "The Aeronauts (filma)", "text": ""}
{"id": "976300", "revid": "336", "url": "https://eu.wikipedia.org/wiki?curid=976300", "title": "Getulio Vargas", "text": ""}
{"id": "976303", "revid": "96586", "url": "https://eu.wikipedia.org/wiki?curid=976303", "title": "Veronika Tsepkalo", "text": "Veranika Tsapkala (; irailaren 7an jaioa XX.\u00a0mendean) edo Veronika Tsepkalo ( ) Bielorrusiako aktibista politikoa da.\nTsepkalo Microsoft-en lan egiten du negozio-garapenerako kudeatzaile gisa. \u00a0\n2020ko hauteskundeetako aktibismoa.\nValery Tsepkalo senarrak 2020ko Bielorrusiako presidentetzarako hauteskundeetan parte hartuko zuela iragarri zuenean, Tsepkalo bidelagun izan zuen. 2020ko uztailaren 14an, Valeryri ukatu zioten Bielorrusian presidentetzarako hautagai gisa izena ematea. Handik gutxira, oposizioko hautagaien egoitzek beren kanpainak batu zituzten - Svetlana Tikhanovskaya, Valery Tsepkalo, Viktor Babariko . Kanpaina horiek bateratu zirenetik, Veronika bere senarraren ordezkari bihurtu zen Tikhanovskayako kanpainako elkarretaratzeetan, Valery eta bere seme-alabak herrialdearen segurtasunagatik beldurtu egiten ziren bitartean. Gainera, kanpaina osoan zehar, Veronika etengabe egon zen gobernuaren presiopean: haurrek ikasten duten ikastetxean informazioa biltzetik. Natalia Leonyuk bere ahizpa Valery Tsepkaloren aurka deklaratzera deitu zuten. \n2020ko uztailaren 30ean, Minsken egindako elkarretaratzean, Veronikak bere familiaren arazo pertsonalen inguruan hitz egin zuen, eta garai hartan jada osasun egoera larrian zegoen amaren aurkako zigor espedientearen faltsutzea aipatu zuen. Jazarpen politikoaren ondorioz askatasuna galtzeko beldurrez, herrialdetik ihes egin zuen 2020ko Bielorrusiako presidentetzarako hauteskundeen bezperan, Moskun bere senarrarekin bat eginez. Moskun Bielorrusiako enbaxadan eman zuen botoa. \nAbuztuaren 9ko hauteskundeen ondoren, Alexander Lukashenko lehendakari titularrak iruzur salaketen artean garaipena aldarrikatu zuenean, Tsepkalok beste herrialdeei eskatu zien Tikhanovsakaya har zezaten Bielorrusiako legez hautatutako presidentetzat.\n2020ko abuztuaren 19an jakinarazi zen Tsepkalo Polonian zegoela bere senarrarekin eta seme-alabekin. \nIrailaren 8an, Tsepkalo Ukrainan zegoela jakinarazi zuten. "}
{"id": "976304", "revid": "336", "url": "https://eu.wikipedia.org/wiki?curid=976304", "title": "Pasteurizatu", "text": ""}
{"id": "976305", "revid": "1545", "url": "https://eu.wikipedia.org/wiki?curid=976305", "title": "Gorriti kanonigoa", "text": ""}
{"id": "976306", "revid": "512", "url": "https://eu.wikipedia.org/wiki?curid=976306", "title": "Rakel San Sebastian", "text": "Rakel San Sebastian Beristain (Ordizia, 1975) Adinberriko elkarteko zuzendaria da. Bakardadea oso gai pertsonala bada ere, gizartean izugarrizko eragina duenez, horren aurkako estrategia bateratu bat sortu nahi dute hainbat sektoretako adituk: Adinberri, Gipuzkoako Foru Aldudiko Gizarte Politika eta Gobernantzako foru departamentua, Osakidetza, Donostiako Udala, Matia Fundazioa eta Itxaropen Telefonoa."}
{"id": "976307", "revid": "1545", "url": "https://eu.wikipedia.org/wiki?curid=976307", "title": "Txatxarramendi (Argentina)", "text": ""}
{"id": "976308", "revid": "1545", "url": "https://eu.wikipedia.org/wiki?curid=976308", "title": "Txabarria", "text": ""}
{"id": "976309", "revid": "336", "url": "https://eu.wikipedia.org/wiki?curid=976309", "title": "Fordlandia", "text": ""}
{"id": "976311", "revid": "512", "url": "https://eu.wikipedia.org/wiki?curid=976311", "title": "Magonidak", "text": "Magonidak antzinako Kartagoko dinastia politiko bat izan zen K.a. 550etik K.a. 340 arte. Dinastiaren lehen erregea Magon I.a izan zen, honen agintaldian, Kartago, mendebaldeko Mediterraneoan, feniziar koloniarik nagusiena bihurtu zen. Magonidekin, Kartagotar Inperioa Sardinia eta Libiara hedatu zen, baita Sizilia ere, ia hamarkada batez kontrolatu zuena.\nMagoniden agintaldia.\nKartagori buruzko aditu nagusiak eszeptiko agertu dira Kartagoren barne historia berreraikitzea posible den ala ez erabakitzeko orduan, eta hori kontuan hartu behar da Magonidei dagokienez. Magonidek eta bere ondorengoek, ziuraski, gutxiago gobernatu zuten errege gisa tirano edo gizon politiko indartsuak baino. Diodorok, hala ere, legalki errege balira bezala deskribatzen ditu, boterea eskuratzeko legezko prozedura bat zutela, ez hartze hutsa. Herodotok, esaterako, Hamilkar I.a \"balioagatik errege\" zela esan digu, hau da, oinordetzarik gabeko hautaketa.\nK.a. 480an, Hamilcar I.a hil ondoren, erregeek boterearen zatirik handiena galdu zuten, zaharren kontseilu aristokratiko baten mesederako. K.a. 308an, Bomilkar I.a Kartagokoa, erabateko boterera berreskuratzeko, estatu-kolpe bat ematen saiatu zen, baina porrot egin zuen, Kartago, izen eta izatez, errepublika bihurtzera eraman zuena."}
{"id": "976312", "revid": "512", "url": "https://eu.wikipedia.org/wiki?curid=976312", "title": "Oca\u00f1ako Plaza Nagusia", "text": "Oca\u00f1ako Plaza Nagusia XVIII. mendeko eraikina da, Espainiako Kultura Ondasunaren izendapenerekin 2002tik. 1777an hasi zen eraikitzen, Karlos III.a Espainiakoaren aginduz. Estetikoki barrokoaren estilokoa da. Herriaren gune nagusia da eta bertan udaletxea dago.\nHistoria.\nBeste plaza baten gainean eraiki zen. Proiektua XVI. mendetik eztabaidatzen ari zen baina lanak XVIII. mende arte ez ziren hasi, Karlos III.a Espainiakoaren aginduz eta Francisco S\u00e1nchez de Madrid zuzendaritzapean. Plaza Iberiar Penintsulako Gerran, Oca\u00f1ako guduaren ondoren, 1809an, kalteak pairatu zituen, batez ere mendebaldeko aldean. Obrak mende eta erdi luzatu ziren. 1961an, nolabait plaza bukatu zuten , ekialdeko fatxada inauguratuz. 1969an zolua konpondu zen. 1981an Espainiako monumentu artistikoaren izendapena jaso zuen."}
{"id": "976316", "revid": "58701", "url": "https://eu.wikipedia.org/wiki?curid=976316", "title": "Versace", "text": "Gianni Versace S.p.A. Italiako luxuzko konpainia ospetsu bat da, modako artikuluak, maletak, erlojuak, perfumeak eta abar diseinatzen dituena. Gianni Versacek sortu zuen 1978an eta, egun Michael Kors Holdingsena da. Hainbat marka kudeatzen ditu, nagusienak Gianni Versace Couture, Versace Jeans Couture, Versace Home Collection eta Versace Collection izanda."}
{"id": "976317", "revid": "1545", "url": "https://eu.wikipedia.org/wiki?curid=976317", "title": "Gianni Versace S.p.A.", "text": ""}
{"id": "976318", "revid": "58701", "url": "https://eu.wikipedia.org/wiki?curid=976318", "title": "Armani", "text": "Giorgio Armani S.P.A. ( ahoskatua) Italiako luxuzko konpainia ospetsu bat da, modako artikuluak, maletak, erlojuak, perfumeak eta abar diseinatzen dituena. 1975ean Giorgio Armanik eta Sergio Galeottik sortu zuten. Hainbat marka kudeatzen ditu, nagusienak Giorgio Armani, Armani Collezioni, Emporio Armani, Armani Jeans, Armani Junior, Armani Exchange eta Armani Casa izanda."}
{"id": "976319", "revid": "1545", "url": "https://eu.wikipedia.org/wiki?curid=976319", "title": "Giorgio Armani S.P.A.", "text": ""}
{"id": "976320", "revid": "1545", "url": "https://eu.wikipedia.org/wiki?curid=976320", "title": "Prada S.P.A.", "text": ""}
{"id": "976321", "revid": "512", "url": "https://eu.wikipedia.org/wiki?curid=976321", "title": "Prada (argipena)", "text": "Prada izan daiteke:"}
{"id": "976322", "revid": "1545", "url": "https://eu.wikipedia.org/wiki?curid=976322", "title": "Udako Unibertsitate Katalana", "text": ""}
{"id": "976326", "revid": "65203", "url": "https://eu.wikipedia.org/wiki?curid=976326", "title": "Li Keqiang", "text": "Li Kenqiang ( ahoskatua; ; mandarinez: ; 1955eko uztailaren 1a - Shanghai, 2023ko urriaren 27a) txinatar politikaria izan zen, Txinako Herri Errepublikako lehen ministro izendatua izan zena 2013. urtean. Ekonomialaria lanbidez, Li Txinako agintari gorenetako bat izan zen, Txinako Finantza eta Ekonomia Gaietako, Atzerriko Gaietako, Segurtasun Nazionaleko eta Erreforma Handietako partaide garrantzitsu izateaz gain. Gainera, Txinako Alderdi Komunistaren Idazmahai Iraunkorreko bigarrena izan zen, erakunde hori da \"de facto\" herrialdeko erabaki garrantzitsuenak hartzen dituena. Li \"txinatar buruzagitzako bosgarren belaunaldiko\" kide izan zen, Xi Jinping idazkari nagusiarekin batera. \"Forbes\"-ek Li munduko hamabigarren pertsonarik boteretsuena bezala sailkatu zuen 2015 eta 2016. urteetan."}
{"id": "976327", "revid": "512", "url": "https://eu.wikipedia.org/wiki?curid=976327", "title": "Eva Salaberria", "text": "Eva Salaberria Artano (Donostia, 1964) Donostiako udaleko teknikaria da. Donostia Lagunkoia Hiri Planaren Arduraduna da, baita hiritarren sentitzen duten bakardadearen aurkako estrategia lantzen duen taldeko kidea ere. \nDonostiako Udalak hogei urte baino gehiago daramatza parte-hartze prozesuak aurrera eramaten. 2009. urtean Hiria Sarean sartu zen eta Donostia Lagunkoiari 2011n eman zion hasiera. Horren arduraduna da Salaberria\nBakardadea oso gai pertsonala bada ere, gizartean izugarrizko eragina duenez, horren aurkako estrategia bateratu bat sortu nahi dute hainbat sektoretako adituk: Adinberri, Gipuzkoako Foru Aldudiko Gizarte Politika eta Gobernantzako foru departamentua, Osakidetza, Donostiako Udala, Matia Fundazioa eta Itxaropen Telefonoa."}
{"id": "976328", "revid": "512", "url": "https://eu.wikipedia.org/wiki?curid=976328", "title": "Sara Marsillas", "text": "Sara Marsillas Rascado (Pontevedra, ?) Matia Fundazioko psikologo ikertzailea da, zahartze aktiboaz aditua dena.\nDoktoregoa atera zuen Santiago de Compostelako Unibertsitatean lortu zuen doktoregoa 2016n. Bere doktoretza tesian norbanakoaren ikuspegitik zahartze aktiboa neurtzeko tresna balioztatu bat garatu zuen. Zahartze aktiboaren arlo desberdinekin erlazionaturiko proiektuetan parte hartu du, besteak beste, zahartze aktiboaren neurketa, teknologia berrien erabilpena zahartzaroan, bakarrik bizi diren pertsona zaharren jokabidearen monitorizazioa edota telelaguntzako programa pilotuen ebaluazioa. Sorkuntza kolaboratiboaren metodologietan aditua da, Design Thinking delako metodologian esaterako.\nBakardadea oso gai pertsonala bada ere, gizartean izugarrizko eragina duenez, horren aurkako estrategia bateratu bat sortu nahi dute hainbat sektoretako adituk: Adinberri, Gipuzkoako Foru-Aldudiko Gizarte Politika eta Gobernantzako foru departamentua, Osakidetza, Donostiako Udala, Matia Fundazioa eta Itxaropen Telefonoa."}
{"id": "976329", "revid": "336", "url": "https://eu.wikipedia.org/wiki?curid=976329", "title": "Walter Bagehot", "text": "Walter Bagehot (Langport, Somerset, 1826ko otsailaren 3a - \"ibidem\", 1877ko martxoaren 24a) ingeles kazetari, enpresaburu eta saiakeragilea izan zen. Gobernua, ekonomia, literatura eta arrazari buruz idatzi zuen. Matematika eta filisofia morala ikasi zituen eta 1852tik aurrera, bere familiaren itsasontzi- eta banku-negozioetan aritu zen. 1855ean \"National Review\" aldizkaria sortu zuen Richard Holt Hutton lagunarekin eta \"The Economist\" aldizkariaren editorea izan zen 17 urtez.\n1867ko \"The English Constitution\" bere lanak Britainia Handiko konstituzioa, parlamentuaren eta monarkiaren funzionamendua eta AEBetako konstituzioarekiko ezberdintasunak aztertzen ditu. Lan honetan subiranoaren botereak definitzen ditu."}
{"id": "976331", "revid": "512", "url": "https://eu.wikipedia.org/wiki?curid=976331", "title": "Izen arrunt", "text": "Izen arrunta espezie batek tokiko hizkuntzaz jasotzen duen izena da. Izen arrunt batzuk hizkuntzaren tradiziotik datoz; beste batzuk, berriz, espeziearen izen zientifikoaren itzulpena dira.\nProfesionalak ez diren pertsonentzat, eurek ezagutzen dituzten espezieak izendatzeko, izen arruntak ulergarriagoak izaten dira latinezko izen zientifikoak baino.\nEuskarazko izen arruntak.\nEuskaraz espezieen izen arruntak erabakitzeko erakunde ofizialik ez dago. Euskaltzaindiak izen generiko batzuk arautu ditu: \"sahats\", \"urki\" edo \"lizar\", adibidez. Espezie batzuen izenak UZEIren lanetan aurki ditzakegu, gaur egun Euskaltermen bilduak: \"sahats ilun\", \"urki iletsu\" edo \"lizar arrunt\". Horrez gain, Euskal Herri eta Euskal Autonomia Erkidego mailako taldeek euskal espezieen izen arrunten zerrenda batzuk osatu eta argitaratu dituzte, esate baterako, Euskal Batzorde Ornitologikoak edo Udako Euskal Unibertsitatea."}
{"id": "976332", "revid": "119347", "url": "https://eu.wikipedia.org/wiki?curid=976332", "title": "Oca\u00f1a II espetxea", "text": "Oca\u00f1a II espetxea (), Oca\u00f1an (Toledon) dagoen espetxea da. 1980an eraiki zen. Oca\u00f1a 1 espetxe zaharraren ondoan dago. 23.788,00m2 eraikiak ditu 54.765,00m2ko lur sail batean. 349 ziega ditu eta 71 osagarriak. Guztira 430 presoentzako ireki zen. Inauguratu zen espetxe eredu berria izan nahi zuen: preso gazteak, 21 eta 30 artekoak, ez arriskutsuak eta bergizarterako ahalmenarekin."}
{"id": "976334", "revid": "512", "url": "https://eu.wikipedia.org/wiki?curid=976334", "title": "Villenako espetxea", "text": "Villenako espetxea (), Villenan (Toledon) dagoen espetxea da, ia Albaceteko mugan. 2002an eraiki zen, nahiko berria izanik. 723 ziega ditu eta 122 osagarriak. 72.927,00m2 eraikiak ditu 308.150,00m2ko lur sail batean. 879 presoentzako pentsatuta zegoen eta gero beste 400entzako zabaldu zen.\nHistoria.\nInaugurazio 2002an egin zen, bertan Mariano Rajoy izanik; garai haietan Rajoy Barne-ministroa zen. Espetxe honetan administrazioaren ikuspuntutik oso arriskutsuak diren presoak entzerratuak izan dira zeren eta Alcal\u00e1 Meco eta Soto del Realekin batera, Espainiako espetxe seguruenetariko bat gisa kontsideratuta baitago. ETAko kide asko hemen egon dira entzerratuta."}
{"id": "976338", "revid": "512", "url": "https://eu.wikipedia.org/wiki?curid=976338", "title": "Ruth Bader Ginsburg", "text": "Ruth Joan Bader Ginsburg (Brooklyn, New York, 1933ko martxoaren 15a - Washington Hiria, 2020ko irailaren 18a) estatubatuar epaile eta legelaria izan zen. 1993tik 2020ra Bill Clinton presidenteak izendatutako AEBetako Auzitegi Goreneko epailea izan zen. 1972an emakumearen eskubideen atala sortu zuen Askatasun Zibilen aldeko Estatu Batuetako Batasunean.\nGinsburgek ospe handia du Estatu Batuetan. Pop kulturaren ikono bihurtu da \"Notorious R.B.G.\" ezizenarekin, eta erresistentzia publikoaren eta justiziaren sinbolotzat hartzen da.\n2020ko irailaren 18an hil zen pankreako minbizi metastatikoagatik.\nIbilbidea.\nBader Brooklynen jaio zen familia judu xume batean. Amak, Celiak, irakurtzera eta ikastera bultzatu zuen. Ruthek institutuan graduatu behar zuen egunean hil zen. Beka batekin ikasi zuen Cornelleko Unibertsitatean 50eko hamarkadan. Bere senarra izango zena ezagutu zuen orduan, Martin Ginsburg, eta zuzenbidea ikastera joan ziren elkarrekin Harvard-eko Unibertsitatera.\n1972an, emakumeen eskubideen atala sortu zuen Askatasun Zibilen aldeko Estatu Batuetako Batasunean, eta handik hasi zuen emakumeen eta gizonen arteko berdintasunaren aldeko borroka legala. Sei kasu nagusiren buru izan zen Estatu Batuetako Auzitegi Gorenaren aurrean, eta horietatik bost irabazi zituen. 1971n, Gorenak lehen aldiz ebatzi zuen gizon bat ez zen emakume bat tratatzeak Konstituzioa urratzen zuela eta legez kanpokoa zela. Hau, \"Reed v Reed\" kasua bezala ezagutua izan zen.\n1980an hasi zuen bere karrera judiziala, Jimmy Carter presidenteak Columbia Barrutiko Apelazio Auzitegiko epaile izendatu zuenean. 1993an, Bill Clinton presidenteak Auzitegi Goreneko epaile izendatu zuen Byron White epailea erretiratu ondoren. Senatuak bere izendapena berretsi zuen 96tik 3ra. Horrela, Sandra Day O 'Connorren atzetik, organo judizial honetako bigarren emakumea bihurtu zen; ondoren, Sonia Sotomayor eta Elena Kagan sartu ziren.\nGinsburg Auzitegi Goreneko alderdi liberaleko ahots nagusietako bat izan zen. Auzitegian eman zituen urteetan, Ginsburgek abortatzeko eskubidearen eta Nazioarteko Zuzenbideko zitazioaren alde bozkatu zuen Gortearen iritzietan. Gainera, heriotza-zigorraren aurka eta homosexualen eskubideen alde egin zuen.\nGinsburgek bi minbizi-diagnostiko baieztatu gainditu zituen bere bizitzan, eta milaka miresle izan zituen sare sozialetan. 2018ko azaroan, 85 urte zituela, ospitaleratu egin zuten, erortzean saihets-hezur batzuk hautsi baitzitzaizkion. Orduan biriketako minbizi-noduluak diagnostikatu zizkioten eta ebakuntza egin zioten. Osasun arrazoiak zirela medio dimititzeagatik, Donald Trump presidenteak epaile berri bat izendatzeko aukera zabaldu zen, baina Ginsburg lanera itzuli zen, 90 urte bete arte toga utziko ez zuela esanez.\nZineman.\n\"On the basis of sex\" film biografikoan, Felicity Jones aktoreak gorpuzten du Ginsburg, filmeko protagonista."}
{"id": "976341", "revid": "336", "url": "https://eu.wikipedia.org/wiki?curid=976341", "title": "Lee Kerslake", "text": "Lee Kerslake (Bournemouth, 1947ko apirilaren 16a - Londres, 2020ko irailaren 19a) ingeles musikaria izan zen. Uriah Heep taldeko bateria-jotzailea eta abeslaria izan zen. 1972an egin zuen debuta taldearekin eta lehen bederatzi diskoetan jo zuen. 1980ko hamarkadan Ozzy Osbournerekin jo zuen."}
{"id": "976342", "revid": "9186081", "url": "https://eu.wikipedia.org/wiki?curid=976342", "title": "Ilham Aliyev", "text": "Ilham Heydar oglu Aliyev (, ahoskatua; 1961eko abenduaren 24a) azerbaijandar politikaria da, Azerbaijango laugarren presidentea."}
{"id": "976344", "revid": "59902", "url": "https://eu.wikipedia.org/wiki?curid=976344", "title": "Frantziar kartak", "text": ""}
{"id": "976345", "revid": "59902", "url": "https://eu.wikipedia.org/wiki?curid=976345", "title": "Ingeles kartak", "text": ""}
{"id": "976346", "revid": "59902", "url": "https://eu.wikipedia.org/wiki?curid=976346", "title": "Alemaniar kartak", "text": ""}
{"id": "976347", "revid": "59902", "url": "https://eu.wikipedia.org/wiki?curid=976347", "title": "Espainiar kartak", "text": ""}
{"id": "976348", "revid": "56334", "url": "https://eu.wikipedia.org/wiki?curid=976348", "title": "Artemisia I of Caria", "text": ""}
{"id": "976349", "revid": "56334", "url": "https://eu.wikipedia.org/wiki?curid=976349", "title": "Material piroklastiko", "text": ""}
{"id": "976350", "revid": "56334", "url": "https://eu.wikipedia.org/wiki?curid=976350", "title": "Artizarreko atmosfera", "text": ""}
{"id": "976351", "revid": "512", "url": "https://eu.wikipedia.org/wiki?curid=976351", "title": "NA-4240", "text": " edo Ostitzko errepidea Nafarroa Garaiko errepide bat da. Errepidea errepide lokala eta foru errepide lotzen du.\nErrepidea 0,65 kilometrokoa da.\nHistoria.\nErrepide hori bat dator errepidearen trazadura zaharrarekin, Odieta udalerrian (Ostitz eta Ziaurritz kontzejuen artean).\nUdalerriak.\nHauek dira errepideak zeharkatzen dituen udalerriak:"}
{"id": "976352", "revid": "56334", "url": "https://eu.wikipedia.org/wiki?curid=976352", "title": "Grabitazio-uhin", "text": ""}
{"id": "976353", "revid": "512", "url": "https://eu.wikipedia.org/wiki?curid=976353", "title": "\u00c9mile-Fran\u00e7ois Chatrousse", "text": "\u00c9mile-Fran\u00e7ois Chatrousse (Paris, 1829-Ibidem, 1896) eskultore frantziarra, Frantziako Bigarren Inperioan garatutako artearen ordezkari garrantzitsua izan zen. Haren lanak Frantziako hiri askotan ikus daitezke.\nBiografia.\nAlexandre Abel de Pujolen ikaslea izan zen eta 1848an saloi ofizialetan erakusketak egiten hasi zen. Nieuwerkerke-ko kondearen mezenasgoari esker, 1851an, Fran\u00e7ois Rude-ren azken ikaslea izan zen. Hortense de Beauharnais erreginaren eta bere seme Luis Napoleonen talde eskultorikoaren igeltsua 1853ko Saloian agertu zen eta Napoleon III.ak 1855ean Parisko Erakusketa Unibertsalerako brontzezko iturri bat enkargatu zion. Ondoren, Tuileriak jauregian eta Parisko herriko etxean hainbat komisio publiko jaso zituen. Inperioa erori ondoren, gai abertzaleak landu zituen. Ondoren, bere estiloa sistema modernoago eta errealistago batera bideratu zen.\nObra batzuk.\nHirien arabera hona hemen bere lan batzuk:"}
{"id": "976354", "revid": "56334", "url": "https://eu.wikipedia.org/wiki?curid=976354", "title": "Espazio-esplorazio", "text": ""}
{"id": "976355", "revid": "336", "url": "https://eu.wikipedia.org/wiki?curid=976355", "title": "Pogacar", "text": ""}
{"id": "976357", "revid": "23317", "url": "https://eu.wikipedia.org/wiki?curid=976357", "title": "V. Euskal Herria Txapela 2020-2021", "text": "V. Euskal Herria Txapela 2020-2021 Euskal Herria Txapela futbol txapelketaren bosgarren ekitaldia da."}
{"id": "976365", "revid": "56334", "url": "https://eu.wikipedia.org/wiki?curid=976365", "title": "Berraragitze", "text": ""}
{"id": "976366", "revid": "42829", "url": "https://eu.wikipedia.org/wiki?curid=976366", "title": "Raul Arza", "text": ""}
{"id": "976367", "revid": "42829", "url": "https://eu.wikipedia.org/wiki?curid=976367", "title": "Bilboko Plaza Eliptiko", "text": ""}
{"id": "976369", "revid": "1545", "url": "https://eu.wikipedia.org/wiki?curid=976369", "title": "Costco", "text": "Costco Wholesale Corporation (Costco marka erabiltzen duena) estatubatuar jatorriko korporazio multinazionala da, deskontu-dendak kudeatzen dituena. Sol Pricek eta bere semeak sortu zuten 1976an. Bere egoitza nagusia Issaquahen dago, Seattletik gertu.\n2019ko Fortune Global 500 zerrendaren arabera, munduko 14. korporazio publiko handiena da eta munduko txikizkari handienen artean dago."}
{"id": "976370", "revid": "512", "url": "https://eu.wikipedia.org/wiki?curid=976370", "title": "Schwarz Gruppe", "text": "Schwarz Gruppe alemaniar jatorriko korporazio multinazionala da, Lidl eta Kaufland deskontu saltoki handien kateak kudeatzen dituena. Dieter Schwarzena da eta bere egoitza nagusia Neckarsulmen dago.\nMunduko txikizkari handienen artean dago eta Europako handiena da."}
{"id": "976371", "revid": "1545", "url": "https://eu.wikipedia.org/wiki?curid=976371", "title": "Schwarz Taldea", "text": ""}
{"id": "976372", "revid": "336", "url": "https://eu.wikipedia.org/wiki?curid=976372", "title": "Igor Gonzalez Sola", "text": "Igor Gonzalez Sola (Bilbo, 1972ko urriaren 17a - Martuteneko espetxea, Donostia 2020ko irailaren 4a) etakide bat izan zen. Gonz\u00e1lez kartzeletan hildako ETAko 20. presoa izan zen, 5.a ETAk borroka armatua behin betiko utzi zuenetik eta 2.a ETA desegin zenetik.\nBizitza pertsonala.\nIgor, Kaskagorriko konpartsakidea izan zen urte askotan. Etakidea izandako neska batekin seme bat izan zuen baina bazeramatzaten urte batzuk banatuta. COVID-19 pandemiak eragindako konfinamenduagatik bere semea hilabete askoan ikusi ezin izanaren ondorioz, lehenagotik zuen buruko gaixotasuna areagotu zitzaion.\nAtxiloketa eta kartzela.\n2005eko martxoan atxilotu zuten Donostiako Antigua auzoko etxebizitza batean beste bi lagunekin batera. ETAri laguntzea, dokumentuak faltsutzea eta armak gordetzea egotzi zioten.\nInkomunikatuta igaro zuen atxiloaldia, eta tortura basatiak salatu zituen. 20 urteko kondena ezarri zioten.\n2008an eta 2009an, bere buruaz beste egiten saiatu zen, lehenbizi Puertoko kartzelan eta gero Badajozkoan.\n2014an, Etxerat elkarteak salatu zuen Gonzalez Solaren ama Bixenta Solari anbulantzia bat ukatu ziotela. Semearekin aurrez aurreko bisita egitera joan zen bere bi urteko bilobarekin, eta labain egin eta buruan kolpea hartu zuen. Elkarteak ohar batean salatu zuen funtzionarioek ez ziotela utzi anbulantziari deitzen, eta, azkenean, beste preso baten senideek eraman zuten ospitalera; hamahiru grapa behar izan zituen buruan.\n2020ko martxoan bete zituen zigorraren hiru-laurdenak. 2018an, Valdemorotik (Madril, 420 km) Soriara (Espainia, 230 km) eraman zuten, bigarren gradura pasatzearekin batera. 2019ko uztailean Martuteneko kartzelara lekualdatu zuten eta utzia zuen Euskal Preso Politikoen Kolektiboa.\nBi urte lehenago, 2018an Xabier Rey Urmeneta euskal preso politikoa Puerto II kartzelan (Cadiz) bere buruaz egin zuen bertako egoera txarraren ondorioz.\nManifestazioak heriotza salatzeko.\nSare herritarrak eta Bakearen Artisauak mobilizazioak antolatu zituzte igandean eguerdiko 12:00etan, Gonz\u00e1lezen heriotza salatzeko. Sarek Bilbora deitu zituen herritarrak, eta Bakearen Artisauak Baionara.\n\u2018Haserre gaua\u2019 deitu zuen Sortuk Bilbon.\nGobernu espainolaren \u00abinakzioa\u00bb salatzeko eta espetxe-politikaren aldaketa bat exijitzeko, \u2018Haserre Gaua\u2019 izeneko mobilizazioa deitu du Sortuk Bilbon larunbat gauerako.\nLarunbateko 21.00etan, Bilbon Gobernu espainolak duen Ordezkaritzaren aurrean, egin zuen deialdia Sortuk, \u00abespainiar Estatuari ozen adierazteko salbuespenezko espetxe politikarekin amaitu behar dutela\u00bb. Ekimena igandeko goizeko 9.00ak arte izan zen.\nMobilizazio nagusia gaueko 21.00etan izan zen eta, ordu erdi geroago, hitzartze nagusia eta borrokarako kantak. 22.00etan mahai inguru bat antolatu zuen Sortuk, presoen aldeko aktibismoaren inguruan. Presoei gutunak bidali zitzaizkien eta \u00abetenik gabeko oroimena eta salaketa\u00bb burutuko zuten.\nEuskal preso politikoei ezartzen zaien salbuespeneko espetxe-politika Sorturen iritzian \u00abespetxe-politika kriminala\u00bb da. \u00abAurreko astean Igor Gonzalez Sola euskal preso politikoaren heriotzaren lekuko izan ginen. Zigorraren hiru laurdenak beteta eta gaixo egon arren, gatibu jarraitze zuen. Hori ezin da berriz gertatu. Presoek ezin dute bahitu politiko gisa jarraitu\u00bb, salatu zuten.\nIldo horretan, oinarritutako espetxe-politika albo batera utzi eta presoak etxera bidean jartzea Gobernu espainolaren esku dagoela gogoratu zuten. \u00abBere esku dago sufrimendu honekin amaitzea. Azken batean, berak dauka bake eta bizikidetza lortzeko giltza\u00bb, azaldu du Sortuk.\nBitxikeria.\nSasoi hartako Espainiako lehendariak Pedro Sanchezek Igor hiltzea \"bihotzez sentitzen\" zuela esan zuen eta \"ezbehar\" bat izan zela. Besteak beste Alderdi Popularrak eta Ciudadanos alderdiko In\u00e9s Arrimadasek era gogorrean kritikatu zuten lehendakariak hau esan zuelako."}
{"id": "976373", "revid": "56334", "url": "https://eu.wikipedia.org/wiki?curid=976373", "title": "Aldi", "text": "Aldi supermerkatua (ALDI bezala estilizatua) jatorri alemaniarreko deskontu supermerkatu-kate bat da. Kate honen lehen denda Karl eta Theo Albrecht anaiek ireki zuten Essenen 1946an familiako negozio zahar batetik abiatuta. 1962tik aurrera gaur eguneko markarekin funtzionatzen du. Datu bezala, ALDI izena Albrech-Diskontraren akronimoa da.\nGaur egun 10.000 denda baino gehiago ditu 18 herrialdeetan banatuta, honek Alemaniako txikizkarien sektoreko talde liderra bihurtzen du, baita mundu mailako garrantzitsuenetariko bat. Enpresa hau 1966tik aurrera bi filialetan banatuta dago: Aldi Nord eta Aldi S\u00fcd.\nHistoria.\nEnpresa honek 1913an du jatorria, Anna Spiemann andereak janari-denda bat ireki zuenean Essen herrian, Alemanian kokatua. Urte batzuk geroago, bere semeek Karl (1920-2014) eta Theo Albrecht-ek (1922-2010) bertan lan egin zuten. Bigarren Mundu Gerra amaitzerakoan, negozio honen buru bihurtu ziren, izen berri batekin: \"\u201cAlbrecht Lebensmittler\u201d\"\nGerraren ondoren, Albrecht anaiak Ruhr ibaiaren arroaren zehar zabaldu ziren, gaur egungo deskontu denden oinarriak ezarriz. Garai horretako janari-dendekin alderatuz \u2013gehienbat kooperatibak\u2013 metodo desberdin bat jarraitzen zuten: Ohiko dendek prezio normalak ezartzen zituzten, gero deskontuak aplikatzen ziren kupoien edo promozioen bidez. Albrech anaien dendek, aldiz, zuzenean aplikatzen zituzten deskontuak prezioetan. Horretaz gain, kostuak murriztu zituzten publizitatea murrizten, janari fresko gutxiago eskaintzen eta toki txikiagoak alokatzen. Prezio murriztuen eredu honek arrakasta izugarria izan zuen: 1950ean 13 denda zituzten, hamarkada bat geroago 300 baino gehiago Mendebaldeko Alemanian.\n1962an Aldi marka bezala ezarri zen eta bi filialetan banatu zen: Aldi Nord eta Aldi S\u00fcd. Theo Aldi Nord-ekin geratu zen, Essenen egoitza izanda, aldiz bere anaia Aldi S\u00fcd-ekin, egoitza M\u00fclheim an der Ruhr hirian izanda. Oraindik ez dira ezagutzen banaketa honen benetako arrazoiak. Dena den bertsiorik hedatuena anaiek\u00a0 zigarroen salmentaren inguruan izan zuten eztabaidak eragin zuela da. Banaketa hau 1966an legalki ezarrita geratu zen, dena den ez da existizen desberdintasun handirik Aldi Nord eta Aldi S\u00fcden artean (enpresa bera bezala funtzionatzen du oraindik), aplikaturiko deskontuetan izan ezik.\nBanaketa hau nazioarteko hedapenean ere gertatu da. 1967an Aldi S\u00fcd Austrian hasi zen frankizia zabaltzen. Aldiz, Aldi Nord 1967an Herbeheretara zabaldu zen. Espainiako Aldi dendak Aldi Nordenak dira legez.\n1971an, Aldiren sortzailea, Theo Albrecht bahitua izan zen. 17 egunen ostean, 7 milioi alemaniar marko ordaindu zituen eta aske utzi zuten. Gaur egun; diru horren zati bat ez da aurkitu.\n1973tik aurrera Aldi taldea fundazio pribatu baten eskuetan geratu zen, \"Siepmann-Stiftung-\"en esku hain zuzen ere\",\" Karl Albrecht-ek sortua, familia interesak zaindu ahal izateko. Alemaniaren batearatzearekin batera, Aldi lider bihurtu zen herrialdean txikizkarien artean, 4.000 milioi denda baino gehiagorekin, gehienak Aldi Nordenak. Karl eta Theo anaiak 1993an erretiratu ziren, herrialdeko aberastasun handienarekin.\nPolitikak.\nAldi supermerkatua da, eta elikagaiak, lurringintza eta osagarriak saltzen ditu. Artikulu gehienak marka zurikoak dira, eta askotan erreferentzia horiek baino ezin dira erosi, ohiko supermerkatu batean baino merkeago eta produktuaren errotazio handiagoarekin. Gainera, iraupen mugatuko eskaintzak daude, normalean hiru egun, beste segmentu batzuetan, hala nola etxetresna elektrikoetan, erremintetan, arropetan eta aisialdian. Bere printzipioetako bat kalitatezko oinarrizko 900 produktuz osatutako produktu-aukera mugatua izatea da, prezio baxuenean. Enpresa izan zen Alemaniako lehena, balio guztien prezioan zuzeneko beherapena sartu zuena.\n\"Hard discount\" (Lidl edo D\u00eda) saltokietan gertatzen den bezala, dekorazio- eta mantentze-gastua murriztu egiten da. Produktu galkorrak ontziratuta saltzen dira, harategirako edo arrandegirako langile-lerrorik gabe, hipermerkatu tradizional batean gertatzen den bezala. Era berean, langileek hainbat eginkizun dituzte norberaren kostuak murrizteko.\nAldi publizitate-politika aldatu egiten da herrialdearen eta marka zuriek duten ospearen arabera. Alemanian, bi filialetako inork ez du publizitate-kanpainarik egiten, prentsan edo katalogo propioen bidez eskaintzak jakinarazteaz gain, eta ez du harreman publikoen sailik.\u00a0 Hala ere, beste herrialde batzuetan, hala nola Espainian, Erresuma Batuan eta Estatu Batuetan, ohikoa da Aldi telebistak iragartzea. Australian, publizitate konparatiboa egiten du \"Like, oneachly esloganarekin\" \nDendak.\nAlemaniako establezimendu guztiek Aldi marka badute ere, konpainia bi filialetan banatuta dago, eta merkatuan banatzen dira. Aldi Nord-k 35 lurralde-dibisio kudeatzen ditu, eta 2.500 establezimendu baino gehiago ditu iparraldean; \u00abAldi S\u00fcd\u00bbk, berriz, 31 dibisio zuzentzen ditu hegoaldean 1.700 dendarekin.\u00a0 Bi eremuak mugatzen dituen mugari Aldi-\u00c4quator deitzen zaio (gaztelaniaz, \u00abEkuador Aldi\u00bb. Filial bakoitzak bere eskualde-zuzendariak ditu, eta Essen (Naldi)-ren egoitzetara iristen dira.\nAlemaniako Errepublika Demokratiko zaharraren lurralde osoa Aldi Nordena da, Sonneberg-eko (Turingia) denda bat izan ezik. Denda hori Aldi S\u00fcd kategoriaren bidez kudeatzen da.\nEra berean, nazioarteko hedapenak eredu berari jarraitzen dio. Aldi Nord Mendebaldeko Europako eta Poloniako merkatu gehienekin geratu da; Aldi Suediak, berriz, alemaniar hizketa herrialdeak ditu (Austria eta Suitza), Ekialdeko Europa, Erresuma Batua, etab. Guztira, kalkulatzen da 8.000 denda daudela Alemaniatik kanpo.\nEstatu Batuetan, bi filialek merkatua partekatzen dute marka desberdinekin. Aldi S\u00fcd 1976tik ari da han lanean, eta 1.000 denda baino gehiago ditu bere izenarekin, gehienak ekialdeko kostaldean banatuak. Aldi Nord 1979an sartu zen, ordea, Trader Joe's erosita, Estatuan ezarria, eta jatorrizko markari eutsi dio.\nEspainian, Aldi 2002. urtean hasi zen lanean. Espainiarako egoitza Masquefan (Bartzelona) du. 2016. urtean, Aldik 260 denda baino gehiago ditu Espainian, eta 4 plataforma logistiko Masquefan (Bartzelona), Pinton (Madril), San Isidron (Alacant) eta Dos Hermanasen (Sevilla).\nEztabaidak.\n2013. urtean, Erresuma Batuko Aldi supermerkatuak zaldi-haragiaren iruzurrean sartu ziren, eta horrek multinazional askori eragin zien Europan. Zehazki, otsailaren 8an taldeak onartu zuen lasagna izoztuaren eta Comigel prozesadore frantsesak emandako bolognesa erako espagetien pakete batzuek zaldi-haragiaren % 30 eta % 100 artean zutela, iragarritako txekor-haragiaren ordez, eta, beraz, bertan behera utzi zuten harreman komertziala.\nBestalde, Espainian, ASAJA eta Uni\u00f3 de Pagesos bezalako nekazaritza-erakunde batzuek protesta egin dute Aldi eta Lidl-en aurrean, jatorrizko frutagatik ekoizleei ordaintzen dieten prezioagatik; izan ere, uste zuten hori ez zela nahikoa.\nErreputazioa.\nErresuma Batuan, Aldik bi urtez jarraian irabazi du Urteko Supermerkatuko saria (2012/13), eta, 2013an, Aldik Urteko Dendariaren Saria irabazi zuen. 2015eko otsailean, Aldik Waitroseren aurrean galdu zuen, gutxigatik, 2015eko supermerkatu titulua. 2015eko apirilean, Aldik Waitrose gainditu zuen, Erresuma Batuko seigarren supermerkatu-kate handiena izateko.\n2017. urteko otsailean, Aldik Kooperatiba gainditu zuen, Erresuma Batuko bosgarren supermerkatu-kate handiena izateko . 2017. urteko maiatzean, Aldik Marks &amp; Spencerren aurrean galdu zuen Supermerkatu titulua. Kantar Worldpanel ikerketa-enpresaren arabera, Erresuma Batuko etxeen ia bi herenek Aldi edo Lidl-en sukurtsala bisitatzen dute 12 astean behin, gutxienez.\n2012 eta 2019 bitartean, Aldik Erresuma Batuan egindako ekintzak \"karbono neutral\" bihurtu ziren, eguzki-energian, energia berdean, energia-eraginkortasunean eta konpentsazioetan egindako inbertsioekin. Inbertsio horien bidez, berotegi-efektua eragiten duten gasen emisioak % 53 murriztu ziren salmenta-pisuaren metro karratuko.\nEstatu Batuetan, Aldik beste supermerkatu-kate batzuekin alderatuta, nahiko langile gutxi ditu, eta, horregatik, Aldik uste du langileak gutxienekoa baino soldata altuagoarekin hasten direla, eta hori ez da ohikoa Estatu Batuetako supermerkatuetan.\nIrlandan, \"erantzukizun korporatiborik eza\" leporatu dio Aldi Irlandako Nekazarien Elkarteak bere nekazaritza-hornitzaileei."}
{"id": "976374", "revid": "512", "url": "https://eu.wikipedia.org/wiki?curid=976374", "title": "Auchan", "text": "Auchan ( ahoskatua) frantziar jatorriko korporazio multinazionala da, deskontu saltoki handien kateak kudeatzen dituena. G\u00e9rard Mulliezek sortu zuen 1961ean. Bere egoitza nagusia Croixen dago, Norden.\n354.851 langile ditu eta munduko txikizkari handienen artean dago."}
{"id": "976375", "revid": "78798", "url": "https://eu.wikipedia.org/wiki?curid=976375", "title": "Poliziako abisua", "text": ""}
{"id": "976376", "revid": "1545", "url": "https://eu.wikipedia.org/wiki?curid=976376", "title": "Tesco", "text": "Tesco plc () ahoskatua) britainiar jatorriko korporazio multinazionala da, deskontu-dendak kudeatzen dituena. Jack Cohenek sortu zuen 1919an. Bere egoitza nagusia Welwyn Garden Cityn dago, Hertfordshiren.\n450.000 langile baino gehiago ditu eta munduko txikizkari handienen artean dago."}
{"id": "976377", "revid": "512", "url": "https://eu.wikipedia.org/wiki?curid=976377", "title": "Sainsbury's", "text": "J Sainsbury plc (Sainsbury's marka erabiltzen duena) britainiar jatorriko korporazio multinazionala da, deskontu saltoki handien kateak kudeatzen dituena. John James Sainsburyk sortu zuen 1869an. Bere egoitza nagusia Londresen dago, Ingalaterran.\n116.000 langile baino gehiago ditu eta munduko txikizkari handienen artean dago."}
{"id": "976378", "revid": "2048", "url": "https://eu.wikipedia.org/wiki?curid=976378", "title": "Alibaba Group", "text": "Alibaba Group Holding Limited (Alibaba.com marka erabiltzen duena) txinatar jatorriko korporazio multinazionala da, e-commerce, deskontu saltoki handien kateak, Internet eta teknologia kudeatzen dituena. Jack Mak sortu zuen 1999an. Bere egoitza nagusia Hangzhoun dago, Zhejiangen.\n117.000 langile baino gehiago ditu eta munduko txikizkari handienen artean dago. Alibabako lanaldi formula hobetsia eguneko hamabi ordu dira langileentzat, astean sei egunekoa."}
{"id": "976379", "revid": "1545", "url": "https://eu.wikipedia.org/wiki?curid=976379", "title": "Alibaba", "text": ""}
{"id": "976380", "revid": "146177", "url": "https://eu.wikipedia.org/wiki?curid=976380", "title": "Subjektu (filosofia)", "text": "Subjektua, logikan, proposizioaren zati bat da zeinari predikatu bat egozten zaion. Metafisikan, berriz, subjektua erreala den eta atributu konkretu batzuk dituen izakia da. Subjektua, bigarren diziplina horretan, aldi berean da pentsamentuaren zein ezagutzaren objektu, bai eta beste errealitate askoren euskarri ere, hots: ekintzena, kontzientziarena, pertzepzioarena, zuzenbidearena, eta abarrena.\nEtimologia.\n\"Subjejtu\" adiera latinezko \u2018\"subiectus\u2019\" hitzetik dator, zeina \u2018\"subic\u0115re\u2019\" hitzaren lehenaldiko partizipioa den. \u2018\"Subic\u0115re\u2019\" adiera \u201c\"sub\"\u201d aurrizkiaren eta \u201c\"iac\u0115re\"\u201d aditzaren bidez dago osatua. Aurrenak \u2018azpitasunari\u2019 egiten dio erreferentzia, bigarrenak, berriz, \u2018jartzeari\u2019, \u2018jaurtikitzeari\u2019. Hala, \"Subic\u0115re\" adierak, latinez, berez, \u2018azpiratu\u2019 esan nahi zuen (\u2018\"someter\u2019\", gaztelaniaz). \u201csubjektu\u201d hitzak, bada, kontzeptu filosofiko gisan, gehiago esan nahiko du \u201cazpian egote\u201d, \u201cazpian aurkitze\u201d, \u201coinarrian aurkitze\u201d, aurrean azaldu den \u201ceuskarri izate\u201d. Subjektua, beraz, izaki erreal, ekile eta atributudunaren azpian, oinarrian aurkitzen den hori izango da.\nBereizkuntza orokorrak.\nSubjektuaren ideiak, bere baitan, honako errealitateak izendatzen ditu. Zerbaiti \u201csubjektu\u201d deritzogunean, esan nahi da:\nLaburrean, subjektua aldi berean metafisikoa, existentziala, morala, politikoa eta zuzenbidezkoa den errealitatea da. Baina haren zentzu nagusia metafisikoa da. Hala harturik, subjektua humanismoari, modernitateari eta mendebaldeko baloreei sorrera eman dien adiera da. subjekturik gabe ez legoke, beste adibide askoren artean, ez zientziarik, ez balio moralik ez eta demokraziarik ere.\nHala, subjektuari balioa ukatzen dieten tesi filosofikoak, sarri, anti-humanista gisan kalifikatuak izan ohi dira. Ukapen hori eta ukapen horrek dakartzan ondorioak geroxeago tratatuko dira testu honetan.\nSubjektu logikoa.\nSubjektuaren ideia Aristotelek bereizia da haren \"\u039a\u03b1\u03c4\u03b7\u03b3\u03bf\u03c1\u03af\u03b1\u03b9\" (\"Kategoriak\") lanean. Aristoteleren \"\u00d3\u03c1\u03b3\u03b1\u03bd\u03bf\u03bd\" (\"Organon\") tratatu logikoaren lehen liburua da, hain justu, \"Kategoriena\". Hizkuntzak, dio bertan, kategoria gramatikal askoren bilkura suposatzen du: izenak, aditzak, adjektiboak, aditzondoak, eta abarrak. Hizkuntzaren kategoria ezberdin horiek izanaren antolakuntza baten araberakoak direla ohartzen da. Izenak gauzen korrespondentzia dira, adjektiboak kualitateenak, etab. Aristoteleren tratatu horren helburua, finean, kategoria gramatikalei dagozkien izanaren kategoriak aztertzea da. Hori bai, kategoria gramatikalik interesgarriena subjektuaren kategoria izango da. Aristotelen arabera, esaldi oro subjektu-predikatu eskemaren baitan deskonposatu daiteke, alegia: esaldi bat esaldi izango da termino jakin bati ekintza bat edota nolakotasun batzuk egozten zaizkionean. Subjektua, beraz, ikuspuntu gramatikal batetik, termino bat izango da, zeina atributu honekin zein ekintza harekin lotzen den. Subjektuaren definizio gramatikal horrexek zuzentzen gaitu zuzenean subjektuaren kontzepzio metafisiko edo ontologikora. Hain zuzen, subjektuaren kategoria gramatikalarekin bat datorren izakia, huraxe bera substantzia izango da (\"\u1f51\u03c0\u03bf\u03ba\u03b5\u03af\u03bc\u03b5\u03bd\u03bf\u03bd\"). Ordena gramatikalean subjektua behar den bezalatxu, predikatu guztiak hari egotziak diren heinean, ordena ontologikoan ere substantzia bat edo substratu bat behar da, zeinari kualitate eta akzidenteak egotzi ahalko zaizkion. Horrexegatik da subjektuaren kategoria gramatikala kategoria gramatikalik bikainena; eremu metafisikoan gertatzen den tankeran, substantziaren kategoria, kategoria ontologiko bikainena den bezalaxe. Substantzia da hain justu \"\u03c4\u1f78 \u03c4\u03af \u1f26\u03bd \u03b5\u1f36\u03bd\u03b1\u03b9\" famatuarekin bateratzen, nahastutzen dena; \"den horrekin, izan baden heinean\".\nSubjektuaren nozioa eta bere problemak.\nKontzepzio orokor bat.\nMendebaldeko filosofia modernoaren kontzepzio garrantzizkoenetako bat izan da subjektua kontzientziaren identitatean dagoen zerbait dela, denborak zeharkatzen duena eta den horrek berehalakotasunez atzemana dena, izan baden heinean den hori delako. Azalpen horrek bi tesi problematiko eragiten ditu:\nSubjektuaren identitateari dagokionez: ea identikoa ez den subjektu baten inguruan pentsatu al daitekeen, edo ea identitate-ezak subjektuaren ideiaren ukapena suposatzen duen, subjektuak denboran existitu ahal duen jakin nahi denean. Norberaren kontzientzairi dagokionez, galde daiteke ea kontzientzia horrek bakoitzak norbera subjektu gisan ezagutzea esan nahi al duen, edota subjektuaren ideia ez ote den sinesmen baten objetu, hots: pentsamenduaren objetu. Bi horien arteko sintesia egiten du kontzientziak, hots: propiotzat jotzen den subjektuaren eta ezagutzaren subjektuaen artekoa. Subjektua\u00a0 ezagutzen duen subjektua da, ordezkatu egiten dena, eta baita pertsonatasuna zein arima ere. Descartesentzat, esaterako, subjektua errepresentazioaren kausa eta efektua da, alegia: subjektua da zerbait hori \u201czeina dela-eta, zein zeinarentzat errepresentazioa dagoen\u201d, zioen. Berdin esan daiteke, beraz, subjektua zerbait hori dela zeina dela-eta zein zeinarentzat ezagutza dagoen, norberaren ezagutza barne. Horixe da idealismo modernoaren zuztarra. Subjektua pentsatzailea da, ezagutzailea, ezagutzen daki bere buruaz (\"ni\"-aren identitatea); jakintza horren ziurtasunaz baliaturik existitzen da: subjektua arrazoia da orobat, eta \"ni\"-arekin nahastu, batu egiten da. Beste era batean esan izandu da subjektua unibertsala den hori dela, edota zehazkiago, Descartesen kasuari so, unibertsalera joera duela.\nKontzepzio hau darabilten bi pentsamentu-korronte handi bereizi daitezke:\nKorronte batek \u201cni\u201d-a elementu fundatzaile bailitzan hartzen du, azkeneko fundamentu bailitzan, garaitezin: absolutuaren xurgapena \u201cni\u201d-aren barrenean. Partikularra, banakoa, balorizatu egiten da. Beste korronte batek subjektua banakoaren xurgapen gisa ikusten du, absolutuaren barrenean. Kontzepzio horrek panteismorako joera du. Gizabanakoa ez da hark propiotzat duen penstamenduaren subjektu; pentsamendu horren \u2018subjectum\u2019-a, ideia, Jainkoa edo natura litzateke hemen. Azken kontzepzio horrek erakusten du subjektua gizabanakoarekin lotzeko ohitura hori ez dela derrigorrean zuzena, izan ere posible baita gizabanakoari subjektutasun kualitatea ukatzea: \"ni ez naiz subjektua, existitzen den horren barreneko bariazio akzidental bat baino.\" Ordea, alderantziz ere, hankabikoa subjektutzat hartzen bada, hankabiko horrek errealitate trinko eta orobat beharrezko baten ezaugarriak izan beharko ditu bere baitan. Subjektuaren kontzepzio hori ez zen guztiz azaldu Descartesen aurreneko obretan. Egiazki, 1641eko \"Meditazio Metafisikoetan\" baino ez zen garatu subjektuaren kontzepzio hori, duda hiperboliko baten forman. Descartesek, finean, XIII. mendean metafisikaren kuadroan barrena birformulatutako Aristoteleren \"aurreneko filosofia\" (\"\u03c0\u03c1\u03ce\u03c4\u03b7 \u03c6\u03b9\u03bb\u03bf\u03c3\u03bf\u03c6\u03af\u03b1\") hein handi batean altxatu egin zuen. Izan ere, Aristoteleren aurreneko kausa zena aurreneko printzipio bihurtzen du Descartesek, subjektu pentsatzaile, \"cogito, ergo sum\" formularen bitartez.\nLeibnizen kontzepzioa zalantzan: haren zailtasunak.\nSubjektuaren barrenean kontzientzia eta pentsamentua batzen direla dion ideia filosofo anitzek salatu dute, tartean Leibnizek. Kontzepzio horrek daraman problemetako bat da errepresentazioa ez dela subjektua, kontzientzia ez dela pentsamendua: errepresentazioa subjektuaren errepresentazioa da, eta kasu posesiboak agertu egiten du hemen anbiguotasuna:\nZalantza horien harira, zaila da errepresentazioaren subjektua zein den jakitea. Zein da kontziente? Zeren kontzientzia du kontziente den horrek? Errepresentazioaren barrenean dagoena subjektua bada, orduan onartu beharrean gaude subjektu hori aldi berean dagoela errepresentazioaren barrenean, errepresentatzen den hura errepresentatu egiten duelako, eta errepresentaziotik kanpo, hura baita, azken finean, subjektu, hots: errepresentazioaren kausa. Argudio horien bitartez ondorio ageriko batera iristen gara: errepresentazioaren barrenean ezin duela, inondik inora, egiazko subjekturik egon.\nSubjektu traszendentala.\nEz dago, beraz, kontzientziaren bitartez norberaren ezagutza edukitzerik; norbere kontzinetzia, gu-geu garenaren auto-presentazioa, subjektuaren ondorio da edota subjektuaren fakultaeetako bat; hemen jakina, subjektua ez da jada kausa. Identitate bat kontzientziaren bidez atzematea \u2013\u201cni\u201d-ak nitaz nire bizitzan zehar duen kontzientzia egonkorra- kausa baten edota kausa sorta baten efektu edo sintomak atzematea da, zeintzuen berehalako intuizio bat ez daukadan. Subjektuaren interpretazioari dagokionez, badago beste ondorio inportante bat, hauxe: norbere kontzientziaren esperientzia daukagula, ezinezko denean norberaren kontzientzia hori bere baitan pertzibitzea: gueure buruaren kontzientzia dugula diogunean, \"sinesmen\" baten berri baino ez dugu ematen; bere baitan legokeen errealitate bat pertzibitzen dugula sinesten dugu, subjektu bat sinesten dugu, nukleo intimo batetan sinesten dugu, baina ez daukagu jakintzarik.\nSubjektua, kontzepzio klasiko horretan, ezkutatu egiten zaio kontzientziari, eta hala, ideia formal bat baino ez da gelditzen: subjektu batena, kausa baten ekintzena, substratu batena, zeina pentsatzeko zailtasunak ematen dituen \"gu geu\" batekin lotzen dugun. Orduan subjektu traszendental batetan pentsatzen da, hots: pentsamenduaren eta ekintzaren kondizio den subjektu batetan. subjektu traszendentalak honako inplikazioak ditu:\nKritikak subjektu traszendentalari.\nSubjektuaren kontzepzio hori Thomas Hobbesek zein Baruch Spinozak kritikatua izan da. Azken bi horientzat, kontzientziarat ez da soilik arrazoiaren bitartez iristen ahal, Descartesek pentsatu gisan, baizik eta esperientziaren eta zentzumenaren bitartez ere bai, nahiz eta zentzumenek atzemandako pertzepzio horiek engainagarriak izan.\nSubjektuaren adierak dituen zailtasunen laburpena.\nSubjektuak eta ni-ak bi gauza ezberdin dirudite. Hein batean, \"nire\" ni-a ez da \"nire\" ekintzen kausa, zeren hala balitz kausa hura \"ni-a\" ez den beste subjektu bat litzateke. Subjektuaren ideia hori fakultate batetaz baliatzen da: nahimena, entenimentua, etab. Kasu hori, normalean, gure buruari erruak edota merituak egozten hasten garenean azaleratzen da, moralean. Erantzukizun bat suposatzen dugu, eta horrek penstamenduen eta ekintzen erantzule behar duen subjektu bat suposatzen du. Kontzepzio horrek, hala ere, ikusten da, izaera zirkularra du: subjektua ulertzeko\u2026 subjektuaren fakultateetara jo behar!\nZailtasun horrek subjektuaren kontzepzioak bere barnean duen iluntasuna azaleratu egien du. Diskurtsoa bera auto-erreferentziala izateak egiten du iluntasuna atzemangarri: \u201cni\u201d esaten dudanean, \u201cni\u201d hori ez da lotzen nire espirituaren objektuarekin; \u201cbera\u201d esango banu berdin gertatzen da, edota, are xumeago, \u201cmahaia\u201d esango banu bezala. Neronek erreferentzia egiten diodan objektua naiz ni, eta erreferentzia hori hitz egiten duena ni izateak sortu du.\nSubjektuaren iluntasunak.\nEmaten duenez, kontzientziak, subjektu izatetik haratago, subjektuarekin berarekin harreman problematiko bat du; alderdi esanguratsuena desira da, irrazionala iduri dezakeen joera (ekintzaren subjektua hemen, ez baita arrazoia), kontzientziaren kontrolpetik ihes egiten duena, batik bat kontzientzia hori morala denetan.\nSubjektuaren ideiaren ukapena, eta horrek ekarriko lituzkeen ondorioak.\nSubjektuaren kontzeptuaren iluntasuna harrigarria da: gu gara subjektu -hala sinesten dugu- eta ez gara kapaz deskribapen argi eta ageriko bat emateko. Gabezia hori ilusio baten adierazle ote da? Subjektuaren nozioa argitzera iristen ez bagara, subjektua existitzen ez delako da, kontzepzioa bera hitz bat baino ez delako, erreala den ezeri erreferentzia egiten ez diona. Aztertu dezagun, baina, azken tesi hori: hastapen puntua da subjektua ez dela existitzen, eta orain arte kontzeptu abstraktu bat eraikitzen saiatzen jardun garela. \"Subjektua ez da existitzen\" esaldiaren inplikazio filosofikoa eta haren esan nahia argitzen hasiko gara, eta behin hori ulertuta itzuliko gara esaldi horrek suposatzen duen problemara.\nLehenik eta behin, subjektua ez bada existitzen, zentzugabekoa izango da subjektuari lotzen zaizkion ideia moralak mantentzea: hankabikoa subjektu denekoz, esan dugu libre dela, bere ekintzen inguruan erantzuteko gai dela, eta atxikirik duela besterezin duen duintasun bat. Baina subjekturik ez badago, hankabikoa ez da subjektu. Hankabikoa, gizakia orokorrean, ez da, beraz, ez libre, ez bere ekintzen erantzule eta ez dauka bere baitan inolako duintasunik. Har dezagun subjektuaren ukapen anti-humanista hori.\nSubjektuaren nozioaren ukapenak dakartzan ondorioen ulermena erraztekotan, hona hemen esenplu batzuk:\nHankabikoa ez da libre. Hortaz, beharrezkoa da hankabikoa bere nahimena ez den beste kausek determinatua izatea. Guk ikusten dugun kausalitate bakarra, ordea, naturako legeena da. Hala, beraz, pertsona bakoitza esentzialki naturak determinatutako izakia izango da. Ez dago giza-traszendentziarik. Argumentu horri jarraiki, gizakiak gizartean bizi den izaki biologiko bat behar du izan, zientziek ikertu dezaketen izaki bat (fisiologiak, neurofisiologiak, eboluzioaren teoriak, soziologiak, etab.). ez dago giza-fenomenoa ulertzeko balio duen beste esplikaziorik eskuragarri.\nHankabikoa ez da erantzule. Bere krimenak ezin zaizkio berari egotzi, ekintza horien egiazko egilea bera bailitzan. Gizaki oro errugabe da egin duen krimenarekiko. Aurkako zentzuan ere berdin: pertsona ez da bere talentuen, garaipenen eta arrakasten erantzule, etab.\nHankabikoak ez du duintasunik. Bere balio morala alegiazkoa da, eta ez dago zuzenbide naturalik. Esaterako, giza-eskubideak ezer-ezaren gainean eraikitako eskubideak dira. Esklabutza ez da salagarri ez moralki ez juridikoki (ez behintzat, iusnaturalismoaz baliatuz), ez eta tortura ere. Emakumezkoen sumisioa, bai gizarte baten barrenean bai erlijione baten barrenean, ez da gaitzesgarri. Gizona baino gehiego ez delarik, emakumeak ez du balio zehatzik; hala, haiek egitura jakin batzuetan txertatzeko indarra erabiltzea egintza natural bat baino ez da.\nPentsamendu horren ondorioak ez dira, ordea, hemen akabatzen. Subjektuaren nozioa hutsa edo ininteligiblea bada, kontua ez da pentsamentua delako gutxiago existitzen dela. Subjektuak ez zaio pentsamentutik kanpo dagoen ezerri erreferitzen. Nondik dator, orduan, subjektuaren ideia hori?\nSubjektuaren ukapenaren ustezko ondorioen ukapena.\nHausnarketaren puntu honetara iritsi orduko, subjektuaren nozioak dakartzan zailtasun handienak jada aurkeztu dira. Ikusi da \"subjektu\" adierak eta bere ukapenak antinomia batera garamatzala, eta antinomia horrek azaleratu egiten dituela subjektuaren eta haren ondorioen inguruko pentsamendu ezberdinak:\nLehenengo puntuari dagokionez, galdetu liteke ea subjektua ulertzeko zaila den edota hutsa den nozio dela esatea ez ote den ebidentzia faltsu bat; bigarrengo puntuari dagokionez, berriz, honakoa galde liteke: subjektuaren ukapenetik deduzitu ditugun ondorioak egiazki beharrezkoak al dira?\nGizakia subjektu ez dela eta, beraz, bere baitan balio moralik ez duela onartzean, duintasuna eta balio moralak ulertzeko subjektuaren beharra dagoela ezartzen ari gara. Baina hori sofisma bat da, argi eta garbi. Izan ere, subjektua ezabaturik egon arren, gizakiak hor dirau, eta hark, izaki natural den heinean, minari ihes egiten dio, plazerra jarraitzen du eta hurkoei zein inguruko gauzei balioak ematen dizkie. Komunitate baten barruan, esaterako, pertsonek alkarrekiko errespetuaren berri eman dezakete subjektua zer den aztarranik jakin gabe, eta orain arteko kontsiderazio guztien beharrik gabe. Hala, subjektuaren ukatzeak ez du esan nahi, derrigorrean, dena permititurik dagoenik, gizaki guztiak baliorik gabe gelditzen direnik. Subjektuaren ukapenarekin, galde liteke, anti-humanistek eta erlatibista moralek egiten duten tankeran, ea posible ote den gizakiaren ideiari atxikirik dauden balioak sakrifikatu ote daitezkeen, baina abusua litzateke libertatea, duintasuna eta, orokorrean, balio moralak esentziaz subjektuari lotzea.\nHala eta guztiz ere, badago subjektua ulertzeko modu bat zeinak lagun diezagukeen aurreneko puntuak zekarren arazoa konpontzen. Komunitateaz hitz egin dugu, bestearekin harremana inplikatzen duen horretaz. Alkarri erantzukizunak eskatu diezaizkiogu eta bitartean subjektua abstrakzio metafisiko bat bailitzan irudikatu, existentziarik gabeko esentzia bailitzan. Alta, existentziaren gogortasunak erakusten digu ez dagoela subjektu errealik norbanakoa bakarrik bada; ez baldin badu batek beste inor alboan. Debatea hankabikoen arteko loturetan kokatzeak humanismoaren eta antihumanismoaren antinomia problema faltsu bilakatzen dezake.\nSubjektuaren aipamena \"Filosofia Kontinentalean\".\nTradizio kontinentalean Karl Marx-en eta Sigmund Freud-en pentsamendua da giltzarri subjektuaren auzian. Hain zuzen, teoria liberaletik, kontratu sozialetik datorren subjektu autonomo eta batua da bi horiek zalantzan jartzen dutena.\u00a0 Bi egile horiek erraztu egin zuten bidea subjektuaren dekonstrukzioa metafisikako gai nagusi bilaka zedin. Hala ere, Martin Heidegger ei da giza auto-kontzientziaren bir-penstalaririk erradikalenetakoa. Bere \"Dasein\"-ak (munduari erne-izateak) subjektu pertsonalaren adiera tradizionalak tokialdatu egiten ditu. Heideggerrekin, fenomenologia subjektuaren eta objetuaren arteko ezberdinekta klasikotik haratago joaten saiatzen da; fenomenologian, hain justu, bai subjektu eta bai objetu, biak alkarri loturik agertzen dira jatorrizko harreman banaezin batean, ez baitago mundurik subjekturik gabe, ez-eta subjekturik mundurik gabe ere.\nHeidegger-en zein Ferdinand de Saussure-ren iraskapenetatik abiatuta, Jacques Lacan-ek subjektu mota berri baten berri eman zuen. subjektu hori Freud-en modelu psikoanalitkoaren gainean eraiki zuen, eta \u201czatitutako subjektu\u201d deitu zion (\"sujet divis\u00e9\").\nLouis Althusser marxista-estrukturalak zein Michel Foucault postestrukturalistak subjektua konstrukzio sozial bailitzan aztertu zuten; horri deitzen zaio \"subjektu postestrukturalista\".\nAlthusser-entzat, subjektua eraikuntza ideologiko bat da, edo hobe esanda: \u201cEstatu-aparatu ideologikoek\u201d sortutako zerbait. Subjektibitate oro interpelazioaren bidez existitzen da, \u201cbeti-dagoeneko\u201d. Ideologiak bihurtzen du aurrenekoz bat subjektu, eta ideologia oro saiatuko da berak sortutako subjektu ideal hori goraipatzen eta mantentzen; eta berdin egingo du kategoria metafisikotzat jotzen den subjektuarekin ere.\nFoucault-en ustez, subjektua boterearen eta diziplinaren \u201cefektua\u201d da. Foucault-en aburuz, bada, bakoitzak bere baitan du norbera transformatzeko indarra. \"\u1f14\u03b8\u03bf\u03c2\u00a0 (usadio)\" adiera grekora jotzen du hortarako, eta \"ethopoiein\" kontzepzioa darabil, \"norbere eraldatze\" prozesua irudikatzeko. Felix Guattarik eta Gilles Deleuzek, antzeko moduan \u201csubjektibazio\u201d (\"subjectivation\") adiera erabiltzen dute.\nSubjektuaren aipamena \"Filosofia Analitikoan\".\nFilosofia analitiko garaikidean subjektuaren arazoa, edo hobe esanda \u201cikuspuntuaren\u201d (\"point of view\") edota \u201csubjektibitatearen\u201d arazoa, gogoaren filosofiaren (\"Philosophy of mind)\" objektu problematiko nagusi bilakatu da. Arazo horri \u201c\"mind-body problem\"\u201d deritzo, hots: pentsamenduaren eta gorputzaren loturaren problema. Thomas Nagel-ek, bere \u201c\"What is like to be bat?\u201d\" (\"nolakoa da saguzaharra izatea\"?) saiakeran azaldu zuen esperientzia subjektiboa ikerketa zientifikotik haratago kokatzen dela. Ulermen zientifikoak, definizioz, ikuspuntu objektiboa dakar Nagel-en ustez, eta ikuspuntu objektiboa, argi da, ikuspuntu subjektiboari guztiz kontrajarrita dago. Hala ere, batek ezin du objektibitatearen definiziorik eduki aurrena sbjektibitateari loturik ez badago; biak daude alkarri loturik.\nNagel berak \u201c\"The View from Nowhere\"\u201d (\"Nehonondik ikusten dena\") lanean honakoa galdetzen du: \u201cZer motatako egitatea da ni neu Thomas Nagel naizela?\u201d. subjektuek pespektiba dute, baina subjektu bakoitzak perspektiba bakana du. Horixe da, antza, Nagel-en nehonongo ikuspegiaren arabera egitatea dena."}
{"id": "976381", "revid": "512", "url": "https://eu.wikipedia.org/wiki?curid=976381", "title": "Groupe Casino", "text": "Groupe Casino edo Casino Guichard-Perrachon frantziar jatorriko korporazio multinazionala da, deskontu saltoki handien kateak (Monoprix, Franprix, Leader Price, Cdiscount, Vival, Spar, Sherpa edota Le Petit Casino) kudeatzen dituena. Geoffroy Guichardek sortu zuen 1898an. Bere egoitza nagusia Saint-\u00c9tiennen dago.\n226.606 langile ditu eta munduko txikizkari handienen artean dago."}
{"id": "976382", "revid": "1545", "url": "https://eu.wikipedia.org/wiki?curid=976382", "title": "Casino Guichard-Perrachon", "text": ""}
{"id": "976386", "revid": "336", "url": "https://eu.wikipedia.org/wiki?curid=976386", "title": "Luc\u00eda Lacarra", "text": ""}
{"id": "976387", "revid": "512", "url": "https://eu.wikipedia.org/wiki?curid=976387", "title": "Delia", "text": "Delia leku ezberdinen izena da:"}
{"id": "976388", "revid": "512", "url": "https://eu.wikipedia.org/wiki?curid=976388", "title": "Magon I.a Kartagokoa", "text": "Magon I.a Kartagokoa, baita ere Magon izenarekin ezaguna ((, MGN), antzinako Kartagoko erregea izan zen K.a. 550etik baita Magonida dinastiaren sortzailea ere. Magon, jatorriz, jenerala zen, eta honen agintaldian, Kartago Mediterraneo mendebaldeko feniziar kolonien artean nagusi bihurtu zen.\nGobernua.\nMagonaren agindupean, Kartago mendebaldeko Mediterraneoko feniziar potentzia nagusi gisa ezarri zen. Ekonomikoki Tiroren, Feniziako hiriburuaren menpe jarraitzen bazuen ere, gero eta independenteago izan zen. Magoren lorpen politikoetako bat etruriarrekin Greziaren aurkako aliantza izan zen. Aliantza horrek Erromak etruriar erregeak kanporatu zituen arte iraun zuen. Sizilian ere aktiboa zen, eta emakume sirakusar batekin ezkondu zen.\nK.a. 546. urtean, persiarren inbasiotik ihesi zihoazen fozearrak Al\u00e9rian ezarri ziren Korsikan (greziarrak han kokatuta zeuden K.a. 562az geroztik), eta etruskoekin baita kartagotarrekin merkataritza eginten hasi ziren. K.a. 540 eta 535 bitartean, aliantza kartagotar-etruriarrak greziarrak Korsikatik kanporatu zituen, Alaliako guduaren ostean. Etruskoek Korsikaren kontrola hartu zuten, eta Kartago Sardinian kontzentratu zen, uhartean greziar presentziarik ezarriko ez zela ziurtatuz. Porrotak, betirako greziarren mendebaldeko hedapenarekin amaitu zuen.\nOndoren, heleniarra zen Massaliarekin gerra etorri zen. Nahiz eta Kartagok batailak galdu, Iberia feniziarra babestea eta Gibraltarko itsasartea Greziako itsasontzietarako ixtea lortu zuen, massaliarrek Iberiar ekialdeko koloniak Nao lurmuturraren gainetik mantentzen zituzten bitartean, ondorioz, penintsularen hegoaldea itxita geratu zen greziarrentzat. Kartagotarren Iberiako Gades kolonia feniziarra laguntzeak Tartessosen hondoratzea eragin zuen K.a. 530. urterako. Suntsitze horrek gatazka armatuen edo Greziako merkataritza etenaren ondorioz gertatu zen. Garai hartan, Kartagok Gades setiatu eta hartu zuen.\nPersiarrek, ordurako, Zirene bereganatu zuten, eta, litekeena da kartagotarrek Persiaren aurkako gerra bat izan zezaketela, Afrikako espedizio baterako Kambises II.ari, K.a. 525ean, itsasontziak emateari uko egin ziotenean. Kartagok noizbehinkako zergak ordaindu ahal izan zizkion Errege Handiari. Ez da ezagutzen Kartagok K.a. 524an Kumasko guduan paperik izan zuen ala ez. Horren ondoren, etruskoen boterea, Italian txikitzen hasi zen."}
{"id": "976389", "revid": "512", "url": "https://eu.wikipedia.org/wiki?curid=976389", "title": "Hasdrubal I.a Kartagokoa", "text": "Hasdrubal I.a Kartagokoa ( , \"Azruba\u02bfal\", \"Baalen Laguntza\") antzinako Kartagoko errege magonida izan zen, bere hiriburua, Kartago, gaur egungo Tunisian kokatua, 530etik K.a. 510 arte.\nAgintaldia.\nK.a. 520ko hamarkadaren erdialdean, Hasdrubalek, bere anaia Hamilkar I.arekin batera, espedizio bat abiarazi zuen Sardiniaren aurka.\nHasdrubal hamaika aldiz \"errege\" izendatu zuten, (ohore hori jaso zuen kartagotar bakarra, ez dago beste inor Kartagok omendu zuenik) eta Sardinian jasotako zaurien ondorioz hil zen. Kartagok 25 urteko borrokan aritu zen Sardinian, eta bertakoek Sibarisen laguntza jaso zezaketen, orduan Magna Graeziako hiririk aberatsena eta Fozearen aliatua zena.\nKartagotarrek Noraren eta Sulkiren erresistentzia jasan zuten Sardinian, Karales eta Tharrosek, berriz, kartagotarren aginpideari men egin zioten. Hasdrubalen libiarren aurkako gerrak ez zuen urteko zergak ordaintzeari utzi.\nGarai hartan, kartagotarrek Libiako Leptis Magna inguruan kolonizazio saiakera garaitzea eta kanporatzea lortu zuten Dorieo printze espartarrak hiru urte igaro ondoren. Dorieo geroago garaitu eta hil egin zuten Sizilian, Ericen (K.a. 510 inguruan), Siziliako mendebaldean oinarria finkatzen saiatzen ari zela."}
{"id": "976390", "revid": "512", "url": "https://eu.wikipedia.org/wiki?curid=976390", "title": "Hasdrubal (argipena)", "text": "Hasdrubal (grezieraz: \u1f08\u03c3\u03b4\u03c1\u03bf\u03cd\u03b2\u03b1\u03c2, Hasdro\u00fabas) kartagotar izenaren latinizatutako forma da \u02bfAzruba\u02bfal (punikoeraz: \ud802\udd0f\ud802\udd06\ud802\udd13\ud802\udd01\ud802\udd0f\ud802\udd0b, \u02bfZRB\u02bfL, \"Baalen Laguntza\").\nHonako hauek aipa daitezke:"}
{"id": "976391", "revid": "512", "url": "https://eu.wikipedia.org/wiki?curid=976391", "title": "B\u00fcy\u00fck Han", "text": "B\u00fcy\u00fck Han () Zipre uharteko karabansarai handiena da, Nikosia hiriburuan. Herrialdeko eraikin ikusgarrienetakoa ere kontsideratu izan da. Hiriaren iparraldean kokaturik dagoenez Ipar Zipreko Turkiar Errepublikari dagokio.\nHistoria.\nOtomandarrek veneziarren esku zegoen Zipre inbaditu zuten eta 1570an Nikosia hiriburua setiatu eta konkistatu zuten. Aurreneko gobernadore otomandarra zen Muzaffer Pashak sustatu zuen karabansaraiaren eraikuntza, Turkiako Bursa hirian dagoen Koza Han-en antzirudiko.\nAurrez bazegoen karabansarai baten gainean eraiki zen B\u00fcy\u00fck Han. Muzaffer Pashak Bostan arkitektua ekarri arazi zuen Konstantinoplatik hiriaren harresiak berrizteko eta posible da berau izatea karabansaraia eraiki zuena ere. Eraikuntza hasi aurretik Muzaffer Pasha 1571eko abuztuaren 26an Tripolitaniako gobernadore izendatua izan zen eta honen ondorengo Sinan Pashak abiatu zituen lanak 1572an.\nHasiera batean \"Yeni Han\" (\"ostatu berria\") izena izan zuen eta \"Alanyal\u0131lar Han\u0131\" (\"Alanyarren ostatua\") izenaz ere ezagutu zen, Alanyako merkatariak biltzen baitziren bertan. XVII. mendean Kumarcilar Han karabansarai txikiagoa eraiki zen Asmaalt\u0131 enparantzaren beste aldean eta orduan hartu zuen \"B\u00fcy\u00fck Han\" (\"ostatu handia\") izena.\n1878an britainiarrek Zipre hartu zutenean B\u00fcy\u00fck Han gartzela izateko atondu zuten eta 1892 eta 1903 artean Nikosiako gartzela izan zen. Horren ondoren berriz ere ostatu bihurtu zen 1947an familia behartsuentzako aterpetxe bihurtu zen arte.\n1990. hamarkadan berrikuntza lan handiak egin ziren eta gaur egun hiriko artearen erdigunea bihurtu da, hainbat galeria eta arte lantoki baitaude bertan. Patioan kafetegi eta denda ugari ere badaude.\nArkitektura.\nOinplano errektangularra dauka, ia karratua, 50'67 metro luze eta 45'25m zabal baita. Barneko patioa bi solairutako eraikinak inguratzen du. Ertz-gangaz eginiko zutabeek eusten dute eta guztira 68 gela daude bi solairuetan. Behe solairutako gelak merkataritzarako erabili izan dira historikoki eta goiko solairutakoak bizilekuak izan dira. Ekialdeko sarrerako zutabeen atzean solairu bakarreko 10 denda daude. Gela bakoitzean harrizko tximinia hexagonal edo oktogonalak daude sutondo bakoitzaren gainean.\nKarabansaraiak bi sarrera ditu, ekialdean eta mendebaldean. Sarrera nagusia ekialdekoa da, Asmaalt\u0131 enparantzara ematen duena.\nPatioaren erdian meskita berezi bat dago, turkieraz k\u00f6\u015fk mescidi (\"etxeko meskita\") esaten zaiona. Meskita txikia da eta barnean iturru bat du bisitariak errezu aurretik garbitu ahal izateko. Inguruko etxeetako harriak berrerabiliz eraiki zen. George Jefferyk 1927an idatzi zuen lastategi gisa erabiltzen zela. Meskitaren hego-mendebaldean hilobi bat dago. Meskitan errezatzen ari zela hil zen pertsona garrantzitsu batena zela esan ohi da eta Muzaffer Pasha exekutatu ondoren beran hobiratu zutela ere esan izan da, baina azken honek ez du azalpen logikorik, Tripolitaniara joan baitzen. Hilobia eskaintzak egiteko erabili izan zen antzina."}
{"id": "976392", "revid": "512", "url": "https://eu.wikipedia.org/wiki?curid=976392", "title": "Dee Dee Ramone", "text": "Douglas Glenn Colvin, Dee Dee Ramone izen artistikoz ezaguna (Fort Lee, Virginia, 1951ko irailaren 18a - Hollywood, 2002ko ekainaren 5a) estatubatuar musikaria izan zen. Ramones punk rock taldeko kide sortzailea izan zen. Taldeko baxu-jotzailea izan zen eta baita bere arrakasta gehienen konpositorea eta letragilea ere. Drogazalea, heroina gaindosi baten ondorioz hil zen."}
{"id": "976393", "revid": "119347", "url": "https://eu.wikipedia.org/wiki?curid=976393", "title": "Manuel Mart\u00ednez Gargallo", "text": "Manuel Mart\u00ednez Gargallo (1902-?) idazle, umorista eta epaile frankista, oso ezaguna da bere epai gogorren ondorioz. Espainiako Gerra Zibilan eta gerraondorengo urteetan frankisten errepresioaren makinerian paper garrantzitsua bete zuen. Hil araztera kondenatu zituen artean Miguel Hern\u00e1ndez, Diego San Jos\u00e9 eta Enrique Mart\u00ednez Echevarr\u00eda idazleak egon ziren.\nBiografia.\nMart\u00ednez Gargallok nolabaitezko ospea literaturan 1920. hamarkadan lortu zuen. \"Manuel L\u00e1zaro\" izengoitia erabiliz aldizkari desberdinetan umorezko narrazioak idatzi zituen, besteak beste, \"Buen Humor\", \"La Voz\", \"Cinegramas\", \"ABC\" eta \"Blanco y Negro\". Literaturan 27ko Beste Belaunaldia taldean egokitu zaio, beste idazle hauekin batera: Edgar Neville, Miguel Mihura eta Enrique Jardiel Poncela. Bere lagunak ziren ere C\u00e9sar Gonz\u00e1lez-Ruano eta Camilo Jos\u00e9 Cela.\n1931ko martxoan epaileen karreran sartu zen eta magistratua izateko oposaketak gainditu zituen. Lehen destinoa Leongo Murias de Paredes herrian izan zuen. 1935ean \u00c1vilara eraman zuten eta gerrak bertan harrapatu zuen. Frankistek talde juriko militarrean sartu zuten. Gerra bukatu eta gero Prentsa Epaitegi Berezian izendatu zuten; erakunde horren lana Errepublikaren alde egon ziren kazetariak eta idazleak jarraitzea eta zigortzea izan zen. Urte horietan hogeita hamar heriotz zigor inguru diktatu zituen; horietatik hamaika bete ziren. Kondenatuen artean Miguel Hern\u00e1ndez, Diego San Jos\u00e9 eta Enrique Mart\u00ednez Echevarr\u00eda egon ziren, azken biak epailearen adiskide minak; zorionez hirurak kommutatuak izan ziren. Gainera, 20 eta 30 urtetako zigor ugari inposatu zituen.\n1941ean desmobilizatua izan zen. Orduan Tenerifeko La Orotavan epailaren izendapena jaso zuen. Kanarietan eta penintsulan goi kargu desberdinak izan zituen 1974 arte zeren eta urte horretan erretreta hartu baitzuen."}
{"id": "976395", "revid": "58701", "url": "https://eu.wikipedia.org/wiki?curid=976395", "title": "Echea", "text": ""}
{"id": "976396", "revid": "512", "url": "https://eu.wikipedia.org/wiki?curid=976396", "title": "Enrique Mart\u00ednez Echevarr\u00eda", "text": "Enrique Mart\u00ednez Echevarr\u00eda \"Echea\", (Madril, 1884ko abuztuaren 29-Ibidem, 1959ko apirila) marrazkilari espainiar ospetsua izan zen. Bere karikaturak eta marrazkiak prentsan zabaldu ziren.\nBiografia.\n1884an Madrilen jaioa San Fernandoko Arte Ederren Errege Akademian ikasi zuen. Hiru beka eskuratu zituen eta horri esker Parisen ikasi zuen bolada batean. Frantziako hiriburuan Pablo Picasso, Juan Gris eta beste artistak ezagutu zituen.\nBere marrazkiak eta karikaturak aldizkari ugarietan plazaratu ziren: \"La Traca\", \"El Duende\", \"ABC\", \"Guti\u00e9rrez\", \"Buen Humor\", \"Estampa\", \"Cr\u00f3nica\", \"Mundo Gr\u00e1fico\", \"La Esfera\", \"Blanco y Negro\", \"Nuevo Mundo\", \"Hoja Oficial del Lunes\".\nErrepublikaren aldekoa izanik, Valentziara ihes egin zuen. Errepresioa ezagutu zuen. Bere laguna izan zen Manuel Mart\u00ednez Gargallo idazleak eta epaileak heriotz zigorra ezarri zion. Zigorra azkenik kommutatu zitzaion baina espetxea urtetan ezagutu zuen. Behin kalean, berriro ere \"ABC\"n lan egin zuen.\n1959an, 74 urte zituelarik, Madrilen hil zen eta, dirudienez, La Almudena hilerrian lurperatua izan zen."}
{"id": "976397", "revid": "336", "url": "https://eu.wikipedia.org/wiki?curid=976397", "title": "Bertute teologal", "text": "Bertute teologalak dira, kristau teologia eta filosofian, hiru bertute: Fedea, Itxaropena eta Karitatea (batzuetan Maitasuna deitua). Kristau teologian Paulo Apostoluarentzat gutunetan aurkitzen da haien aipu lehena eta \"horietako handiena maitasuna dela\" aipatu zien korintotarrei.\nTomas Akinokoak, Erdi Aroko filosofo katolikoak, azaldu zuen bertute hauei bertute teologikoak deitzen zaiela \" Jainkoaren inguruan direlako eta Jainkoa objektutzat dutelako. "}
{"id": "976398", "revid": "512", "url": "https://eu.wikipedia.org/wiki?curid=976398", "title": "Intermarch\u00e9", "text": "Intermarch\u00e9 () frantziar jatorriko korporazio multinazionala da, supermerkatuak kudeatzen dituena. Jean-Pierre Le Rochek sortu zuen 1969an. Bere egoitza nagusia Bondouflen dago.\nEgun Les Mousquetaires taldeko marka da eta munduko txikizkari handienen artean dago."}
{"id": "976399", "revid": "512", "url": "https://eu.wikipedia.org/wiki?curid=976399", "title": "Berriki industrializatutako herrialde", "text": "Berriki industrializatutako herrialdea (BIH) zientzia politikoan eta ekonomikoan erabiltzen den termino bat da, zeinak munduko zenbait herrialde sozioekonomikoki sailkatzeko balio duen. Berriki industrializatutako herrialde bat garapen bidean dagoen herrialde bat da, baina haren garapen-abiadura besteena baino nabarmen altuagoa delarik. BIH motako herrialdeetan industrializazioaren eragin sozialak (adibidez, urbanizazioa) herrialde hartako gizartea azkar eraldatzen ari dira.\nBerriki industrializatutako herrialdeen zerrenda.\nAzpiko taulan ageri diren herrialdeak BIH gisa jotzen dituzte zenbait egile eta adituk. Turkia eta Hegoafrika garatutako herrialdetzat hartzen ditu CIAk. Turkia ELGAko kide fundatzaileetako bat izan zen 1961ean eta Mexiko 1994an batu zen erakunde hartara. G8+5 taldea G8ko kideek eta Txina, India, Mexiko, Hegoafrika eta Brasilek osatzen dute."}
{"id": "976400", "revid": "1519", "url": "https://eu.wikipedia.org/wiki?curid=976400", "title": "Bertute teologalak", "text": ""}
{"id": "976401", "revid": "512", "url": "https://eu.wikipedia.org/wiki?curid=976401", "title": "Lowe's", "text": "Lowe's Companies, Inc. ( ahoskatua) etxea, burdindegia, brikolajea eta eraikuntzako materialak hobetzen dituen txikizkako enpresa estatubatuarra da. Munduko brikolajeko bigarren txikizkaria da, The Home Depot bakarrik aurretik dituela. 2.000 denda baino gehiago, 300.000 langile eta mundu osoan presentzia ditu."}
{"id": "976403", "revid": "512", "url": "https://eu.wikipedia.org/wiki?curid=976403", "title": "Best Buy", "text": "Best Buy Co., Inc. produktu elektronikoak saltzen dituen txikizkako enpresa estatubatuarra da. Richard M. Schulzek eta James Wheelerrek 1966an sortu zuten. 990 denda baino gehiago, 125.000 langile eta Ipar Amerika osoan presentzia ditu."}
{"id": "976404", "revid": "512", "url": "https://eu.wikipedia.org/wiki?curid=976404", "title": "FamilyMart", "text": " japoniar jatorriko korporazio multinazionala da, komenentziako dendak kudeatzen dituena. 24,574 denda ditu mundu osoan eta bere egoitza nagusia Sayaman dago.\nEgun Japoniako bigarren handiena da bere sektorean (lehena 7-Eleven da) eta munduko txikizkari handienen artean dago."}
{"id": "976405", "revid": "512", "url": "https://eu.wikipedia.org/wiki?curid=976405", "title": "NA-8307", "text": " edo Elizondoko zeharbidea Nafarroa Garaiko errepide bat da. Errepidea errepide nagusiak eta Irurita, Elizondo eta Elbete lotzen du.\nErrepidea 5,70 kilometrokoa da.\nHistoria.\nErrepide hori bat dator errepidearen trazadura zaharrarekin; gerora, izena eman zitzaion, Baztan (Arraioz eta Elbete auzoen artean) udalerrian. Ibilgailuek Irurita, Elizondo eta Elbete auzoak ez zeharkatzeko, saihesbide bat egin zen iparraldetik\nGaur egungo errepideak ibilbide bera egiten du.\nUdalerriak.\nHauek dira errepideak zeharkatzen dituen udalerriak:"}
{"id": "976406", "revid": "512", "url": "https://eu.wikipedia.org/wiki?curid=976406", "title": "7-Eleven", "text": "7-Eleven Inc. (7\u1d07\u029f\u1d07\u1d20\u1d07n marka erabiltzen duena) estatubatuar jatorriko korporazio multinazionala da, komenentziako dendak kudeatzen dituena. 71.100 denda ditu mundu osoan eta bere egoitza nagusia Dallasen dago. Izena goizeko 7:00etatik gaueko 11:00ak arte irekita zegoelako jarri zioten.\nEgun Seven &amp; I Holdings Co. japoniar holdingekoa da eta munduko txikizkari handienen artean dago."}
{"id": "976407", "revid": "336", "url": "https://eu.wikipedia.org/wiki?curid=976407", "title": "Seven &amp; I Holdings Co.", "text": " japoniar jatorriko korporazio multinazionala da, holding modukoa. Seven-Eleven, Ito-Yokado, Sogo &amp; Seibu edota Seven Bank markak kudeatzen ditu mundu osoan eta bere egoitza nagusia Chiyodan (Tokion) dago.\nEgun munduko txikizkari handienen artean dago."}
{"id": "976409", "revid": "512", "url": "https://eu.wikipedia.org/wiki?curid=976409", "title": "Macy's", "text": "Macy's (R. H. Macy &amp; Co. jatorriz) saltegi handien kate estatubatuarra da. Rowland Hussey Macyk 1858an sortu zuen. 552 denda baino gehiago ditu baina nagusiena New Yorken dago. Munduko txikizkari nagusienen artean dago. 1924tik aurrera antolatzen duen Macy's Thanksgiving Day Parade New Yorkeko jaialdi nagusienetariko bat da."}
{"id": "976410", "revid": "512", "url": "https://eu.wikipedia.org/wiki?curid=976410", "title": "Ram\u00f3n Areces Fundazioa", "text": "Ram\u00f3n Areces Fundazioa Ram\u00f3n Arecesek sortutako kultura fundazio espainiarra da.\nHistoria.\nRam\u00f3n Areces Fundazioa El Corte Ingl\u00e9s enpresaren burua zen Ram\u00f3n Arecesek sortutako fundazio pribatua da. 1976ko martxoan aurkeztu zen. Erakundearen gizarte helburuak hezkuntza, kultura eta ikerketak dira. Sortzailea 1989an hil zen eta Fundazioak bere ondare guztia jaso zuen. Fundazioaren Patronatuaren buru gisa Isidoro \u00c1lvarez izendatu zuten, El Corte Ingl\u00e9sen presidente berria, alegia. \u00c1lvarez 2014an hil zen eta, ondoren, kargua Florencio Lasaga Mun\u00e1rriz-ek hartu zuen; Munarriz 1976tik da erakundearen partaidea."}
{"id": "976411", "revid": "56334", "url": "https://eu.wikipedia.org/wiki?curid=976411", "title": "Mago I of Carthage", "text": ""}
{"id": "976412", "revid": "56334", "url": "https://eu.wikipedia.org/wiki?curid=976412", "title": "The Ramones", "text": ""}
{"id": "976413", "revid": "512", "url": "https://eu.wikipedia.org/wiki?curid=976413", "title": "Zipreko museoa", "text": "Zipreko museoa edo Zipreko Arkeologia Museoa (), Nikosia hiriburuan dagoen museoa da, Zipreko handiena eta zaharrena.\nUhartean egindako indusketetan aurkituriko piezak soilik daude ikusgai, antzinako Zipreri buruzko munduko bilduma handiena duen museoa da.\nHistoria.\nBritainiarrek Zipre 1878an okupatu zuten eta zipretarrek hala eskatuta 1882an fundatu zen museoa. XIX. mendean zehar legezkoak ez ziren indusketa ugari egin ziren Zipren eta bertan aurkituriko objetuak uhartetik ateratzen zituzten. Honen adibide lazgarriena Luigi Palma di Cesnola estatubatuar enbaxadoreak egindakoa izan zen, izan ere indusketetan aurkituriko 35.000 pieza Estatu Batuetara eraman baitzituen. Bidean objetu ugari suntsitu egin ziren eta New Yorken sortu berria zen Metropolitan Museum of Art museoak hartu zituen egoera onean iritsi zirenak. Honen aurrean hainbat agintari musulman eta kristauek Zipreko britainiar gobernuari museo bat sor zezala eskatu zioten.\nHasierako museoa donazio pribatuekin sortu zen gobernuaren egoitzan. 1889an Victoria Streetera aldatu zen, hiriko harresien barnean. Gaur egungo eraikina 1908an hasi zen altxatzen eta 1924an amaitu. Atenasko Arkeologia Elkarteko N. Balanos arkitektu greziarrak diseinatu zuen eta George H. Everett Jefferyk ikuskatu zituen lanak. 1935ean Arkeologiaren legea onartu zen eta Museoa erabat ofiziala bihurtu zen. Ordutik aurrera zipretar arkeologoen indusketa ugari egin ziren eta Zipreko historia luzea zehaztu ahal izan zen.\n1961. urtean eraikin gehigarri bat osatu zen bere galeria, biltegi eta bulegoekin.\nBildumak.\nAurreneko museoa eratu bezain laster britainiarrak eta gainerako europarrak uhartean egiten ari ziren indusketetatik objetu andana iristen hasi ziren. Aurreneko katalogo antolatua 1899an egin zuten Sir John Myresek eta Max Ohnefalsch-Richterrek. Einar Gjerstad arkeologo suediarrak gidaturiko espedizio batek nabarmen handitu zuen museoko bilduma 1927 eta 1931 artean.\nAzkenengo hamarkadetan deszentralizazio prozesu baten ondorioz objetu ugari tokiko museoetan sakabanatzen joan dira.\nMuseoak hamalau erakusgela ditu barne patio baten inguruan. Gela hauek kronologikoki antolaturik daude:\nEraikinean liburutegi bat, biltegiak, laborategiak eta bulegoak ere badaude.\nEtorkizuna.\nMuseoak indusketa anitzetatik jasotzen dituen gaien kopurua etengabe handitzen doa eta portzentai oso txiki bat baino ezin du erakutsi. Espazio handiagoa eskatu du eta alboan dagoen Nikosiako Ospitale zaharra bota dute eraikin berri bat egiteko."}
{"id": "976415", "revid": "512", "url": "https://eu.wikipedia.org/wiki?curid=976415", "title": "Pilar eta Joan Mir\u00f3 Fundazioa", "text": "Pilar eta Joan Mir\u00f3 Fundazioa, baita ere Fundaci\u00f3 Mir\u00f3 Mallorca, Palman irekitako fundazio kulturala da. Erakundea Joan Mir\u00f3 (1893-1983) margolari katalana eta bere emaztea Pilar nahiaren ondorioz sortu zen 1956an. Asmoa hiriari gune kultural eta artistikoa ematea zen. Pinakotekan artistaren 6.000 lan biltzen dira: margolanak, marrazkiak, zirriborroak eta beste motatako dokumentuak.\nEraikina.\nKonplejua Son Abrines ondoan dago, 1956tik Mir\u00f3ren etxe propioa izan zenaren ondoan. Barruan Son Boter dago, margolariaren lehen tailerra izan zena, etxe tradizionalaren gisa moldatuta. Bigarren tailerra margolariaren laguna zen Josep Llu\u00eds Sert arkitektoak egin zuen. Lorategietan eskulturak eta muralak ikus daitezke.\nMultzoa bi eraikin ditu: bat lineala non ikastegiaren zerbitzuak biltzen diren, eta beste bat, izarraren formarekin, non erakusketak egiten diren. Argia hormetan irekitako zirrituetatik sartzen da; zirritu horiek forma desberdinak dituzte eta kanpoko argiaren arabera barrukoa aldatzen dute.\n1992an, Moneo Eraikina altxatu zen, Rafael Moneoren lana. Bertan zerbitzu administratiboak biltzen dira.\nFundazioaren lan garrantzitsua abangoardiaren inguruko erakusketak antolatzea da."}
{"id": "976416", "revid": "12788", "url": "https://eu.wikipedia.org/wiki?curid=976416", "title": "Amsterdameko Ituna", "text": ""}
{"id": "976418", "revid": "90538", "url": "https://eu.wikipedia.org/wiki?curid=976418", "title": "Janelle Mon\u00e1e", "text": "Janelle Mon\u00e1e Robinson (1985, Kansas City, Kansas) estatubatuar abeslari, aktore eta musika-ekoizlea da.\nMon\u00e1eren musika ibilbidea 2003an hasi zen \"The Audition\" izenburuko maketa diskoa kaleratu zuenean. 2007an \"Metropolis: Suite I (The Chase)\" izeneko EP kontzeptuala egin zuen.\n2016an zineman debuta egin zuen Mon\u00e1ek; \"Hidden Figures\" filmean aritu zen Mary Jackson NASAko matematikari eta ingeniari gisa, eta \"Moonlight\" filmean ere aritu zen\".\" \"Moonlight-\"ek film onenaren Oscar saria irabazi zuen 89. urteko ekitaldian.\nMon\u00e1ek esan izan du bisexualitatearekin eta pansexualitatearekin identifikatzen dela eta \"#iAmNotBinary\" (\"ez naiz binarioa)\" traolarekin bat egin zuen txio batekin 2020ko pertsona ez-binarioen aldeko kanpaina baten erdian."}
{"id": "976419", "revid": "512", "url": "https://eu.wikipedia.org/wiki?curid=976419", "title": "Sarcotoechia", "text": "Sarcotoechia Sapindaceae familiako landare loredunen generoa da. Hamar espezie ditu eta herrialde hauetan aurki daitezke: Australia, Papua Ginea Berria eta Molukak uhartedian."}
{"id": "976422", "revid": "512", "url": "https://eu.wikipedia.org/wiki?curid=976422", "title": "Vyasa", "text": "Vyasa (, literalki \"konpilatzailea\") \"Mahabharata\"ren, Veden eta Puranaren egilea izan zen, Hinduen tradizioan dauden lanen artean garrantzitsuenetako batzuk. Beste kasu batzuetan Veda Vy\u0101sa ere deitzen dute (\u0935\u0947\u0926\u0935\u094d\u092f\u093e\u0938\u0903, \"Vedak sailkatu zituena\") edo Krishna Dvaip\u0101yana (bere jatorrizko kolore iluna eta jaioterria aipatuz).\nGuru Purnima jaialdia bera omentzeko egina dago. Jaialdiari ere Vyasa Purnima izena ematen zaio, uste delako egun hori zela bere urtebetetzea eta Vedak zatitu zituen eguna. Hindu tradizioaren arabera gaur egun ere bizirik dauden zazpi Chiranjivietako bat dela esaten da (bizitza-luzekoak, hilezkorrak)."}
{"id": "976428", "revid": "1545", "url": "https://eu.wikipedia.org/wiki?curid=976428", "title": "Komenentziako denda", "text": "Komenentziako denda ordutegi zabaleko autozerbitzu txikia da, 500 metro karratutik beherakoa. Oinarrizko janari-edariak eta maiz erosten diren bestelako produktu batzuk saltzen dituzte. Gehienetan, hirien erdigunean kokatzen dira, baina izen hau beste lokal batzuk ere erabiltzen dute, hala nola gasolina-zerbitzuguneen ondoan daudenek edo aireportuetan dauden dendek, zergarik gabekoak (\"duty-free\") ala ez."}
{"id": "976430", "revid": "1545", "url": "https://eu.wikipedia.org/wiki?curid=976430", "title": "Duty-free", "text": ""}
{"id": "976431", "revid": "1545", "url": "https://eu.wikipedia.org/wiki?curid=976431", "title": "La Prada", "text": "La Prada Valle de Tobalinako herria da, Burgosen. Espainiako Estatistika Institutuaren arabera, 2017an 22 biztanle zituen."}
{"id": "976432", "revid": "688", "url": "https://eu.wikipedia.org/wiki?curid=976432", "title": "Britainiar Hong Kong", "text": "Britainiar Hong Kong (; ) 1843 eta 1997 artean (japoniar okupazio aldia izan ezik) Britainiar Inperioak hegoaldeko Asian zuen kolonia eta agintepeko lurra izan zen. Aro koloniala 1841ean hasi zen Lehen Opioaren Gerraren ondorengo Hong Kong uhartearen okupazioaren ondorioz. 1842ko gerraren ondoren Qing dinastiak britainiarrei uhartea eman zien eta 1843an koroaren kolonia bilakatu zen. 1860an Bigarren Opioaren Gerraren ondorioz, kolonia Kowloon penintsulara zabaldu zen, eta, 1898an Erresuma Berriak 99. urteko alokatzea lortu zuenean are gehiago hedatu zen.\nNahiz eta Hong Kong uhartea eta Kowloon hiria \"jabetza\"koak izan, eremu alokatuak lurraldearen %92a biltzen zuen, eta Britainia Handiak pentsatu zuen ez zegoela modu bideragarririk kolonia bakarra zatitzeko, eta Txinako Alderdi Komunistak ez zuen alokatzea luzatu nahi. 1997an alokairua amaitu zenean, Erresuma Batuak azkenean kolonia osoa Txinara itzultzea onartu zuen, bere sistema ekonomiko, askatasunak eta bizibidea 50 urtez gutxienez mantentzeko bermeak lortu ondoren."}
{"id": "976433", "revid": "512", "url": "https://eu.wikipedia.org/wiki?curid=976433", "title": "Cymothoa exigua", "text": "Cymothoa exigua Cymothoidae familiako parasito isopodo bat da. Parasitoa arrainen barrura sartzen da zakatzetatik. Emeak mihira lortzen dira eta arrak zakatzetako arkuetara lotzen dira, emeen azpian eta atzean. Emeak 8-29 milimetro artekoak dira luzeran eta 4-14 mm artean zabaleran. Arrak 7,5-15 milimetro artean dira luzeran eta 3-7 mm artean zabaleran.\nParasitoak arrainaren mihiko odol hodiak parasitatzen ditu, mingaina erortzen den arte. Orduan arrainaren mihitik geratzen den eremura lotzen da eta arrainaren mingain berria balitz bezala jokatzen du. Bere anfitrioiaren organo bat arrakastaz ordezkatzen duen parasito ezagun bakarra da.\nUgalketa.\nSexualki ugaltzen dira, baina gaur egun ez dakigu asko gurasoen bizitzari buruz. Heldu ahala, eme bihurtzen dira: emerik ez badago, bi ar baino ez, horietako bat eme bihur daiteke 10 mm-ko luzeraraino hazi ondoren. Emea arrainaren ahora doa, non bere aurreko atzaparrak erabiltzen dituen arrainaren mihiari itsasteko."}
{"id": "976435", "revid": "512", "url": "https://eu.wikipedia.org/wiki?curid=976435", "title": "Sistematika", "text": "Sistematika espezieen historia ebolutibotik (filogenia) abiatuta sailkatzeaz arduratzen den biologiaren eremu bat da. Dibertsitate biologikoaz arduratzen da, plano deskribatzaile eta interpretatibo batean.\nSailkapen osoa abiapuntutzat hartzen duen funtsezko batasuna espeziea da, kide guztiak elkarrekin elkartu eta ondorengo bideragarri eta emankorrak sortzeko gai diren izakien multzoa. Espezieak izendatzeko, Lineoren nomenklatura binomiala erabiltzen da, minuskulaz eta letra etzanez idatzitako bi hitzez osatua dago, lehenengoa beti generoari dagokio eta letra larriz hasten da eta bigarrena, osorik minuskulaz idatzia, espezieari dagokio (adibidez, \"Homo sapiens\" edo \"Quercus robur\"). Genero eta espezieen izenak beste tipografia batean agertzen dira beti, normalean testu tipografiaturako italikoak eta azpimarratuak eskuz idatzitako testu baten kasuan. Biologoek eta paleontologoek espeziearen izen osoaren atzean espeziea deskribatu zuen pertsonaren izena eta argitalpen-urtea jarri ohi dituzte.\n1950eko hamarkadan, Willi Hennig entomologo alemaniarrak (kladistikaren sortzailea) izaki bizidunen historia ebolutiboan (filogenesia) oinarritutako taldekatze-sistema bat iradoki zuen. Sistema horretan, talde baten ezaugarri guztiak aztertu eta garapena markatzen ez dutenak baztertu ondoren, talde berri bat definitzen du, klado izenekoa, eta ohartarazi behar da ezaugarri nabarmenenek eta akusatuenek ez dutela nahitaez eboluzioaren garapena markatzen. Klado-multzokatze horrek arreta handiagoa jartzen die kladoak elkarren artean banatzen edo elkartzen diren puntuei, ezaugarri morfologikoen araberako multzokatzeari baino, ezaugarri horiek, kasu batzuetan, bigarren mailakoak izan baitaitezke eta logika desitxuratu baitezakete zuhaitz-eskemaren denboran."}
{"id": "976436", "revid": "15251", "url": "https://eu.wikipedia.org/wiki?curid=976436", "title": "Euskaldunak (Orixeren poema)", "text": ""}
{"id": "976437", "revid": "1491", "url": "https://eu.wikipedia.org/wiki?curid=976437", "title": "Eusebio Osa", "text": ""}
{"id": "976438", "revid": "512", "url": "https://eu.wikipedia.org/wiki?curid=976438", "title": "Cymothoidae", "text": "Cymothoidae Cymothoida azpiordeneko isopodo familia bat da. Itsasoan zein ur-gezan aurki daitezke. Cymotohidae familiako izakiak ektoparasitoak dira, gehienetan arrainenak. Ordezkari ezagun bat \"Cymothoa exigua\" da, ostalariaren mihira lotu eta hau deuseztatzen duena, azkenean arrainaren mihia bera ordezkatuz. \"Ceratothoa oestroides\" Mediterraneoko arrainen artean suntsiketarik handiena eragiten duen ektoparasitoa da.\nGaur egun 40 genero eta 380 espezie ezagutzen dira. Gehienak ur epel eta beroetan bizi dira, eta oso gutxi klima hotzetan."}
{"id": "976439", "revid": "336", "url": "https://eu.wikipedia.org/wiki?curid=976439", "title": "Ektoparasito", "text": ""}
{"id": "976440", "revid": "336", "url": "https://eu.wikipedia.org/wiki?curid=976440", "title": "Cymothoida", "text": "Cymothoida krustazeo isopodo azpiordena baten izena da. Gehienak haragijale edo parasitok dira 2.700 espezie ezagutzen dira lau goifamiliatan banatuta. Azpiorden honetako kideek oso aho espezializatuak dituzte, mozteko eta zatitzeko prozesuak egin ditzaketen hortzekin."}
{"id": "976441", "revid": "512", "url": "https://eu.wikipedia.org/wiki?curid=976441", "title": "Anthuroidea", "text": "Anthuroidea krustazeo isopodoen goi-familia bat da. Lehenago Anthuridae azpiordena osatzen zuten. Gorputz luzanga zilindrikoa dute, plaka koxal dortsalekin eta pedunkuluari proximalki eta dortsalki lotutako exopodo uropodalekin.\nSailkapena.\n500 espezie eta 57 genero deskribatu dira, sei familiatan banatuta:"}
{"id": "976442", "revid": "336", "url": "https://eu.wikipedia.org/wiki?curid=976442", "title": "Urko Gonz\u00e1lez de Zarate", "text": "Urko Gonz\u00e1lez de Zarate Quir\u00f3s (Gasteiz, Araba, 2001eko martxoaren 20a) futbolari arabarra da, errealean jokatzen duena. Erdilari defendatzaile edo erdiko atzelari moduan aritzen da."}
{"id": "976443", "revid": "336", "url": "https://eu.wikipedia.org/wiki?curid=976443", "title": "Armadillidiidae", "text": "Armadillidiidae Isopoda barruko krustazeo familia bat da, Oniscidea goi-familian sailkatua. Askotan kukurutx izena ematen zaie, eta bere baitan sailkatzen diren espezie batzuk hala dira. Mehatxu baten aurrean bola baten forma hartu dezakete eta biratzen joan, loturarik ez duten Oniscomorpha diplopodoekin partekatzen duten ezaugarria.\nEspezierik ezagunena \"Armadillidium vulgare\" da, kukurutx arrunta. Europan duten jatorria, baina gaur egun Amerikan ere aurki daitezke."}
{"id": "976447", "revid": "56334", "url": "https://eu.wikipedia.org/wiki?curid=976447", "title": "Forest Warrior", "text": "Forest Warrior (euskaraz \"Basa Gerlaria\"), 1996ko Aaron Norris estatubatuarrak zuzendutako abenturazko film bat da. Chuck Norris, Terry Kiser eta Max Gail aktoreek antzeztu zuten.\nArgumentua.\nAEB, Oregon, lau mutiko-neskato naturzalez osatutako lagun taldea akanpalekuko sutondoan daudela Clovis Madison (Roscoe Lee Browne) agurearen ipuin bat entzungo dute: Jeremiah McKennaren kondaira, XIX. mendearen amaieraldera Tanglewood baso-mendietan amerindiar buruzagi baten alaba zen bere emaztearen batera bizi zen gizasemea. McKenna gaizkile batzuen esku hil zen, bere emaztea sendatzeko asmoz botika bat eramaten ari zela eraila. Baina sorginkeriz McKennaren mmamua gaur egunera itzuliko da."}
{"id": "976451", "revid": "98220", "url": "https://eu.wikipedia.org/wiki?curid=976451", "title": "Stay Hungry", "text": "Stay Hungry (euskaraz \"Gose Egon\"), 1976ko Bob Rafelson estatubatuarrak zuzendutako drama-komedia film bat da. Gidoia Charles Gainesek idatzi zuen, aurrez, 1972an idatzitako izenburu berdineko eleberria egokituz.\nArgumentua.\nAEB, Alabama, Craig Blake (Jeff Bridges) negoziogizon aberatsa Mary Tate Farnsworth (Sally Field) langileaz maitemindu da. Baina arazo txiki bat dago, Mary Taten mutilaguna Joe Santo (Arnold Schwarzenegger) kulturista gihartsu eta izugarria baita."}
{"id": "976453", "revid": "119347", "url": "https://eu.wikipedia.org/wiki?curid=976453", "title": "Den of Thieves (filma)", "text": "Den of Thieves edo Criminal Squad, Christian Gudegast estatubatuarrak zuzendutako ekintza film bat da. Gerard Butler, Curtis \"50 Cent\" Jackson, Pablo Schreiber, O'Shea Jackson Jr., Evan Jones, Dawn Olivieri, Mo McRae eta Max Holloway aktoreek antzeztu zuten.\nArgumentua.\nAEB, Los Angeles, egunero, Kaliforniako Erreserba Federalaren bankuak 120 milioi dolar dirutan atera ohi ditu. Eskarmentudun lapur talde bati diru hori lapurtzea otu zaio, baina Nick O'Brien (Gerard Butler) buru duen hiriko sheriffaren polizia sailak ez die helburu hori lortzeko gauzak erraz jarriko."}
{"id": "976455", "revid": "512", "url": "https://eu.wikipedia.org/wiki?curid=976455", "title": "Greenland (filma)", "text": "Greenland (euskaraz \"Groenlandia\"), 2020ko Ric Roman Waugh estatubatuarrak zuzendutako hondamendi film bat da. Gerard Butler, Morena Baccarin, David Denman, Hope Davis, Holt McCallany eta Scott Glenn aktoreek antzeztu zuten.\nArgumentua.\nGizateria historia guztiko asteroide handienak Lurraren aurka talka egin eta edozein bizitza arrasto suntsituko duela jabetzean, mundu guztiko herrialdeetako gobernuek Groenlandian dauden babesleku sekretuetara zeintzuk joango diren zehazketo zozketa bat burutuko dute. Erabaki honek mundu mailako kaosa sortuko du. Jende asko naturaren arrisku erraldoiei aurre egin beharko dieten Groenlandiarako bidai arriskutsu bati ekingo diote, horrek bizirauteko elkartuta egotera behartuaraziko die."}
{"id": "976456", "revid": "96586", "url": "https://eu.wikipedia.org/wiki?curid=976456", "title": "Tom Adams", "text": "Jon Michael Geoffrey Manningham \"Tom\" Adams (Barbados, 1931ko irailaren 24a - \"ibidem\", 1985eko martxoaren 11) Barbadosko 2. lehen ministroa izan zen 1976tik 1985era. Oxfordeko Unibertsitatean ikasi zuen. Barbadosko Alderdi Laboristako kidea izan zen eta Errol Barrow garaitu zuen 1976ko hauteskundeetan, Lanaren Alderdi Demokratikoko hamar urtez gobernuan egon ondoren aldaketarako nahia aprobetxatuz. Margaret Thatcher eta Ronald Reaganen neurrietan inspiratutako neurri liberalak aplikatu zituen. Harreman onak izan zituen Estatu Batuekin eta Reagani Grenada inbaditzeko eskatu zion, Bernard Coarden erregimen marxista kentzeko. Bihotzekoak jota hil zen karguan."}
{"id": "976458", "revid": "512", "url": "https://eu.wikipedia.org/wiki?curid=976458", "title": "NA-4407", "text": " edo Elizondoko errepidea Nafarroa Garaiko errepide bat da. Errepidea errepide nagusia eta Elizondo lotzen du.\nErrepidea 0,42 kilometrokoa da.\nHistoria.\nElizondorako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "976459", "revid": "98220", "url": "https://eu.wikipedia.org/wiki?curid=976459", "title": "A Domoa", "text": ", Antartikako goi-ordokiko punturik garaiena da, Ganburtsev mendilerroan. 4.093 metroko gaiera du."}
{"id": "976462", "revid": "98220", "url": "https://eu.wikipedia.org/wiki?curid=976462", "title": "C Domoa", "text": ", Charlie Domoa edo Concordia Domoa, Antartikako goi-ordokiko domoetako bat da. 3.233 metroko gaiera du."}
{"id": "976463", "revid": "336", "url": "https://eu.wikipedia.org/wiki?curid=976463", "title": "F Domoa", "text": ", Fuji Domoa (japonieraz \u30c9\u30fc\u30e0\u3075\u3058 \"D\u014dmu Fuji\") edo Valkiria Domoa, Antartikako goi-ordokiko domoetako bat da, Maud Erreginaren Lurraldean. 3.810 metroko gaiera du."}
{"id": "976465", "revid": "512", "url": "https://eu.wikipedia.org/wiki?curid=976465", "title": "Viktoria Lurraldea", "text": "Viktoria Lurraldea, , Antartikako lurralde bat da, Ross itsasoa eta Ross izotz hesitik mendebaldera. Hegoalderunt 70\u00b030'H-78\u00b000'H artean hedatzen da, Ross itsasotik Antartikako goi-ordokira.\n1841eko urtarrilean James Clark Ross itsasgizonak Viktoria Erresuma Batukoa erreginaren omenez izena eman zion."}
{"id": "976466", "revid": "83745", "url": "https://eu.wikipedia.org/wiki?curid=976466", "title": "Los Mazos", "text": ""}
{"id": "976468", "revid": "56334", "url": "https://eu.wikipedia.org/wiki?curid=976468", "title": "Dome Argus", "text": ""}
{"id": "976469", "revid": "512", "url": "https://eu.wikipedia.org/wiki?curid=976469", "title": "Max Verboeket", "text": "Maximilian Leo Hubert Maria (Max) Verboeket (Hoensbroek, 1922 - Maastricht, 2015) artista grafiko, diseinatzaile industrial eta irakasle herbereetarra izan zen. Maastrichteko Kristalunie enpresako disenatzaile nagusia izan zen 1954-1972 tartean, zeinean kristalezko baxera eta ontziteria multzoak diseinatzen nabarmendu zen.\n1956an egindako \"Carnaval\" izeneko sorta izan zen bere lanik ezagunena. 1969tik aurrera arte aplikatuetako irakaslea izan zen Maastrichteko ikastetxe profesional batean."}
{"id": "976471", "revid": "512", "url": "https://eu.wikipedia.org/wiki?curid=976471", "title": "Susie Cooper", "text": "Susan Vera \"Susie\" Cooper (Burslem, Staffordshire, 1902ko urriaren 29a - Man uhartea, 1995eko uztailaren 28a) zeramika diseinatzaile ingelesa izan zen. Oso oparoa izan zen bere produkzioa Stoke-on-Trenteko zeramikazko eltzegintza industrian lan egin zuen bitartean, 1920ko hamarkadatik 1980ko hamarkadara arte.\n80 urte zituela erretiratu egin zen Man uhartera bizitzera eta han hil zen 1995ean. Staffordshireko eltzegintzan nabarmendu zirem Clarice Cliff eta Charlotte Rhead zeramika diseinatzaileen antzera, zeramika bildumagileen artean oso bilatua eta baloratua da bere lana."}
{"id": "976475", "revid": "65203", "url": "https://eu.wikipedia.org/wiki?curid=976475", "title": "Michael Lonsdale", "text": "Michael Edward Lonsdale-Crouch (Paris, 1931ko maiatzaren 24a - \"ibidem\", 2020ko irailaren 21a) britainiar jatorriko frantziar aktorea izan zen. Zinemako eta telebistako 180 film baino geihagotan antzeztu zuen. Bere paper ezegunenen artean \"Moonraker\"ren bilaua, \"The Day of the Jackal\"en detektibea, \"The Remains of the Day\"n Dupont d'Ivry eta \"Der Name der Rose\"n abadea daude."}
{"id": "976477", "revid": "12788", "url": "https://eu.wikipedia.org/wiki?curid=976477", "title": "Europako Ikatz eta Altzairuaren Erkidegoa", "text": ""}
{"id": "976480", "revid": "512", "url": "https://eu.wikipedia.org/wiki?curid=976480", "title": "Hamilkar I.a Kartagokoa", "text": "Hamilkar I.a Kartagokoa (, \u1e24MLK) \"Abd Melkart\" fenizieratik grezierara egokituta, \"Melkarten morroia\" (K.a. 524-469), kartagotar jeneral eta politikaria izan zen. Giskonidak familiaren sortzailea, Kartagoko errege magonida izan zen gaur egungo Tunisian K.a. 510 eta 480 artean.\nCursus honorum.\nSiziliarako espedizioko komandante kartagotarra izan zen K.a. 480. urtean. Herodotok dio Hannon I.aren eta Sirakusako emakume baten semea zela eta errege (\u0392\u03b1\u03c3\u03b9\u03bb\u03b5\u03cd\u03c2) izendatu zutela. Titulu hau greziarrek Kartagoko bi magistratu nagusiei eman zieten, izen zuzena sufeteak edo epaileak izan arren.\nHaurtzaroa Giskon familia-eremuan igaro zuen, hortik bere ondorengoei emandako izena.\nHogei urte zituela, karrera politikoari ekin zion, baina hiriko gainerako aristokratek berehala mespretxatu zuten jendearengandik gertu egin zituen erreformengatik. Hauteskundeetara aurkeztu zen berriro \"basileo\" izateko, nahiz eta hirugarren saiakerara arte ez zuten hautatu.\nJustinok dio Sardinian eta Afrikan zerbitzu bereiziak egin zituela, eta, kasu honetan, Magonen semea eta Hasdrubal Magonen anaia gaztea zela. Aipatutako merezimenduengatik Kartagoko politikaren duintasunik handiena lortu zuen eta K.a. 484an, Siziliara joan zen. Uhartera zihoala, ekaitz batek zenbait itsasontzi hondoratu zituen, baina Panormora iritsi zen eta handik H\u00edmerara abiatu zen 100.000 gizonezko armada erraldoi batekin, hiriari setio jartzeko. H\u00edmera Teronek, Agrigentoko tiranoak, defendatu zuen, harresien atzean errefuxiatu zena borroka eman gabe.\nGelon, Sirakusako eta Gelako tiranoa, Teronen aitaginarreba, laster etorri zen suhiaren laguntzara, kartagotarrei aurre eginez. Gauzak honela, eta setioari eusteko zailtasunak ikusita, Hamilkarrek erabaki zuen setioa bertan behera uztea. Diodoro Sikuloren arabera, Hamilkarrek pertsiarrekin adostu zuen Siziliako greziarrak menderatuko zituela, eta akemenestar armadak Grezia penintsularrekoekin gauza bera egingo zuela. Kartagotik itsasoratu zen K.a. 480ko udaberrian, lurreko eta itsas ontzietako kontingente garrantzitsuekin: lurreko armadak 300.000 gizon inguru zituen, eta itsas armadak berrehun gerraontzi izateaz gain, 300 garraio itsasontzi baino gehiago zeramatzan. Libiako itsasoa zeharkatzean, ekaitza zela eta, zaldi eta gerra-orgen garraioak galdu zituen. Panormon lehorreratu eta jasandako hondamendiaz berreskuratu ondoren, hiru egun geroago bere armadarekin joan zen H\u00edmerara.\nErasoaren ondorioa oso larria izan zen Hamilkarrentzat; bere armada handiagoa izan arren, Gelonek eta Teronek hiriaren aurrean garaitu baitzuten. Borrokan bizirik irten ziren eta ihes egin ahal izan zuten kartagotarrak, Gelonen gizonek preso hartu zituzten.\nHamilkarrek jasandako patuaren inguruko hainbat kontu daude, baina ia denak ados daude bertan hil zela. Diodoro Sikuloren eta Polienoren ustez, Hamilkar guduaren hasieran erori zen Gelonek etsaiaen lerroetan zalditeria infiltratu zuenean. Herodotok dio, hedatutako zurrumurru baten arabera, bere gorpua ez zela aurkitu eta bere buruaz beste egin zuela galdutako bataila ikusi zuenean, bere burua sakrifizialetako sutara jaurtiz.\nHerodotoren esanetan, Kartagon eta beste hiritan omendu zuten, baina hori ez da oso bateragarria Diodorok baieztatzen duenarekin, hots, bere semea Giskon, aitaren porrotaren ondorioz, Kartagotik erbesteratu zela. Justinok dio hiru seme-alaba izan zituela: Himilkon, Hann\u00f3n II.a eta Giskon.\nBeste bertsio batek, aurrekoekin erabat aurkakoa, kontatzen du, Kartagora itzultzean, etsai ugari egin zituela eta zorrak handitu zitzaizkiola. Bere ondasunak saldu eta hainbat erreforma egiten saiatu zela. Hala ere, K.a. 478. urtean, aristokratek antolatutako trama batean, siziliarren aurkako traizioa leporatu zioten eta erbestera kondenatu zuten.\nEtsaiak jazarrita, Balear uharteetan errefuxiatu zen eta miseriak jota hil zen K.a. 469 inguruan. Bere ondorengoak, batez ere Hanibal Giskon, sizilianek aitari ezarritako desohorea mendekatzen saiatu ziren.\nItuna Erromarekin.\nKartagok hainbat estaturekin itunak egin zituen, batez ere Erromarekin. K.a. 509an sinatutakoak estatu bakoitzeko eragin eremuaren banaketa eta merkataritza jarduerak zehazten zituen. Itun horrek lehen iturri ezaguna izatean, iradokitzen du Kartagok Sizilia eta Sardinia, baita Emporia eta Afrikako Bon lurmuturreko hegoaldea ere kontrolatu zuela. Kartagok ituna Erromanekin sinatu zuen agian, garai hartako ohikoa zelako; erromatarrek, esaterako, itunak zituzten, etruriarren aurkako borroketan, fozeatarrekin eta kumastarrekin. Kartagok, berriz, antzeko itunak zituen Siziliako etruriar, puniko eta greziar hiriekin.\nK.a. VI. mendearen amaieran, Kartagok feniziar kolonia zahar gehienak konkistatu zituen, adibidez, Hadrumetum, Utika eta Kerkouane. Libiako tribu batzuk mendean hartu zituen, baita Afrikako iparraldeko kostaldeko zati batzuk hartu zituen ere, Maroko modernotik Zirenaikako mugetaraino. Kartago gerretan borrokatzen zen bere kolonia punikoak eta merkataritza defendatzeko. Hala ere, greziarren aurkako borrokaren xehetasunak baino ez dira gorde, pentsarazten duena Kartago \"Siziliarekin obsesionatuta\" zegoela.\nSiziliako lehen gerra.\nSizilia uhartea, Kartagoren atarian zegoela, gatazken zelai-gudu bat bihurtu zen. Hasieratik, Siziliak greziarrak eta feniziarrak erakarri zituen, non kostaldeetan zehar, kolonia ugari eta merkataritza postuak ezarri baitzituzten. Asentamendu horien artean borroka txikiak egin ziren hamarkada luzez. Kartagok gutxienez hiru greziar erasoei erantzun behar izan zien, K.a. 580. urtean, K.a. 510. urtean (Dorieo espartarra, Kleomenes I.aren anaia) eta, Diodoro Sikuloren arabera, Heraklea Minoa hiria suntsitu zenekoa.\nK.a 500. urtean Siziliako domeinu punikoak Motia, Panormus eta Soluntum hiriak ziren. K.a. 490erako, Kartagok itunak sinatu zituen Siziliako Selinus, Himera eta Zankle greziar hiriekin. Gelon, Sirakusako greziar tiranoa, Greziako beste hiri-estatu batzuen laguntzarekin babestua, K.a. 485. urtetik uhartea bere agintepean batzen saiatu zen. Akragaseko Teronek, Gelonaren aitaginarrebak, Himerako tiranoa K.a. 483an kargugabetu zuenean, Kartagok, Reggioko tiranoak kitzikaturik Himerako tirano kargugabetuaren aitaginarreba baitzen, esku hartzea erabaki zuen, .\nHamilkarrek orain arte itsasoz haraindiko espedizio punikorik handiena prestatu zuen eta hiru urteko prestaketen ondoren, Siziliara abiatu zen. Enpresa hau eta Xerxesek kontinenteko Greziaren aurka egin zuen espedizioarekin bat egin zuen K.a. 480. urtean. Kartago eta Persiaren arteko gertaeren arteko aliantzaren inguruko espekulazioa egin da, nahiz eta horren froga sendorik ez egon. Espedizioaren emaitza zen flota punikoa ekaitz batek jipoitu zutela bidean, geroago,Himera, Akragas eta Sirakusako Gelonen mendeko armadek punikoak suntsitu zituztela, eta Hamilkar Himerako guduan hil zela. Kartagok bakea sinatzean, zilarrezko 2000 talentuko kalte-ordain handia pagatu zuen, baina Sizilian ez zuen lurralderik galdu.\nMonarken ahultzea.\nPorrota horrek ondorio politiko eta ekonomiko sakonak izan zituen Kartagorentzat. Politikoki, errotutako nobleziako gobernu zaharra bota zuten eta Kartagoko Errepublikaren sistemaz ordezkatu zen. Nahiz eta oraindik erregeak hautatuak izan, haien boterea higatzen hasi zen, senatuak eta \"104ko Auzitegiak\" gai politikoetan nagusitasuna lortu zutelako, eta sufeten posizioak eragin handiagoa izan zuelako.\nEkonomikoki, kontinenteko greziarrek moztu zuten Ekialde Hurbileko itsasoko merkataritza penintsulako eta Magna Graeziakoek kartagotar merkatariak boikotatu zituzten. Horrek ekarri zuen mendebaldearekiko merkataritza garatzea eta ekialdearekin karabanen bidez komertzio egitea. Giskon, Hamilcar-en semea, erbesteratu egin zen, eta hurrengo 70 urteetan Kartagok ez zuen greziarren aurkako saiakerarik egin, ezta elimoei/sikuloei edo etruskoei lagundu ere edo laguntza bidaltzea Greziako etsaiei. Sirakusa, orduan, Siziliako hiri greziarren artean nagusitu zen. Uste da Kartago Greziako arazoetatik at egon zela Himerako porrotaren ondoren militarki ahuldu zelako."}
{"id": "976481", "revid": "512", "url": "https://eu.wikipedia.org/wiki?curid=976481", "title": "Hannon II.a Kartagokoa", "text": "Hannon II.a Kartagokoa, errege K.a. 480-440 urteen artean, ez da batez ere gogoratzen bere gerra eta espantsionismoaren merezimenduengatik, orokorrean oso eskasak, baizik eta feniziarren lehengo koloniari prestigio ekonomikoa emateagatik. Bere erregealdiak, Kartagoko historian luzeen bizi izan zenak, botere kartagotarraren behin betiko kontsagrazioa ekarri zuen."}
{"id": "976482", "revid": "512", "url": "https://eu.wikipedia.org/wiki?curid=976482", "title": "Hannon I.a Kartagokoa", "text": "Hannon I.a Kartagokoa (K.a. 580-556) kartagotar agintaria izan zen.\nHannon I.a Dido mitikoaren garaiko lehen pertsonaia izan zen feniziar kolonia erabateko agintez gobernatzen; erreginaren erregealdiaren ondoren, Virgilioren Eneidaren arabera, gobernu errepublikano oligarkikoa sortu zen, bi sufetekin (botere betearazlea, judiziala eta militarra duten epaileak), Senatu batekin (botere deliberatzailearekin) eta Kontseilu nagusia batekin (bakarrik gertakari larri eta aparteko kasuetan deituta).\nHogeita bost urte inguru gobernatu zuen, K.a. 580tik aurrera. K.a. 556 inguruan Malko jeneral kartagotarrak estatu kolpe baten bidez boterea lortu zuen, baina, geroago, jeneral hau erregetza eskuratzearen susmagarri izatean, exekutatua izan zen."}
{"id": "976483", "revid": "512", "url": "https://eu.wikipedia.org/wiki?curid=976483", "title": "D949", "text": " edo Baigorri - Izpegi errepidea Nafarroa Behereko errepide bat da. Errepidea errepide departamendala eta lotzen du.\nErrepidea 8,40 kilometrokoa da.\nHistoria.\nErratzutarako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "976484", "revid": "56334", "url": "https://eu.wikipedia.org/wiki?curid=976484", "title": "Hamilkar Magon", "text": ""}
{"id": "976486", "revid": "512", "url": "https://eu.wikipedia.org/wiki?curid=976486", "title": "D20", "text": " edo Ezpeleta - Dantxarinea errepidea Lapurdiko errepide bat da. Errepidea errepide departamendala eta lotzen du.\nErrepidea 8,0 kilometrokoa da.\nHistoria.\nErrepide hori bat dator Iru\u00f1a eta Baiona arteko errepidearen trazadura zaharrarekin, Ezpeleta eta Ainhoa udalerrien artean.\nUdalerriak.\nHauek dira errepideak zeharkatzen dituen udalerriak:"}
{"id": "976487", "revid": "56334", "url": "https://eu.wikipedia.org/wiki?curid=976487", "title": "Grenobleko museoa", "text": ""}
{"id": "976488", "revid": "512", "url": "https://eu.wikipedia.org/wiki?curid=976488", "title": "D4", "text": " edo Urru\u00f1a - Dantxarinea errepidea Lapurdiko errepide bat da. Errepidea errepide departamendala eta lotzen du.\nErrepidea 25,6 kilometrokoa da.\nHistoria.\nErrepideak errepide eta bide zaharren hainbat zati ditu:\nUdalerriak.\nHauek dira errepideak zeharkatzen dituen udalerriak:"}
{"id": "976489", "revid": "512", "url": "https://eu.wikipedia.org/wiki?curid=976489", "title": "D306", "text": " edo Lizarrietako errepidea Lapurdiko errepide bat da. Errepidea errepide departamendala eta lotzen du.\nErrepidea 11,7 kilometrokoa da.\nHistoria.\nEtxalarrako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "976492", "revid": "512", "url": "https://eu.wikipedia.org/wiki?curid=976492", "title": "D406", "text": " edo Lizuniagako errepidea Lapurdiko errepide bat da. Errepidea errepide departamendala eta lotzen du.\nErrepidea 6,4 kilometrokoa da.\nHistoria.\nBerarako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "976493", "revid": "56334", "url": "https://eu.wikipedia.org/wiki?curid=976493", "title": "Viasa", "text": ""}
{"id": "976495", "revid": "512", "url": "https://eu.wikipedia.org/wiki?curid=976495", "title": "Manuel Medrano", "text": "Manuel Alejandro Medrano L\u00f3pez, Manuel Medrano izenaz ezaguna (Cartagena de Indias, Kolonbia, 1987ko urriaren 29a) pop eta baladetako kantautore kolonbiarra da.\nDiskografia.\nEstudiozkoak\"\nSingleak\nKolaborazioak"}
{"id": "976500", "revid": "1519", "url": "https://eu.wikipedia.org/wiki?curid=976500", "title": "Jony Ive", "text": ""}
{"id": "976501", "revid": "7476", "url": "https://eu.wikipedia.org/wiki?curid=976501", "title": "Nikolai Basov", "text": "Nikolai Genadievitx Basov (; Usman, 1922ko abenduaren 14a - Mosku, 2001eko uztailaren 1a) sobietar fisikaria izan zen. Bigarren Mundu Gerran parte hartu zuen Ukrainako Lehen Frontean. Moskuko Ingeniaritza Fisikoko Institutuan graduatu zen eta Lebedevko Institutuan lan egin zuen eta bertako zuzendaria izan zen 1973 eta 1988 bitartean. 1964an Fisikako Nobel Saria jaso zuen Alexander Prokhorov eta Charles Hard Townes fisikariekin batera, kuantikoen elektronika eta maser-laser printzipioaren inguruan egin zituen azterlanengatik."}
{"id": "976502", "revid": "152153", "url": "https://eu.wikipedia.org/wiki?curid=976502", "title": "Porcelanas Bidasoa", "text": "Porcelanas Bidasoa Irungo zeramika eta portzelana enpresa izan zen, etxerako ontziteria, baxera eta apaingarriak egiten zituena. 1935 eta 2009 urteen artean funtzionatu zuen, Irungo Bentak auzoan. Zorrekin porrot egin zuenean 2009an, bere funtsetako asko, bildumen adibideak eta tresneria elementuak Gordailua biltegi publikora igaro ziren. 2011n, lantegiaren eraikina behera bota zuten.\nHistoria.\n1935. urtean sortu zen Porcelanas Bidasoa Irunen. Europako portzelana industrian esperientzia zuten bi anaiek, Pablo eta Gabino Otxotekok, bat egin zuten kapitala jarri zuten inbertsore batzuekin: Salvador Etxeandia Gil eta Jose Maria Berastegi Etxebarria. 1936an eraiki zen lehen lantegia, baina berehala suntsitua izan zen Gerra Zibileko gertakarietan. Berreraikuntzan Limoges hiritik etorritako teknikariek lagundu zuten, eta baita kapitalean beste enpresa bat sartzeak 1940an: Luso Espa\u00f1ola de Porcelanas S.A., Lepsa.\nHarrezkero hazkunde urteak izan ziren, baina 1991. urtetik aurrera, merkatuko lehia asko handitu zen, eta zorrak handituz joan ziren 2009ko itxierara arte. Artisten kolaborazioarekin bilduma bereziak egin izan zituen urteetan enpresak, adibidez 1950eko hamarkadan \"Tauromaquia\" sorta Pablo Picassorekin, 1980koan zenbait sorta Salvador Dalirekin, eta aurrerago Javier Mariscal, Andr\u00e9s Nagel edo \u00c1gatha Ruiz de la Pradaren diseinuekin. Irungo langile batzuek ere artista nabarmenak izan ziren lantegiko ekoizpenean, adibidez Conchita Lakaedo Antonio Mateo.\n2007an lantegiaren terrenoak saltzeko akordioa egin zen Irungo Udalarekin, lurrak etxebizitzen eraikuntzarako baimena emanez, eta salmentarekin Araso poligonoan lantegi berri eraginkor bat egiteko asmoz. Une horretan 116 langile zeuden enpresan, baina proiektuak ez zuen aurrera egin, eta 2009ko itxiera unean 47 langile geratzen ziren bakarrik.\nTerreno originaletan babes ofizialeko etxeak egiteko planak aurrera jarraitu zuen.\n1994an, lehen arazo ekonomikoekin, hainbat pieza zorren ordainketa gisa eman zizkion enpresak Gipuzkoako Foru Aldundiari. Enpesa itxi ondoren, 2011ko eraikuntzaren eraispena gainean zela, Aldundiak jasoketa lan sakonagoa egin zuen: interesko piezak, tresnak eta makinak, dokumentazioa. Egun, 6.000 pieza baina gehiago dituen bilduma bat dago Gordailuan, Irunen bertan."}
{"id": "976504", "revid": "512", "url": "https://eu.wikipedia.org/wiki?curid=976504", "title": "Malko Kartagokoa", "text": "Malko Kartagokoa, agian feniziar \"melek\"-errege (K.a. 556-550) hitzaren interpretazio okerra, Kartagoko jeneral bat zen.\nHanditasun punikoaren egileetako bat, K.a. VI. mendearen erdialdekoa. Berarekin Kartagok Afrikako eta bertako barnealdeko kostaldearen eskualdeen konkista sistematikoa hasi zuen. Kristo aurreko VI. mendearen erdialdera, Libiaren aurkako gerra zuzendu zuen, hain zuzen ere, lur berriak konkistatzeko. Egia da K.a. VI. mendean zehar, Kartagok, afrikarrei, hiriko orubea okupatzeagatik zergak ordaintzeari utzi zizkiela.\nMalkoren Siziliako gerra luzeak arrakastatsuak izan ziren, ziuraski 560-550 inguru, eta, funtsean, eskualdearen hedapen bat besterik ez ziren Kartagoren babespean Siziliako hiri feniziarrentzat. Tradizioak, uhartearen zati baten menpekotasunaz hitz egiten duena, ez digu azaltzen Pentatlo Lilibeoko greziar kolonizatzailearen aurka edo Agrigentoko Falaris tiranoaren aurka borrokatu zen.\nK.a. 540an, 80.000 soldaduzko armada bat zuzendu zuen Sardinian, baina tokiko herriek behin eta berriz garaitu zuten, Sirai mendiko gotorlekua suntsitu zutenak, konkistatua izan ez zedin. Hala ere, txandakako garaipenekin Sardinian kokagune punikoak sortzea lortu zuen. Gudu erabakigarrian ia armada osoa galdu zuen.\nHorren ostean, Kartagoko erregetza eskuratzeko susmagarria zenez, exekutatua izan zen."}
{"id": "976507", "revid": "116965", "url": "https://eu.wikipedia.org/wiki?curid=976507", "title": "Esther Cruz", "text": "Esther Cruz (Murtzia, Espainia, 1976) eskalatzailea da.\nMurtzian jaio baina Euskal Herrira etorri zen 1998an. Egun Zumaian bizi da. Euskaldunak dira bere bikote eta seme-alabak. Berak ere euskara ikasi du eta bertokotuta dago.\nEuskal Herrian txapelketa gehien irabazitakoen artean aurkitzen da.\nBiografia.\nEskalatzaile ibilbidea.\nEsther bere ahizpa zaharragoari esker hasi zen eskaladan 16 urte inguru zituenean. Ordura arte, mendi irteerak egiten zituen Murtziako mendi taldearekin. Bere jaioterrian hasi zen eskalatzen, baina 1998an Euskal Herrira etorri zen bizitzera eta berton ekin zion eskalatzaile ibilbideari.\nLorpenak.\nLorpen ugari izan du bere ibilbidean. Euskal Herrian txapelketa gehien irabazitakoen artean aurkitzen da. Ama izan ostean ere, eskalatzen eta irabazten jarraitu zuen. Lehen haurdunaldiko zortzigarren hilabeteraino eskalatzen egon zen. Ama izan eta bi hilabetera, berriro ere lehiatzen hasi zen. Bigarrenez erditu ondoren ere eskalatzen eta lehiatzen jarraitu zuen,nahiz eta Eusko Jaurlaritzatik zuen beka kendu egin zioten haurdun zegoelako.\n2008. Bartzelonako Climbat-ek antolatutako Espainiako Blokeko Lehiaketan garaile irten zen. \nMunduko Kopako bi proba egin zituen Italian. Bietan, finalerako sailkatu zen. Espainiako txapeldun izatetik zetorren, halere hara joateko oztopoak besterik ez zituen izan. Federazioak traba asko jarri zizkion txapeldun izanda ere.\nMunduko Txapelketara joan zen. Munichen (Alemania) jokatu zen. Sailkapen fasean lehena izan zen, eta finalean azken postuan atera zen lehiatzera. Dena eman nahi zuen, eta oso nekatuta iritsi zen. Hala ere, oso oroitzapen onak ditu txapelketa hartaz. 9. postuan geratu zen.\nErreferente izan da beste zenbait emakume eskalatzailerentzat. "}
{"id": "976508", "revid": "119347", "url": "https://eu.wikipedia.org/wiki?curid=976508", "title": "Shipibo-konibo hizkuntza", "text": "Shipiboa, shipibo-coniboa edo shipibo-koniboa Peruko 47 jatorrizko hizkuntzetako bat da. Pano familiako hizkuntzetatik hiztun gehien dituena da (34.152 hiztunekin), nahiz eta Peruko 2017ko erroldan soilik 25.222k identifikatzen zuten euren burua etnia shipibo-koniboarekin. Shipiboa, shipibo-coniboa edo shipibo-koniboa Peruko 47 jatorrizko hizkuntzetako bat da. Pano familiako hizkuntzetatik hiztun gehien dituena da (34.152 hiztunekin), nahiz eta Peruko 2017ko erroldan soilik 25.222k identifikatzen zuten euren burua etnia shipibo-koniboarekin.\nPeruko bost eremu hauetan hitz egiten da: Ucayali, Loreto, Madre de Dios, Huanuco eta Lima.\nShipibo-koniboek ez dute izen bereziegia euren hizkuntzarentzat eta \"[non] joi\" \"gure hizkuntza\" deitzen diote, eta bestelako hizkuntzei (gaztelaniari eta beste indigena talde batzuen hizkuntzei) \"nawan joi\" \"atzerritarren hizkuntza\" aplikatzen zaie, batez ere pano hizkuntzak hitz egiten ez dituzten beste taldeei.\nEstatusa.\nShipibo-koniboa bizirik dagoen hizkuntza da Hezkuntza Ministerioaren arabera (2013), eta, 2007az geroztik, herriko ordezkarien parte-hartzearekin eratutako alfabeto ofizial normalizatu bat du (2007ko irailaren 13ko 0337-2007-ED Zuzendaritza Ebazpena eta 2015eko ekainaren 12ko MINEDU Ministerioaren 303-2015 Ebazpena). Gaur egun, kultura arteko hezkuntza elebiduneko 282 eskola daude eta Kultura Ministerioak erregistratutako 14 itzultzaile eta interprete daude.\nHizkuntzak eta aldaerak.\nShipibo-koniboak lau dialekto ditu:\nDeskribapen linguistikoa.\nGramatika eta sintaxia.\nShipibo-koniboa azken nukleoko hizkuntza sendoa da, hau da, sintagma batean haren nukleoa sintagma horren amaieran doa. Eta horren ondorioz, oinarrizko ordena nagusi bat aurkezten du Subjektua-objektua-aditza (euskararen moduan) eta postposizioak erabiltzen ditu preposizioen ordez. Izenaren osagarriak eta genitiboak osatzen duten izenaren aurretik doaz.\nShipibo-koniboak lerrokatze morfosintaktiko sendoa du, ergatiboa. Honek, ergatibotasun banandua duten beste hizkuntza pano batzuekin kontrastatzen du, non ergatiboaren markaketa sistema, eskuarki, izen arruntetara mugatzen den, baina izenordainek markaketa nominatibo-akusatiboko sistema bat erabiltzen duten.\nKultur adierazpena.\n2019an \u201c\"El Informativo descentralizado de Nacional Pucallpa\"\u201d irratsaioarekin hasi ziren \"Radio Nacional de Pucallpa\" irratian. Irratsaioa Ucayaliko shipibo-konibo, yine, kakataibo, eta beste herri indigenei zuzenduta dago.\u00a0Bertan haien problematika, kultura, ohitura eta identitateari buruzko berriak aurkezten dituzte shopibo-konibo hizkuntzan zein beste 16 jatorrizko hizkuntzatan eta irratian zein haien Facebook orrialdean egongo dira entzungai. \nShipibo-koniboa eta Euskal Herria.\nPeruko Karina Sull\u00f3n Acostak Euskal Herriko Unibertsitatean (EHU) egin zuen Eleaniztasuna eta Hezkuntza Masterra, non euskararen kultura eta biziberritzeari buruz ikasi zuen. Masterrean Ines Garcia Azkoagarekin ikertu zuen Ucayaliko (Peru) eskola elebidunetako ikasleen hizkuntza gaitasunak testu idatzietan. Informazio gehiago Onom\u00e1zein aldizkarian."}
{"id": "976509", "revid": "56334", "url": "https://eu.wikipedia.org/wiki?curid=976509", "title": "Nikol\u00e1i B\u00e1sov", "text": ""}
{"id": "976511", "revid": "8913973", "url": "https://eu.wikipedia.org/wiki?curid=976511", "title": "Cyberbully (2015eko filma)", "text": "Cyberbully (euskaraz \"Ziberjazarpen\"), 2015eko Ben Chanan britainiarrak zuzendutako drama telefilm bat da. Ziberjazarpena gaitzat du. Maisie Williams aktoreak antzeztu zuen.\n2015eko urtarrilaren 15ean Channel Four katean estreinatu zen.\nArgumentua.\nCasey Jacobs (Maisie Williams) 14 urteko britainiar nerabeak internet bidez hacker bat ezagutu eta haien nahieran men egitera derrigortua egongo da, bere argazki konprometigarriak interneten argitaratuko dituen mehatxupean, gainera argazki horiek Caseyz gain bere aita naiz Caseyren lagun onena den Megani ere kalte egin diezaizkie."}
{"id": "976514", "revid": "10891", "url": "https://eu.wikipedia.org/wiki?curid=976514", "title": "Duralex", "text": "Duralex beirazko baxera eta ontziak egiten zituen fabrikatzaile frantziarra zen. Enpresa La Chapelle-Saint-Mesmin-en kokatzen zen, Loiret departamentuan. Marka izena latinezko esamolde batetik hartua da: \"Dura Lex Sed Lex\" (\"Legea gogorra da, baina legea da\").\nSaint-Gobainek 1930eko hamarkadan garatutako teknika erabiliz, beira moldagarria 600 gradutarra berotzen da, eta gero oso azkar hozten, erresistentzia eta iraupen handiko produktua erdietsiz.\n2020ko irailaren 25ean enpresa justizia-administrazioaren esku utzi zuten."}
{"id": "976517", "revid": "58701", "url": "https://eu.wikipedia.org/wiki?curid=976517", "title": "Pandemonium", "text": ""}
{"id": "976518", "revid": "1545", "url": "https://eu.wikipedia.org/wiki?curid=976518", "title": "Jarabe De Palo", "text": ""}
{"id": "976520", "revid": "512", "url": "https://eu.wikipedia.org/wiki?curid=976520", "title": "C&amp;A", "text": "C&amp;A belgo-germano-herbeheretar korporazio multinazionala da, fast fashion dendak kudeatzen dituena. Clemens eta August Brenninkmeijer anaiek sortu zuten 1841an. Bere egoitza nagusia Vilvoorde eta D\u00fcsseldorf artean dago.\n50.000 langile baino gehiago ditu eta munduko txikizkari handienen artean dago."}
{"id": "976523", "revid": "512", "url": "https://eu.wikipedia.org/wiki?curid=976523", "title": "ICA Gruppen", "text": "ICA Gruppen AB (publ) ( ahoskatua; \"Ink\u00f6pscentralernas aktiebolag\" esaldiaren akronimoa) suediar korporazio multinazionala da, supermerkatu eta botika-dendak kudeatzen dituena. 1938an sortu zuten eta bere merkatu nagusia Eskandinavia da. Bere egoitza nagusia Solnan dago.\n2000. urtera arte kooperatiba moduan aritzen zen baina urte hartan Ahold herbeheretar txikizkariak konpainiaren %50a erosi zuen. Egungo jabea Hakon Invest da."}
{"id": "976524", "revid": "512", "url": "https://eu.wikipedia.org/wiki?curid=976524", "title": "Jer\u00f3nimo Martins", "text": "Jer\u00f3nimo Martins SGPS, SA portugaldar korporazio multinazionala da, supermerkatuak kudeatzen dituena. Jer\u00f3nimo Martinsek 1792an sortu zuen eta, egun, 4.400 denda baino gehiago ditu Portugalen (Pingo Doce eta Recheio kateak), Polonian (Biedronka katea) eta Kolonbian (Ara katea). Bere egoitza nagusia Lisboan dago."}
{"id": "976526", "revid": "336", "url": "https://eu.wikipedia.org/wiki?curid=976526", "title": "Eskubide Zibil eta Politikoen Nazioarteko Ituna", "text": "Eskubide Zibil eta Politikoen Nazioarteko Ituna (ICCPR, ingelesezko sigletan) Nazio Batuen Erakundeak 1966ko abenduaren 16an 2200 A (XXI) Ebazpenean eta geroago baita onartu zuen nazioarteko tratatu bat da. Itun aldeaniztuna da, eta eskubide zibil eta politikoak aitortu eta hauek bermatzeko mekanismoak ezartzen ditu. Hitzaurreaz gain 53 artikuluk osatzen dute Ituna.\n1976ko martxoaren 23an sartu zen indarrean tratatu hau, 35 estatuk berretsi eta hiru hilabeteren ostean. Egun 173 Estatu kidek berretsi eta 74 Estatu kidek sinatu dute . Horietaz gain, sei Estatuk sinatu dute baino ez dute berretsi eta beste 18 Estatu tratatu honetatik kanpo daude erabat . \nItun hau beste itun batekin (Eskubide Ekonomiko, Sozial eta Kulturalen Nazioarteko Itunarekin ) batera aldarrikatu zen, eta biek Giza Eskubideen Nazioarteko Itunak osatzen dituzte (New Yorkeko Itunen izenarekin ere ezagunak). Azken itun honek, Giza Eskubideen Aldarrikapen Unibertsalarekin batera, 1948an onartu zen Giza Eskubideen Nazioarteko Itun deritzona osatzen du.\n1948an Nazio Batuen Erakundeak Giza Eskubideen Aldarrikapen Unibertsala aldarrikatu zuen. Aldarrikapen honek betebehar loteslerik ezartzen ez zuenez, Nazio Batuen Giza Eskubideen Batzordeak giza eskubideei buruzko itun lotesle pare bat idatzi zituen, betebehar zehatzak ezartzeko . Horrela 1954an Nazio Batuen Batzar Nagusian aurkeztu eta 1966an onartu ziren Eskubide Zibil eta Politikoen Nazioarteko Ituna eta Eskubide Ekonomiko, Sozial eta Kulturalen Nazioarteko Ituna.\nEskubide Zibil eta Politikoen Nazioarteko Ituna bi Protokolo Fakutatibotan garatu zen. Lehenengoa Itunarekin batera onartu zen, eta honek ikerketa- eta salaketa-mekanismoak ezartzen ditu. Bigarrena 1989ko abenduan onartu zen eta 1991tik dago indarrean, eta honek heriotza-zigorra indargabetzen du.\nAurrekariak.\nBai Eskubide Ekonomiko, Sozial eta Kulturalen Nazioarteko Itunak, bai Eskubide Zibil eta Politikoen Nazioarteko Itunak prozesu berean dute jatorria, Giza Eskubideen Aldarrikapen Unibertsala sortzeko prozesuan, zehazki. Hala ere, eskubide zibil eta politikoek historian zehar izan duten garapena desberdina izan da.\nEskubide zibil eta politikoak lehen belaunaldiko eskubide gisa ere ezagutzen dira. Eskubide horiek teoria gisa azaleratzen hasi ziren XVII eta XVIII. mendeetan. Garai horietan, gizartean bi ideia hasi ziren aldarrikatzen: Batetik, askatasun pertsonala eta, bestetik, gizabanakoak babestea estatuak egindako urraketetatik. Giza eskubideak XVIII. mendearen amaieran hasi ziren aldarrikatzen eta lege indarrez inposatzen. 1776ko Virginiako Eskubideen Deklarazioan eta 1789ko Frantziako Konstituzioan ezarri ziren lehengo aldiz eskubide horiek. Hurrengo mendeetan zehar, giza eskubideen aldeko mugimenduei esker, herrialde gehiagora zabaltzen joan ziren eskubide horiek eta gero eta garatuago eta zehatzago agertzen joan ziren Estatuen ordenamenduetan.\n1945ean San Frantzizkoko Konferentzian \u201cGizakiaren Funtsezko Eskubideei buruzko Adierazpena\u201d proposatu zen, zeinak Nazio Batuen sormena eragin zuen. Itunen horren sorrera, berriz, 1948an dago, Nazio Batuen Erakundeak Giza Eskubideen Aldarrikapen Unibertsala onartu zuenean. \nAldarrikapen horrek betebehar loteslerik ezartzen ez zuenez, Giza Eskubideen Batzordea giza eskubideei buruzko itun lotesle pare bat idazten hasi zen, Estatu sinatzaileei betebehar zehatzak ezarri ahal izateko. Eskubide zibil eta politikoen eta ekonomiko, sozial eta kulturalen garrantziaren inguruan Estatuen artean zeuden desadostasunak zirela eta 2 itun eratzea erabaki zuten. Itun horiek Nazio Batuen Batzar Nagusiari aukeztu zitzaizkion 1954an eta ez ziren 1966ra arte onartu. Gure ituna zehazki 1966ko abenduaren 16an onartu zuen Batzar Nagusiak 2200 A (XXI) ebazpenean. Geroago, tratatuak eskatutako berrespenak agertu zirenean, Eskubide Ekonomiko, Sozial eta Kulturalen Ituna 1976ko urtarrilaren 3an sartu zen indarrean ; eta Eskubide Zibil eta Politikoena, berriz, 1976ko martxoaren 23an. \nEgitura eta Edukia.\nSarreran azaldu dugun bezala, Itun hau atariko batek eta 53 artikuluk osatzen dute. Artikulu hauek sei zatitan banatuta daude. \nLehenengo Zatia (1.art).\n1. artikuluan herrien libre determinaziorako eskubidea aitortzen da, eta baita herriek haien izaera politikoa eta haien aberastasun eta baliabide naturalak askatasunez xedatzeko duten eskubidea ere. Artikuluak aitortzen du baita herri bat ezingo dela bere bizibideez gabetu, eta ituna sinatzen dute alderdiek, haien lurraldean dauden lurralde ez-autonomoen libre determinaziorako eskubidearen egikaritza errespetatu beharko dutela. \nBigarren Zatia (2-5 art.).\nItunean aitortutako eskubideak gauzatzeko beharrezkoa denean legeak ematera behartzen ditu alderdiak, eta lege-baliabide eraginkorra ematera eskubide horien edozein urraketarako. Era berean, eskubideak inolako bereizketarik gabe aitortzea eskatzen du, hala nola arraza, sexua, hizkuntza, erlijioa, politikako iritzia, jatorri nazionala edo soziala, maila ekonomikoa edo beste edozein baldintza kontuan ez hartzea eskubideak aitortzerako orduan. Baita eskatzen dute emakumeek eskubide horiek berdin baliatzen dituztela bermatzea. Eskubideak bakarrik mugatu ahal izango dira nazioa mehatxatzen duen larrialdi publikoko garaietan (gerra egoeran, adibidez), eta orduan ere ez da onartzen bizitzeko eskubideak derogatzea edo tortura-askatasuna eta esklabotza aitortzea, besteak beste.\nBigarren zati honetako 5. artikuluan ageri da ituneko xedapenetatik bat bera ere ez dela interpretatuko estatu, edo banakako bati eskubidea aitortzeko, horren helburua denean itunean aitortutako eskubide edo askatasunetarik edozein ezabatzeko jarduerei ekitea edo eskubide nahiz askatasun horiek murriztea.\nHirugarren Zatia (6-27 art.).\n6. artikulutik 27. artikulura bitarteko artikuluak biltzen ditu. Zatirik luzeena da eta eskubideak zerrendatzen ditu. Eskubide hauen artean aipagarrienak hurrengoak dira:\nEskubide horietako askok ekintza espezifikoak barne hartzen dituzte, eta ekintza horiek abian jarri behar dira eskubide horiek gauzatzeko.\nLaugarren Zatia (28-45 art.).\nGiza Eskubideen Komitearen ezarpena eta funtzionamendua arautzen ditu, baita Itunaren txostenen aurkezpena eta jarraipena ere.\nGiza Eskubideen Komitea Eskubide Zibil eta Politikoen Nazioarteko Ituna betetzen dela kontrolatzeko mekanismoa da. Itunak berak ezartzen duen 18 kidek osatutako Komiteak, Estatu partaideek EZPNI zenbateraino betetzen duten aztertzen du. 31. artikuluaren arabera Komiteak ezin izango du estatu bereko kide bat baino gehiago izan eta 32. artikulua jarraituz, 4 urtetarako hautatzen dira kide hauek. Batzorde horrek estatu kideen aldizkako txostenak jasotzen ditu, eta estatu horiei eta Nazio Batuen Ekonomia eta Gizarte Kontseiluari txostenak eta iruzkinak egiten dizkie. Komitea, Genevako (Suitza) Nazio Batuen Bulegoan biltzen da, eta urtean hiru bilera egiten ditu.\nKomiteak Nazio Batuen funtsetatik jasoko ditu behar dituen zerbitzu-sariak, eta\u00a0 Nazio Batuetako Idazkari Nagusiak behar adina langile eta zerbitzu ezarriko dizkio baita. 39. artikuluan ageri da Komiteak hautatuko duela bere mahaia, bi urterako; eta bere araudia ere ezarriko duela.\nEstatuek Itunari atxiki eta urtebetera informatu beharko dute, eta, gero, lau urtean behin, hartutako neurrien berrikuspena amaitzen dutenean, publiko egin behar dute zer gomendio ezartzeko konpromisoa hartzen duten. Bai estatu kideen aldizkako txostenak, bai beste estatu batzuek, nazioarteko erakundeek eta gizarte zibileko erakundeek egindako txostenak eta gomendioak publikoak dira.\nEstatuek txostenak aurkezteko konpromisoa hartzen dute. Era berean, Komitearen eskumena aitortzen dute Itunaren inplementazioan alderdien artean sor daitezkeen eztabaidak ebazteko orduan.\nBosgarren Zatia (46-47 art.).\nItunak gainerako nazioarteko itunekin duen irismen juridikoa ageri da. Era berean, argitzen da Ituna ez dela interpretatuko Nazio Batuen funtzionamenduarekiko interferentzia edo kalte gisa.\nSeigarren Zatia (48-53 art.).\nEskubide Zibil eta Politikoei buruzko Nazioarteko Itunaren azken eta seigarren zatian, 48. artikulutik 53.era, itunaren berrespena, indarrean jartzea eta aldaketak arautzen dira.\n48. artikuluan, Nazio Batuetako estatu kide guztiek edo Organismo Espezializatu bateko kideek sinatu ahal izango dute ituna, bai eta Nazioarteko Justizia Gortearen Estatutuko estatu kide guztiek eta Nazio Batuen Batzar Nagusiak gonbidatutako beste edozein estatuk ere. Bestalde, itun hau berretsi egin behar da, eta berrespen-agiriak Nazio Batuetako Idazkari Nagusiaren esku utziko dira.\n49. artikuluan ageri da, hogeita hamabosgarren berreste- edo atxikipen-agiria gordailutu ondoren, itunari atxikitzen zaion estatu bakoitzarentzat ituna indarrean jarriko dela estatu horrek berreste- edo atxikipen-agiria gordailutu duenetik hiru hilabete igaro ondoren. Honen ostean beste estaturen bat atxikitzen edo ituna berresten badu, sinatu eta hiru hilabetetara sartuko da indarrean.\nBestalde, nabarmendu behar da itun honetako estatu kide orok zuzenketak proposatu eta Nazio Batuetako Idazkari Nagusiaren esku utz ditzakeela. Proposatutako zuzenketak komunikatuko dizkie Idazkari Nagusiak itun honetako estatu alderdiei, eta eskatuko die jakinaraz diezaiotela estatu alderdien konferentzia baterako deialdia egitea nahi dutenean, proposamenak aztertu eta horien bozketa egiteko. Horrela, gutxienez estatuen heren batek deialdi horren aldeko adierazpena egiten badu, Idazkari Nagusiak konferentziarako deialdia egingo du. Konferentzian dauden eta boto-emaile diren estatuen gehiengoak onartutako zuzenketa oro Nazio Batuen Batzar Nagusiaren onespenaren mende jarriko da. Zuzenketa horiek indarrean jartzen direnean, nahitaezkoak izango dira zuzenketa horiek onartu dituzten estatu alderdientzat; gainerako estatu alderdiek, berriz, itun honetako xedapenek eta onartu duten aurreko zuzenketa orok behartuta jarraituko dute.\nAzkenik, 53. artikuluan xedatzen denez, itun hau Nazio Batuen artxiboetan gordailutuko da, eta txineraz, espainieraz, frantsesez, ingelesez eta errusieraz.\nIndarrean sartzeko prozesua.\nEskubide Zibil eta Politikoen Nazioarteko Ituna indarrean sartuko da Itunaren seigarren atalean ageri den prozesua jarraituz. Hau da, 48 eta 53.artikuluek eta haien bitartekoek diotenaren prozedura jarraituz. \u00a0\nBerrespena Espainian.\nItuna 1976ko martxoaren 23an sartu zen indarrean. Espainiaren kasuan, berrespena hilabete batzuk geroago eman zen, 1977ko apirilaren 30ean, eta \"Eskubide Zibil eta Politikoen Nazioarteko Ituna Espainiak berresteko Agiria\" ren bidez egin zen.\nNabarmentzekoa da une horretan Espainia ezegonkortasun politikoaren unerik handienetako batean zegoela, erregimen frankistatik erregimen liberalerako trantsizioan zehazki. Horregatik, itun hori berrestea funtsezko elementuetako bat izan zen; izan ere, erregimen frankistan, eskubide zibil eta politikoek distira egiten zuten haren gabeziagatik.\nEstatuko Aldizkari Ofizialean argitaratutako berrespen-testuak bi zati ditu. Hasieran, testua sartzen da testuaren beraren helburuaren, itunaren berrespenaren eta horretarako arrazoien bidez, eta ondoren erregearen sinadura. Bigarren zatian, berrespenean aipatzen diren itunaren xedapenak agertzen dira.\nBerrespena beste estatu batzuetan.\nEstatu asko ituneko kide diren estatuak dira, eta horien artean batzuk nabarmentzen dira. Adibidez, Ituna sinatu eta berretsi duten lehen bi estatuek aipamen berezia merezi dute, Uruguai eta Costa Rica. 1967an eta 1968an berretsi zuten ituna, hurrenez hurren. Nabarmendu behar da Antigua eta Barbuda izan zela itun horren azken berrespenaren protagonistak 2019ko uztailaren 3an. \nBestalde, oso deigarria da ikustea itun honek gatazkan dauden bi estatu biltzen dituela. Hau Palestinaren (2014ko apirilaren 2an berretsia) eta Israelen kasua (1966ko abenduaren 19an sinatua eta 1991ko urriaren 3an berretsia) da. \nOndoko aplikazioa eta garapena.\nEskubide Zibil eta Politikoen Nazioarteko Itunak 173 estatu kide ditu, 74 sinadura eta berrespen bidez, eta gainerakoa atxikipen edo ondorengotza bidez . Munduko Estatu gehienak Ituna sinatu badute ere, badaude zenbait herrialde Itunaren parte ez direnak edo, Ituna sinatu badute ere, ratifikatu ez dutenak.\nHainbat Estatutan arazo desberdinak agertu dira Itunaren aplikazioaren inguruan. Australian adibidez, Ituna ezin da zuzenean betearazi, baina haren xedapenek zenbait lege nazional babesten ditu, pertsonei galdagarriak zaizkien eskubideak ematen dizkietenak. Irlandan Zigor Auzitegi Bereziak erabiltzeak erabaki da, non epaimahaien lekua epaileek hartzen duten eta beste prozedura berezi batzuk aplikatzen diren. \nEstatu Batuetan adibidez, Estatu Batuetako Senatuak Eskubide Zibil eta Politikoen Nazioarteko Ituna berretsi zuen 1992an, bost erreserba, bost ulermen eta lau adierazpenekin. Senatuaren berrespenean, adierazpen hau zegoen jasota: \"Itunaren 1. artikulutik 27. era bitartekoak ez dira berehala aplikatzekoak\". Honen ondorioz, 2006an Giza Eskubideen Batzordeak Estatu Batuei neurri zuzentzaileak hartzeko eskatu zien. \nErreserbak.\nAtal honetan nabarmendu behar da, oro har, Estatu askok erreserbak edo interpretazio-adierazpenak egin dituztela Itunaren aplikazioari dagokionez.\nErreserba aipagarrienak dira, Argentinak bere Konstituzioan bermatutako bidezko epaiketa baten eskubideak aplikatuko dituela nazioen lege orokorra hausteagatik akusatuak epaitzean. Bestalde, Austriak beretzat gordetzen du Habsburgoko Etxeko kideak erbesteratzen jarraitzeko eskubidea, eta akusatuen eskubideak eta epaiketa justua izateko eskubidea mugatzen ditu bere ordenamendu juridikoan lehendik zeudenetara. Gainera, Belgikak hitz egiteko, biltzeko eta elkartzeko askatasunak Giza Eskubideen Europako Hitzarmenarekin bat etorriz interpretatzen ditu. \nAzkenik, Estatu Batuek erreserbatu egin dute artikuluetako batek ere ez dezala murriztu adierazpen eta elkartze askerako eskubidea; Ameriketako Estatu Batuetako gobernuak heriotza-zigorra ezar diezaiola haurdun dagoen emakumea ez den beste edozeini; \u00abtratu edo zigor krudel eta laidogarria\u00bb bosgarren, zortzigarren eta hamalaugarren paragrafoetako batek edo batzuek debekatutako tratamendu edo zigorrei buruzkoa dela, eta Estatu Batuetako Konstituzioari egindako hamalaugarren zuzenketei buruzkoa dela; eta ez dela aplikatuko Estatu Batuetako Konstituzioko 15. artikuluko hirugarren klausula. \nHautazko Protokoloak.\nItunarekin batera bi Hautazko Protokolo ageri dira. Lehenengoa 1976ko martxoaren 23an sartu zen indarrean eta pertsonek haien giza eskubideak hautsi dituzten estatuen aurkako salaketak hasteko mekanismoa da. Bigarrena, 1991ko uztailaren 11an sartu zen indarrean eta heriotza-zigorraren indargabetzea ezartzen du. \nHaien izenak dioten bezala (hautazko) Protokoloak lotesleak dira, fakultatiboak. Estatuek aukeratu dezakete protokoloa onartu ala ez onartu. Hala ere, Itunaren parte den Estatu batek Protokoloaren zati bat egiten duenean, Estatu Aderdiaren jurisdikziopean dagoen pertsona orok salaketa bat jar dezakete idatziz Giza Eskubideen Batzordean.\nLehenengo hautazko protokoloa (Pertsonek estatu kideen aurkako salaketak hasteko mekanismoa).\nEskubide Zibil eta Politikoen Nazioarteko Itunaren Lehen Hautazko Protokoloa protokolo gehigarri bat da, Eskubide Zibil eta Politikoen Nazioarteko Itunaren xedapenak aplikatzen direla ziurtatzea bilatzen duena. Lehenengo Protokolo fakultatibo hori Nazio Batuen Batzar Nagusiak 1966ko abenduaren 16an onartu zuen eta 1976ko martxoaren 23an jarri zen indarrean, eta Giza Eskubideen Batzordeari ahalmena ematen dio Itunean adierazitako edozein eskubide urratu zaiela alegatzen duten gizabanakoen komunikazioak jasotzeko eta kontuan hartzeko. Hau da, pertsonek estatuen aurkako salaketak hasteko mekanismoa da hau, hauek pertsonen Giza Eskubideak urratzen badituzte. Protokolo horrek indarrean sartzeko 10 estatuen berrespena behar izan zituen. Egun, protokoloak 117 estatu kide ditu. \nProtokolo horretan alderdiek aitortzen dute Nazio Batuetako Giza Eskubideen Komitearen eskumena, Itunean babestutako eskubideak urratu direla dioten norbanakoen edo taldeen salaketak aintzat hartzeko. Salaketa onartu ahal izateko salaketa jartzen dutenek baliabide guztiak agortu beharko dituzte, eta ez dira salaketa anonimoak onartzen. Prozesua hasita, Batzordeak dagokion alderdiari aurkeztu behar dizkio salaketak, eta alderdi horrek sei hilabeteko epean erantzun beharko du.\nErreserbei dagokienez, hainbat estatu kidek protokoloa sinatzean erreserbak eta interpretazio adierazpenak aurkeztu dituzte. \nBigarren hautazko protokoloa (Heriotza zigorraren indargabetzea).\nEskubide Zibil eta Politikoen Nazioarteko Itunaren Bigarren Hautazko Protokoloak heriotza-zigorraren indargabetzea ezartzen du. NBEren Batzar Nagusiak onartu zuen 44/128 Ebazpenaren bidez 1989ko abenduaren 15ean, eta 1991ko uztailaren 11n jarri zen indarrean. 2017ko urtarrilerako, 90 kide zituen. \nBigarren Protokoloak kideak konpormetitzen ditu heriotza-zigorra beren mugen barruan indargabetzera. Hala ere, 2.1 artikulua salbuespena da, gerra-garaian krimen larriak gertatzen direnean hura betearazteko aukera ematen baitu. Hitzaurrean protokolo horrek dio heriotza zigorra abolitzeak giza duintasuna handitzen eta giza eskubideak garatzen laguntzen duela eta abolizio hau bizitzeko eskubidearen aurrerapena dela. \n1. artikuluak betearazpenen debekua aurreikusten du Estatuen legeria nazionalean; 2.1 artikuluak baimena ematen die estatu alderdiei erreserba bat egiteko heriotza-zigorra gerra garaian aplikatzeko, betiere delitu militar larri baten ondorioz bada. 3., 4. eta 5. artikuluetan, estatu alderdiek aldizkako txostenei eta Giza Eskubideen Komitearen aurrean salatzeko prozedurari buruz dituzten betebeharrak aipatzen dira; eta 6. artikuluak zehazten du betearazpenen debekuak ezingo direla indargabetu. Azkenik, 7. artikulutik 11.era prozedurari buruzko gaiak ageri dira. \nErreserben inguruan, Protokoloaren 2.artikuluan argi ageri da protokoloari ezingo zaiola erreserbarik onartu,\u00a0 berrespen- edo atxikimen-unean formulatutako izan ezik. Hasiera batean, Ziprek, Maltak eta Espainiak erreserbak aurkeztu zituzten, baina beranduago kendu egin zituzten. \nGiza Eskubideen Batzordea.\n18 aditu independentek osatzen dute Giza Eskubideen Batzordea, eta lau urtetarako aukeratzen dira. Itunaren betebeharrak estatuek egoki betetzen dituztela gainbegiratzen du Batzordeak, mekanismo hauen bidez:\nHerrien autodeterminazio eskubidea.\nItunaren 1. artikuluak Herrien autodeterminazio eskubideari aipamena egiten dio. Hau da bere testu osoa:\n\"\"Herri guztiek daukate autodeterminazio eskubidea. Eskubide hori dela medio, libreki erabakitzen dute beren estatus politikoa eta libreki bilatzen dute beren ekonomia, gizarte eta kulturaren garapena.\n\"Nazioarteko zuzenbidean eta elkarren mesedetan oinarritutako nazioarteko lankidetza ekonomikotik ondorioztatzen diren betebeharrei iskin egin gabe, herri guztiek libreki erabili ahal dituzte dauzkaten ondare eta baliabide naturalak beren helburuetarako. Inolako kasutan ere ezin zaizkio herri bati kendu biziraupenerako funtsezkoak dituen baliabideak\".\n\"Itun honekin bat egiten duten Estatuek, tartean direla Autogobernu Gabeko Lurraldeak eta Fideikomisoak administratzeko ardura dutenak, autodeterminazio eskubidea bultzatuko dute, eta eskubide hori errespetatuko dute, Nazio Batuen Gutunarekin bat etorriz\". "}
{"id": "976528", "revid": "16609", "url": "https://eu.wikipedia.org/wiki?curid=976528", "title": "Rachel McKinnon", "text": ""}
{"id": "976529", "revid": "512", "url": "https://eu.wikipedia.org/wiki?curid=976529", "title": "Marks &amp; Spencer", "text": "Marks &amp; Spencer (askotan M&amp;S laburtua eta, hizkera arruntean, Marks and Sparks) britainiar korporazio multinazionala da, txikizkari dendak kudeatzen dituena. Michael Marksek eta Thomas Spencerrek sortu zuten 1884an. Bere egoitza nagusia Londresen dago.\n80.000 langile baino gehiago eta 959 denda ditu eta munduko txikizkari handienen artean dago. Gehienetan, bere markako produktuak baino ez ditu saltzen."}
{"id": "976530", "revid": "1545", "url": "https://eu.wikipedia.org/wiki?curid=976530", "title": "M&amp;S", "text": ""}
{"id": "976531", "revid": "1545", "url": "https://eu.wikipedia.org/wiki?curid=976531", "title": "Marks and Sparks", "text": ""}
{"id": "976532", "revid": "336", "url": "https://eu.wikipedia.org/wiki?curid=976532", "title": "Metro AG", "text": "Metro AG alemaniar korporazio multinazionala da, handizkarientzako supermerkatuak kudeatzen dituena. Ernst Schmidtek eta Wilhelm Schmidt-Ruthenbeckek 1964an sortu zuten eta bere merkatu nagusiak Europa eta Asia dira. Bere egoitza nagusia D\u00fcsseldorfen dago.\nEuskal Herrian, Makro supermerkatuak eta Media Markt dendak kudeatzen ditu."}
{"id": "976533", "revid": "512", "url": "https://eu.wikipedia.org/wiki?curid=976533", "title": "Makro (enpresa)", "text": "Makro alemaniar korporazio multinazionala da, handizkarientzako supermerkatuak kudeatzen dituena. Metro AG -Europan - eta SHV Holdings- Latinoamerikan- bere jabeak dira. SHVk 1968an ireki zuen lehendabiziko Makro Amsterdamn. Herrialde gutxi batzuetan izan ezik, bere dendetan bazkideak soilik sar daitezke."}
{"id": "976534", "revid": "1519", "url": "https://eu.wikipedia.org/wiki?curid=976534", "title": "Makro (argipena)", "text": "Makro (greziar jatorrizko aurrizkia; ; ) izan daiteke:"}
{"id": "976535", "revid": "512", "url": "https://eu.wikipedia.org/wiki?curid=976535", "title": "Makro (informatika)", "text": "Programazio arloan, makro maiz errepikatzen diren instrukzio-segidak automatizatzeko prestatzen den instrukzio konplexua da, aplikazio baten instrukzio errealen segida adierazten duena. Makroei esker, lan errepikakorrak automatiza daitezke.\nMakroak erabiltzen dituen programaren esparruan gordetzen dira, eta teklen konbinazio berezi bat edo horretarako berariaz sortutako eta esleitutako botoi bat sakatuz gauzatuko ditugu.\nHona hemen makro sinple bat BASIC lengoian:\n MACRO DefVar(v, d)\n LOCAL v AS STRING\n v = d\n END MACRO"}
{"id": "976536", "revid": "42829", "url": "https://eu.wikipedia.org/wiki?curid=976536", "title": "Oysho", "text": "Oysho 2001ean sortutako moda-kate bat da. Batez ere kirol-jantziak eta denbora librerako jantziak diseinatzen eta egiten ditu.\nOysho Inditex taldeko enpresa da eta 40 herrialde baino gehiagotan dago, 457 denda-sarearekin, eta online denda bat ere badauka mundu osorako.\nEdozein kirol eta jarduera egiteko errendimendurik onena emateko diseinatu diren hainbat bilduma tekniko eskaintzen ditu, kalitate handiko materialekin egiten direlako, eta horrek iraunkortasuna eta teknikotasuna bermatzen ditu. Gainera, denbora librerako bildumek funtzionaltasunaren eta erabilera anitzaren aldeko apostua egiten dute\nSozietatearen egoitza Torderan dago (Bartzelona) Espainia. Inditexek berea Arteixon dauka (A Coru\u00f1a) Espainia.\n= Historia =\nKatea 2001ean sortu zen, Inditexen merkataritza-helburua dibertsifikatu zenean. Hasieran, barruko arroparen marka bat zen, baina sortu eta urte batzuk geroago, kirol-jantzien bilduma bat sartu zuen, eta azkenean, negozioaren lerro nagusia bihurtu zen.\nUrteak pasatu ahala, hainbat herrialdetara zabaldu da, eta munduko hiri nagusienetan dendak irekiz joan da, besteak beste, Parisen, Londresen, Istanbulen eta Shangain.\n2011n online denda inauguratu zuen hainbat herrialdetik, eta egun munduko merkatu gehienetan eskaintzen ditu bere bildumak.\n2022an mundu digitala eta kirolaren aldeko apustua indartzen joan zen Oysho Training-ekin. Maila guztietako saioak dituen fitness, yoga eta running entrenamenduak eskaintzen ditu doako aplikazio horrek. Aplikazioaren helburua kalitatezko edukia emata da markaren kirol-komunitateari, eta horretarako, nazioarteko irakasleen laguntza izan du.\nDendak:.\nOyshok 457 denda ditu munduan, 40 herrialdetan baino gehiagotan banatuta. Bere merkatu nagusia Espainia da, eta atzetik datoz, Mexiko eta Turkia.\nDenden batez besteko azalera 450 m2-koa da.\nOysho dendak merkataritza-guneetan eta mundu guztiko kale nagusietan daude. Oyshok dendak ditu, besteak beste Rivoli kalean, Parisen,\u00a0 Whitecityn Londresen, Gran V\u00edan Madrilen, Bartzelonako Gracia pasealekuan, Milango Piazza San Babilan, \u00a0Dubai Mallen Dubain eta Shanghai erdigunean.\nHornikuntza.\nEnpresaren hornikuntza katea bizkorra eta malgua da. Bildumek errotazio handia daukate, Inditexen enpresa-arrakastatzat jotzen den neurria izanik hori.\nOysho produktuak kontsumo-joeren arabera hornitzen dira. Erantzuteko gaitasun handi horri esker, bere dendak astean bi aldiz hornitzeko beste produktu sortzen du.\nOyshok irrati-maiztasun bidezko identifikazio-teknologia (RFID, ingelesezko sigletan) erabiltzen du, eta horrela, jantziak banan-banan identifika ditzake plataforma logistikoetatik saldu arte. \nOysho aplikazioa.\nMarkak telefono adimendunetarako aplikazio bat dauka, eta bertan hainbat gauza egin daitezke:\n- Erosketa tiketak gorde.\n- QR bidez ordaindu, banku-txartela, opari-txartela edo ordainketa-txartela (Wallet) erabiliz.\n- Gogoko produktuak gorde.\n- Izakinak kontsultatu.\n- Dendetan produktu bat badagoen ikusi.\n- Bilduma eta nobedadeak ikusi.\n- Txat bidezko bezeroaren arreta-zerbitzua eman.\n- Eskariak berrikusi, gainbegiratu eta itzuli.\n- Erabiltzailearen profila kudeatu.\n- Erabiltzaileari lagundu\nOnline salmentak hainbat plataformaren bidez egin daitezke: dendan, arreta pertsonalizatuarekin eta saltzaileen laguntzarekin; gailu mugikorretatik (webgunean edo aplikazioan) edo mahaigaineko ordenagailutik.\nDenda fisikoetan egindako erosketak eskudirutan ordain daitezke. Aplikazioaren eta webgunearen bidez egindakoak, eskualde geografikoaren arabarako ohiko metodoen bidez.\nOysho Training aplikazioa.\n2022ko irailean, Oysho Training kaleratu zuen Oyshok, fitness, yoga eta running entrenamenduen aplikazioak.\nHainbat mailatako 300 saio baino gehiago ditu, hasiberrientzat nahiz kirolari aurreratuagoentzat, eta erabiltzaileak bere beharretara egokitutako entrenamendu-plana diseina dezake, aplikazioa lehen aldiz erabiltzen duen unetik bertatik, bere zaletasunak aukeratuta, edo, zuzenean, iraupenaren eta intentsitatearen arabera iragazita.\nAplikazioak gomendio-motore bat erabiltzen du, eta kontuan hartzen ditu egindako entrenamenduak, punta-puntako entrenatzaileek lagundutako saio, programa edo erronka berriak eskaintzeko.\nOysho Training-ek askotariko entrenamenduak dauzka: 10-45 minutuko saioak edota, helburu zehatzak lortzen laguntzeko, egunka antolatutako errutinak dituzten programak.\nHorrez gain, erronken bidez, norbere buruaren aurka lehian aritzeko eta lorpenak partekatzeko desafioak ere aurkezten dira.\nOysho Training-ekin noiznahi eta nonahi entrena daiteke, saioak edo programak mugikorrera, tabletara edo smartwatchera deskargatuta, edota AirPlay edo Chromecast bidez aplikazioa telebistara konektatuta.\nSmartwatcherako bertsioarekin, ariketa fisikoaren neurketak (ppm, kcal, erritmoak edo egindako distantzia) erregistratu ahal izango dira, lasterketak hobetzen laguntzeko.\nAplikazioa 4 hizkuntzatan dago: gaztelaniaz, ingelesez, italieraz eta frantsesez. Eta 9 herrialdetan deskarga daiteke: Espainia, Turkia, Mexiko, Italia, Portugal, Frantzia, Alemania, Erresuma Batua eta Ameriketako Estatu Batuak."}
{"id": "976537", "revid": "201", "url": "https://eu.wikipedia.org/wiki?curid=976537", "title": "Baso primario", "text": ""}
{"id": "976538", "revid": "1545", "url": "https://eu.wikipedia.org/wiki?curid=976538", "title": "Uterq\u00fce", "text": "Uterq\u00fce Inditex taldeko arropa konpainia da eta Torderan du bere egoitza. 2008. urtean sortu zuten.\nDendak.\n16 herrialdetan dago presente eta 90 denda ditu."}
{"id": "976539", "revid": "1545", "url": "https://eu.wikipedia.org/wiki?curid=976539", "title": "Lefties", "text": "Lefties Inditex taldeko arropa konpainia da eta Torderan du bere egoitza. 1999. urtean sortu zuten eta taldearen \"low cost\" markatzat hartzen da.\nDendak.\n6 herrialdetan dago presente eta 150 denda ditu."}
{"id": "976540", "revid": "1545", "url": "https://eu.wikipedia.org/wiki?curid=976540", "title": "Aitagoien Hobia", "text": ""}
{"id": "976541", "revid": "58701", "url": "https://eu.wikipedia.org/wiki?curid=976541", "title": "Paradise Lost", "text": ""}
{"id": "976542", "revid": "336", "url": "https://eu.wikipedia.org/wiki?curid=976542", "title": "Paradisu galdua", "text": "Paradisu galdua, jatorrizko izenburua \"Paradise Lost\", John Milton (1608-1674) idazle ingelesaren lan ezagunena da. Poema narratiboa izanik, ingelesezko epika liburu nagusitzat hartu ohi da. XVII. mendeko poeta nagusia John Milton izan zen. Milton, hasieran puritanoa izan bazen ere, oso teologia berezi batera (zenbaitetan heretikotzat ere jo zitekeena) iritsi zen. Liburua 1667an plazaratu zen. Haren ondorioz mundu osoko literaturan oso zabalduta dagoen topiko literarioa sortu zen. Lan horrek bigarren zatia ere izan zuen: \"Paradise Regained\" (1671), euskaraz \"Paradisu berreskuratua\".\n\"Paradisu galdua\"k haustura sortu zuen lehenagoko poema epikoen ezagutzaren kontzeptuaren eta zientziaren ezagutzaren artean, lehen aldiz proposatu baitzuen ezagutza literarioa eta ezagutza zientifikoa bereizi behar zirela. \nHistoria.\n1665ean Miltonek, eman zen izurrite handitik ihes egiteko Londresetik alde egin zuen. Chalfont St Giles herrixkan babesa hartu zuen eta bertan idatzi zuen bere lan ospetsuena izango zena. Liburua Samuel Simmons argitaratzaileak moldatu zuen, 1667an lehen edizioa plazaratuz. Bigarren edizioa 1674an plazaratu zen eta bertan zenbait aldaketa jaso ziren; esaterako hasierako hamar atal hamar bihurtu ziren. Liburuaren arrakasta berehalakoa izan zen eta XVIII. mendean edizio eta itzulpen ugari ezagutu zituen.\nEgitura.\nPoema hasieran hamar liburutan antolatuta zegoen; bigarren edizioak, ordea, hamabi zituen. Guztira 10.000 lerro idatziak dira, errimarik gabekoak. Olerki epikoa da.\nGaia.\nPoemak Bibliako gai batean oinarritutako epopeia bat garatzen du: Adam eta Ebaren erorketa eta Jaungoikoak Adan eta Eba paradisutik egotzi zituenekoak kontatzen ditu. Lanaren gai nagusia gaizkiarena eta oinazearena da. Modu batez planteatzen gaia den zera da, nola uler daitekeen Jainkoa, hain ona eta\nahalduna izanik, gizakiaren sufrikarioa uztea eta onartzea.\nNolabait, Miltonek \u00abJainkoaren bideak zuritzeko\u00bb planteamenduetatik abiatzen da. Horretako draman parte hartzen duten pertsonaia nagusien psikologia azaltzen du: Jainkoa, Adam, Eba eta Deabrua. Horren bidez itxaropena azal arazi nahi du, nahiz eta paradisua galdua izana.\nLana infernuan hasten da. Han Satanas Jaungoikoaren aurkako mendekua hartu nahi du horretarako gizakiak erabiliz. Gizakiak sortu berriak dira eta oraindik zoriontasunean bizi dira Edengo lorategian.\nAingeruen asaldaketa eta Adanen bekatua abiapuntu hartuz, Jainkoak gizon-emakumeengana iristeko dituen bideak azaltzen ditu."}
{"id": "976543", "revid": "56334", "url": "https://eu.wikipedia.org/wiki?curid=976543", "title": "Marks&amp;Spencer", "text": ""}
{"id": "976544", "revid": "512", "url": "https://eu.wikipedia.org/wiki?curid=976544", "title": "Keta (Siberia)", "text": "Keta aintzira ( ) ur gezeko laku handi bat da Krasnoyarsk kraian, Errusiako ipar-erdialdean, Siberian.\n452 km\u00b2 ditu azaleran. Ribnaia ibaia lakutik isurtzen da."}
{"id": "976545", "revid": "512", "url": "https://eu.wikipedia.org/wiki?curid=976545", "title": "Inuit Ataqatigiit", "text": " Inuit Ataqatigiit ( Groenlandieraz \"Herriaren Komunitatea\", IA siglekin laburtua) Groenlandiako alderdi politiko sozialista eta separatista demokratikoa da, Groenlandia estatu independentea izan dadin helnuru duena. 1976an sortu zen alderdia 1970eko hamarkadako Danimarkan gazte mugimenduen erradikalismoaren baitan.\nHistoria eta ildo politikoak.\nHastapenetan ekonomia sozialistaren alde zen, baina ezker korronteetatik egindako kritikek salatzen dute alderdia merkatu-ekonomia eta pribatizazioa onartzen duen ikuspegi kapitalistara lerratu dela pixkanaka. Groenlandia independenteak lehiakorra izan beharko lukeela aldarrikatzen du alderdiak ingurumenaren aldeko apostua eginez aldi berean\n1982an, alderdiak arrakastaz egin zuen erreferendum nazionalean Groenlandia Europako Ekonomia Erkidegotik (Europako Batasunaren orduko egituratik) kanpo geratzeko. Hurrengo urtean lehen aldiz sartu ziren Groenlandiako parlamentuan. Zenbait koalizio gobernutan parte hartu izan du, Siumut sozialdemokratekin eta beste batzuekin. Alderdi nagusia bilakatu ziren bozketan 2009. urtean, baina harrezkero 2. alderdia izan dira behintzat 2018ko hauteskundeak bitartean. Hala ere, Danimarkako Folketing parlamentu zentralerako hauteskundeetan lehen indarra izan dira 2007tik 2018ra, bi hautetsietarik bat erdietsiz."}
{"id": "976546", "revid": "56334", "url": "https://eu.wikipedia.org/wiki?curid=976546", "title": "Mikel Soto", "text": "Mikel Soto Nolasco (Iru\u00f1ea, Nafarroa, 1978) nafar idazlea da. Historian lizentziaduna da."}
{"id": "976561", "revid": "512", "url": "https://eu.wikipedia.org/wiki?curid=976561", "title": "Copacabana (kabareta)", "text": "Copacabana, AEBetako New York hiriko Manhattan barrutiko kabaret areto bat izan zen. Ospea bezero ospetsu askoren parrandaleku izateagatik datorkio.\n1940ko azaroaren 10ean ireki zen, eta bere jabeetako bat Frank Costello italiar-estatubatuar mafiaburua izan zen. Bere historian zehar ez zen leku bakar batean egon, Manhattango kokaleku askotan baizik.\n2020ko COVID-19 pandemiaren ondorioz itxi egin zen, halere 2021ean berrirekitzea aurreikusia dago.\nZinema.\nFilm askotan agertu da, tartean \"Copacabana\", \"Goodfellas\", \"Raging Bull\", \"Tootsie\", \"The Purple Rose of Cairo\", \"Carlito's Way\", \"The French Connection\", \"Martin and Lewis\", \"Green Book\", \"Beyond the Sea\" eta \"The Irishman\"."}
{"id": "976563", "revid": "96586", "url": "https://eu.wikipedia.org/wiki?curid=976563", "title": "Godfrey Binaisa", "text": "Godfrey Lukongwa Binaisa (Kampala, 1920ko maiatzaren 30a - \"ibidem\", 2010eko abuztuaren 5a) Ugandako presidentea izan zen. Ugandan eta Londresen zuzenbidea ikasi zuen. Abokatu gisa lan egin zuen eta Ugandako Herriaren Kongresua alderdiaren bat egin zuen. 1962an Ugandako fiskal nagusia izendatu zuten eta 1968an dimisioa eman zuen. Idi Amin boterera iristean Binaisa erbestera joan zen eta Ugandara itzuli zen 1979an. 1979ko ekainaren 20an presidente izendatu zuten Yusuf Luleren ordez. Oyite Ojok armadaren buruzagia kargutik kendu ondoren, Paulo Muwanga buru zuen Batzorde Militarrak Binaisa kargutik kendu zuen 1980ko maiatzaren 12an."}
{"id": "976568", "revid": "98220", "url": "https://eu.wikipedia.org/wiki?curid=976568", "title": "Julian Sorell Huxley", "text": ""}
{"id": "976569", "revid": "336", "url": "https://eu.wikipedia.org/wiki?curid=976569", "title": "Julian Huxley", "text": "Sir Julian Sorell Huxley (Londres, 1887ko ekainaren 22a - \"ib.\", 1975eko otsailaren 14a), britainiar biologo, eugenesialaria eta internazionalista bat izan zen.\nUNESCOren lehen zuzendaria izan zen eta Naturaren Kontserbaziorako Nazioarteko Erakundearen kide nabarmenetako bat. 1956an Darwin Domina irabazi zuen."}
{"id": "976571", "revid": "98220", "url": "https://eu.wikipedia.org/wiki?curid=976571", "title": "H\u00f4tel Hyatt Regency Paris \u00c9toile", "text": "H\u00f4tel Hyatt Regency Paris \u00c9toile, lehenago \"H\u00f4tel Concorde La Fayette\" (1974-2013), etxe orratz bat da Parisen, Frantzian, Porte Maillot inguruan dagoen 17. barrutian. Constellation Hotels Holdings-en jabetza da.\n137 metroko altuerarekin, Frantziako hotelik altuenetakoa da Lyoneko \"Tour Part-Dieu\"-en ondoren (eta Paris hiriko laugarren eraikinik altuena Eiffel dorrearen ondoren, Tour Montparnasse eta Parisko Auzitegia, baina inguruan kokatutako La D\u00e9fense auzoko eraikin batzuk baino txikiagoak); teilatuan dagoen antenak 190 metroko altuera har dezake. Hogeita hemezortzi solairu ditu eta 995 gela eta suite ditu. \"Palais des Congr\u00e8s\" ondoan kokatuta, Pariseko kongresu zentroetako bat da."}
{"id": "976572", "revid": "8155338", "url": "https://eu.wikipedia.org/wiki?curid=976572", "title": "H\u00f4tel Concorde La Fayette", "text": ""}
{"id": "976573", "revid": "1545", "url": "https://eu.wikipedia.org/wiki?curid=976573", "title": "Atacama Large Millimeter Array", "text": "Atacama Large Millimeter Array edo ALMA, Txileko iparraldeko Atacama basamortuan dagoen 66 irrati-teleskopio sare bat da, honen bidez erradiazio elektromagnetikoa milimetro eta azpimilimetroko uhin-luzeratan behatzen da.\nChajnantor Lautadan eraiki zen, Llano de Chajnantorko Behatokia eta Atacama Pathfinder Experiment irrati-telekospiotik hurbil. Kokalekua itsas mailatik garaiera handira egon eta hezetasun baxua duelako hautatua izan zen, soinua eta Lurraren atmosferaren seinale murrizketa gutxitzeko ezinbesteko ezaugarriak.\nALMA nazioarteko proiektua da, Europa, AEB, Kanada, Japonia, Hego Korea, Taiwan eta Txilek finantziatua."}
{"id": "976576", "revid": "58701", "url": "https://eu.wikipedia.org/wiki?curid=976576", "title": "Edengo lorategi", "text": ""}
{"id": "976583", "revid": "58701", "url": "https://eu.wikipedia.org/wiki?curid=976583", "title": "Diamond Head (Hawaii)", "text": "Diamond Head, hawaieraz L\u0113\u02bbahi, \"lae\" \"muino\" eta \u02bbahi \"atuna\", AEBetako Oahu uhartean dagoen kono bolkaniko bat da, Hawaii Uharteetan. 232 metroko garaiera du. Honolulu hiriburuaren aldamenean dagoenez eta oinez berehala bertaratu daitekenez, hawaiidar nahiz turisten helmuga izan ohi da.\nIngelesezko izena XIX. mendean britainiar itsasgizonek jarri zioten, bertan dauden kaltzita kristalak ikusi eta diamanteekin nahastean."}
{"id": "976587", "revid": "42829", "url": "https://eu.wikipedia.org/wiki?curid=976587", "title": "Cartismoa", "text": ""}
{"id": "976588", "revid": "42829", "url": "https://eu.wikipedia.org/wiki?curid=976588", "title": "Espainiako gudaroste", "text": ""}
{"id": "976589", "revid": "42829", "url": "https://eu.wikipedia.org/wiki?curid=976589", "title": "Donostiako Antigua", "text": ""}
{"id": "976590", "revid": "12788", "url": "https://eu.wikipedia.org/wiki?curid=976590", "title": "Errepikatze-denbora", "text": ""}
{"id": "976591", "revid": "12788", "url": "https://eu.wikipedia.org/wiki?curid=976591", "title": "Itzulera-denbora", "text": "Itzulera-denbora edo errepikatze-denbora batez besteko denbora-bitartea da, gertakari natural baten eta haren mailako edo hura baino handiagoko hurrengoaren artean kalkulatzen dena. Gertakari arriskutsuetarako kalkulatu ohi da: uholdeak, lurrikarak, tsunamiak, urakanak, lehorteak, sumendi-erupzioak, etab. Itzulera-denborak adierazten digu zenbat denboratik behin itxaron genezakeen neurri zehatz bateko gertakaria."}
{"id": "976595", "revid": "512", "url": "https://eu.wikipedia.org/wiki?curid=976595", "title": "D404", "text": " edo Ibardingo errepidea Lapurdiko errepide bat da. Errepidea errepide departamendala eta lotzen du.\nErrepidea 3,8 kilometrokoa da.\nHistoria.\nBerarako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "976597", "revid": "103793", "url": "https://eu.wikipedia.org/wiki?curid=976597", "title": "Oieregiko tunela", "text": "Oieregiko tunela Nafarroako tunel bat da, Bertizarango Oieregi herriaren lursailetan, hortik bere izena. Bertatik errepidea igarotzen da."}
{"id": "976598", "revid": "103793", "url": "https://eu.wikipedia.org/wiki?curid=976598", "title": "Sunbillako tunela", "text": "Sunbillako tunela Nafarroako tunel bat da, Sunbilla udalerrien lursailetan, hortik bere izena. Bertatik errepidea igarotzen da."}
{"id": "976599", "revid": "1884", "url": "https://eu.wikipedia.org/wiki?curid=976599", "title": "Arrigaztelu-Galtzadako tunela", "text": "Arrigaztelu-Galtzadako tunela Nafarroako tunel bat da, Sunbilla udalerrien lursailetan, hortik bere izena. Bertatik errepidea igarotzen da."}
{"id": "976600", "revid": "44278", "url": "https://eu.wikipedia.org/wiki?curid=976600", "title": "Larrakaizko tunela", "text": "Larrakaizko tunela Nafarroako tunel bat da, Sunbilla udalerrien lursailetan, hortik bere izena. Bertatik errepidea igarotzen da."}
{"id": "976601", "revid": "1884", "url": "https://eu.wikipedia.org/wiki?curid=976601", "title": "Basataundiko tunela", "text": "Basataundiko tunela Nafarroako tunel bat da, Igantzi udalerrien lursailetan, hortik bere izena. Bertatik errepidea igarotzen da."}
{"id": "976602", "revid": "1884", "url": "https://eu.wikipedia.org/wiki?curid=976602", "title": "Amixelaietako tunela", "text": "Amixelaietako tunela Nafarroako tunel bat da, Etxalar udalerriaren lursailetan, hortik bere izena. Bertatik errepidea igarotzen da."}
{"id": "976603", "revid": "103793", "url": "https://eu.wikipedia.org/wiki?curid=976603", "title": "Alkaiagako tunela", "text": "Alkaiagako tunela Nafarroako tunel bat da, Lesaka udalerriaren lursailetan, hortik bere izena. Bertatik errepidea igarotzen da."}
{"id": "976604", "revid": "56334", "url": "https://eu.wikipedia.org/wiki?curid=976604", "title": "Intxaurretako tunela", "text": "Intxaurretako tunela Gipuzkoako tunel bat da, Irun udalerriaren lursailetan, hortik bere izena. Bertatik errepidea igarotzen da."}
{"id": "976605", "revid": "103793", "url": "https://eu.wikipedia.org/wiki?curid=976605", "title": "Lamiarriko tunela", "text": "Lamiarriko tunela Gipuzkoako tunel bat da, Irun udalerriaren lursailetan, hortik bere izena. Bertatik errepidea igarotzen da."}
{"id": "976606", "revid": "103793", "url": "https://eu.wikipedia.org/wiki?curid=976606", "title": "Oronoz-Mugairiko tunela", "text": "Oronoz-Mugairiko tunela Nafarroako tunel bat da, Baztango Oronoz-Mugairi herriaren lursailetan, hortik bere izena. Bertatik errepidea igarotzen da."}
{"id": "976609", "revid": "512", "url": "https://eu.wikipedia.org/wiki?curid=976609", "title": "Juan Antonio Castro Izagirre", "text": "Juan Antonio Castro Izagirre (Tolosa, 1911ko ekainaren 26a - Biarritze, 1994ko ekainaren 23a) itsas armadako militarra izan zen Espainiako zein Frantziako itsas armadetan.\nJuan Antonio, Luis Castro Casalen, tolosar jurista eta politikariaren, semea zen. San Fernandoko Itsas Akademian sartu zen 1931n. Handik bost urtera amaitu zituen ikasketak, fragata-alferez mailarekin.\nEspainiako Gerra Zibila.\nEspainiako Gerra Zibilaren hasierak jaioterrian harrapatu zuen eta ondorioz Tolosako defentsan eta Irungo batailan parte hartu zuen. Ondoren, Cartagenako itsas basera joan zen eta han \"M\u00e9ndez N\u00fa\u00f1ez\" gurutzontzi arineko bigarren komandante izendatu zuten. 1937ko apirilean Bilbora joan zen eta \"Ciscar 1\" destruktorearen ardura hartu zuen.\nIparraldeko frontea erori ondoren, familaiengana joan zen Donibane Lohizunera non errefuxiatuta baitzegoen. Errepublikako arduradunen aginduetara jarri zen eta urrian Le Havreko portu frantsesera bidali zuten \"Jose Luis Diez\" destruktorearen komandante moduan haren konponketa-lanez arduratzera. Tarte horretan tripulazioa aldatu eta konfiantzako gizonez osatu zuen, tartean euskal herritar ugari.\nLe Havren zegoela matxinatuen eskaintzak jaso zituen bandoz aldatzeko, baina Castrok ez zion Errepublikari traiziorik egin. Flota Errepublikanoaren Agintaritzatik El Havretik Cartagenako Itsas Basera joateko agindua jaso zuen 1938 udan. Cartagenara iristeko, Gibraltarko itsasartearen itsasontzi matxinoen blokeoa hautsi beharra zuen. Blokeoa hausteko aukera gehiago izateko, \"Jose Luis Diez\" detruktorea mozorrotu egin zuen \"Royal Navy\"ren destruktoreen plantak egiteko, Txurruka klaseko ontzi espainiarren oso antzekoak baitziren. Alemaniako espioitza-zerbitzuak matxinatuak abisatu zituen eta itsasartean zain zituen Francoren ontziak, 7tik gora, tartean \"Canarias\" gurutzontzia. Borroka latza hasi zen \"Jose Luis Diaz\" destruktorea arrimatu zenean, baina ez zuten ez hondoratzea ezta harrapatzea ere lortu. Larri matxuratuta, Gibraltarko portuan babestea lortu zuen. Britainiarrek ez zioten laguntzarik eman ontzia konpontzeko eta Castrori agindu zioten bere baliabidez konpondu beharko zuela hilabete baten epean. Abenduan britainiarrek tripulazioa atxilotu zuten eta Almeriara eraman, artean Errepublikaren esku.\nCastro komandanteak Cartagenara eta handik Bartzelonara eta Frantziara iristea lortu zuen. Espainiako beste errefuxiatu askorekin batera, Gurseko kontzentrazio-esparruan sartu zuten. Handik ihes egitea lortu zuen eta Donibane Lohizunera joan zen. Bertan otarrainontzi bat lortu zuen eta euskal errrefuxiatu batzuekin batera Irlandaraino nabigatu zuen.\nFrantziako Itsas Armada.\n1940. urtea amaitu baino lehen, de Gaulle jeneralaren Frantzia Askearekin harremanetan jarri zen. Frantzia Askearen armandan \"Triomphant\" gurutzontziaren bigarren komandante izendatu zuten eta Bigarren Mundu Gerra Ozeano Pazifikoko uretan borrokatu zuen.\nGatazka amaituta eta nazionalitate frantsesa eskuratuta, Simone Larroderekin ezkondu zen. Hurrengo urteetan hainbat ardura hartu zituen Frantziako itsas armadan, tartean Toulongo Itsas Basearen komandantzia eta Armadako Zerbitzu Meteorologikoetako buruzagitza.\nBiarritzen hil zen 1994ko ekainaren 23an."}
{"id": "976610", "revid": "103793", "url": "https://eu.wikipedia.org/wiki?curid=976610", "title": "Sorogain", "text": "Sorogain Erroibar ibarreko etxalde bat da, Euskal Herriko Nafarroa Garaia lurraldean kokatuta, Pirinioak eskualdean.\n biztanle zituen.\nBertako biztanleak \"sorogaindarrak\" dira.\nIzena.\n\"Sorogain\" toponimoa hainbat modutan agertu da historian zehar:\nEtimologia.\n\"Sorogain\" toponimoa izen gardena da. \"Soro\" eta \"gain\" (garaia) hitzeten arteko elkarketa da. \"Soro garaia\" bezala birformulatu liteke.\nGeografia.\nSorogain Erroibarkoa da administratiboki eta geografikoki. Bere barnean, Sorogainibarren dago, Erro ibaia jaiotzen den ibar txiki bat.\nIngurune naturala eta klima.\nErroiberraren azalera handia dela eta bi klima ezberdin daude, iparraldeko klima azpiatlantiarra, pagadi ugari eta urte osoko prezipitazioekin, eta hegoaldeko klima azpimediterraneoa, basa pinuekin eta uda garaiko bi hilabete idorrekin. Urteko batez besteko prezipitazioak 1 200 mm dira hegoaldean, eta 2 000 mm ibarraren iparraldean. Batez besteko tenperatura 7 eta 10 gradu bitartekoa da.\nUrteroko egun euritsuak 120 izaten dira ibarraren hegoaldean eta 140-150 egun iparraldean. Gunerik menditsuenetan egun euritsuak 150 baino gehiago izan daitezke.\nEstazio meteorologikoak.\nErroiberran dagoen Aurizperri kontzejuan, itsasoaren mailatik 871 metrora, Nafarroako Gobernuak 1972an jarritako estazio meteorologikoa dago. Gainera, 1975an, beste estazio meteorologiko bat inauguratu zen Erro kontzejuan, itsasoaren mailatik 672 metrora. Aurizperriko estazioa da Sorogainerako balio egokienak ematen dituena, hurbilen dagoena baita.\n&lt;hr&gt;\nDemografia.\n biztanle zituen Sorogainek.\nKultura.\nEuskara.\nLuis Luziano Bonapartek, 1869an, Erroibarko herri guztiak sailkatu zituen, hegoaldeko goi-nafarrera euskalkian, Pirinio ibarretik Esteribar eta Artzibar ibarrekin hitz egiten zena.\nKoldo Zuazok, 2010ean, Erroiberrak nafarrera euskalkian sailkatu zituen.\nSorogaingo azpieuskalkia erroibarrera da, eta, zehazki, Iparerroibartar aldaera.\nEuskararen Foru Legea.\nNafarroako Gobernuak onartutako Euskararen Foru Legeari jarraituz, Erroibar eremu euskalduneko udalerria da. 2001eko erroldan, herritarren %\u00a024,01ek zekien euskaraz."}
{"id": "976611", "revid": "1545", "url": "https://eu.wikipedia.org/wiki?curid=976611", "title": "Raised by Wolves", "text": "Raised by Wolves 2020ko estatubatuar zientzia fikziozko telesaila da, Aaron Guzikowskik HBO Maxentzat egina.\nSinopsia.\n\u00abEz dugu sekula aurrera egingo fantasian kontsolamendua bilatzeko desioa kontrolatzen ez duzun bitartean\u00bb. Androide baten eta haur baten arteko elkarrizketa da; lehenak bigarrena heztea du helburu, basamortu tankerako planeta misteriotsu batean."}
{"id": "976612", "revid": "1545", "url": "https://eu.wikipedia.org/wiki?curid=976612", "title": "Ratched", "text": "Ratched 2020ko estatubatuar beldurrezko telesaila da, Evan Romanskyk Netflixentzat egina.\n\"One Flew Over the Cuckoo's Nest\" film klasikoa 1975ean argitaratu zuten, Milos Forman zuzendari eta Jack Nicholson protagonista zituela. 45 urte geroago, hemezortzi ataleko telesailera egokitu du \"American Horror Story\" saioaren sortzaileak. Perspektiba aldaketa da nobedade; erizainaren begiradan oinarritua dago orain."}
{"id": "976615", "revid": "1545", "url": "https://eu.wikipedia.org/wiki?curid=976615", "title": "We Are Who We Are", "text": "We Are Who We Are 2020ko estatubatuar telesail dramatikoa da, Luca Guadagninok HBO eta Sky Atlanticentzat egina.\n\"Call Me By Your Name\" filmaren bidez mundu osoko sona eskuratu zuen Guadagninok, eta hau da telebistarako ondu duen lehen lana. Gai berari jarraikiz, homosexualitatea izan du ardatz. Gertakizunen kokalekuek izan dute aldaketarik, landa ingurune baketsutik base militar batera igaro baita."}
{"id": "976616", "revid": "1545", "url": "https://eu.wikipedia.org/wiki?curid=976616", "title": "Lux \u00c6terna (filma)", "text": "Lux \u00c6terna 2020ko Gaspar No\u00e9 frantziar zinema zuzendarien film ertaina da.\nSinopsia.\nBehar bezala ez doan filmaketa bat aitzakia hartuta, zinema industriaren ertzak agerian utziko ditu pelikulak. Charlotte Gainsbourgen pertsonaiak sutara botako duten sorgin bat interpretatuko du, B\u00e9atrice Dallen zuzendaritzapean, baina dena irtengo da gaizki: antolaketa anarkikoa izango da, eta arazo teknikoak eta agerraldi psikotikoak egongo dira."}
{"id": "976617", "revid": "512", "url": "https://eu.wikipedia.org/wiki?curid=976617", "title": "Song to Song", "text": "Song to Song 2017ko Terrence Malick estatubatuar zinema zuzendarien film esperimental dramatikoa da.\nSinopsia.\nBi bikote dira film honetako protagonistak: Faye eta BV konpositoreak, batetik, eta Cook musika ekoizlea eta haren neska lagun zerbitzaria, bestetik. Texasko (AEB) esparru musikalean bidea egiten saiatuko dira laurak, baina oztopo askori aurre egin beharko diete: besteak beste, bikoteetako kideen arteko harremanei."}
{"id": "976618", "revid": "1545", "url": "https://eu.wikipedia.org/wiki?curid=976618", "title": "Song to song", "text": ""}
{"id": "976619", "revid": "512", "url": "https://eu.wikipedia.org/wiki?curid=976619", "title": "Boutchou", "text": "Boutchou 2020ko Adrien Piquet-Gauthier frantziar zinema zuzendarien film komikoa da.\nSinopsia.\nPaula eta Virginiak haurra izan berri dute, baina kide berriak zoriontasuna ez ezik liskarrak ere ekarriko dizkio familiari. Izan ere, Paula eta Virginiaren gurasoak aurrez aurre jar daitezen eragingo du haien biloba errugabeak."}
{"id": "976621", "revid": "336", "url": "https://eu.wikipedia.org/wiki?curid=976621", "title": "Kepler-22b", "text": "Kepler-22b Kepler-22 izarraren inguruan biratzen duen exoplaneta bat da, guregandik 638 bat argi-urtera Cygnus konstelazioan.\nKepler-22b, tamainaz, Lurraren bikoitza da. Bere masa eta azaleko konposizioa ezezagunak dira. Litekeena da azaleko oskol likido edo gaseosoa duen konposatu sukoi bat edukitzea. Bere izarraren inguruan 290 egunean behin biratzen du. Ebidentziek adierazten dute planetak azaleko tenperatura ertaina duela, gainazala ez dagoela berotegi efektuko gasen mende. Atmosferarik ezean, bere oreka tenperatura (Lurraren antzeko albedo bat hartuz) \u221211\u00a0\u00b0C izango litzateke gutxi gorabehera, Lurraren (\u221218\u00a0\u00b0Cren aldean.\n2009ko maiatzaren 12an ikusi zuten planetaren lehen trantsitua eta 2011ko abenduaren 5ean Kepler-22b existitzen zela iragarri zuten."}
{"id": "976622", "revid": "336", "url": "https://eu.wikipedia.org/wiki?curid=976622", "title": "Kepler-22", "text": "Kepler-22 G motako izarra da, Eguzki-sistematik 638 argi-urtetara kokatua Cygnus konstelazioan. 11,7-ko itxurazko magnitude duenez, ezin dugu begi hutsez ikusi. Lurraren adinako eta bizitzarako egokia den lehen planeta omen du: Kepler-22b."}
{"id": "976623", "revid": "336", "url": "https://eu.wikipedia.org/wiki?curid=976623", "title": "Panpa lezka", "text": ""}
{"id": "976624", "revid": "336", "url": "https://eu.wikipedia.org/wiki?curid=976624", "title": "Panpako lezka", "text": ""}
{"id": "976628", "revid": "56334", "url": "https://eu.wikipedia.org/wiki?curid=976628", "title": "Paradisu Galdua", "text": ""}
{"id": "976629", "revid": "512", "url": "https://eu.wikipedia.org/wiki?curid=976629", "title": "Limasolgo gaztelua", "text": "Limasolgo gaztelua (, \"Kastro Lemesos\"; ) Zipre hegoaldeko Limasol hirian dagoen gaztelua da. Hiriaren erdigunean kokaturik dago kai zaharraren alboan. Gaur egun ikusten den eraikina 1590 inguruan berreraikitako egitura da.\nHistoria.\nAurrekariak.\nIkerketa arkeologikoek erakutsi dute gazteluaren aurretik beste eraikin batzuk izan zirela toki berean. IV-VII mendeen artean basilika kristau bat izan zen eta X-XI mendeen artean Bizantziar garaiko monumentu bat. Eliza garrantzitsu baten aztarnak ere aurkitu dira, Limasolgo aurreneko katedrala izan zitezkeenarenak. Tradizioak dioenaren arabera bertan ezkondu ziren Rikardo I.a Ingalaterrakoa eta Berengela Nafarroakoa 1191 urtean.\nFrankoen gaztelua.\nEtienne Lusignanek idatzitakoaren arabera hasierako gaztelua Zipreko lehen errege frankoa izan zen Guy de Lusignanek eraiki zuen 1193. urtean. Gotorlekuaren inguruko aurreneko erreferentzia ofiziala ordea 1228koa da, Frederik II.a Germaniakoak Zipren izan zituen aferetan aipatzen da. Altxatu zenetik XVI. mendera artean hainbat alditan izan zen kaltetua, Genovarren edo Mamelukoen erasoen erruz eta baita lurrikaren eraginez ere. Horregatik hainbat konponketa eta berreraikuntza izan zituen.\n1489an Zipre Veneziako Errepublikaren parte bihurtu zen. 1538an otomandarrek Limasol konkistatu zuten. Veneziarrek hiria berreskuratu zutenean Zipreko gobernadoreak gaztelua eraisteko agindua eman zuen otomandarrek berriz eskuratzea ekiditeko. 1567 eta 1568 artean bota zuten behera.\nOtomandarren gaztelua.\n1576an Otomandarrek Zipre uharte osoa eskuratu zutenean gaztelu zaharraren hondarren gainean gotorleku berria eraiki zuten. Gaztelu zaharra baino txikiagoa zen arren babes egitura hobeak zituen. 1590 inguruan bukatu zen gaztelu berriaren eraikuntza.\nBeheko solairuko eta lehenengo solairuko ganberak gartzela bihutu ziren eta horrela iraun zuen 1950 arte. Britainiarren garaian polizia etxea ere izan zen.\nMuseoa.\nZipreko Museoak Erdi Aroko bilduma bertara ekarri zuen 1987an. Erakusten diren objetuekin Zipreren garapen ekonomiko, sozial eta artistikoa ikus daiteke. III. eta XVIII. mendeen arteko zipretarren eguneroko bizitza nolakoa zen ere erakusten da.\nErdi Aroko keramika, hilarriak, Bizantziar aroko platerak, armak, gurutzeak eta txanponak daude ikusgai, besteak beste."}
{"id": "976630", "revid": "512", "url": "https://eu.wikipedia.org/wiki?curid=976630", "title": "Paradisu berreskuratua", "text": "Paradisu berreskuratua () John Milton idazle ingelesak 1671an idatzi zuen poema epikoa da. Miltonen aurreko lana \"Paradisu galdua\" izan zen eta harekin lotuta dago nolabait nahiz eta harekin desberdintasun handiak izan. Aurrekoa bezala gai teologikoak lantzen ditu baina oraingoan Jesu Kristoren pertsonan zentratuz.\nGaia.\nLiburu honetan Miltonek Jesusek basamortuan paraitu zituen tentazioak azaltzen ditu. Milton ustez, Adam eta Ebaren erorketaren ondoren, logikoa zen Jesusen erresistentzia Satanen tentazioen aurrean azaltzea; haren ustez, modu horretaz, Adam eta Ebak galdu zuten paradisua berreskuratu zen.\nEzaugarriak.\nAipatu den moduan poema hau ez da \"Paradisu galdua\"ren jarraipena eta, horregatik, bere estiloa oso desberdina da. 2.069 lerro ditu poemak, lau liburutan antolatuta, horretarako pentametriko metodoa erabiliz. Poemak \"Lukasen Ebanjelioa\" jarraitzen du, nolabait irudiak eta apaingarriak zabalduz. Aipatutako Ebanjelioaren arabera liburuaren ordena hauxe da:"}
{"id": "976631", "revid": "56334", "url": "https://eu.wikipedia.org/wiki?curid=976631", "title": "Pano familia", "text": ""}
{"id": "976633", "revid": "56334", "url": "https://eu.wikipedia.org/wiki?curid=976633", "title": "Irabazi", "text": ""}
{"id": "976634", "revid": "512", "url": "https://eu.wikipedia.org/wiki?curid=976634", "title": "Xystrosoma vasconicum", "text": "Xystrosoma vasconicum Myriapoda \"cordeumatidae\" espeziea da, \"Chamaesomatidae\" familiakoa. Hego Euskal Herriko, bereziki Bizkaiko endemismoa da. "}
{"id": "976635", "revid": "2048", "url": "https://eu.wikipedia.org/wiki?curid=976635", "title": "San Jose (itsasontzia)", "text": "San Jose Espainiako Armadako 64 kanoi eta 3 mastako galeoia zen. 1698an itsasoratu zen, eta Cartagena (Kolonbia) kostaldean borrokan hondoratu zen 1708an. Zilarrez eta esmeraldaz beteta zegoen, 2018. urtean 17.000 milioi dolar inguruko baliodunak.\nHondoratutako itsasontzia Woods Hole Oceanographic Institution (WHOI) erakundeak aurkitu zuen 2015eko azaroan. 2017ko uztailean salbamendu operazio batek aurrera egingo zuela iragarri zen.\nEraikuntza.\n\"San Jose\" Francisco Antonio Garrotek diseinatu zuen eta Pedro Arostegik eraiki zuen Mapileko ontziolan (Usurbil, Gipuzkoa). Eraikuntza 1697an hasi eta 1698an amaitu zen. Itsasontzi bikiak eraiki zituzten aldi berean eta \"San Jos\u00e9\" eta \"San Joaqu\u00edn\" izendatu zituzten."}
{"id": "976636", "revid": "1545", "url": "https://eu.wikipedia.org/wiki?curid=976636", "title": "Frankismoan lapurtutako haurren eskandalua", "text": "Frankismoan lapurtutako haurren eskandalua Francoren diktadura garaiko Espainiako historiako pasarte eztabaidagarria da. Batez ere XXI. mendean egindako salaketen bidez, lapurtutako haurrak 30.000 eta 300.000 artean izan zitezkeela salatu izan da publikoki.\nUstezko hobiratze faltsuak.\nLapurretaren formetako bat, salaketa batzuen arabera, amari haurra hila jaio zela esatea izan zen, eta gezurrezko defuntzio prozedura eta hobiratzeak gauzatzen zirela ondoren, Frankismoaren sokako familiei eman haurra adopzio ezkutuan, Espainiako fiskal batek 2012an deskribaturiko \"modus operandi\" ustezkoan. 2010etik, salaketa hauetarik 120 kasutan hilobiak ireki ziren, eta 117an haurren hondakin ziurrak aurkitu ziren, eta beste bitan, jaiotzako beste hondakin batzuk. Proba genetikoak egin ziren kasuetan, gurasoen ADN-a aurkitu ziren, lapurreta salaketak gezurtatuz.\nGaiaren inguruan Nafarroako Parlamentuak ikerketa batzordea izan zuen 2013an, eta aho batez onartu zen ebazpena, ez zela aurkitu haurren lapurretaren eta merkataritzaren frogarik Nafarroan. Hala ere, 2017an haur lapurtuak frankismoaren biktimatzat hartzeko lege aldaketa onartu zuen Nafarroako Parlamentuak 2017an, bakarrik PPk bozkatu zuelarik kontra.\nGipuzkoako Batzar Nagusietan eta Eusko Legebiltzarrean egindako agerpen eta ikerketetan, Paco Etxeberria forentseak azalpenak eman zituen 2012an eta 2013an, hilobiratze faltsuak gezurtatuz. Etxeberriak legez kanpoko adopzioen aukera bai eman zuen posibletzat, ordea; baina irregulartasunak izatekotan ere, amaren borondatearen kontra haurra eskuetatik kendu izanaren kasuak ezinezkotzat jo zituen osasun zentro publikoen kasuan. Ordea, kasuak ikertzeko eskatzen duten taldeek ez dituzte ontzat ematen Etxeberriaren txostenak.\nAdopzioak.\nAdopzio irregularren kasuan, kasu bat iritsi zen epaiketara Espainian: Ines Madrigalek jarritako salaketaren ondorioz, bere kasua ebatzi zen. 1969an jaio zenean, Madrigalen adopzioa legez kanpo gertatu zela frogatutzat eman zuten epaiek, eta Eduardo Vela epailea kondenatu zuten. Hala ere, Ines Madrigalek bere familia biologikoarekin kontaktatu zuenean, onartu zuen borondatezkoa izan zela adopzioan ematea.\nAscensi\u00f3n L\u00f3pez andereak antzeko salaketa bat jarri zuen bere adopzioa tramitatu zuen Dolores Baena izeneko moja baten aurka, baina kasuak ez zuen aurrera egin epaitegietan. Alderantziz, monjak ustezko haur lapurturari (Lopezi) jarritako salaketak egin zuen aurrera, laidoagatik, eta Lopez kondenatu zuten.\nErreparazio proposamena.\n2020ko ekainean Espainiako Kongresuak lege proposamena tramitatu zuen haur lapurtuen kasuan erreparazioak bultzatzeko. Vox alderdiak bakarrik bozkatu zuen kontra."}
{"id": "976637", "revid": "512", "url": "https://eu.wikipedia.org/wiki?curid=976637", "title": "John Q.", "text": "John Q., 2002ko Nick Cassavetes estatubatuarrak zuzendutako thriller drama film bat da. Denzel Washington, Robert Duvall, James Woods, Anne Heche, Eddie Griffin, Kimberly Elise, Shawn Hatosy eta Ray Liotta aktoreek antzeztu zuten.\nArgumentua.\nAEB, Chicago, John Q. Archibald (Denzel Washington) lantegi batean lan egin eta familia bateko aita den gizon arrunt bat da. Berak maite duen guztia Denise (Kimberly Elise) emaztea eta Michael (Daniel E. Smith) 9 urteko semetxoa dira. Baina semea larriki gaixotzean, hura salbatzeko bihotzeko trasplantea egitea ezinbestekoa izan da, baina bere osasun aseguruak ez du ebakuntza barne hartuko."}
{"id": "976642", "revid": "336", "url": "https://eu.wikipedia.org/wiki?curid=976642", "title": "Alkimista (Lovecraft)", "text": "Alkimista, , H. P. Lovecraft estatubatuar idazlearen kontakizun labur bat da. 1908an idatzia izan zen, Lovecraftek 17-18 urte zituela, eta 1916ko azaroan \"The United Amateur\" aldizkarian lehenbizikoz argitaratua.\nArgumentua.\nAntoine de C. kondeak Frantzian girotutako istorioa lehen pertsonan kontatzen du.\nDuela mende asko, Antoinen arbaso nobleetako bat Michel Mauvais azti gaiztoaren heriotzaren arduradun izan zen. Orduan, Charles le Sorcier, aztiaren semeak, bere aitaren hiltzaileaz gain haren ondorengoez mendakatzea zin egin zuen. Madarikazioa gaur egun ere indarrean da, eta familian 32 urte betetzen dituzten gizonezkoak adin horrekin hiltzen direlakoan datza.\nAntoinek, noski, bere gizonezko arbaso guztiak adin horretan zendu direla jabetuko da. Beste garai batean boteretsua zen leinua, gaur egun ahulduz. Familiaren gaztelua kasik hondakinetan da. Haien morroi bakarra, Pierre, Antoinen heziketaz arduratu, inguruko baserritarretatik eta haien esamesetatik urrunduarazi eta 32 urte betetzen dituenerako zentzudun mantendu dadin arduratzen da.\nPierre jada zahartuta hiltzean, Antoine malenkolia egoeran barneratuko da. Gazteluko pasabide sekretuak igaro eta gordeleku sekretu bat topatuko du, bertan, azkenik, azti gaiztoaren madarikazioaren eragin eta nondik norakoak azalduko zaizkiolarik."}
{"id": "976643", "revid": "336", "url": "https://eu.wikipedia.org/wiki?curid=976643", "title": "Periko Ibarra", "text": ""}
{"id": "976646", "revid": "512", "url": "https://eu.wikipedia.org/wiki?curid=976646", "title": "Tseltal hizkuntza", "text": "Tseltal edo tzeltal hizkuntza, hizkuntza maia da, batez ere Los Altos de Chiapasen hitz egiten dena.\n445.856 hiztun ditu Estatistika eta Geografiako Instituto Nazionalaren (\"Instituto Nacional de Estad\u00edstica y Geograf\u00eda,\" INEGI) biztanleriaren eta etxebizitzaren erroldaren arabera (2010), eta, beraz, gaztelaniaren ondoren, Chiapas estatuan gehien hitz egiten den hizkuntza da, baita Mexiko osoan gehien hitz egiten den bosgarren hizkuntza indigena ere.\nDialektoak.\nTseltala gutxienez sei dialekto ezberdinez osatutako konplexu bat da eta hizkuntza ergatiboa da (euskara bezala) txolar-tzeltalar hizkuntzen familiako bere ahaideetako bat den txol hizkuntza ez bezala. Hauek dira dialekto aldaerarik onartuenak:\n(*) Teopiscatik Villa Las Rosaserako eskualdeetan tseltal hizkuntzaren aldaerarik arraroenetako bat dago, \"bin\" (\"zein\" edo \"zer\") bezalako oinarrizko hitz bat \"tut\" esaten da, aldaera batzuetan \"txikia\" esan nahi duena. Amatenago del Valle eta Aguacatenagon aldaera hau erabiltzen dute eta, hala ere, herri tseltal hauen artean desberdintasun asko daude, adibidez: Amatenagon, gaur egun, \"ora to\" \"ordu hau\" esateko, \"orto\" laburdura erabiltzen da. Aguacatengon, ordea, \"orli\" da laburdura, jatorrizkoa \"ora ini\" delarik (Tenejapa). Beste aldaera batzuetan: \"ya'tik\" (Tenejapa), \"yo'tik\" (Ocosingo).\nKokapena.\nTseltala, nagusiki, Chiapasen hitz egiten da, Ocosingo, Altamirano, Huixt\u00e1n, Tenejapa, Yajal\u00f3n, Chanal, Sital\u00e1, Amatenango del Valle, Socoltenango, Villa las Rosas, Chil\u00f3n, San Juan Cancuc, San Crist\u00f3bal de las Casas, Oxchuc, San Bartolom\u00e9 de los Llanos eta Venustiano Carranza udalerrietan. Azken udalerri honetan Aguacatenango, Marcos E. Becerra, El Puerto eta Soyatitan komunitateetan hitz egiten da tseltala.\nTseltal hiztun kopuru handi bat ere badago Tuxtla Guti\u00e9rrez, Comitan eta Palenque hirietan.\nMexikon Quintana Rootik sakabanatuta daude hiztunak, komunitate osoak Tabascon eta lan kontuengatik etorkin kontzentrazioa dago Mexiko Hiriko La Merceden.\nDeskribapen linguistikoa.\nAlfabetoa.\nTseltal alfabetoak 26 grafia ditu. Hauek dira: a, b, ch, ch', e, i, j, k, k', l, m, n, o, p, p', r, s, t, t', ts, ts', u, w, x, y, ('). Batzuetan h letra gehitzen da, batez ere Bachajoneko dialektoan."}
{"id": "976649", "revid": "512", "url": "https://eu.wikipedia.org/wiki?curid=976649", "title": "Svalbard eta Jan Mayen", "text": "Svalbard eta Jan Mayen (; ) ISO 3166-1-ek estatistika helburuetarako erabiltzen duen izena da, eta jurisdikzio bereiziak dituzten Norvegiako bi lurralde biltzen dira bere baitan: Svalbard eta Jan Mayen.\nISO 3166-1 alfa-2 zerrendaren arabera, Svalbardek eta Jan Mayenek .sj kodea partekatzen dute. Hau da, SJ herrialdeen goi-mailako domeinu gisa gordeta dute beraientzat, baina lurraldeetako bizilagunek Norvegiako .no, kodea erabiltzen dute, eta .sj ez da erabiltzen."}
{"id": "976650", "revid": "1519", "url": "https://eu.wikipedia.org/wiki?curid=976650", "title": "Svalbard eta Jan Mayen Uharteak", "text": ""}
{"id": "976651", "revid": "512", "url": "https://eu.wikipedia.org/wiki?curid=976651", "title": "Elefantis", "text": "Elefantis (K.a. I mendean bizi izana) Antzinako Greziaren emakume olerkari izan zen. Bere gai nagusia erotismoa zen eta sexualitateari buruzko eskuliburu batzuk idatzi omen zituen. Garaian Greziako gorteko partaideen artean izengoiti gisa animalien izenak erabiltzea ohikoa zen; horregatik pentsatu izan daiteke izen horren atzean pertsona bat baino gehiago egon daitekeela. Egile honen testu guztiak galdu egin dira.\nObrak.\nSuetonioren testuetan Tiberio erromatar enperadoreak bere bidaia batean, Capri uhartean, Elefantisen testu gehienak erosi zituela aipatzen da.\n\"Priapeia\" poema batean ere Elefantisen liburu bat aipatu egiten da.\nKosmetikari buruzko liburua eta abortoari eta abortatzeko metodoei buruzko beste bat idatzi zituen."}
{"id": "976653", "revid": "56334", "url": "https://eu.wikipedia.org/wiki?curid=976653", "title": "Egozkue mendatea", "text": "Egozkue Nafarroa Garaian kokaturik dagoen mendatea da, Anue ibarreko Egozkue eta Esteribar ibarreko Iragi artean lotzen dituena. Gaina 896 metrotan dago.\nMendatea errepideak zeharkatzen du."}
{"id": "976654", "revid": "512", "url": "https://eu.wikipedia.org/wiki?curid=976654", "title": "Hanibal I.a Kartagokoa", "text": "Hanibal I.a Kartagokoa edo Hanibal Magon (, \u1e24NB\u02bfL) (Kartago, K.a. 471 inguru-Akragas, K.a. 406) kartagotar buruzagi eta errege izan zen.\nEzaguna da Sizilian egindako ekintza militarrengatik.\nBiografia.\nHanibal Magon Giskoneren semea eta Hamilkar I.aren biloba zen.\nKartagoko senatuak Hanibal armadetako komandante eta Siziliako Epikrazia Punikoaren gobernadore hautatu zuen K.a. 411n. Bere aitona Hamilkar mendekatzeko irrikan zegoen, K.a. 480. urtean Siziliako greziarrek Himerako guduan garaitu eta hil zutelako.\nK.a. 409an, aitzakia faltsuen pean, Hanibal armadarekin batera Selinunte hirira abiatu zen, Segesta aliatua laguntzeko, Selinonteren arerioaren kontra. Hiri greziarra errefortzurik gabe zegoenez, erraz konkistatu eta suntsitu zuen, biztanleria sarraskitu ondoren.\nK.a. 409ko maiatzean, Himera setiatu zuen eta Dioklesek zuzendutako Sirakusako errefortzuak garaitu zituen. Dionisio Sirakusako izango zen tiranoak, ere parte hartu zuten borroka horretan. Porrota honen ondoren Dioklesek bere tropetatik gelditzen zena erretiratu zuen eta inolako indargarririk gabe, Hanibalek Himera erraz konkistatu eta birrindu zuen. Ondoriozko bake itunak Kartagoko Epikraziaren eta Greziako lurraldeen arteko muga berria ezarri zuen, eta mugako herria Agrigento bihurtu zen. Hanibalek konkistatutako Greziako hiriek Kartagori zergak ordaintzera behartu zizkien.\nHimerako batailaren ostean, bakea aldarrikatu zen. Baina Hermokratesek Dionisio suhiaren laguntzarekin Selinunte berreraiki zuen K.a. 406. urtean, eta kartagotarren aurkako erasoak egin zituen, berriro Hanibalen arreta erakarriz.\nHanibalek, 65 urte zituela, Agrigentora joan zen bere seme Bomilkar eta Himilkon ilobarekin batera eta hiria setiatu zuen. Operazio militarrak hasi ziren bitartean, izurria kartagotar armadaren artean zabaldu zen, eta han Hanibal zein Bomilkar hil ziren, armadaren agindua Himilkonen utzita.\nKanpo estekak.\nLivius.org: Hannibal"}
{"id": "976655", "revid": "49276", "url": "https://eu.wikipedia.org/wiki?curid=976655", "title": "Hanibal I. Kartagokoa", "text": ""}
{"id": "976656", "revid": "512", "url": "https://eu.wikipedia.org/wiki?curid=976656", "title": "Keta (Ghana)", "text": "Keta Ghanako Volta eskualdeko herria da. Volta ibaitik ekialdera, Beningo mugatik gertu dago.\nHistoria.\nKeta Anlo Ewe etniako jendeak populatu zuen XVII. mendean, Ewe herriaren azpitalde batek.\nGarai kolonialean, Danimarkaren Afrikako jabetzetako bat izan zen. 1784an, Fort Prinzenstein gotorlekua eraiki zuten bertan, esklaboen salerosketarako, 1804. urtera arte izan zuen funtzioa. 1850. urtean Ketako gotorleku hau eta herria bera britainiarrei saldu zioten daniarrek.\nGhana independentean Udal Barruti bateko hiriburua da Keta, eta herriak izendatzen du halaber Parlamentuko barruti bat, herrialdearen ekialdea hartzen duen eskualdea, oro har Ewe mintzairako eskualdea, Beninekin mugan.\nNatura.\nHerriaren izen bereko Keta aintzira gazia dago herritik gertu. Ghanako aintzira handiena da 300 km2-ko ur azalerarekin. 1.200 km2-ko hezegune babestu baten parte da . Hegazti migratzaile ugari gelditzeko lekua da eta itsas dortoken haztegia ere badu.\nHerriaren zati batzuk itsasoaren higadurak suntsitu zituen 1960 eta 1980 urteen artean."}
{"id": "976657", "revid": "1519", "url": "https://eu.wikipedia.org/wiki?curid=976657", "title": "Keta", "text": ""}
{"id": "976658", "revid": "512", "url": "https://eu.wikipedia.org/wiki?curid=976658", "title": "Keta (argipena)", "text": "Keta terminoak hainbat adiera du:"}
{"id": "976659", "revid": "1519", "url": "https://eu.wikipedia.org/wiki?curid=976659", "title": "Keta (aintzira)", "text": ""}
{"id": "976660", "revid": "512", "url": "https://eu.wikipedia.org/wiki?curid=976660", "title": "Bitterfeld", "text": "Bitterfeld Alemaniako udalerria da. Saxonia-Anhalt estatuan dago, Anhalt-Bitterfeld barrutian. 2016an 40.964 biztanle zituen."}
{"id": "976662", "revid": "116965", "url": "https://eu.wikipedia.org/wiki?curid=976662", "title": "Anna van der Breggen", "text": "Anna van der Breggen (Zwolle, Herbehereak, 1990eko apirilaren 18a) herbehereetar errepideko txirrindulari profesionala da.\n2016ko Udako Olinpiar Jokoetan urrezko domina irabazi zuen emakumezkoen errepideko txirrindularitza proban. 2020an Munduko Errepideko Txirrindularitza Txapelketako erlojupeko proba irabazi zuen."}
{"id": "976665", "revid": "56334", "url": "https://eu.wikipedia.org/wiki?curid=976665", "title": "Gaztedi Dantza Taldea", "text": ""}
{"id": "976666", "revid": "56334", "url": "https://eu.wikipedia.org/wiki?curid=976666", "title": "Svalbard and Jan Mayen", "text": ""}
{"id": "976667", "revid": "1519", "url": "https://eu.wikipedia.org/wiki?curid=976667", "title": "BOJ", "text": "BOJ enpresa, BOJ Global eta BOJ Ola\u00f1eta izenak darabiltzana, Eibarko burdingintzako lantegi industriala da, etxerako eta sukalderako tresna metalikoak ekoizten dituena.\nHistoria.\n1905. urtean sortu zuten enpresa Manuel Barrenetxea, Bernardo Ola\u00f1eta eta Vicente Juaristi eibartarrek, eta hiruen deituren inizialetik osatu zuten BOJ izena. Eibarko Jardineta auzoan sortu zen enpresa, baina 1940. urtean Matsaria auzora aldatu zen.\nMetalezko pieza ugari egin izan zituzten lehen urteetan, bereziki intsigniak eta gerrikoen belarriak. 1930eko hamarkadan labana bat patentatu eta beraien produktu bereizgarriena sortu zuten, palanka bikoitzeko kortxo-kentzekoa, David Ola\u00f1etak diseinatua 1932an.\n1940tik aurrera, palanka bikoitzekoa ekoizten egin zuten lan bereziki, baina beste hainbat gailu ere bai: bizarra kentzeko makinak, depilatzeko pintzak, sarraila eta giltzarrapoak. 21. mendean, kortxo-kentzeko ugari ekoizteaz gain, eltzeak eta etxerako elektragailuak ere egiten dituzte."}
{"id": "976668", "revid": "56334", "url": "https://eu.wikipedia.org/wiki?curid=976668", "title": "Dinas uhartea", "text": "Dinas uhartea, eta , Galesko hego-mendebaldean dagoen penintsula bat da, Pembrokeshire konderrian, eta Fishguard eta Newport udalerrien artean. Bere punturik garaiena Pen-y-fan (142 metro) muinoa da.\nPembrokeshire Kostaldeko Parke Nazionalan dago."}
{"id": "976675", "revid": "56334", "url": "https://eu.wikipedia.org/wiki?curid=976675", "title": "Macarena Olona", "text": "Macarena Olona Chocl\u00e1n (Alacant, Espainia, 1979ko maiatzaren 14a) espainiar politikaria eta Espainiako estatuaren abokatua da. Vox talde parlamentarioko idazkari nagusia eta bozeramailea izan zen Diputatuen Kongresuan. \nAndaluziako hauteskunde automomikoetara 2022an aurkeztu zen lehendakaritzarako Voxen izenean, eta ez zuen arrakasta handirik izan. Ondoren, Vox utzi zuen, eta fundazio politiko antifeminista bat sortu zuen."}
{"id": "976680", "revid": "98220", "url": "https://eu.wikipedia.org/wiki?curid=976680", "title": "Rodney Parade", "text": "Rodney Parade, Galesko hego-ekialdeko Newport hirian dagoen errugbi eta futbol estadio bat da. Newport AFC futbol taldea eta Newport Gwent Dragons eta Newport RFC errugbi taldeen egoitza eta jokalekua da.\n1877an Thomas Douglas-Jones arkitektoak eraikiarazi zuen. Gaur egun 8.700 ikusleentzako edukiera du."}
{"id": "976685", "revid": "336", "url": "https://eu.wikipedia.org/wiki?curid=976685", "title": "Maria Teckekoa", "text": "Maria Teckekoa (Victoria Mary Augusta Louise Olga Pauline Claudine Agnes) (Kensington jauregia, Londres, 1867ko maiatzaren 26a - Marlborough Etxea, Londres, 1953ko martxoaren 24a) Erresuma Batuko erregina ezkontidea eta Indiako Enperatriz ezkontidea izan zen 1910etik 1936ra.\nFrantzisko, Teckeko dukea eta Maria Adelaida Cambridgekoa printzesaren alaba izan zen. 1893an Yorkeko dukea ezkondu zen eta sei seme-alaba izan zituzten:\n1910ean bere senarra errege bihurtu zen Jurgi V.a Erresuma Batukoa izenarekin.\nBere semeetako bi Erresuma Batuko erregeak izan ziren."}
{"id": "976686", "revid": "56334", "url": "https://eu.wikipedia.org/wiki?curid=976686", "title": "Hanibal Magon", "text": ""}
{"id": "976687", "revid": "56334", "url": "https://eu.wikipedia.org/wiki?curid=976687", "title": "Hannibal Mago", "text": ""}
{"id": "976689", "revid": "512", "url": "https://eu.wikipedia.org/wiki?curid=976689", "title": "Xuxurlatzailea Iluntasunean", "text": "Xuxurlatzailea Iluntasunean, ingelesez The Whisperer in Darkness, H. P. Lovecraft idazlearen eleberri bat da. 1930eko otsaila-irailaren artean idatzia, 1931an \"Weird Tales\" aldizkarian lehenbizikoz argitaratua izan zen.\nArgumentua.\nAlbert Wilmarth Ingalaterra Berriko folkloreari buruz jakinmin berezia duen Arkham udalerriko Miskatonic Unibertsitatean literatura irakaslea den gizaseme bat da. Uholdeak hasan berri dituen Vermont estatuko udalerri bateko muinoetan izaki desitxuratu agerpena ikertzeari ekingo dio.\nHerriko Henry Akeley baserritarra eta gertaera paranormalen ikertzailearekin kontaktuan jarri eta hura bisitatzean, Wilmarthek pertsona hori ezagutzera eraman zuten ondorioak serioski hartzera bultzaraziko duten datu ugariz ohartuko da. Azkenean, bere integritate fisikoa eta mentala arriskuan jarri dezaketen sekretu erraldoi eta izugarriak topatuko ditu."}
{"id": "976690", "revid": "98220", "url": "https://eu.wikipedia.org/wiki?curid=976690", "title": "The Whisperer in Darkness", "text": ""}
{"id": "976691", "revid": "56334", "url": "https://eu.wikipedia.org/wiki?curid=976691", "title": "Elephantis", "text": ""}
{"id": "976692", "revid": "98220", "url": "https://eu.wikipedia.org/wiki?curid=976692", "title": "The Whisperer in the Darkness", "text": ""}
{"id": "976693", "revid": "56334", "url": "https://eu.wikipedia.org/wiki?curid=976693", "title": "Paradise Regained", "text": ""}
{"id": "976694", "revid": "98220", "url": "https://eu.wikipedia.org/wiki?curid=976694", "title": "Itzala Innsmouth Gain", "text": "Itzala Innsmouth Gain, ingelesez The Shadow Over Innsmouth, H. P. Lovecraft estatubatuarrak idatzitako beldurrezko eleberri bat da. 1931ko azaro-abenduaren artean idatzia izan zen. Cthulhuren mitoaren zati da.\nArgumentua.\nNarratzailea eta kontakizunaren protagonistak Massachusetts fikziozko Innsmouth herria eta bere arbasoen genealogian ikertuko ditu, bere arbasoei buruzko ikerketan Ingalaterra Berritik barna bidaiatuz, antzinako arrastoen ikerkuntzari buruzko bidaia izango da. Ibilbide honetan bere familiaz ezagutzen ez zuena jakingo du, naturazgaindiko eta ezkutuko zerbaitekin topaketa blasfemo bat izaten amaituz."}
{"id": "976696", "revid": "96586", "url": "https://eu.wikipedia.org/wiki?curid=976696", "title": "Syd Mead", "text": "Sydney Jay Mead (Saint Paul, Minnesota, 1933ko uztailaren 18a - Pasadena, Kalifornia, 2019ko abenduaren 30a), estatubatuar diseinatzaile industrial bat izan zen. Nagusiki zientzia-fikziozko film nabarmenetarako diseinatu zuen, tartean \"Blade Runner\" (1981), \"Tron\" (1982) eta \"Aliens\" (1986)."}
{"id": "976697", "revid": "56334", "url": "https://eu.wikipedia.org/wiki?curid=976697", "title": "Ed Roth", "text": "Ed \"Big Daddy\" Roth (Beverly Hills, Kalifornia, 1932ko martxoaren 4a - Manti. Utah, 2001eko apirilaren 4a) estatubatuar komikigile, ilustratzaile eta eraldatutako autoen diseinatzaile eta eraikitzaile bat zen. Nagusiki, Rat Fink pertsonaiaren sortzailea izateagatik ezaguna da."}
{"id": "976698", "revid": "56334", "url": "https://eu.wikipedia.org/wiki?curid=976698", "title": "E. J. Potter", "text": "E. J. Potter ezizenez Michigan Madman, \"Michigan Eroa\" (Ithaca, Michigan, 1941eko apirilaren 24a - \"ib.\", 2012ko apirilaren 30a) estatubatuar motozikleta diseinatzaile eta lasterkari bat izan zen."}
{"id": "976701", "revid": "512", "url": "https://eu.wikipedia.org/wiki?curid=976701", "title": "No Good Deed (2002ko filma)", "text": "No Good Deed (euskaraz \"Ekintza Onik Gabe\"), 2002ko Bob Rafelson estatubatuarrak zuzendutako thriller film bat da. Samuel L. Jackson, Milla Jovovich, Stellan Skarsg\u00e5rd eta Doug Hutchison aktoreek antzeztu zuten.\nArgumentua.\nJack Friar (Samuel L. Jackson) lurjota eta hiritik kanpo beharrezko oporraldi batzuen faltan dagoen polizia bat da, bere zaletasunean jarduteko biolontxeloa jotzea. Bidai bati ekitera dagoen unean, bizilagun batek bere alaba topatzeko laguntza eskatuko dio, mutilagunarekin ihes egin baitu. Helburu horretarako bi aztarna besterik ez dauzka: bikotearen argazkia eta ustez neskaren mutilaguna bizi den kalearen izena.\nIkertzeari ekiten dionean, Jackek banku bat lapurtzera doan mozorrotutako lapur talde batekin topo egingo du. Haien buru Erin (Milla Jovovich) izeneko eta gizonezkoen sentimenduen manipulazioan trebea den neska gaztea da."}
{"id": "976702", "revid": "20653", "url": "https://eu.wikipedia.org/wiki?curid=976702", "title": "Sandra Mason", "text": "Sandra Prunella Mason dama (East Point, Saint Philip, Barbados, 1949ko urtarrilaren 17a) barbadostar abokatua, epaile eta politikaria da. 2018ko urtarrilaren 8tik 2021eko azaroaren 30ra Barbadosko gobernadore nagusia izan zen. 2021eko azaroaren 30an Barbadosko lehenbiziko presidente izendatu zuten, herrialdea errepublika bilakatu ostean.\nBiografia.\nBere heziketa amaitu ondoren, Princess Margaret bigarren hezkuntzan irakasten hasi zen 1968an. Hurrengo urtean, Barclays Banken hasi zen lanean, langile gisa. Mendebaldeko Indietako Unibertsitatean (UWI) matrikulatu zen, eta Zuzenbideko lizentziatura lortu zuen. UWIko Zuzenbide Fakultateko lehen graduatuetako bat izan zen, Cave Hillen, eta 1973an osatu zuen bere hezkuntza. Abokatuen elkargoan onartu zuten, 1975,6ko azaroaren 10ean praktikatzen hasteko, eta Barbados Bar Association-eko lehen emakume kide bihurtu zen.\n1975ean, Fideikomisoen Administrazioan lan egin zuen Barclaysentzat, eta konpainiaren barruko hainbat postutara transferitu zen 1977ra arte. 1978an, Gazte eta Familia Gorteko magistratu gisa hasi zen lanean, eta, aldi berean, familia-zuzenbideko tutore gisa UWIn. 1983an eskolak emateari utzi eta magistratu gisa jarraitu zuen. 1988an, Administrazio Judizialari buruzko ikastaro bat egin zuen Londresen."}
{"id": "976703", "revid": "336", "url": "https://eu.wikipedia.org/wiki?curid=976703", "title": "Julie Payette", "text": "Julie Payette (Montreal, Kanada, 1963ko urriaren 20a) kanadar ingeniaria, zientzialaria eta astronauta ohia da. 2017ko urriaren 2tik 2021eko urtarrilaren 21era Kanadako gobernadore nagusia izan zen, herrialdeko 29. gobernadore nagusia.\nPayette ingeniaritzan graduduna da Mc Gill eta Torontoko Unibertsitatean. Ikerlari egin zuen lan 1992ra arte. Urte horretan Kanadako Espazio Agentziak Kanadako Astronauta Gorputzeko kide egin zuen. Bi espazio-hegaldi egin zituen: STS-96 eta STS-127 espazio-misioak. Guztira, 25 egun 11 ordu eta 57 minutu igaro ditu espazioan."}
{"id": "976704", "revid": "96586", "url": "https://eu.wikipedia.org/wiki?curid=976704", "title": "Sviatlana Tsikhanouskaia", "text": "Sviatlana Heorhieuna Tsikhanouskaia (; ) edo Svetlana Georgievna Tikhanovskaia (; ), jaiotza-izenaz Sviatlana Heorhieuna Piliptxuk (; ) edo Svetlana Georgievna Piliptxuk (; ), (Mikaxevitxy, Bielorrusia, 1982ko irailaren 11) bielorrusiar giza eskubideen aldeko ekintzailea eta politikaria da. 2020ko Bielorrusiako presidentetzarako hauteskundeetan presidentegai aurkeztu zen. Siarhei Tsikhanouski giza eskubideen aldeko ekintzailearen emaztea da, 2020ko maiatzaren 29an espetxeratu aurretik Bielorrusiako presidentetzarako hauteskundeetan bere burua presidentegai aurkeztu behar zuena. Senarraren atxiloketaren ondorioz, Sviatlanak bere burua aurkeztu zuen presidentegai."}
{"id": "976705", "revid": "78290", "url": "https://eu.wikipedia.org/wiki?curid=976705", "title": "Alardea (telesaila)", "text": "Alardea euskarazko telesaila da, K2000 ekoiztetxeak Euskal Telebistarentzat egina. Hondarribiko eta Irungo alardeetan oinarritutako istorioa kontatzen du, fikziozko Uriola herrian gertatua.\nDavid Perez Sa\u00f1udok zuzendua, Virginia Yag\u00fce arduratu da gidoiaz. Telesaileko protagonista Itziar Itu\u00f1o da, eta aktore nagusien zerrenda Carmen Climent, Klara Badiola, I\u00f1igo Aranburu, Kandido Uranga eta German Alcarazuk osatzen dute.\nTelesaila lau atalez osatua dago, eta 2020ko urrian emititu zuten ETB 1en, asteazkenetan 22:30etan eta euskaraz. Lehenengo atala urriaren 7an eman zuten eta azkena urriaren 28an.\nAudientziei dagokienez, lehenengo atalak harrera oso ona izan zuen: %3,4-ko kuota. Ikusmina piztu zuen telesailak, baina ez zen publikoaren gustukoa izan. Hurrengo ataletako datuak jaisten joan ziren eta azkeneko atalak %0,3-ko kuota txikia bereganatu zuen.\nSinopsia.\nUriolako emakumeen elkarteak herriko alardean gizonen pare parte hartzeko borroka hasiko du. Erabaki horrek hankaz gora utziko du Amaiaren (Itziar Itu\u00f1o) bizitza, taldeko kidea eta herriko haur eskolako irakaslea dena. Aitor senarra (I\u00f1igo Aranburu) eta June alaba (Carmen Climent) alarde tradizionalaren aldekoak izanik, Amaiak ez du alarde mistoaren alde inplikatu nahiko. Egoera horretan bere ama Edurnerekin (Klara Badiola) elkartuko du berriro. Izan ere, ama-alabak aldendu egin ziren, Edurnek 25 urte lehenago alarde mistoaren aldeko borroka familiaren interesen gainetik jarri zuenean.\nDenboraldiak.\nAudientzien eboluzioa (4 atalak).\n&lt;graph&gt;{\n \"version\": 2,\n \"width\": 500,\n \"height\": 250,\n \"data\": [\n \"name\": \"table\",\n \"values\": [\n \"x\": 1,\n \"y\": 34\n {\n \"x\": 2,\n \"y\": 10\n {\n \"x\": 3,\n \"y\": 16\n {\n \"x\": 4,\n \"y\": 3\n ]\n ],\n \"scales\": [\n \"name\": \"x\",\n \"type\": \"linear\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"area\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"interpolate\": {\n \"value\": \"monotone\"\n \"padding\": {\n \"top\": 30,\n \"bottom\": 10,\n \"left\": 7,\n \"right\": 30\n}&lt;/graph&gt;\nEkoizpena.\nMaite Iturbe EITBko zuzendariak Euskal Telebistak hiru telesail labur egiteko asmoa zuela iragarri zuen Eusko Legebiltzarreko kontrol batzordean, 2019ko martxoan. Iragarpen horren ondoren EITBk ekoiztetxeentzako deialdia ireki zuen, eta zenbait proiektu onartu zituen. Mediapro taldearen K2000 ekoiztetxeak alardeari buruzko telesail bat egingo zuela iragarri zuen EITBk Gasteizko FesTVal jaialdian, 2019ko irailean. Aurkezpen horretan ez zuten xehetasun gehiagorik eman. Berria egunkariak telesaila ez zela alardeari buruz izango esan zuen, baizik eta thriller bat.\nTelesailaren sortzaileak Blanca Baena eta Virginia Yag\u00fce dira. Grabaketak 2020ko martxoan hasi ziren, baina eten egin behar izan ziren koronabirusaren pandemiagatik. Lantaldeko zenbait kidek COVID-19 gaixotasuna harrapatu zuten, tartean Itziar Itu\u00f1o eta Aitzpea Goenaga aktoreek. Uztailaren 13an jarraitu zuten grabaketekin, osasun neurri bereziak hartuz. Grabaketak uztailaren 31n amaitu ziren. Euskal Herriko hainbat herri erabili ziren fikziozko Uriola herria irudikatzeko, tartean Urdu\u00f1a, Zalla, Bakio eta Bilbo.\nEstreinaldia eta emisioa.\nTelesailaren lehen bi atalak Donostiako Zinemaldiko EITB galan aurrrestreinatu ziren, 2020ko irailaren 23an. ETB1en 2020ko urriaren 7an estreinatu zen lehen atala. Atalak asteazkenetan emititu zen lau astez, iluntzeko 22\u02d030etan.\nHizkuntzarekiko kritika.\nTelesailak kritikak jaso zituen sare sozialetan euskarari eman zitzaion tratamendua zela eta. Gidoiak gaztelaniaz idatzi ziren eta ondoren euskarara pasa, tarteka itzulpen okerrak eginaz. Pertsonaien aldetik ere, euskal hiztunak ez diren aktore batzuk aritu ziren lanean telesailari sinesgarritasuna kenduz. Esaterako: Carmen Climent, German Alcarazu, Mitxel Santamaria, Belen Cruz, Gaizka Ugarte..."}
{"id": "976706", "revid": "8156345", "url": "https://eu.wikipedia.org/wiki?curid=976706", "title": "Svetlana Tikhanovskaia", "text": ""}
{"id": "976707", "revid": "1545", "url": "https://eu.wikipedia.org/wiki?curid=976707", "title": "Bank of China", "text": "Bank of China ( estatuaren jabetzako Txinako Herri Errepublikako lau banku komertzial nagusienetariko bat da. 1912an sortu zuen Txinako Errepublikako Gobernuak, Txina Inperialeko Gobernu Bankuaren ordez. Txinako bankurik zaharrena da. Sortu zutenetik 1942ra arte, billeteak jaulki zituen Txinako Errepublikako Gobernuaren izenean, garai hartako \"lau banku handiekin\" batera: Txinako Errepublikako Banku Zentrala, Txinako Abeltzaintza Bankua eta Komunikazioen Bankua. Hasiera batean Txinako banku zentral bezala funtzionatzen zuen arren, 1948an Txinako Herri Bankuak funtzio hori bere gain hartu zuen. Harrezkero, Bank of China banku komertzial bihurtu zen."}
{"id": "976709", "revid": "96586", "url": "https://eu.wikipedia.org/wiki?curid=976709", "title": "Maria Kalesnikava", "text": "Maria Aliaksandrauna Kalesnikava (; ) edo Maria Aleksandrovna Kolesnikova (; ) (Minsk, Bielorrusia, 1982ko apirilaren 24a) bielorrusiar musikaria eta ekintzaile politikoa da. Aliaksandr Lukaxenka Bielorrusiako presidentearen aurkako protestetan sortu zen Bielorrusiako Koordinazio Kontseiluko kidea da."}
{"id": "976711", "revid": "512", "url": "https://eu.wikipedia.org/wiki?curid=976711", "title": "Antonio Baztan", "text": "Antonio Baztan Go\u00f1i (Lodosa, 1848ko apirilaren 1-\"Ibidem\", 1928ko irailaren 2) Nafarroa Garaiko politikari kontserbadore ezaguna izan zen. Oso aktiboa izan Nafarroako politikan Borboien berrezarkuntza garaian. Hogei urtez lurraldeko diputatua izanik, Foru Aldundiaren burua bi aldiz izan zen. Espainiako politikan ere hartu zuen parte, probintzi desberdinen gobernadorea izanik: Castell\u00f3, Santander, Zamora, Salamanka, Oviedo, Huesca eta Alacant. Bigarren Karlistaldian Alfontso XII.aren alde borrokatu zuen; dena dela, politikan oportunista ospea izan zuen. Romanonesko kondearekin harreman politiko estua izan zuen. "}
{"id": "976714", "revid": "512", "url": "https://eu.wikipedia.org/wiki?curid=976714", "title": "Txinako Industria eta Merkataritza Bankua", "text": "Txinako Industria eta Merkataritza Bankua (ICBC; , hizkera arruntean \u5de5\u884c G\u014dngh\u00e1ng; ) estatuaren jabetzako Txinako Herri Errepublikako lau banku komertzial nagusienetariko bat da. Merkatu kapitalizazioa kontuan hartuta, Txinako eta munduko bankurik handiena da. Estatuko lau banku komertzial handietako bat da (beste hirurak Bank of China, Txinako Nekazaritza Bankua eta Txinako Eraikuntza Bankua dira). Merkatuko balioari eta gordailuei dagokionez, munduko bankurik handiena ere, eta baita munduko bankurik errentagarriena ere.\n1984ko urtarrilaren 1ean sozietate anonimo gisa sortu zuten. 18.000 salmenta-puntu baino gehiago ditu, atzerriko 106 sukurtsal, 2,5 milioi bezero korporatibo eta 150 milioi bezero indibidual barne. 2007ko uztailean, 254.000 milioi dolarreko merkatu kapitalizazioarekin, bere akzioen prezio igoera baten ondoren bankurik baliotsuena bihurtu zen, Citigroup gaindituz."}
{"id": "976715", "revid": "1545", "url": "https://eu.wikipedia.org/wiki?curid=976715", "title": "Industrial and Commercial Bank of China", "text": ""}
{"id": "976716", "revid": "1545", "url": "https://eu.wikipedia.org/wiki?curid=976716", "title": "ICBC", "text": ""}
{"id": "976717", "revid": "1545", "url": "https://eu.wikipedia.org/wiki?curid=976717", "title": "Txinako Eraikuntza Bankua", "text": "Txinako Eraikuntza Bankua (; \u5efa\u884c laburtua; ) estatuaren jabetzako Txinako Herri Errepublikako lau banku komertzial nagusienetariko bat da. Merkatu kapitalizazioa kontuan hartuta, Txinako eta munduko bigarren bankurik handiena da. Estatuko lau banku komertzial handietako bat da (beste hirurak Bank of China, Txinako Nekazaritza Bankua eta Txinako Industria eta Merkataritza Bankua dira). Herrialdean dituen 13.629 sukurtsalez gain, Hong Kongen, Singapurren, Frankfurt am Mainen, Johannesburgon, Tokion eta Seulen ere baditu. 2009ko ekainean, CCB-k New Yorken sukurtsal bat eta Londresen bulego bat ireki zituen. Egungo presidentea Guo Shuqing da."}
{"id": "976718", "revid": "1545", "url": "https://eu.wikipedia.org/wiki?curid=976718", "title": "China Construction Bank", "text": ""}
{"id": "976721", "revid": "118097", "url": "https://eu.wikipedia.org/wiki?curid=976721", "title": "Txinako Nekazaritza Bankua", "text": "Txinako Nekazaritza Bankua (; ) estatuaren jabetzako Txinako Herri Errepublikako lau banku komertzial nagusienetariko bat da. Merkatu kapitalizazioa kontuan hartuta, Txinako eta munduko hirugarren bankurik handiena da. Estatuko lau banku komertzial handietako bat da (beste hirurak Bank of China, Txinako Industria eta Merkataritza Bankua eta Txinako Eraikuntza Bankua dira). 1951n sortua, bere egoitza nagusia Pekinen eta Txina kontinental osoan, baita Hong Kong eta Singapurren ere, sukurtsalak ditu. 2007an 447.519 langile zituen."}
{"id": "976722", "revid": "1545", "url": "https://eu.wikipedia.org/wiki?curid=976722", "title": "Agricultural Bank of China", "text": ""}
{"id": "976724", "revid": "512", "url": "https://eu.wikipedia.org/wiki?curid=976724", "title": "MUFG Bank", "text": " Japoniako bankurik handiena da, 2006ko urtarrilaren 1ean, Bank of Tokyo-Mitsubishi, Ltd. eta UFJ Bank Ltd bankuek bat egin zutenean, sortu zutena. Bankua Mitsubishi UFJ Financial Grouparen banku komertzialaren, banku korporatiboaren eta inbertsio bankaren adar nagusia da.\nMUFG munduko bederatzigarren bankua eta japoniar \"megabanku\"etako (SMBC eta Mizuhorekin batera) bat da."}
{"id": "976725", "revid": "1545", "url": "https://eu.wikipedia.org/wiki?curid=976725", "title": "The Bank of Tokyo-Mitsubishi UFJ", "text": ""}
{"id": "976727", "revid": "56334", "url": "https://eu.wikipedia.org/wiki?curid=976727", "title": "Antonio Baztan Go\u00f1i", "text": ""}
{"id": "976728", "revid": "56334", "url": "https://eu.wikipedia.org/wiki?curid=976728", "title": "Maria Kolesnikova", "text": ""}
{"id": "976729", "revid": "336", "url": "https://eu.wikipedia.org/wiki?curid=976729", "title": "Sumitomo Mitsui Banking Corporation", "text": " Japoniako bigarren bankurik handiena da. Sumitomo eta Mitsui keiretsuetatik gertukoa, banku komertzial, banku korporatibo eta inbertsio banka moduan aritzen da.\nSMBC munduko hamabigarren bankua eta japoniar \"megabanku\"etako (MUFG eta Mizuhorekin batera) bat da."}
{"id": "976731", "revid": "512", "url": "https://eu.wikipedia.org/wiki?curid=976731", "title": "Mizuho Bank", "text": " Japoniako hirugarren bankurik handiena da, 2002an, Dai-Ichi Kangyo Bank, Fuji Bank eta Japoniako Banku Industriala bankuek bat egin zutenean, sortu zutena. Bankua Mizuho Financial Grouparen banku komertzialaren, banku korporatiboaren eta inbertsio bankaren adar nagusia da.\nMizuho japoniar \"megabanku\"etako (SMBC eta MUFGrekin batera) bat da."}
{"id": "976732", "revid": "512", "url": "https://eu.wikipedia.org/wiki?curid=976732", "title": "Joanes Azpilikueta Iriberri", "text": "Joanes Azpilikueta Iriberri (Burlata, \u2013 Salvador da Bahia (Brasil), 1557) jesuita eta misiolari nafarra. Brasilen \"Jo\u00e3o de Azpilicueta Navarro\" moduan da ezaguna bere jatorriari men eginez\nJoanes, Joanes Azpilikuetaren eta Maria Sebastiana Iriberriren semea zen eta Martin Azpilikueta pentsalari handiaren iloba. Hortaz Xabiergo gazteluko leinuarekin ahaidetuta zegoen.\nMisiolaria.\nGaztetan Coimbrara joan zen non bere osaba Martin irakasle zen unibertsitatean. Bertan ikasketak egin eta Jesusen Lagundiko kide egin zen 1542an.\n1549ko martxoaren 29an Jesusen Lagundiak antolatutako misio baten kide moduan iritsi zen Salvador da Bahiara. Bertara ailegatu orduko jatorrizko biztanleen tupi-guarani familiako hizkuntza ikasteari ekin zion. Handelmann-en historialariaren arabera 1550aren bueltan hizkuntza horren gramatika txiki bat, errezoen itzulpenak eta katixima biltzen zituen liburu bat idatzi zuen. Tamalez, liburu horren alerik ez da gelditzen. Garai horretan herrian eraikitako eskolan eta inguruko herrixka indigenetan burutu zuen bere misio-lana.\nAipatzekoa da tupi-guaranieraz gordentzen den lehen gramatika (\"Arte de Grammatica da Lingoa mais usada na costa do Brasil)\" euskal jatorriko beste jesuita batek idatzi zuela 1595an, Jose de Anchieta sortzez kanariarra.\nEsploratzailea.\n1553an Portugalgo errege Joan III.ak agindua eman zuen Sao Francisco ibaiaren barnealdea esploratzekoa. Izan ere, kostaldean bizi ziren konkistatzaile portugaldarrei berria iritsi zitzaien barnealdeko mendietan harri bitxiak, esmeraldak zehazki, eta beste gai baliotsu batzuk bazirela. 1553ko urrian edo azaroan abiatu zen esplorazio-espedizioa Porto Segurotik zeinetan Joanes kaperau joan zen.\nPorto Segurotik irten eta Jequitinonha ibaiaren haranean gora Serra do Mar mendilerrora heldu ziren. Hau gainditu eta S\u00e3o Francisco ibaira heldu ondoren atzera egin zuten Verde ibairen barrena eta azkenean Pardo ibaia jaitsi zuten itsasoraino.\nBidaia luzea eta nekez beterikoa izan zen. Bi mila eta hirurehun kilometroetan indigenen erasoak, eguraldi txarra, hotza, oihaneko piztiak eta biderik eza jasan behar izan zituzten urte eta erdi ondoren S\u00e3o Francisco ibaiaren haranera heldu ziren arte.\nBidaiaren berri, jasandako zailtasunak, naturaren deskripzioak eta indigenekin izan zituzten enkontruak aita Azpilkuetak berak Coimbrara 1555. urteko ekainaren 24.an bidalitako eskutitz batean agertzen dira, adibidez:\"Hiru hilabetez lurralde oso heze eta hotzetan zehar ibili ginen bertako zuhaizti ugariegatik eta zuhaitzengatik, lodi eta garaiak, beti berdeak dauden hostoekin.\" \"Euria egiten zuen sarri; eta gau askotan bustirik lo egiten genuen, batez ere biztanlerik gabeko guneetan eta horrela guztiak, zeinen lagunartean neu nago, gaixotasunez ia hilbeharrean aurkitu ziren, batzuk herrixketan, besteak jenderik bizi ez den eremuetan, zutik odolustea baino beste botikarik gabe, ohinez jarraitzeko beharra bultzatuaz; eta ura eta irina besterik ez elikatzeko (...)\"Bidaia horren nekeak bere osasun egoera ahuldu zuen eta 1557ko apirilaren 15a eta 30 artean hil zen Salvador da Bahian."}
{"id": "976734", "revid": "512", "url": "https://eu.wikipedia.org/wiki?curid=976734", "title": "Eugenia Sacerdote de Lustig", "text": "Eugenia Sacerdote de Lustig (Turin, Italia, 1910eko azaroaren 9a - Buenos Aires, Argentina, 2011ko azaroaren 27a) mediku italiar-argentinarra izan zen. Argentinan poliomielitisaren aurkako txertoa probatzen lehena izan zen. 180 lan baino gehiago argitaratu zituen.\nKarrera zientifikoa.\n1929an medikuntza ikastea erabaki zuen, Rita Levi-Montalcini lehengusu nagusiarekin batera (ikus eranskinean 1986ko Medikuntzako Nobel Saria ), medikuntza ikasten zuten hasierako lau emakumeetako bat izan zen.\n irakasleak Turineko Unibertsitean histologia katedrako laguntzaile aukeratu zuen.\n1939an senarra eta alabarekin batera Argentinara emigratu zen. Buenos Aireseko Unibertsitateko Histologia katedran, zelula biziak in vitro landatzen hasi zen, birus eta tumore mota desberdinak aztertzeko aukera ematen duen teknika dena. Poliomielitisaren epidemian, Osasunaren Mundu Erakundeak Amerikako Estatu Batuetara bidali zuen, Jonas Salk irakaslearen lana ezagutzera. Argentinara itzuli zenean, bere burua eta seme-alabak publikoki txertatu zituen, poliomielitisaren txertoak biztanleariaren oneritzia lor zezan.\n1989az geroztik, erradikal askeen eta estres oxidatiboaren eragina ikertu zuen Alzheimerra, dementzia baskularra eta Parkinsona zuten pertsonekin, gaixotasun neurologikoen oinarrizko ezagutzak zabalduz.\nCONICETeko ikertzailea eta Instituto Malbr\u00e1neko Birologia sailaren burua izan zen. 40 urtetik gora eman zituen tumore zelulak aztertzen Angel H. Roffo Onkologia Institutuan. 80 urterekin laborategian ziharduen, itsutasunak mikroskopioaren bidez behatzea eragotzi zion arte. 90 urterekin laborategiko biologo gazteak gainbegiratzen jarraitzen zuen.\nEugenia Sacerdote de Lustig-ek 180tik gora lan zientifiko argitaratu zituen."}
{"id": "976735", "revid": "1545", "url": "https://eu.wikipedia.org/wiki?curid=976735", "title": "Bank of America", "text": "Bank of America Corporation (normalean Bank of America edo BofA laburtua deitua) Charlotten egoitza duen bankua da. Aktiboak kontuan hartuz, Estatu Batuetako bigarren banketxe holding handiena da. 2010etik aurrera, Bank of America Ameriketako Estatu Batuetako bosgarren konpainiarik handiena da guztizko diru-sarrerei dagokienez, eta petrolio-konpainia ez den hirugarrena (Wal-Mart eta General Electricen ondoren). 2010ean, Forbes aldizkariak Bank of America munduko hirugarren enpresarik handiena izendatu zuen.\n2008an Merrill Lynch erosi zuenean, Bank of Americak postu inportantea bereganatu zuen inbertsio-bankaren merkatuan. 2009ko abuztuan gordailu guztien %12,2 egin zuen Estatu Batuetan, eta Estatu Batuetako lau banku handienetako bat da, Citigroup, JPMorgan Chase eta Wells Fargorekin batera. Estatu Batuetatik at, 40 herrialdetan lan egiten du. Estatu Batuetan txikizkako bankaren tamaina du, herrialdeko biztanleriaren %80 inguru hartzen du eta 57 milioi bezero eta enpresa txiki artatzen ditu 5.600 banketxetan eta 16.200 kutxazain automatikotan (ATMak)."}
{"id": "976736", "revid": "512", "url": "https://eu.wikipedia.org/wiki?curid=976736", "title": "Wells Fargo", "text": "Wells Fargo &amp; Co. San Frantziskon egoitza duen bankua da. Aktiboak kontuan hartuz, Estatu Batuetako bigarren banketxe holding handiena da. Estatu Batuetako lau banku handienetako bat da, Citigroup, JPMorgan Chase eta Bank of Americarekin batera. 2009tik aurrera, Wells Fargok 6.650 sukurtsal (Wells Fargok edo denda deituak), 12.260 kutxazain automatiko, 276.000 langile eta 48 milioi bezero baino gehiago ditu. Fitch Ratingsek eta Standard &amp; Poor'sek \"herrialdeko bankurik seguruen\" izendatu zuten."}
{"id": "976737", "revid": "1545", "url": "https://eu.wikipedia.org/wiki?curid=976737", "title": "Wells Fargo &amp; Co.", "text": ""}
{"id": "976738", "revid": "1519", "url": "https://eu.wikipedia.org/wiki?curid=976738", "title": "BOJ Global", "text": ""}
{"id": "976739", "revid": "1519", "url": "https://eu.wikipedia.org/wiki?curid=976739", "title": "BOJ Ola\u00f1eta", "text": ""}
{"id": "976740", "revid": "336", "url": "https://eu.wikipedia.org/wiki?curid=976740", "title": "Deutsche Bank", "text": "Deutsche Bank AG ( ahoskatua; ) banku eta finantza zerbitzuen konpainia globala da, Frankfurt am Maingo Deutsche Banken Dorre Bikietan egoitza duena. 100.000 langile baino gehiago ditu 70 herrialde baino gehiagotan lan egiten du. Oso banku inportantea da Europan, Amerikan, Asia-Pazifikoan eta gorabidean dauden merkatuetan. 2009an, Deutsche Bank munduko dibisen banatzaile handiena izan zen, %21eko merkatu-kuotarekin. Konpainia STOXX Europe 50 indizeko kide bat izan zen, indize horretan 2016ko abuztuak 8an ordezkatua izan zen arte.\nBankuak bezero korporatibo eta instituzionalentzako finantza-produktu eta -zerbitzuak eskaintzen ditu, bezero pribatu eta negozio-bezeroekin batera. Deutsche Banken negozio nagusia inbertsio-banka da: aktiboen %50a, palanka-efektuko aktiboen %75a eta mozkinen % 50a osatzen dena."}
{"id": "976742", "revid": "512", "url": "https://eu.wikipedia.org/wiki?curid=976742", "title": "DZ Bank", "text": "DZ Bank AG (Deutsche Zentral-Genossenschaftsbanken akronimoa) banku eta finantza zerbitzuen konpainia da, Frankfurt am Maingo Westendtowerren egoitza duena. DZ Bank Alemaniako bigarren bankurik handiena da, aktiboen tamainagatik eta 900 banku kooperatibo eta 12.000 sukurtsal baino gehiagoren erakunde zentrala da. Volksbanken Raiffeisenbanken finantza-sarearen barruan (Alemaniako finantza-sektoreko erakunde handienetako bat dena), DZ Bankek erakunde zentral, inbertsio-banku eta banku korporatibo gisa aritzen da."}
{"id": "976743", "revid": "336", "url": "https://eu.wikipedia.org/wiki?curid=976743", "title": "Adolfo Gabriel Urkixo", "text": ""}
{"id": "976744", "revid": "1545", "url": "https://eu.wikipedia.org/wiki?curid=976744", "title": "Deutsche Zentral-Genossenschaftsbank", "text": ""}
{"id": "976745", "revid": "336", "url": "https://eu.wikipedia.org/wiki?curid=976745", "title": "Adolfo Urkixo Ibarra", "text": ""}
{"id": "976746", "revid": "336", "url": "https://eu.wikipedia.org/wiki?curid=976746", "title": "Commerzbank", "text": "Commerzbank AG banku eta finantza zerbitzuen konpainia globala da, Frankfurt am Maingo Commerzbank Towerren egoitza duena. Aktiboak kontuan hartuz, Commerzbank Alemaniako laugarren bankurik handiena da, Deutsche Bank, DZ Bank eta KfW bankuen ondoren. Frankfurteko burtsan kotizatzen du (CBK: Xetra) eta MDAX indizearen zati da. Commerzbankek nazioarteko sukurtsal sare bat du Estatu Batuetan, Espainian, Luxenburgon, Polonian, Erresuma Batuan eta Suitzan, baita Eurohypo subsidiarioa ere."}
{"id": "976747", "revid": "1545", "url": "https://eu.wikipedia.org/wiki?curid=976747", "title": "KfW", "text": "KfW (Kreditanstalt f\u00fcr Wiederaufbauen akronimoa) Alemaniako garapen banku publikoa da, 1948ko abenduaren 16an Hermann Josef Absek Marshall planaren barruan sortua. Aktiboak kontuan hartuz, Frankfurt am Mainen egoitza duen bankua herrialdeko hirugarren bankurik handiena da, Deutsche Bank eta DZ Bank bankuen ondoren.\nErakunde honen helburua kontratu publikoak egitea da, hala nola enpresa ertain sortu berriak sustatzea eta azpiegitura-proiektuak, elektrizitatea aurrezteko teknikak eta etxebizitzen eraikuntza finantzatzea. KfW Bankgruppek gauzatutako beste jarduera batzuk enpresak prestatzeko kredituak finantzatzea eta garapenerako lankidetza sustatzea dira."}
{"id": "976748", "revid": "1545", "url": "https://eu.wikipedia.org/wiki?curid=976748", "title": "Kreditanstalt f\u00fcr Wiederaufbau", "text": ""}
{"id": "976749", "revid": "103793", "url": "https://eu.wikipedia.org/wiki?curid=976749", "title": "Olaldea", "text": "Olaldea Orotz-Betelu udalerriko auzo bat da, Euskal Herriko Nafarroa Garaia lurraldean kokatuta, Pirinioaurrea eskualdean.\nBertako biztanleak \"olaldearrak\" dira.\nIzena.\nOlaldea toponimoa hainbat modutan agertu da historian zehar:\nGeografia.\nOlaldea Artzibarran dago geografiki, baina administratiboki Orotz-Beteluarena da.\nIngurune naturala eta klima.\nArtzibar kokatzeko ez dago aho bateko akordiorik. Egia esan, Zaraitzu eta Erronkaribar ibarretan bezala, haran horien iparraldea Pirinioetakoa da, eta hegoalde Pirinioaurreatarra, klima eta landaretza aldaketa nabariarekin. Trantsizio-eremu bat da, eta bi espazioen muga edo muga hori Larrogain, Elke-Pausaran, Pe\u00f1as Baxas eta Lareki mendien arteko irudizko lerro batekin markatu daiteke.\nArtzibar ibarra berezia da, bitxia beharbada, eta Erdi Arokan galtzen da bere jatorria. Ez dio jarraitzen ibai baten inguruan garatzeko zonako arauari. Bi adar bereiz ditu, Irati eta Urrobi ibaien ibilbideei jarraituz, eta hirugarren adar erdi bortxatu bat Gurpegi errekaren inguruan.\nHistoria.\nEuskal Herriko beste hainbat lekutan bezala, Olaldean, Irati ibaiaren ertzean eta Orotz-Beteluko erdialdetik hiru kilometro gora burdinola bat zegoen, gutxienez XIV. mendetik dokumentatua. Hain zuzen ere, labe garai bat instalatu zen XVIII. mendearen lehen erdian, Donamaria eta Bertizaranakoarekin batera Nafarroan ezagutzen zen lehenengoetakoa izan zena. Burdinazko fabrikak bere unerik distiratsuenak 1847 eta 1892 artean bizi izan zituen Francisco Arizti iruindarrari emandako kontzesioan. Hura hil zenean eta fundizioa itxi zenean haren oinordekoek uko egin ziotelako, Nafarroako Foru Aldundiak bere gain hartu zituen lurrak eta instalazioak, eta enkante publikora atera zituen 1893an. \"La Navarra\" paper-fabrikak atzerritik inportatu behar zuen Atarrabiako lantegian behar zuen paper-orea egiteko behar zuen zura. Leku hurbilago eta eskuragarriago batean egurra nola lortu baloratu eta Iratiko basoen aberastasuna ezagutu ondoren, unea aprobetxatu eta Olaldeko burdinolaren enkantea eskuratu zuen. Bere instalazioen zati bat aprobetxatu behar zuen, batez ere presa eta Irati ibaiaren ubidea, bertan Olaldeko Paperezko Pasta Fabrika eraikitzeko.\nErosi eta berehala, 1894an, planta berria eraikitzen hasi ziren, Atarrabian paper-makina jarraitua elikatzeko beharrezkoa zen zelulosazko orea egiteko. Era berean, auzo gehiena eraiki zen, gaur egun dauden eraikinekin.\n1895eko irailean amaitutako fabrikak hamabi nabe zituen, horietako bost lurraren goialdean eta zazpi behealdean. Horietako bat kapera gisa erabiltzen zen, kanpandorre txiki batez koroatuta. Ore mekanikoa eta erdi-kimikoa fabrikatzeko instalazio bikain eta modernoa zuen, 10 metro kubikoko egurrezko edukiera zuten bi urruneko makina, lau desfibragailu bere lau finekin, zazpi sailkatzaile eta sei prentsa-pasta. Hasiera batean, energia hidraulikoa erabiltzen zen, bai aipatutako presatik ura hartuz, bai mendian 3 kilometrora dagoen iturburu batetik, baina laster eta Orotz-Betelun bertan \"Irati Elektraren\" zentral hidroelektrikoa martxan jarri ondoren, hainbat motor elektriko gehitu zitzaizkion. Kontuan izanik Elektra honen arduradun nagusia Serapio Huitzi ingeniaria zela, \"La Papelera\" enpresaren akzioduna ere bazena, bai zentral hori bai Olaldean bertan gerora eraikitakoa, \"La Papelera Espa\u00f1ola\" enpresaren jabetza izan ziren azkenean.\nXX. mendeko bigarren hamarkadan, \"La Papelera Espa\u00f1olako\" zuzendari gerente Nicolas Urgoiti papergintzako trustean sartutako fabrika guztien ekoizpena arrazionalizatzen eta ordenatzen saiatu zenean, Olaldeko pasta fabrika izan zen kaltetuetako bat. 1914an Lehen Mundu Gerra hasteak, gainera, papergintzarako handicap handia suposatu zuen, ezin izan baitzuen lehengaien inportaziorik izan. Baina orea eta ekoiztutako papera garraiatzeko zailtasunaren arazoak 1914an fabrika behin betiko ixtea ekarri zuen. Irati ibaiaren ibilbideari jarraitzen zion biderik zuzenena ez zegoen oraindik eraikita, eta gurdibide batek bakarrik lotzen zuen Garraldarekin, ondoren Artzibarretik Agoitzerako errepidea hartzeko.\nInstalazioak abandonatuta geratu ziren, harik eta 1959an haien gorpuzkiak, tximinia barne, erabat suntsitu zituzten arte, etxebizitza-multzo txiki bat eraikitzeko. Gaur egun ia ez dago nabeen arrastorik, harrizko presa oraindik erabilgarria da elektrizitatea sortzen duen turbina txiki bat mugiarazteko, eta langile-etxea, etxebizitza askotan zaharberritua, oraindik ere bizi da.\nKultura.\nEuskara.\nLuis Luziano Bonapartek, 1869an, Artzibarko herri guztiak, Orotz-Betelu ere bai, sailkatu zituen, hegoaldeko goi-nafarrera euskalkian, Pirinio ibarretik Esteribar eta Erroibar ibarrekin hitz egiten zena.\nKoldo Zuazok, 2010ean, Orotz-Beteluk atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nUdalerri honetan hitz egiten den euskarak bere berezitasunak ditu. Horregatik sailkatzen da Artzibarrera azpieuskalkian (Iparartzibartar aldaera). Euskara batuaren itzalean alfabetatutako hainbat euskaldun baden arren, Orotz-Beteluko mintzaira zaharrak hiztun gaberik dakite."}
{"id": "976750", "revid": "1545", "url": "https://eu.wikipedia.org/wiki?curid=976750", "title": "Kreditu-kooperatiba", "text": "Kreditu-kooperatiba kooperatibaren forma juridikoarekin eratutako kreditu-erakundea da. Sozietate hauen helburua bazkideen eta hirugarrenen finantza-beharrak zerbitzatzea da, kreditu-erakundeen berezko jarduerak gauzatuz. Nazioartean, bere ingelesezko siglez ezagunak dira: SACCO: Savings and Credit Cooperative.\nNazioarteko Lan Erakundearen 2013ko txosten batek ondorioztatu zuen banku kooperatiboek lehiakideak gainditu zituztela 2007-2008 urteetako finantza krisian. Kreditu-kooperatiben sektoreak Europako banketxeen sektorearen %20 merkatu zuen, baina galera guztien %7 baino ez zuen pairatu."}
{"id": "976757", "revid": "103793", "url": "https://eu.wikipedia.org/wiki?curid=976757", "title": "NA-172", "text": ""}
{"id": "976758", "revid": "103793", "url": "https://eu.wikipedia.org/wiki?curid=976758", "title": "NA-174", "text": ""}
{"id": "976759", "revid": "103793", "url": "https://eu.wikipedia.org/wiki?curid=976759", "title": "NA-204", "text": ""}
{"id": "976760", "revid": "103793", "url": "https://eu.wikipedia.org/wiki?curid=976760", "title": "NA-135", "text": ""}
{"id": "976761", "revid": "103793", "url": "https://eu.wikipedia.org/wiki?curid=976761", "title": "NA-121-A", "text": ""}
{"id": "976762", "revid": "103793", "url": "https://eu.wikipedia.org/wiki?curid=976762", "title": "NA-121-B", "text": ""}
{"id": "976763", "revid": "1545", "url": "https://eu.wikipedia.org/wiki?curid=976763", "title": "Kreditu kooperatiba", "text": ""}
{"id": "976764", "revid": "96586", "url": "https://eu.wikipedia.org/wiki?curid=976764", "title": "Volha Kavalkova", "text": "Volha Aliaksandrauna Kavalkova () edo Olga Aleksandrovna Kovalkova () (Minsk, Bielorrusia, 1984ko urtarrilaren 26a) bielorrusiar ekintzaile politikoa da. Aliaksandr Lukaxenka Bielorrusiako presidentearen aurkako protestetan sortu zen Bielorrusiako Koordinazio Kontseiluko kidea da."}
{"id": "976765", "revid": "8156650", "url": "https://eu.wikipedia.org/wiki?curid=976765", "title": "Olga Kovalkova", "text": ""}
{"id": "976766", "revid": "512", "url": "https://eu.wikipedia.org/wiki?curid=976766", "title": "Bihotzeko prentsa", "text": "Bihotzeko prentsa ( ), baita ere Esamesen prentsa, Prentsa arrosa, garai batean Gizarteko berriak, pertsona ospetsuen eta artisten bizitzari buruzko informazioak jasotzen dituzten hedabideak dira.\nEzaugarri batzuk.\nSarritan ideologia badute ere, helburua pertsona horien informazio pertsonala eta txutxu-mutxuak zabaltzea da. Hedabideen arabera gaiak morbosoagoak izan daitezke. Ohikoa da ere horrelako aldizkariak artisten eta pertsonen promoziorako erabiltzea. Neurri handi batean irakurleak emakumeak izaten dira eta haien diseinuan argazkiek garrantzi handia dute. Euskal Herrian ez dira horrelakorik argitaratzen eta Espainiakoak zein Frantziakoak zabaltzen dira.\nProtagonistak.\nHedabide hauen intereseko pertsonak, \"bihotzeko pertsonak\" alegia, italieraz \"Figuretti\" gisa ezagunak, mota askotakoak dira:\nHistoria.\nHasiera batean ohiko prentsan \"Gizarteko berrien\" atala jasotzen zen. Sail horretan gizarteko albisteak jasotzen ziren: ezkontzak, ospetsuen joan-etorriak, dibortzioak, ohar nekrologikoak, festak eta, orokorrean, ospetsuen bizitzekin lotura zituzten gora-behera guztiak. 1672an \"Mercure Galant\" frantziar aldizkariak horrelako berrien interesa azpimarratzen zuen. Dena dela, lehenengo gizarte kronikak XIX. mendeko egunkari orokorretan agertu ziren; horren adibideak \"L'Illustration\" eta \"Excelsior\" Frantzian edo \"Blanco y Negro\" Espainian. Berri horien helburua informatiboa zen. Horrelako gaiak jasotzeko lehen hedabidea New Yorkeko \"Broadway Brevities and Society Gossip\" izan zen, 1916an plazaratuta. Aldizkariak goi mailako pertsonalitateen eta aktoren bizitza eta gertaerak azaltzen zituen baina, denboraz, morboa nagusitu zen eta eskandaluen bila aritu zen. 1920. hamarkadan \"National Enquirer\" agertu zen, generoko beste aldizkari garrantzitsua.\nXX. mendearen amaieratik generoak telebistan bere tokia aurkitu du eta zenbait kateetan oso ohikoak dira horrelako gaiak jorratzen dituzten saioak. Horietako batzuei \"talk-show\" esaten zaie. Horien adibideak dira Espainiako \"S\u00e1lvame\" edo \"The Tonight Show\" Estatu Batuetan.\nHorrelako prentsarekin oso lotuta paparazzien kazetariak sortu dira. Normalean \"freelance\" moduan lan egiten dute prentsa horiarentzat. Hauen metodoak oso eztabaidatuak izan dira zeren eta askotan haien erreportaiak eta argazkiak lortzeko legalitatearen mugak gainditzen baitituzte, arazo etikorik gabe. Bereziki larria Diana Galeskoaren kasua izan zen, istripuz hilda paparazzi batzuen ihes egiten zuenean, 1997an."}
{"id": "976767", "revid": "512", "url": "https://eu.wikipedia.org/wiki?curid=976767", "title": "Harea mugikor", "text": "Harea mugikorrak hidrogel koloide bat da, finki pikortutako materialez (harea edo lohia, adibidez), buztinez eta urez osatua dagoena.\nHondar mugikorrak fluido ez-newtondarrak dira: kanpoko agente batek asaldatzen ez dituenean, materia solido bat bezala agertzen da (modu \"gelatinosoan\"), baina hondarreko tentsioen aldaketa txikiagoarekin (ehuneko bat baino gutxiago), bere biskositatearen bat-bateko murrizketa eragiten du (\"solutu\" forma batera pasatzen da). Hasierako perturbazioaren ondoren \u2014 adibidez, pertsona bat haien gainean ibiltzea \u2014, ura eta harea banandu egiten dira, eta sedimentatutako hareazko eremu trinkoak eratzen dira; hau, tamaina ezberdineko materia-bolumen handiz osatutako eremuak eratzearen ondorio da, eta, beraz, harea mugikorren biskositatea bat-batean handitzen da. Uste faltsu bat dago basamortuko guneei harea mugikorrak egozten dizkiena, baina, egia esan, hauek ez daude inongo basamortuetan, nagusiki hezetasun ezagatik.\nBertatik ateratzea.\nHondar mugikorretan mugitu ahal izateko, hondar kondentsatuan presio nahikoa aplikatu behar da, eta likidotu ahal izateko behar den ur kantitatea sartu behar da. Horietatik irteteko behar den indarra oso garrantzitsua da: oin bat harea mugikorretan segundoko zentimetro bateko abiaduran mugitzeko, tamaina ertaineko auto bat altxatzeko inbertitu behar den indar bera behar da (tona bat baino gehiagoko indarra egitea).\nHondoratzetik libratzeko beste modu eraginkorrago bat, besoak gorantz eta atzerantz indartsu bultzatzea da, bizkarrez erortzeko, horrela, ahalik eta gorputz azalera handiena eskainiz, presio handiagoaren aurka azalera-unitate txikiagoagatik, presioa gutxituz eta, ondoren, poliki-poliki, bizkarrez arrastaka, ia igerian, eremutik irteteko.\nHala ere, gizaki batek harea mugikorrek baino dentsitate handiagoa du eta, beraz, gerriraino iristerakoan zaila da gehiago hondoratzea.\nDeskribapena.\nLehenago, uste zen hondar mugikorren portaera uretako granuluen esekidura aseen edo gainaseen ondorio zela, uraren lurpeko iturrien presioak partikula granularrak banandu eta etengo baitzituen, euren arteko marruskadura murriztuz, baina, 2005eko irailean, gatzen presentzia mugimendu horien erantzule dela frogatu zen.\nHondar mugikor koloidalen egonkortasuna hondar malutaren probabilitatea handitzen duten gatzaren presentziari eta hondar mugigarrien tranparen potentziaz arduratzen diren biskositate handiko eskualdeen eraketari zor zaie.\nHondar mugikorrak, barnealdeko lurretan aurki daitezke, ibai ertzetan, lakuetatik gertu, zingiretan edo kostaldetik gertu.\nLaku edo aintziren ertzek, batez ere sedimentu eseki asko duten ur gorputzek (solido esekiak), hondar mugigarrien antzeko lokatzezko lur bigunak izan ditzakete. Sektore horiek hondar mugigarriaren egoera koloide bera duten lohiak dira, baina arriskutsuagoa da solidoa fina delako eta xurgatzeko ahalmen handia duelako.\nHarea mugikorrek forma ezberdinak dituzte: batzuek lohia dirudite, beste batzuek ur itxura dute, lur, hosto edo hondarrekin, eta batzuek harea eta lur konbinazioa dute ur putzu handi batean.\nEremu ezagunak.\nBere harea mugikorrengatik oso ezaguna den eskualde bat, Ingalaterrako Morecambe badian dago. Badia oso zabala eta ez oso sakona denez, harea mugikorretan harrapatutako pertsona bat itsasgoraren arriskupean egongo litzateke."}
{"id": "976768", "revid": "56334", "url": "https://eu.wikipedia.org/wiki?curid=976768", "title": "Enpresa ertain", "text": ""}
{"id": "976769", "revid": "512", "url": "https://eu.wikipedia.org/wiki?curid=976769", "title": "Kimera (paleontologia)", "text": "Kimera paleontologian espezie desberdinen fosiletatik abiatuta, interpretazio oker baten ondorioz, benetan izan ez zen espeziea berreraikitzea da. Kimera baten adibide klasikoa \"Protoavis\" espeziearena da. Berez, aztarnak gaizki aztertzearen ondorioa izaten da baina, batzutan ere, iruzur egiteko asmoaren ondorioa."}
{"id": "976770", "revid": "336", "url": "https://eu.wikipedia.org/wiki?curid=976770", "title": "William Thomas Beckford", "text": "William Thomas Beckford (Londres, 1760ko urriaren 1a - Bath, 1844ko maiatzaren 2a) ingeles eleberrigile, arte-bildumagile, kritikari, bidaia-idazle, politikari eta esklaboen jabea izan zen. Parlamentuko kide izan zen 1784tik 1795era eta 1806tik 1820ra. Bere garaiko gizon aberatsenetako bat izan zen eta \"Vathek\" eleberri gotiko idazteagatik, Fonthill Abbey eta Lansdowne Tower erakitzeagatik eta bere arte bildumagatik ezaguna da."}
{"id": "976772", "revid": "1519", "url": "https://eu.wikipedia.org/wiki?curid=976772", "title": "Andoni Mutiloa", "text": "Andoni Mutiloa Irazusta (Hernani, 1976), kazetari eta antzezle euskalduna da.\nEuskadi Irratian aritu zen lanean 2017an eszedentzia eskatu zuen arte. Ondoren, bere ibilbidea antzerkira bideratzea erabaki zuen, eta Donostiako Poltsiko Antzerkiaren sormen-beka baten bitartez, \"Esnatu naiz\" izeneko kabaret itxurako pieza proposatu eta, bekar lorturik, idatzi zuen. Ekoizpena 2020ko otsailean estreinatu zen Donostian."}
{"id": "976775", "revid": "1545", "url": "https://eu.wikipedia.org/wiki?curid=976775", "title": "Nafarroako Rural Kutxa", "text": "Nafarroako Rural Kutxa () kreditu-kooperatibaren forma juridikoa duen nafar finantza-erakundea da, eta Europako eta Espainiako banku-araudiaren eta gainbegiratzearen mende dago. 1910ean sortu zuten, bere jatorria lehen sektoreari lotuta zegoelarik, gaur egun bere bezeroei izaera unibertsaleko finantza zerbitzuak eskaintzen dizkien arren. Espainiako Bankuan erregistratuta dago 3008 erregistro-zenbakiarekin. Espainiako Rural Kutxen elkarteko (AECR) kide da, eta Kreditu Kooperatiben Batasun Nazionalean sartuta dago.\n1990eko hamarkadatik Nafarroako Rural Kutxa Rural Kutxen taldekoa da. Integrazio-sistema hori banka federatuaren eredu batean oinarrituta dago.\nBulego sarea.\nNafarroako Rural Kutxak 250 bulego ditu lurraldeka honela banatuta: 140 Nafarroan, 37 Gipuzkoan, 33 Bizkaian, 16 Araban eta 24 Errioxan. 2017. urtearen amaieran, erakundeak 959 langile zituen."}
{"id": "976776", "revid": "1545", "url": "https://eu.wikipedia.org/wiki?curid=976776", "title": "Caja Rural de Navarra", "text": ""}
{"id": "976777", "revid": "512", "url": "https://eu.wikipedia.org/wiki?curid=976777", "title": "Larnakako gaztelua", "text": "Larnakako gaztelua (, \"Kastro Larnakas\"; ) Zipre hego-ekialdeko Larnaka hirian dagoen gaztelua da. Hiriko itsas-portu garrantzitsua babesteko eraiki zen.\nHistoria.\nLarnaka ingurua K.a. XIV. mendetik populatua izan da, mizenas-akaziar grekoek sortu zuten herrixka txikia.\nK.o. XII. mendean bizantziarrek gotorleku txiki bat eraiki zuten. Genovarrek Famagusta hiria konkistatu zutenean Larnakako kaia bihurtu zen Zipreko Erresumako itsas-portu nagusia. Egoera berriaren aurrean James I.a erregearen agintaldian (1382-1398) gotorleku txiki hura gaztelu handi bihurtu zuten.\nXVIII. menderako gazteluak garrantzia galdu eta bertan behera utzi zen. Mendearen hasierako urteetan Giovanni Mariti exploratzaileak gaztelua ia hondarretan zegoela idatzi zuen, baina soldadu talde batek zaintzen zuen oraindik. Turkiar estiloko idazkiak aurkitu zituenez Otomandarrek 1625 inguruan berreraiki zutela ondorioztatu zuen.\n1878an Britainiarrek Zipre eskuratu zutenean Larnakako gaztelua gartzela bihurtu zuten eta urkamendiak ezarri zituzten presoak exekutatzeko. Azkenengo exekuzioa 1948an izan zen. Zipreko Gerra Zibilean ere presondegi gisa erabili izan zen.\nArkitektura.\nEraikinak bi solairu ditu eta goiko solairuan dago museoa. Oinplano karratuko dorre bat du eta azpian abside erdi-zirkularra du. Barneko patioan hainbat kainoi kronologikoki kokaturik daude eta 1765eko iturri txiki bat ere badago. Barneko patio hau aire libreko antzoki bihurtu da eta 200 ikuslerentzako aforoa du.\nMuseoa.\nZipreko independentziaren ondoren Larnakako gazteluak gartzela izateari utzi eta museo bihurtu zen. Kristau goiztiarren, bizantziarren eta bizantziar ondorengoen objetuak daude ikusgai mendebaldeko aretoan, erdialdeko gelan bizantziar gariko hormirudiak daude eta ekialdeko aretoan Erdi Aroko keramika, tresnak, armak, ezpatak eta kaskoak."}
{"id": "976778", "revid": "46380", "url": "https://eu.wikipedia.org/wiki?curid=976778", "title": "Goran Paskaljevi\u0107", "text": "Goran Paskakjevi\u0107 (Belgrad, 1947ko apirilaren 22a - Paris, 2020ko irailaren 25a) serbiar zinema zuzendaria izan zen. Zineman graduatu zen Pragan. Serbiara itzuli zenean, zinemaldi askotan parte hartu zuen dokumentalak eta filmak filmatu zituen. 1992an Frantziara joan zen Jugoslaviako gerren ondorioz. Nazionalitatea bikoitza zuen serbiarra eta frantziarra."}
{"id": "976779", "revid": "512", "url": "https://eu.wikipedia.org/wiki?curid=976779", "title": "Rural Kutxa", "text": "Rural Kutxa (; ofizialki Asociaci\u00f3n Espa\u00f1ola de Cajas Rurales) kreditu-kooperatibaren forma juridikoa duen espainiar finantza-erakundea da, eta Europako eta Espainiako banku-araudiaren eta gainbegiratzearen mende dago. 1989an sortu zuten 29 aurrezki-kutxa bilduz. Jatorrian lehen sektoreari lotuta zegoelarik, gaur egun bere bezeroei izaera unibertsaleko finantza zerbitzuak eskaintzen dizkie."}
{"id": "976780", "revid": "1545", "url": "https://eu.wikipedia.org/wiki?curid=976780", "title": "Caja Rural", "text": ""}
{"id": "976781", "revid": "1545", "url": "https://eu.wikipedia.org/wiki?curid=976781", "title": "Asociaci\u00f3n Espa\u00f1ola de Cajas Rurales", "text": ""}
{"id": "976782", "revid": "1545", "url": "https://eu.wikipedia.org/wiki?curid=976782", "title": "Banca March", "text": "Banca March Espainiako banku pribatua da, 1926an Palma Mallorcakoan sortua. Banka pribatuan (koinbertsioak, balio erantsiko balio-kudeaketa, funts alternatiboak eta gaikako funtsak), ondare-kudeaketan eta enpresei aholkularitza ematen espezializatuta dago.\nFinantza-negozioez gain, Banca March Corporaci\u00f3n Financiera Albaren akziodun nagusietako bat da (%15eko partaidetzarekin). Banca March Inversis Bancoaren kapitalaren % 100aren titularra ere bada."}
{"id": "976783", "revid": "1545", "url": "https://eu.wikipedia.org/wiki?curid=976783", "title": "Unicaja Banco", "text": "Unicaja Banco Espainiako bankua da, 2011n Unicaja aurrezki-kutxak finantza-zerbitzuak emateko sortua. Unicaja Bancok Unicajaren marka komertziala erabiltzen jarraitzen du. Gaztela eta Leongo antzinako Espa\u00f1aDueroren bulegoetan, Caja Espa\u00f1a eta Caja Duero markak mantendu arren, Unicaja izena erabili zen modu nabarmenean, eta Espa\u00f1a Duero bigarren marka bezala geratu zen erabat ezabatu zen arte."}
{"id": "976784", "revid": "96586", "url": "https://eu.wikipedia.org/wiki?curid=976784", "title": "Ni\u00e9pce saria", "text": "Ni\u00e9pce saria () 1955tik Frantziako Gens d'images elkarteak urtero ematen duen argazkilaritza saria da. Saria eskuratzeko baldintzak hauek dira: artistak Frantzian bizi behar du azkeneko hiru urtetan behintzat eta 50 urte baino gutxiago izan behar du, eta profesionala izan behar du.\nIzena.\nSariaren izenak Joseph-Nic\u00e9phore Niepce (1765-1833) asmatzailea omentzen du. Ni\u00e9pce frantziar fisikari eta kimikaria izan zen. Itsasontzietarako eztanda-motor bat asmatu zuen (1807) anaiarekin batera. Gerora, sortu berria zen, litografia lantzeari ekin zion. Zilar kloruroa erabiliz, grabatuak negatiboan erreproduzitzea lortu zuen. 1826an heliograbatua asmatu zuen. 1829tik aurrera, Daguerrerekin batera aritu zen lanean irudiak lortzeko esposizio-denborak laburtzeko bideak aurkitzeko asmoz, baina lanaren emaitzak ikusi aurretik hil zen.\nHistoria.\nNi\u00e9pce saria 1955ean sortu zen, Gens d'images elkartearen eskutik. Frantziako Liburutegi Nazionala]]ren laguntza du. 2011tik 2015era Marin Karmitzek zuzentzen zuen MK2 zinematografiak elkartearen finantzia laguntza izan zuen. 2017tik aurrera Picto Fundation-ek ematen dio laguntza hori.\nSarituak.\nHauek izan dira:"}
{"id": "976785", "revid": "1545", "url": "https://eu.wikipedia.org/wiki?curid=976785", "title": "Banco Etcheverr\u00eda", "text": "Banco Etcheverr\u00eda Jean Etcheverry euskaldunak Betanzosen 1717an sortutako bankua izan zen. Desagertu arte, Espainiako bankurik zaharrena izan zen.\n2013ko abenduaren 18an, Banku Berregituraketa Ordenaturako Funtsari eta Gordailuak Bermatzeko Funtsari NCG Bancoaren kapitalaren %88,33 erosi zien. 2014ko azaroaren 14an, NCG Bancoarekin bat egin eta desagertu zen."}
{"id": "976790", "revid": "1519", "url": "https://eu.wikipedia.org/wiki?curid=976790", "title": "Amy Coney Barrett", "text": "Amy Vivian Coney Barrett (New Orleans, Louisiana, 1972ko urtarrilaren 28a) estatubatuar abokatua, legelaria eta akademikoa da. AEBtako Gorte Goreneko epaile elkartua da.\n2017ko maiatzaren 8an Donald Trump AEBtako presidenteak Zazpigarren Zirkuituko hautagai izendatua, Senatuak berretsi zuen 2017ko urriaren 31an.\n2020ko irailaren 26an Donald Trump AEBtako presidenteak AEBtako Gorte Gorenerako hautagai izendatua, Senatuak berretsi zuen 2020ko urriaren 27an."}
{"id": "976791", "revid": "336", "url": "https://eu.wikipedia.org/wiki?curid=976791", "title": "Abanca", "text": "Abanca (//ABANCA marka erabiltzen duena) espainiar bankua da, Betanzosen egoitza duena. 2011n, NCG Banco, S. A. izenpean, sortu zuten Novacaixagaliciaren, antzinako Caixa Galicia eta Caixanova aurrezki kutxen fusioa, finantza-zerbitzuak kudeatzeko.\n2013ko abenduaren 18an, Banesco venezuelar bankuaren filiala zen Banco Etcheverr\u00edak Banku Berregituraketa Ordenaturako Funtsari eta Gordailuak Bermatzeko Funtsari NCG Bancoaren kapitalaren %88,33 erosi zien. Fusioa gauzatzean ABANCA izena hartu zuen."}
{"id": "976792", "revid": "1545", "url": "https://eu.wikipedia.org/wiki?curid=976792", "title": "NCG Banco", "text": ""}
{"id": "976793", "revid": "512", "url": "https://eu.wikipedia.org/wiki?curid=976793", "title": "Funtsezko botika", "text": "Funtsezko botika, OMSren arabera, biztanleriaren oinarrizko beharrei erantzuteko beharrezkoak diren botikak dira. Erakunde horrek sendagai hauek uneoro eta beharrezkoak diren kantitateetan, osasun sistemetan egon behar direla aholkatzen du; halaber, garantia guztiekin eta gaixoek ordaindu dezaketen prezioan egon behar dira.\nAukeraketa.\nBotiken aukeraketa Adituen Batzordeek egiten dute irizpide desberdinetan oinarrituta:\nMundu osoan.\n1977ko urriaren 21ean, Adituen Batzordeak lehen aukeraketa onartu zuen. Geroztik zerrenda desberdinak onartu izan dira, azkena 2013ko apirilean plazaratu zen: helduentzako hemezortzigarren zerrenda eta haurrentzako laugarrena.\n1999an, 156 estatuek funtsezko botiken zerrenda ofizialak zituzten. 135 estatuetan gaixotasun eta sintoma arrunteenen aurrean tratamenduak onartuak izan dira."}
{"id": "976794", "revid": "1545", "url": "https://eu.wikipedia.org/wiki?curid=976794", "title": "Openbank", "text": "Openbank espainiar bankua da, Madrilen egoitza duena. 1995ean Banco Santanderrek sortu zuen internet eta telefono bidezko finantza-zerbitzuak kudeatzeko. Espainiaz gain, Alemanian, Portugalen eta Herbehereetan ere lan egiten du."}
{"id": "976796", "revid": "512", "url": "https://eu.wikipedia.org/wiki?curid=976796", "title": "Veroniceae", "text": "Veroniceae Plantaginaceae familiako landareen tribua da."}
{"id": "976797", "revid": "512", "url": "https://eu.wikipedia.org/wiki?curid=976797", "title": "Veronicastrum", "text": "Veronicastrum \"Plantaginaceae\" generoko familiako landare loreduna da. Zazpi espezie ditu."}
{"id": "976798", "revid": "1545", "url": "https://eu.wikipedia.org/wiki?curid=976798", "title": "Liberbank", "text": "Liberbank Espainiako bankua da, 2011n Cajastur, Caja de Extremadura, Caja Castilla-La Mancha y Caja Cantabria aurrezki-kutxek sortua. Asturiasen, Kantabrian, Gaztela-Mantxan eta Extremaduran presentzia handia du. 2018ko datuen arabera 3.808 langile inguru eta 39.227 milioi euroko aktiboak zeuzkan. Urte hartan Banco Castilla-La Mancha bereganatu zuen."}
{"id": "976800", "revid": "56334", "url": "https://eu.wikipedia.org/wiki?curid=976800", "title": "Trantsizioko metal", "text": ""}
{"id": "976804", "revid": "58701", "url": "https://eu.wikipedia.org/wiki?curid=976804", "title": "Hala Sultan Tekke", "text": "Hala Sultan Tekke (, \"Tek\u00e9s Chal\u00e1 Soult\u00e1nas\"; ), Zipre hego-ekialdeko Larnaka hirian dagoen meskita da. hainbat iturriren arabera munduko lau garrantzitsuenetako bat da.\nLarnakako aintzira gaziaren mendebaldeko ertzean kokaturik dago.\nHistoria.\nArkeologia eremua.\nK.a. II. milurtekoan (K.a. 1650-1100) Hala Sultan Tekke dagoen tokian Brontze Aroko Dromolaxia \"Vizatzia\" herriaren hilerria egon zen. 1890. hamarkadan hainbat indusketa egin zituzten Henry Beauchamp Waltersek (British Museumeko zuzendaria izango zenak) eta John Winter Crowfootek eta aurkituriko objetuak erdibanatu zituzten British Museumak eta Zipreko museoak. 1947an, 1970. hamarkadan eta azkenik 2010-212 artean suediarrek egindako indusketetan Zipreko Brontze Aro berantiarreko hiri handienetakoa izan zela ikusi da. 50 hektarea inguru hartzen zituen. Hala Sultan Tekke-ren emakumezkoen gelan egindako ikerketek erakutsi dute eraikuntza zaharragoen gainean eraiki zela, garai arkaiko, klasiko eta helenistikoetako (K.a. VI-I mendeak) eraikinen hondarrak agertu baitira.\nMeskita.\nMuawiya kalifaren garaian arabiarrek Zipre erasotu zuten (K.o. 647-649) eta orduan kokatzen da Mahomaren sahaba zen Umm Haramen heriotza. Kondairak dioenez Larnaka hiriaren setioan Umm Haram andre zaharra zela bere mandotik erori eta hil egin zen. Toki berean hilobiratu zuten, nahiz eta xiistek hilobia Medinako hilerrian dagoela dioten.\nXVIII. mendean Otomandarren aginte garaian Sheikh Hasan dervixeak hilobia aurkitu zuen eta agintariei aurkikuntza honen garrantziaz ohartarazita meskita bat eraiki zuen hilobiaren inguruan, 1760. urtean. Meskitaren hormak dekoratu zituen eta inguruan egurrezko hesia eraiki zuen. Giovanni Mariti esploratzailearen arabera Ali Agha Zipreko gobernadoreak eraiki zuen meskita eta inguruan hondarretan zegoen eliza baten harriak berrerabili zituzten.\n1816an berriztatze lanak egin zitzaizkion eta 2002an UNOPS erakundeak berriz atondu zuen Brontze Aroko herriaren aztarnak aurkitu zirenean.\nArkitektura.\nGaur egungo eraikina hasierako eraikina baino handiagoa da. Meskitaren inguruan mausoleoa, minaretea, hilerria eta gizonezkoen eta emakumezkoen bizilekuak ditu.\nLorategia.\nHala Sultan Tekkeko lorategirako sarreran 1813ko martxoaren 4ko otomandar idazkia du: \"Jainkoak maite duen Zipreko gobernadore otomandar handiak eraiki zuen Hala Sultan Tekke\". Pasha (general) batek diseinatu zuen lorategia eta horregatik \"Pasharen lorategia\" izena du. Tekke ondoko eraikinek \"G\u00fcl\u015fen-Feyz\" izena dute (\"osotasunaren eta argiztapenaren arrosa lorategia\"). Sarreraren iparraldean (ezkerretara) gizonezkoentzako gonbidatuen etxea zegoen eta eskumatara gizonezkoentzako (Selamiik) eta emakumezkoentzako (Haremiik) etxeak.\nMeskita eta hilobiak.\nMeskitak oinplano karratua eta kupula handia ditu. Balkoia ere badu eta eraikin osoa adreilu hori egina dago. Minaretea 1959an berreraiki zen.\nUmm Haramen hilobia meskitaren alkibla horman (Mekara begira dagoena) dago. Haren hilobiaren alboan beste lau hilobi daude. Garrantzitsuena bi mailatako marmolezko hilkutxa dauka. 1929ko uztailaren 12ko data dauka eta Adile H\u00fcseyin Ali-rena da, Hussein bin Aliren (Mekako xerifea) emazte turkiarra.\nMeskitaren ekialdeko izkinan hilerria dago, turkiar administratzaileak lurperatu izan ziren bertan. Hilerria 1899an itxi zen.\nMeskitaren parean iturri oktogonal bat dago, 1796 eta 1797 artean eraiki zena. Silahtar Kaptanba\u015f\u0131 Mustafa Agha Zipreko gobernadoreak eraiki zuen Abdulhamid II.a sultanak hala aginduta.\nGarrantzia.\nZipreko turkiar musulmanentzat toki sakratua da eta Tennesseeko Unibertsitateko George E. Bowen irakaslearen arabera musulmanentzat munduko hirugarren toki sakratuena da. Beste iturri batzuen arabera munduko laugarrena da musulmanentzako toki garrantzitsuenen artean, Meka, Medina eta Jerusalemen atzetik. 1974ko uhartearen banaketan greziar jatorriko eremuan gelditu zenez erromesaldiak oso urriak dira.\nOtomandar garaian itsasontziak meskitaren albotik pasatzen zirenean banderak masta erdira ezartzen zituzten eta kainoiekin salbak egiten zituzten."}
{"id": "976809", "revid": "512", "url": "https://eu.wikipedia.org/wiki?curid=976809", "title": "Vexatorella", "text": "Vexatorella Proteaceae familiako zuhaitz generoa da. Hegoafrikako endemikoak dira.\nTaxonomia.\n\"Vexatorella\" Rourkek deskribatu zuen eta \"Genera Plantarum Florae Germanicae\" aldizkarian argitaratua izan zen (50(3): 377. 1984). Espezie tipo hau da: \"Vexatorella alpina\" (Salisb. ex Knight) Rourke."}
{"id": "976810", "revid": "46640", "url": "https://eu.wikipedia.org/wiki?curid=976810", "title": "The Father (2020ko filma)", "text": "The Father 2020ko Florian Zeller frantziar zinema zuzendariaren film dramatiko bat da. Zeller beraren \"Le P\u00e8re\" antzezlanean oinarritzen da. Anthony Hopkins, Olivia Colman, Mark Gatiss, Imogen Poots, Rufus Sewell eta Olivia Williams aktoreek antzeztu zuten.\n2020ko Sundanceko Zinemaldian estreinatu zen. Urte bereko Donostiako Zinemaldian Perlak sailean eman zen, eta Publikoaren Saria irabazi zuen. 93. Oscar Sarietan, Gizonezko aktore onenaren Oscar Saria (Anthony Hopkins) eta Egokitutako gidoi onenaren Oscar Saria (Christopher Hampton eta Florian Zeller) irabazi zituen.\nArgumentua.\nAnthony, ia 80 urteko gizon bat, bakarrik bizi da Londresen duen apartamentuan eta bere alaba Annek inposatu nahi dizkion erizainetako bat ere ez du onartzen. Alabaina, premia hori gero eta larriagoa da Annerentzat, Parisera bizitzera joatea erabaki baitu ezagutu berri duen gizon batekin. Laster ikusiko da errealitatea gero eta modu nahasgarriagoan hautematen duela Anthonyk."}
{"id": "976811", "revid": "336", "url": "https://eu.wikipedia.org/wiki?curid=976811", "title": "Hondarrezko gaztelu", "text": ""}
{"id": "976812", "revid": "336", "url": "https://eu.wikipedia.org/wiki?curid=976812", "title": "Harezko gaztelu", "text": ""}
{"id": "976813", "revid": "336", "url": "https://eu.wikipedia.org/wiki?curid=976813", "title": "Hareazko gaztelu", "text": ""}
{"id": "976814", "revid": "336", "url": "https://eu.wikipedia.org/wiki?curid=976814", "title": "Hare-gaztelu", "text": ""}
{"id": "976815", "revid": "336", "url": "https://eu.wikipedia.org/wiki?curid=976815", "title": "Harea-gaztelu", "text": ""}
{"id": "976816", "revid": "512", "url": "https://eu.wikipedia.org/wiki?curid=976816", "title": "Unamunoren Museo-etxea", "text": "Unamunoren Museo-etxea Espainiako Salamanca hiriko erdigune historikoan dagoen etxebizitza da. Etxea Salamancako Unibertsitatearena da eta XVIII. mendean eraiki zen. Urtetan Errektore-etxea izan zen. Oso ezaguna da bertan Miguel Unamuno bizi izan zelako kargu hori lehen aldiz bete zuenean. XX. mendeko 50. hamarkadatik idazlea Salamancan bizi izan zen garaietara eskainitako museoa da. Salamancako Unibertsitatearen Artxibategi eta Liburutegi Zerbitzuaren menpe dago.\nHistoria.\nEraikinaren altxatzea 1758ko ekainaren 3an onartu zen, Unibertsitatearen Irakasleen Batzarrean. Eraikitzeko lanek 1758tik 1762ko abenduaren 13 arte iraundu zuten. Arkitektoa Andr\u00e9s Garc\u00eda de Qui\u00f1ones izan zen, hiriko lan handien egilea, esaterako Udaletxearen eta Plaza Nagusiarena. Unamuno, greziera klasikoaren katedratikoa zen Salamancako Unibertsitatean eta 1900 errektore kargua lortu zuen. Urte horretatik etxe horretan bizi izan zen, eta bertan bere poemak eta eleberri nagusiak idatzi zituen.\n1952a eraikina museo gisa moldatzeko lehen lanak egin ziren. Bigarren solairuan altzariak kokatu ziren. Baita Unamunoren liburutegia bertan egokitu zen. 6.000 liburu dira eta idazleak Unibertsitatearen eskuetan utzi zituen. 1976-1977 ikasturtean etxea garai horietara egokitzeko lanak egin ziren, nolabait XX. mendeko girora moldatzeko. 1996an museoa publikoari ireki zitzaion.\nEzaugarriak.\nEraikina Libreros kalearen eta Calder\u00f3n de la Barca kalearen izkinak dago, antzinako Eskola Nagusien eskuineko fatxada nagusiaren eskuineko aldean. Apainketa nagusia ateladan ikus daiteke: Salamancako Unibertsitatearen armarria, \"OMNIVM SCIENTARVM PRINCEPS SALMANTICA DOCET\" lemarekin.\nEraikinak laukizuzeneko oinplanoa du, bi solairuekin. Behekoan Areto Ofiziala dago; horretan Unibertsitateko klaustroak egiten ziren eta orain musika katedra da. Lehen solairuan etxebizitza eta bulegoak daude."}
{"id": "976817", "revid": "119347", "url": "https://eu.wikipedia.org/wiki?curid=976817", "title": "Larnakako aintzira gazia", "text": "Larnakako aintzira gazia (, \"Alyki Larnakas\"; ), Zipre hego-ekialdeko Larnaka hirian dagoen natur eremua da, elkar konektaturik dauden lau aintzira gaziz osaturik dagoena. Hala Sultan Tekke meskita ezaguna dago aintziraren mendebaldeko ertzean.\nHistoria.\nK.a. II. milurtekotik populatua izan da Larnakako aintzira gaziaren ingurua. Brontze Aroko Dromolaxia \"Vizatzia\" herria izan zen bertan eta 2010-12 artean egindako indusketen erakutsi dute Zipreko Brontze Aro berantiarreko hiri handienetakoa izan zela.\nNeguan aintzira urez betetzen da eta hegaztien pausaleku bihurtzen da, baina udan lehortu egiten da eta gatzezko eremu zabala eratzen da. Antzina gatz ugari ateratzen zen bertatik, Larnakari \"Scala di Saline\" izena ere eman izan zitzaion. Uharteko esportazio gai garrantzitsuena bihurtu zen gatza. Gatza atera, astoetan laku ertzera eraman eta piramide erraldoiak eratzen ziren. Gatzaren ekoizpena 1986an amaitu zen eta gaur egun giza kontsumorako desegokia dela kontsideratzen da.\nXVIII. mendean Sheikh Hasan dervixeak Umm Haram Mahomaren dizipuloaren hilobia aurkitu zuen aintzira ertzean eta Hala Sultan Tekke meskita eraiki zuen hilobiaren inguruan, 1760. urtean. Gaur egun musulmanentzako munduko leku garrantzitsuenetako bat da.\nGeologia.\nKondaira batek dioenez San Lazarok emakume bati jatekoa eta edatekoa eskatu zizkion eta honek ezezkoa ean zion mahastiak lehor zeudela esanez. Lazarok orduan honela erantzun zion: \"zure mahastiak lehor egon daitezela eta aintzira hau gatzez bete dadila betirako\".\nZientziari dagokionez, harkaitz porotsuak banatzen ditu aintzira eta itsasoa eta arrokaren zuloetatik sartzen da gatza.\nGeografia.\nAintzira handiena \"Aliki\" da eta gainerakoak \"Orphani\", \"Soros\" eta \"Spiro\". Ramsar lekua, Natura 2000 eta Bartzelonako Konbentzioan \"Babesturiko Eremu Berezia\" izendatua izan zen. 2'2 kilometro karratuko eremua hartzen du eta Zipreko bigarren aintzira gazi handiena da Limasolgo aintzira gaziaren atzetik.\nFlora eta fauna.\nUr gaziko aintzirak izanik landaretza halofiloa du inguruan.\nZipren dagoen hegazti migratzaileen pausaleku handienetakoa da. 85 hegazti akuatikok hartzen dute atseden bertan urtearen arabera 20.000-38.000 aletako populazioak gutxi gora behera. Hegazti esanguratsuena flamenkoa da (\"Phoenicopterus roseus\"), 2.000-12.000 arteko populazioarekin. Aintzira gazian bizi den \"Artemia salina\" krustazeo txikiaz elikatzen da. Hegazti ohikoak dira honako hauek ere; kurriloa, txirritxo hankabeltza, antxeta mokogorria, zankaluzea, atalarra, hegabera ezproiduna, \"Oenanthe cypriaca\" eta \"Sylvia melanothorax\"."}
{"id": "976822", "revid": "12788", "url": "https://eu.wikipedia.org/wiki?curid=976822", "title": "Nord Stream", "text": "Nord Stream gasbide bat da, Itsaso Baltikoaren azp\u00ectik Errusiako gas naturala Alemaniara eramaten duena. Proiektua 1997an abiarazi zen, 2005ean hasi ziren lanak eta 2011n amaitu. 2018an hasi ziren Nord Stream 2 proiektuaren lanak, beste gasbide bat eraikitzeko lehenbizikoaren ondoan. Gazprom da bazkide nagusia, akzioen %\u00a051rekin."}
{"id": "976824", "revid": "1545", "url": "https://eu.wikipedia.org/wiki?curid=976824", "title": "Requiem (Faur\u00e9)", "text": "Requiema re minorrean, op. 48 requiem bat da, Gabriel Faur\u00e9 musikari frantsesak konposatutakoa. Requiem bat izan arren meza baikor eta itxaropentsuenetarikoa da, eta, askorentzat, genero erromantikoaren muina bihurtu da.\nHistoria.\nGehiena 1887ko urria eta azaroa artean konposatu zen, eta Parisko Madeleine elizan estreinatu zen 1888an. Requiem honen beste atal batzuk bi zatitan konposatu ziren; lehenengoa hilabete horietan eta bigarrena 1892 inguruan. Ganbera orkestra batekin estreinatu zen, baina 1901ean argitaratutako partiturak jada orkestra sinfonikoa zuen, hau da, 1890eko hamarkadan zehar lanarekin egin ziren emanaldi desberdinetan egin zituen proba desberdinen emaitza izan zen. Faur\u00e9-ren hiletan 1924an antzeztu zen.\nEgileak adierazi zuen ez zuela idatzi obra bereziki inoren omenez, baizik eta plazer hutsagatik egin zuela. Soprano eta baritonorako, ahots mistozko abesbatzarako eta orkestrarako idatzita dago. Gaur egun, 1893ko ganberako bertsioa (John Rutterrek bertsio berrikusia du) eta 1901eko orkestra handiko bertsioa biak interpretatzen dira, bertsioa zein den programetan zehaztuta. Faur\u00e9 Frantziako \"melodiaren\" maisuetako bat dela aitortzen bada ere, ziur asko lan hau izan da nazioarteko proiekzio maximoa eman diona.\nFaur\u00e9ren Requiema generoan egindako beste ekarpenen artean ezohiko lana da, requiemetan orokorrean heriotzari aurre egiteko unearen alderdi dramatikoa eragiteko joera duena. Faur\u00e9, berriz, itxaropentsua eta errekontziliatzailea da, beti ere berak heriotzaz defendatzen zuen ideiaren arabera. Horrela, berak une hori \"esperientzia mingarri moduan ez, askapen zoriontsu gisa\" ulertu zuen eta, beraz, bere Requiema samurra zela aldarrikatu zuen - \"ni neu naizen bezain samurra\" idatzi zion behin Ysa\u00ffen - edo, azken batean, \"heriotzari buruzko sehaska-kanta bat\". Hori dela eta, lehen begiratuan badirudi lan hau gainerakoen artean oasi gisa sortu zela. Hala ere, eta Frantziatik irten gabe, beste garai batzuetako ekoizpena aztertzen badugu, ikusten dugu joera bat dagoela, eta ikuspegi erosoago bat lantzen dela atzeraezina den heriotzaren unearen aurrean. galera. Zentzu horretan, eta Berliozek konposatu zuena alde batera utzita - antitesi nabarmenena beharbada - aurreko bi mendeetan argitaratu ziren beste requiem batzuetan antzerako ikuspegiarekin ikusi zuten: Pierre Tabartek \u00a0XVII. mendean eta Andr\u00e9 Camprarenak XVIII.an. Biak XX. mendean Maurice Durufl\u00e9 eta Alfred Desenclosekin jarraituko zuen joeraren aurrekotzat har daitezke.\nAzken Judizioko tronpetetatik eta arima kondenatuen itxaropenik gabeko negarretatik urrun, Faur\u00e9ren itxaropenari eta salbazioari irekitako Requiema da. Egia da bere \"Introitoak\", Re minorrean (Mozarten tekla bera), hasieran heriotzaren alderdi iluna eta goibela aurkezten duela, baina pixkanaka tonu lasaiago bat inposatzen da, baita biziagoa ere. \"Agnus Dei\" gutxi dira lan honetakoa bezain gozoak eta amaierako \"In paradisum\" zatia, \"Dies Irae\" sekuentziaren ordez sartuta, egilearen asmo \"gaitzeslea\" berresten du. Laino lasaigarri baten antzera bere lerroak estaltzen dituen haloek, eta, zalantzarik gabe, pianisimoarako pentsatutako akordeen misterio garratz horrekin, erromantizismoaz baino inpresionismoaz askoz gehiago hitz egiten digute.\nMugimenduak.\nFaur\u00e9k ordura arte konposizio horietan tradizionala zen liturgia ordena aldatu zuen, Sekuentzia baztertuz eta In Paradisum erantsiz. Letrak aldatu ere egin zituen, bere ustez adierazitakoarekin bat ez datozen zatiak alde batera utzita, beraz, bere lana honako hau da:\nLana \"Introit-a eta Kyrie\" hasten da, motel, solemne, sakon, pianissimo, tenoreen sarreraz gozatzen dena, oso adierazkorra, eta jarraian sopranoen txanda oso goxo abestua, mugimendu forte-ra iristeko, bihotz betean \"ex audi\" adiertzeko\"!\" Eta gero, \"Kyrie eleisonetik\", crescendoan jotzen du, eta pianissimo batekin bukatzen du berriro, ia xuxurla hutsa denarekin.\n\"Offertorioa\" melodia harmoniatsua eta aldi berean solemne batekin hasten da, kontraltoek sarreran distira egin dezaten eta ondoren tenoreek. Baina aldaketa handiena baritonoari sarrera emateko sortzen da. Hemen dena aldatzen da eta 3/4 erritmora joaten gara baritonoak notetan aldaera gutxi dituen doinua abesten duen bitartean, horrek tentsioa ematen dio eta interpretatzeko erraza dirudien arren, pieza zorrotza eta korapilatsua da.\n\"Sanctus-\"en kontroltoeak desagertzen dira. Sopranoak hasten dira, eta tenoreek eta baxuek erantzuten diete, pieza piano erritmoan eta pianisimoan exekutatzen dute, Hosanna-raino, momentu horretan, fortissimoak guztiarekin apurtzen du, berriro, apurka-apurka, pianissimo batera itzali arte, giroa edertasun musikalez betetzen duen kontraste atsegina osatuz.\n\"Pie Jesuk\" ez du kantuaren goxotasuna alde batera uzten eta sopranoari harmoniko gutxi eskatzen dizkio, baina betiko zeruko plazeraz gozatzeko eskutik hartzen zaitu, gozamenerako.\n\"Agnus Dei\", lan honetako guztia bezala, gozoa eta melodiatsua hasten da, baina melodian aldaketa sakonekin jotzen du eta forte eta pianoaren arteko modulazioa aprobetxatzen du \"Lux Aeterna-\" ra eramaten gaituen solemnitate lasai eta ez beldurgarria emateko. abesbatza eta batez ere baxuen eta tenoreen banaketekin, abesbatzaren zatirik sakonenera iristen den soinuen \"sinfonia\" lortuz. Ondoren, orain arteko sorkuntza guztia moztu eta \"Introitus\" errepikatzen du (nahiz eta ahotsetan aldakuntza batzuk izan) amaitzeko.\n\"Libera me\" Faur\u00e9k egindako hainbat moldaketen bilketa da eta 1893an baritonoa gehitu eta aurreko bertsioak gainditzea lortu zuenean. Indarra, erregua eta lasaitasuna da ahots honek helarazten diguna, batzuetan gozoa, besteetan indartsua eta zintzoa, piano eta forteekin jolastuz inkontzienteki etsipenik gabeko eskari batera jasotzen gaitu, eta gero, baritonoaren kantuak hunkitzea lortzen du, \"Libera me dominera\" iristean.\nEta hau guztia gutxi balitz Faur\u00e9ren ustea adierazteko (heriotza pauso sinple bat zela, ez traumatikoa, baizik eta zoriontsu askatzea zela) bere Requiema \"In paradisum-\"ekin amaitzen du, arimaz eta esanahiaz beteriko pieza horrek hil ondoren egoteko guztiok nahiko genukeen leku horretan egotearen plazera sentiarazten zaitu. Amaieran, bihotzak pianissimo \"aeternam habeas requiem\" gozoa abesten du."}
{"id": "976825", "revid": "1491", "url": "https://eu.wikipedia.org/wiki?curid=976825", "title": "R\u00e8quiem (Faur\u00e9)", "text": ""}
{"id": "976826", "revid": "88969", "url": "https://eu.wikipedia.org/wiki?curid=976826", "title": "Maite Alberdi", "text": "Maite Alberdi Soto (Santiago, Txile, 1983ko martxoaren 29a) txiletar ikus-entzunezko zuzendaria, zinema-zuzendaria, gidoigilea eta zinema-kritikaria da. Euskal jatorrikoa da, aitona soraluzetarra baitzuen."}
{"id": "976827", "revid": "56334", "url": "https://eu.wikipedia.org/wiki?curid=976827", "title": "Ni\u00e9pce Prize", "text": ""}
{"id": "976828", "revid": "56334", "url": "https://eu.wikipedia.org/wiki?curid=976828", "title": "Prix Ni\u00e9pce", "text": ""}
{"id": "976829", "revid": "1545", "url": "https://eu.wikipedia.org/wiki?curid=976829", "title": "Banque Palatine", "text": "Banque Palatine 1780an sortu zuten Lyonen), eta, beraz, Frantziako banku zaharrenetako bat da. Gaur egun BPCE taldearen filiala da. Bere negozio nagusiak enpresa txiki eta ertainen txikizkaria, banka pribatua eta aktiboen kudeaketa dira. Egoitza nagusia Paris erdialdean du, La Madeleine auzoan hain zuzen ere."}
{"id": "976831", "revid": "8708887", "url": "https://eu.wikipedia.org/wiki?curid=976831", "title": "Groupe BPCE", "text": "Groupe BPCE Frantziako finantza-talde bat da, 2009an CNCE (Caisse nationale des caisses d'\u00e9pargne) eta BFBP (Banque f\u00e9d\u00e9rale des banques populaires) taldeen fusioen bidez eratua. 8.200 sukurtsal baino gehiago ditu herrialde osoan, ia 40 milioi bezero zerbitzatzen dituztenak. Bere filialeen bidez (Natixis barne), bezero pribatuei, profesionalei, enpresa txiki eta ertainei, enpresa handiei eta Frantziako eta nazioz gaindiko erakundeei zerbitzu finantzarioak eskaintzen dizkie."}
{"id": "976832", "revid": "1545", "url": "https://eu.wikipedia.org/wiki?curid=976832", "title": "BPCE", "text": ""}
{"id": "976833", "revid": "512", "url": "https://eu.wikipedia.org/wiki?curid=976833", "title": "\u00d6rd\u00f6g", "text": "\u00d6rd\u00f6g (antzinako hungarieraz Urdung) hungariar mitologiaren deabrua da. Berak munduaren alde ilunenen pertsonifikazioa da. Kristautasunarekin batera deabruarekin identifikatu zen.\nEzaugarriak.\n\u00d6rd\u00f6g faunoen irudiekin identifikatzen zen. Orokorrean, beltza zen, apatxak eta adarrak zituen, puntan bukatutako buztana. Infernuan edo azpimunduan bizi zen, hungarieraz \"Pokol\". Bere lan nagusia sutan zegoen pertz handi batean zeuden arimak behin eta berriro nahastea zen.\nItxuraldaketaren gaitasuna zuen. Gizakien aurrean agertzen zenean azeriren itxura hartzen zuen; beste itxurak gar ilun batena edo begi ilun eta distiratsuak zituen artzain batena ziren."}
{"id": "976835", "revid": "1491", "url": "https://eu.wikipedia.org/wiki?curid=976835", "title": "Carla Sim\u00f3n", "text": "Carla Simon Pip\u00f3 (Bartzelona, Katalunia, 1986ko abenduaren 22a) kataluniar zinema zuzendaria eta gidoilaria da. 2017an, Espainiako Arte eta Zientzia Zinematografikoen Akademiak bere lehen film luzea aukeratu zuen, \"Estiu 1993\" (2017), katalanez filmatua, Espainia Oscar sarietan ordezkatzeko. Berlinalen Urrezko Hartza altxatu ondoren, 2023ko urtarrilean Zuzendari Onenaren Feroz Saria jaso zuen Alcarr\u00e0s-en egindako lanagatik.\nDatu biografikoak.\nCarla Bartzelonan jaio zen 1986an eta Les Planes d'Hostoles-en hazi zen, Kataluniako herri txiki batean. Sei urte zituela gurasoak HIESak eraman zituen eta izeko-osaba eta lehengusu gazteago batekin joan zen La Garrochara bizitzera. Bizitako esperientzia izan zen bere \"Estiu 1993\" katalanez eta 2017an estreinatutako bere lehen film luzearen oinarria. \nBartzelonako Unibertsitate Autonomoan Ikus-entzunezko Komunikazioan lizentziatu zen 2009an; Kataluniako Telebistak antolatutako Kalitate eta Berrikuntza Telebistako Masterra osatu zuen 2010ean eta London Film School-eko Master of Arts (Obra Social \"la Caixa\"ko graduondoko beka). Londresen \"Born Positive\" dokumentala eta fikziozko \"Lipstick\" film laburra zuzendu zituen. \nEstiu 1993 - 1993ko uda.\n2017an estreinatutako \"Estiu 1993\" (\"1993ko\" \"uda\") Carla Sim\u00f3nen lehen film luzea da. Katalanez filmatu zuten eta, egilearen arabera, heriotza adingabe bati nola azaltzen zaion eta isiltasun eta keinuetatik inguruan gertatzen ari dena nola ulertu erantzun nahi du.\nCarla Sim\u00f3nek berak idatzitako gidoi autobiografikoa da. \"Estiu 1993-k\" bere haurtzaroa kontatzen du: sei urte zituela amaren izeko-osabek adoptatu zuten, bere ama hiesak jota hil baitzen, bere aita hiru urte lehenago hil zuen gaixotasun berberak. Filmak neskaren begiradatik aurkezten du bere adoptatutako familia berrira egokitzeko prozesu zaila. Laia Artigas, Carla Simonen paperean, eta Paula Robles, bere lehengusina txikiarenean dira bi neska protagonistak David Verdaguer eta Bruna Cus\u00edrekin batera, familia berri honetan hartzen duten izeko-osaben paperean.\n6 astez jardun zuten Estiu 1993 filmatzen La Garrocha eskualdean eta katalanez egin zen. \n2017an, Espainiako Arte eta Zientzia Zinematografikoen Akademiak filma aukeratu zuen Espainia Oscar sarietan ordezkatzeko. Yvonne Blake Akademiako presidenteak azpimarratu zuen Hollywooden gustukoa izan zitekeela \"film ederra eta samurra\" dela eta \"gai aktualak\" jorratzen zituela."}
{"id": "976836", "revid": "1545", "url": "https://eu.wikipedia.org/wiki?curid=976836", "title": "Banque Michel Inchausp\u00e9 - Bami", "text": "Banque Michel Inchausp\u00e9 - Bami euskal banku pribatua da. Jada 1887an aurrekariak zituen Baionan baina egungo konpainia 1970ean sortu zuen Mixel Intxauspek. Bere negozio nagusia tokiko enpresa txiki eta ertainen txikizkaria izatea da. Egoitza nagusia Baionan eta zenbait sukurtsal ditu, Ipar Euskal Herrian eta inguruko hiri nagusietan. 2001ean Caisse d'\u00c9pargne des Pays de l'Adourrekin bat egin zuen."}
{"id": "976837", "revid": "1545", "url": "https://eu.wikipedia.org/wiki?curid=976837", "title": "Banque Michel Inchausp\u00e9", "text": ""}
{"id": "976838", "revid": "1545", "url": "https://eu.wikipedia.org/wiki?curid=976838", "title": "BAMI", "text": ""}
{"id": "976839", "revid": "1545", "url": "https://eu.wikipedia.org/wiki?curid=976839", "title": "Groupe Banque Populaire", "text": "Groupe Banque Populaire Frantziako kreditu-kooperatiba talde bat da. Taldea eskualdeko 15 banku independentek kontrolatzen dute, CASDEN eta Cr\u00e9dit Coop\u00e9ratif subsidiarioen pean jarduten dutenak.\n2006an, Groupe Banque Populairek Natixis sortu zuen Frantziako beste kreditu-kooperatiba talde batekin, Caisse d'Epargnerekin hain zuzen ere. 2009an, Banque Populaire eta Caisse d'Epargne taldeek enpresa bakar bat sortzea erabaki zuten, BPCE, Frantziako bigarren banku-talde handiena bihurtu zena."}
{"id": "976840", "revid": "1545", "url": "https://eu.wikipedia.org/wiki?curid=976840", "title": "Banque Populaire", "text": ""}
{"id": "976841", "revid": "512", "url": "https://eu.wikipedia.org/wiki?curid=976841", "title": "Turul", "text": "Turul hungariar elezaharretako hegazti mitikoa da. Arrano edo belatz erraldoi bat zen eta herri hauen erlijioarekin oso lotura estua zuen.\nJatorria.\nSim\u00f3n Kezair-en, XIII. mendeko \"Hungariar Kronika\"ren egilearen arabera, \"Turul\"en irudia Atilaren garaietatik hungariarren armarrien agertu zen. Horrela izan zen Geza Hungariakoaren garaia arte. Izena turkieratik etor daiteke zeren eta hizkuntza horretan arranoari \"togrul edo turgul\" esaten baitzaio.\nKondaira.\nKristo aurreko hungariar mitologiraren arabera, Turul hegaztia bizitzaren zuhaitz gainean bizi zen. Zuhaitz horrek unibertsoa zuen barruan. Turulek jaio berrien arimak zaintzen zituen; jaio berri horiek txorien itxura zuten eta zuhaitz adaburuan bizi ziren. Turul jainkoen eta gizakien arteko mezularia zen eta, halaber, unibertsoaren oreka gordetzen zuen.\n\u00dcgyek hungariar printzea eta Emese, haren emaztea, haur bat itxaroten ari zirenean, Turul Emeseri ametsetan agertu zitzaion bere semea hungariarren burua izango zela esateko. Halaber, semearen noblezia eta arrakasta iragarri zion. Horregatik, Emesen semea Almos izenarekin ezagutu zitzaion, hau da, hungarieraz, \"amets hura\". Almosek bere herria Mendebaldera eraman zuen. Haren semeak, bestetik, Arpad, izen bereko dinastiaren sortzailea izan zen eta Hungariar Printze Handia izan zen. Eztebe I.a Hungariakoa dinastia berekoa izan zen."}
{"id": "976842", "revid": "1545", "url": "https://eu.wikipedia.org/wiki?curid=976842", "title": "Banque populaire", "text": ""}
{"id": "976843", "revid": "1545", "url": "https://eu.wikipedia.org/wiki?curid=976843", "title": "Natixis", "text": "Natixis Frantziako enpresen eta inbertsio-bankua da. 2006an, Groupe Banque Populairek Natixis sortu zuen Frantziako beste kreditu-kooperatiba talde batekin, Caisse d'Epargnerekin hain zuzen ere. Groupe BPCEk Natixisen %70a baino gehiagoren jabea da, gainontzekoa Parisko burtsan izanda."}
{"id": "976844", "revid": "1545", "url": "https://eu.wikipedia.org/wiki?curid=976844", "title": "Cr\u00e9dit du Nord", "text": "Cr\u00e9dit du Nord Frantziako banku talde txikizkaria da. Honako erakundeek osatzen dute:\nSoci\u00e9t\u00e9 G\u00e9n\u00e9rale bere jabea da baina berezko kudeaketa du."}
{"id": "976845", "revid": "512", "url": "https://eu.wikipedia.org/wiki?curid=976845", "title": "Cr\u00e9dit Mutuel", "text": "Cr\u00e9dit Mutuel Frantziako bankua da, kooperatiba moduan eratua. Egoitza nagusia Estrasburgon du. 80,000 langile baino gehiago eta 32,5 milioi bezero inguru ditu mundu osoan."}
{"id": "976846", "revid": "119347", "url": "https://eu.wikipedia.org/wiki?curid=976846", "title": "Villa Real (Buenos Aires)", "text": "Villa Real Argentinako Buenos Aires hiriburuko mendebaldeko kanpoaldean dagoen auzoa da. Auzoak 14.000 biztanle ditu 1,5 km\u00b2-ko azaleran . Hiriko auzorik txikienetakoa da eta C10 Comuna-ren parte da.\nDeskribapena.\n1804an Sobremonteko Erregeordeak udako etxea eraiki zuen bertan, eta horregatik orduan \"Quinta de los Virreyes\" deitu zitzaion inguruari. Uneko \"Villa Real\" izena Virreyes-etik sortu zen, ofizialki 1909ko martxoaren 18az geroztik. Hori dela eta, urtero 2009ko martxoaren 18an auzo eguna ospatzen da, 2009an ehunka aldiz.\nVilla Real Nogoy\u00e1, Irigoyen, Baigorria, Lope de Vega eta Avenida General Paz kaleek mugatuta dago. Gaur egun, auzoa batez ere klase ertaineko bizitegi gunea da eta zaharragoak diren etxeak eta lorategi handiak ditu ezaugarri. Bizitza ekonomikoa Lope de Vega kalearen inguruan gertatzen da, auzoko plazarik garrantzitsuenak Juan B. Ter\u00e1n plaza (Tucuman Unibertsitateko sortzailearen izena) eta Villa Real plaza dira. Automobilaren Museoa Villa Real plazatik gertu dago.\nBuenos Airesko beste leku askotan bezala, Villa Real abesti batean betikotu egin zen. Alejandro del Pradoren \u201cLa murguita de Villa Real\u201d abestian honela dio: \u201cTirando la manga por la tardecita, lleg\u00f3 la murguita de Villa Real! de Villa Real! \""}
{"id": "976848", "revid": "512", "url": "https://eu.wikipedia.org/wiki?curid=976848", "title": "NatWest Group", "text": "NatWest Group plc (lehen The Royal Bank of Scotland Group plc deitua) Edinburgh hirian egoitza duen britainiar finantza-holding bat da. Taldeak banku-marka ugari biltzen ditu, Europan, Ipar Amerikan eta Asian dituen bulegoen bitartez banku pribatuzko produktuak, aseguruak eta enpresen finantziazioa eskainiz. Erresuma Batuan bere filial nagusiak NatWest, Royal Bank of Scotland, Ulster Bank, NatWest Markets eta Coutts dira."}
{"id": "976849", "revid": "1545", "url": "https://eu.wikipedia.org/wiki?curid=976849", "title": "Royal Bank of Scotland Group", "text": ""}
{"id": "976850", "revid": "1545", "url": "https://eu.wikipedia.org/wiki?curid=976850", "title": "The Royal Bank of Scotland Group", "text": ""}
{"id": "976851", "revid": "119347", "url": "https://eu.wikipedia.org/wiki?curid=976851", "title": "Villa Riachuelo (Buenos Aires)", "text": "Villa Riachuelo Argentinako Buenos Aires hiriburuko auzorik hegoaldekoena da.\nIa 15.000 biztanle ditu (2001. urtea) 4,1 km\u00b2-ko azaleran eta biztanle gutxien dituen auzoetako bat da. Villa Riachuelok Lisandro de la Torre etorbidea, Jos\u00e9 Barros Pazos kalea, Paz orokor etorbidea, Febrero etorbidea 27, Eskalada kalea eta Coronel Roca etorbidea ditu mugakide. Villa Riachuelo Comuna C8 da.\nVilla Riachuelon Buenos Aires Hiriko Udal aerodromoa (Oscar Alfredo G\u00e1lvez aerodromoa) eta Lago de Regatas (estropada lakua) daude, uretako kirol lehiaketetarako ere erabiltzen dena. Bi kirol klub daude: Asociaci\u00f3n Cultural y Deportiva \"El Ideal\" eta Lugano F\u00fatbol Club.\n\"Centro Cultural Saladiyo\", bertako kultur etxea, Francisco Fern\u00e1ndez de la Cruz 6380 etorbidean dago."}
{"id": "976853", "revid": "1545", "url": "https://eu.wikipedia.org/wiki?curid=976853", "title": "Standard Chartered", "text": "Standard Chartered PLC Londresen egoitza duen banketxe multinazionala da. 1.200 filial baino gehiagoko sare bat (subsidiarioak, elkartrukeak eta joint ventureak barne) du eta 70 herrialde baino gehiagotan zehar lan egiten du, guztira 87.000 langile izanda. Bere oinarria den arren, Erresuma Batuan ez du txikizkari lan egiten, eta bere irabazien %90a Asia, Afrika eta Ekialde Hurbiletik dator."}
{"id": "976854", "revid": "1545", "url": "https://eu.wikipedia.org/wiki?curid=976854", "title": "Munduko banku zaharrenak", "text": ""}
{"id": "976855", "revid": "512", "url": "https://eu.wikipedia.org/wiki?curid=976855", "title": "Garaboncias", "text": "Garaboncias hungariar mitologiaren pertsonaia da. Berritsu aparta, azti modukoa da eta botere diabolikoak eskuratu ditu, besteak beste ekaitzak eragiteko ahalmena."}
{"id": "976856", "revid": "1545", "url": "https://eu.wikipedia.org/wiki?curid=976856", "title": "Morgan Stanley", "text": "Morgan Stanley The Morgan Stanley Building eraikinean egoitza duen estatubatuar enpresa bat da. 42 herrialde baino gehiagotan lan egiten du eta 60.000 langile baino gehiago ditu. Enpresaren bezeroak enpresak, gobernuak, erakundeak eta txikizkariak dira. Morgan Stanley 67.a izan zen enpresa handienen diru-sarrerak kontuan hartzen dituen 2018ko Fortune 500 zerrendan.\nMorgan Stanley J.P. Morgan &amp; Co. bankuan zeuden Henry Sturgis Morganek eta Harold Stanleyk 1935eko irailaren 16an sortu zuten, negozio komertzial eta inbertsiogileak zatitzea eskatzen zuen Glass-Steagall legeari erantzunez."}
{"id": "976857", "revid": "336", "url": "https://eu.wikipedia.org/wiki?curid=976857", "title": "Bridget Driscollen heriotza", "text": "Bridget Driscollen heriotza (c. 1851 - 1896ko abuztuaren 17a) Britainia Handian auto batek harrapatuta hildako oinezko baten lehen kasua izan zen. Driscoll, 44 urtekoa, bere alaba May eta bere lagun Elizabeth Murphyrekin Londresko Crystal Palaceko lurretan paseatzen ari zela, Dolphin Terrace zeharkatu zutenean, Anglo-French enpresako auto batek harrapatu zuen, kotxearen erakustaldia eskaintzen ari zirela. Lekuko batek azaldu duenez, autoak \"erritmo ausartegian bidaiatu zuen, suhiltzaileen kamioi batek bezala\".\nAutoaren gehienezko abiadura 13 km/h-koa zen arren, nahita 6,4 km/h-ra mugatu zen, gidariak, Arthur James Edsall Upper Norwoodekoak, adierazi zuenez. Bere bidaiariak, Forest Hilleko Alice Standingek, motorra tuneatu zuela argudiatu zuen, autoa azkarragoa izan zedin, baina beste taxi gidari batek autoa aztertu eta 7,2 km/h-ko abiadura (4,5 milia orduko) gainditzeko gai ez zela esan zuen, abiadura txikiko uhal-motore baten ondorioz. Talka Parlamentuko lege berri batek autoen abiadura muga orduko 14 miliara (23 km/h) igo eta aste gutxira gertatu zen; lehenago 2 milia orduko zen hirietan eta 4 milia orduko landa-eremuan.\nEpaimahaiak heriotza istripua izan zela ebatzi zuen sei orduko ikerketa baten ostean. Percy Morrison forentseak (Surreyko Croydon herrikoa) \"horrelakorik berriro ez gertatzea\" espero zuela esan zuen. 2010eko kalkulu baten arabera 550.000 pertsona hil ziren jada Erresuma Batuko errepideetan."}
{"id": "976858", "revid": "336", "url": "https://eu.wikipedia.org/wiki?curid=976858", "title": "Bridget Driscoll", "text": ""}
{"id": "976859", "revid": "58701", "url": "https://eu.wikipedia.org/wiki?curid=976859", "title": "Nzinga Mbande", "text": "Ngola Nzinga Mbande ( c. 1583 - 1663ko abenduaren 17a), Ana de Sousa, Rainha Nzinga edo Ngola Ana Nzinga Mbande bezala ere ezaguna Ndongo (1624-1663) eta Matamba (1631-1663) ambundu erreinuetako erregina zen, egungo Angolaren iparraldean kokaturik zeudenak. Ndongo-ko errege-familian jaio zen, hezkuntza militar eta politikoa jaso zituelarik txikitatik; gainera, Inperio Portugaldarrarekin enbaxadore moduan jardun zuen, krisi politikoak desegiten. Bere aita eta anaiak hil ostean erregina bilakatu zen, Esklabo Afrikarren Salerosketaren emendioa garaian, agintean egon zelarik 37 urtetan. Aldi berean, Inperio Portugaldarrak Hego Mendebaldeko Afrika inbaditu zuen esklabotza bidez beren boterea gainjartzeko. Nzingak portugaldarren aurka borrokatu zuen bere erreinuen askatasuna eta ospea defendatzeko. Bere heriotzaren ostean, Nzinga figura historikoa bilakatu zen Angolan bere inteligentzia, jakinduria politiko zein diplomatikoagatik eta bere taktika militar zuhurrengatik.\nIzena.\nNzinga Mbande izen askopean ezagutzen da, kimbundu zein portugaldar hizkuntzetan, idazkera ezberdinetan eta honorifiko askorekin. Ingelesez ohikoa da \"Nzinga, Nzingha, Njinga\" eta \"Njingha\" bezala aurkitzea. Portugaldarrez Rainha (Erregina) \"Nzinga, Zinga, Ginga\" bezala ezagutzen zen. Dokumentu ofizialetan eta bere manuskritoetan \"Jinga, Ginga, Zinga, Zingua, Zhinga\" eta \"Singa\" izenak ikusi daitezkeelarik. Horrez gain, kristau bezala bataiatu zutenean \"Ana de Souza\" jarri zioten, izena ama besotako portugaldarraren ohorez eta abizena, garaiko Angolako erreinuko gobernadorearen izenean, Jo\u00e3o Correia de Souza.\nNdongo eta Matambako monarka bezala, bere sorterri-izena Ngola Njinga zen; \"ngola\" errege-familiakoen Ndongo izena zen eta egungo Angolako errepublikaren izenaren sustrai etimologikoa da.\nEgungo Kimbundu ortografiaren arabera bere izena Njinga Mbandi idazten zen; izeneko (-j), frantseseko eta portugeseko sabaiaurreko kontsonante igurzkaria \u27e8\u0292\u27e9 edo \"j leuna\" bezala ahozkatzen da, ondoko (-n) isila den bitartean.\nBiografia.\nLehen urteak.\nNzinga Ndongo-ko errege-familian jaio zen, herrialdearen mendebaldean 1583 urte inguruan. Kilombo Ngola edo erregearen eta Kengela ka Nkombe erregearen emazte eta maitale esklaboaren alaba zen. Nzinga-k bi ahizpa, Mukambu edo Barbara dama eta Kifunji edo Grace dama, eta anai bat, Mbandi Kiluanji, zituen. Anaia aitaren heriotzaren ostean errege bilakatu zen."}
{"id": "976861", "revid": "63274", "url": "https://eu.wikipedia.org/wiki?curid=976861", "title": "Xabier Irujo Ametzaga", "text": "Xabier Irujo Ametzaga (1967ko urtarrilaren 29a, Caracas, Venezuela) euskal irakaslea, historialaria eta idazlea da.\nNevadako Unibertsitatean dagoen Renoko Euskal Ikerguneko zuzendaria da.\nJarduera akademikoa eta profesionala.\nXabier Irujo filologian (1991), historian (1994) eta filosofian (1998) lizentziatu zen UNEDen. Zazpi aldiz eman zioten espediente akademiko hoberenaren sari akademikoa UNEDen. Historia arloan doktoratu zen NUPen (2004) eta filosofia arloan EHUn (2011) summa cum lauderekin. NUPen historia arloan egin zen lehenengo doktoretza izan zen Irujorena.\n1996 eta 2005 artean irakasle izan zen San Fermin Ikastolan eta 2005ean Boise State University-ko (Idaho) Euskal Ikasketen Programako zuzendari izan zen. Gaur egun, Nevadako Unibertsitateko Center for Basque Studies zentroaren zuzendaria da, eta genozidio ikasketetako irakaslea da.\nLiverpoolgo Unibertsitateko Manuel Irujo Katedraren lehen ikerlari bisitaria izan zen (2015) eta genozidioari eta kultur genozidioari buruzko mintegiak eman ditu Boise State Universityn eta Santa Barbara Kaliforniako Unibertsitatean. Irujok Amerikako eta Europako ia ehun unibertsitate eta erakunde akademiko eta kulturaletan eman ditu eskolak eta hitzaldiak. Europako eta Amerikako lau argitaletxe akademikoren erredakzio batzordeko kidea da eta Gernikako Bake Museoaren eta beste erakunde akademikoen batzordeko kidea da.\nZenbait doktorego ikasleen zuzendari izan da Nevadako Unibertsitatean eta Euskal Herriko Unibertsitatean eta Bartzelonako Unibertsitatean hainbat ikasleen doktorego batzordeetako kide izan da ere.\nAktibismo politikoa.\nIrujo azken bost belaunaldietan sei erbestealdi jasan dituen euskal politikarien familiako kidea da. Franco jeneralaren diktadurako urteetan erbestean jaioa, familia Euskal Herrira itzuli zen diktadorea hil eta gero. 1985etik aurrera politikan aktiboki parte hartu zuen Gazte Abertzaleak EAko gazte erakundeko presidente gisa eta Europako Aliantza Askearen gazte erakundearen jarduera politikoen koordinatzaile gisa. Bere jarduera politikoa Europako gutxiengoen eskubide sozial eta kulturalen aldarrikapena izan du abiapuntu eta autodeterminazio eskubidearen aitorpena eskatzen duten hainbat elkarterekin lankidetzan aritu da hogeita hamar urtez. Beste hainbat euskaldunek bezala, bere burua intsumisotzat jo zuen eta uko egin zion Espainiako ejertzitoan zerbitzatzeari. 1989az geroztik derrigorrezko zerbitzu militarraren aurkako mugimenduan parte hartu zuen 2001eko abenduan soldaduska desagerrarazi zuten arte. Gaur egun, ohiko kolaboratzailea da hainbat egunkaritan eta bestelako euskarri digitaletan.\nPentsamendua eta lana.\nHainbat urtez ikertu du Irujok izu bonbardaketak, batez ere 1937ko udaberrian Luftwaffek egindako izu bonbardaketa kanpainari eta Gernikako bonbardaketari dedikatu dio atentzioa. Ikerketa horien emaitza da Gernikako trilogia. Egileak bonbardaketaren ondorio diplomatiko eta politikoak aztertzen ditu Gernika: The Market Day Massacre liburuan (2015). Bigarren saiakera batean, Gernika: 26 de abril de 1937 (2017), zehatzmehatz jorratzen ditu 1937ko izu bonbardaketa kanpainaren xehetasun teknikoak eta estrategikoak eta, serie honetako azken lanean, Gernika: Genealogy of a Lie (2018), bonbardaketak gauzatu zituzten erregimenek askatu zituzten gezur ofizialen sareak historiografia alorrean zein memoria historikoa berreskuratzeko lanetan sortutako arazoak aztertzen du.\nGenozidio ikerketen arloan, Irujoren hiru saiakerak osatzen dute bere erbesteari buruzko trilogia, Euskal erbeste politikoa Uruguain (2005), Expelled from the Motherland (2012) eta La hora vasca de Venezuela (2020). Bere esperientzia pertsonaletik eta bere senideen bizitasunetatik abiatuta, egileak XIX. mendearen hasieratik eta 1975. urtera arte Franco jeneralaren heriotzak itxi zuen euskal erbesteratze zikloa aztertu du. Ameriketan sortutako sare soziopolitiko, diplomatiko eta kulturalak ikertu ditu sakonki eta arreta berezia eskaini dio Eusko Jaurlaritzaren eta Estatu Batuetako Roosevelt administrazioaren arteko harreman paradiplomatikoari eta Bigarren Mundu Gerran zerbitzu sekretuen inguruko akordioen sorrerari. Era berean, Euskal Herritik kanpo diasporan sortutako sare politiko eta diplomatiko konplexuen antolaketa eta Buenos Aires, Londres, New York eta Parisko erbesteetatik lau hamarkadaz atzerrian Jaurlaritza aktiboa mantentzeko beharrezkoak diren ezaugarri eta baliabide administratibo eta soziokultural transozeanikoak aztertu ditu bere lanetan.\nErbestearen \u201cdeserrotze\u201d kontzeptuan sakontzeak aukera eman dio haur erbesteratuen nortasun indibidualaren eta kolektiboaren garapenean izandako ondorioak ikertzeko. Euskal diasporan nazioz gaindiko identitateen sorreraz eta Joseba Achotegui doktorearen tesiari jarraiki, Ulises sindromearen ondorioez ere idatzi du Irujok, alegia, muturreko egoerak bizi dituzten etorkin edo erbesteratuengan eragina duen egoera psikologikoa. Emigrantearen estres kronikoa eta identitate anizkoitzaren inguruko gogoeta egin du egileak bere erbestearen inguruko lanetan.\nGenozidio kulturalaren esparruan, Historia jur\u00eddica de la lengua vasca (2011) eta Language Rights and Cultural Diversity (2013) lanetan, egileak hizkuntzizidioaren ondorioak eta politika genozidek hizkuntzen eta kulturen garapenarengan duten eragina aztertu du Irujok.\nIkuspegi filosofikotik, egileak indarkeria gizatiarraren sustraiak aztertu ditu. Arlo horretan egindako ikerketen emaitza \u00c9tica e instito (2010) lana da. Hau da Nevadako Unibertsitatean ematen dituen eskolen (Genocide studies eta Transnational indentity) zeharlerro nagusia."}
{"id": "976862", "revid": "336", "url": "https://eu.wikipedia.org/wiki?curid=976862", "title": "Giulia Tofana", "text": "Giulia Tofana (baita Toffana edo Tophana) (Palermo, - Erroma, 1659ko uztaila) pozoitzaile italiarra zen, senar zakarrak hil nahi zituzten emakumeei pozoia saltzeagatik ezaguna. Gainera, \"Tofana Ura\" pozoi famatuaren asmatzailea zen, bere ohorean izendatua."}
{"id": "976863", "revid": "1491", "url": "https://eu.wikipedia.org/wiki?curid=976863", "title": "Alice Wong", "text": "Alice Wong (1974) San Franziskoko desgaitasun eskubideen aktibista eta kazetaria da.\nBibliografia.\nLiburuak.\n- \"Resistance and Hope: Essays by Disabled People (\"2017)\n- \"Disability Visibility: First-person stories from the twenty-first century (\"2020)\nArtikuluak.\n- \"A Mutant from Planet Cripton, An Origin.\" 2014. The nerds of Color.\n- \"Finding Dory, Disability Culture, and Collective Access.\" 2016. Disability Visibility Project."}
{"id": "976864", "revid": "512", "url": "https://eu.wikipedia.org/wiki?curid=976864", "title": "Tsehai printzesa", "text": "Tsehai Haile Selassie printzesa (Addis Abeba, 1919 - 1942) Etiopiako inperioko Haile Selassie eta Menen Asfaw enperadoreen laugarren umea zen. Dessieko ospitalean lan egin zuen."}
{"id": "976865", "revid": "56334", "url": "https://eu.wikipedia.org/wiki?curid=976865", "title": "Villa Riachuelo", "text": ""}
{"id": "976866", "revid": "56334", "url": "https://eu.wikipedia.org/wiki?curid=976866", "title": "Standard Chartered Bank", "text": ""}
{"id": "976867", "revid": "512", "url": "https://eu.wikipedia.org/wiki?curid=976867", "title": "Menen Asfaw", "text": "Menen Asfaw, \"Walatta Giyorgis\" jaioa (1891ko apirilaren 3agregoriotar egutegia/1881eko Magabit 26,etiopiar egutegia \u2013 1962ko otsailaren 15a) Etiopiako Inperioko enperatriz ezkontidea zen, Haile Selassie enperadorearekin ezkondurik zegoelako."}
{"id": "976868", "revid": "512", "url": "https://eu.wikipedia.org/wiki?curid=976868", "title": "Mukambu Mbande", "text": "Kambi, Kambu edo Mukambu Mbande (?-1666), Barbara bezala ere ezaguna; Matambako erresumako erregina izan zen 1663 eta 1666 artean, Ngola Nzinga bere ahizparen oinordeko bezala."}
{"id": "976869", "revid": "96586", "url": "https://eu.wikipedia.org/wiki?curid=976869", "title": "Walatta Petros", "text": "Walatta Petros (, \"W\u00e4l\u00e4tt\u00e4 P\u0323e\u1e6dros\"; c. 1592 \u2013 1642ko azaroaren 23a) Etiopiako Tewahedo Eliza Ortodoxoaren emakumezko santua da. Bere hagiogafria (\"Walatta Petrosen Bizi-Arazoak, G\u00e4dl\u00e4 W\u00e4l\u00e4tt\u00e4 P\u0323e\u1e6dros\") 1672an idatzi zen. Ezaguna egin zen katolizismo erromatarrera bilakatzea ukatzeagatik, komunitate erlijioso ugari sortzeagatik eta erregeengandik asilo-eska zeudenengan mirariak egiteagatik."}
{"id": "976870", "revid": "448", "url": "https://eu.wikipedia.org/wiki?curid=976870", "title": "Mary Ellen Pleasant", "text": "Mary Ellen Pleasant (1814 \u2013 1904) ekintzaile, finantzari, ondasun higiezinen handikin eta abolizionista zen. Bere burua kapitalistatzat hartzen zuen, 1980ko Estatu Batuetako Erroldan esan bezala."}
{"id": "976871", "revid": "10891", "url": "https://eu.wikipedia.org/wiki?curid=976871", "title": "Eliza Acton", "text": "Eliza Acton (1799 \u2013 1859) sukaldaritzako liburu idazle eta poeta ingelesa da, irakurle etxekoiarentzat xedatutako lehen sukaldaritza liburua (\"Modern Cookery for Private Families\") idazteagatik ezaguna."}
{"id": "976872", "revid": "512", "url": "https://eu.wikipedia.org/wiki?curid=976872", "title": "Anke Ehrhardt", "text": "Anke A. Ehrhardt (Hanburgo, 1940ko otsailaren 20a) sexu eta genero garapeneko ikerlaria da. Bere ikerlanak portaera-sexual arriskutsuen faktore determinanteen ikerketa sorta handia barneratzen du; ume, gazte eta helduetan, baita gizon zein emakume heterosexual eta homosexualetan, eta GIB eta STG infekzioak saihesteko ikuspuntu sakonetan ardazten delarik."}
{"id": "976873", "revid": "512", "url": "https://eu.wikipedia.org/wiki?curid=976873", "title": "Alberto Ascari", "text": "Alberto Ascari (Milan, 1918ko uztailaren 13a - Monzako autodromo nazionala, 1955eko maiatzaren 26a) italiar 1 Formulako gidaria izan zen. Auto istripu batean hil zen auto pilotu baten semea izan zen. Maserati batean lehiatzen hasi zen eta gero Ferrarirekin sinatu zuen. Ferrarirekin bi 1 Formulako munduko txapelketa (1952an eta 1953an) eta 13 lasterketa irabazi zituen. Ferrarirekin lehen txapelduna izan zen eta azken italiar txapelduna da oraingoz. 1954an Lancia eskuderiara aldatu zen. Kontuz ibili arren, aita bezala hil zen, auto-istripu batean."}
{"id": "976874", "revid": "65203", "url": "https://eu.wikipedia.org/wiki?curid=976874", "title": "Jorge Carlos Fonseca", "text": "Jorge Carlos de Almeida Fonseca (1950eko urriaren 20a) Cabo Verdeko politikaria, abokatua eta unibertsitateko irakaslea da. 2011tik 2021era Cabo Verdeko presidentea izan zen. Atzerri Arazoetarako ministroa izan zen 1991tik 1993ra. Demokraziaren Aldeko Mugimenduak (MpD) lagunduta irabazi zituen 2011ko presidentetzarako hauteskundeak bigarren bozketa itzulian. Presidentetzarako hauteskundeak 2016ko urriaren 2an egin ziren Cabo Verden, eta bertan hautatu zuten berriro botoen% 74,08rekin."}
{"id": "976876", "revid": "1545", "url": "https://eu.wikipedia.org/wiki?curid=976876", "title": "Dasatskisi", "text": "Dasatskisi 2020ko Dea Kulumbegashvili georgiar zinema zuzendariaren film dramatiko bat da.\nDonostiako Zinemaldiko 68. edizioaren Sail Ofizialen lehiatu zen eta Urrezko Maskorra irabazi zuen, eta horrekin batera, Zuzendari Onenaren Zilarrezko Maskorra (Dea Kulumbegashvili), Emakumezko Aktore Onenaren Zilarrezko Maskorra (Ia Sukhitashvili), eta Gidoi Onenaren Epaimahaiaren Saria (Dea Kulumbegashvili eta Rati Oneli).\nIstorioa.\nProbintziako herri lasai batean, talde estremista batek eraso egin dio Jehovaren lekukoen komunitate bati. Gatazka betean, Yanaren mundua (komunitate-buruaren emaztea) gainbehera etorriko da poliki-poliki. Yanaren barne-atsekabea handitu egingo da bere nahien zentzua topatzeko borrokatu ahala."}
{"id": "976877", "revid": "512", "url": "https://eu.wikipedia.org/wiki?curid=976877", "title": "Limasolgo aintzira gazia", "text": "Limasolgo aintzira gazia edo Akrotiriko aintzira gazia (, \"Alyki Lemesos\"; ), Zipre hegoaldeko Akrotiri hirian dagoen natur eremua da, herrialdeko aintzira handiena hain zuzen ere.\nMediterraneo itsasoaren ekialdean dagoen hezegune garrantzitsuenetakoa da ekologiari dagokionez eta horregatik 2003an Ramsar lekua izendatu zuten.\nGeografia.\nLimasol da inguruko hiri handiena (bi kilometrotako distantziara dago) eta honek ematen dio izena. 10'65 kimoletro koadrotako azalera du eta oso osorik Akrotiri eta Dhekelia base burujabe britainiarraren lurretan kokaturik dago. Sakonera oso txikia du, metro batekoa gehienez eta azalera guztiaren erdia 30 cm-ko sakoneran dago. Aintzira guztia itsasoaren mailaren azpitik dago, punturik sakonena 2'7 metrotara hain zuzen ere.\nNeguan euri urak jasotzen baditu ere udan lehortzera iristen da, baina ez beti.\nFauna eta flora.\nLarnakako aintzira gaziak baino gazitasun maila txikiagoa du. Kate trofikoaren oinarrian \"Branchinella spinosa\" krustazeo txiki gorria da.\nAintzirak milaka hegazti migratzaile erakartzen ditu. BirdLife International erakundeak 2.000-20.000 flamenko (\"Phoenicopterus roseus\") artean biltzen da negua pasatzeko. Migrazioetan Zipretik pasatzen diren hegaztien %70ak Limasolgo aintziran hartzen dute atseden. \"Grus virgo\" kurriloa ere hegazti esanguratsua da, Afrikako populazio guztiaren erdia bertan izaten baita abuztuaren erdialdetik iraila hasierara arte. Beste hegazti ohiko batzuk honako hauek dira: lertxuntxo txikia, beltzarana, pratinkola, murgilari arrea, hegabera ezproinduna, zankaluzea, frankolin beltza eta amiltxori txikia.\nDortoka berdea eta Egiazko kareta dordoka ere bizi dira bertan.\nGeologia.\nGeologoen esanetan kostaldearen parean zegoen uharte bat kostaldearekin elkartu zen erdian aintzira bat eratuz.\nEstatusa eta eztabaida.\n1878an britainiarrek Zipre okupatu zuten. 1960an Ziprek independentzia lortu zuenean Londresko eta Zuricheko akordioetan britainiarren bi eremu militar mantentzea adostu zen, bata Akrotirin (Limasoldik gertu) eta bestea Dhekelian (Larnakatik gertu). Akrotiriko eremuak bi base militar hartzen ditu, RAF Akrotiri eta RAF Episkopi, eta hamaika herri ere barnean hartzen ditu.\n2003an Erresuma Batuko Defentsa ministroak bi antena erraldoiren eraikuntza iragarri zuen, Ekialde Ertaineko \"irrati entzumen posta\" sarearen barnean daudenak. Bertako eta Europa osoko ingurumen aktibistek desadostasuna adierazi dute basabizitzan izango dituen ondorioengatik. Ondoan dagoen aireportu militarrak ere kalteak eragiten duela adierazi dute."}
{"id": "976878", "revid": "1545", "url": "https://eu.wikipedia.org/wiki?curid=976878", "title": "Hizkuntza maia", "text": ""}
{"id": "976879", "revid": "23317", "url": "https://eu.wikipedia.org/wiki?curid=976879", "title": "Euskal pentatloi", "text": ""}
{"id": "976883", "revid": "15795", "url": "https://eu.wikipedia.org/wiki?curid=976883", "title": "Etiopiako Tewahedo Eliza Ortodoxoa", "text": ""}
{"id": "976884", "revid": "56334", "url": "https://eu.wikipedia.org/wiki?curid=976884", "title": "Tzeltalera", "text": ""}
{"id": "976885", "revid": "448", "url": "https://eu.wikipedia.org/wiki?curid=976885", "title": "Druk (filma)", "text": "Druk 2020ko Thomas Vinterberg daniar zinema zuzendariaren film dramatiko bat da. Mads Mikkelsen, Thomas Bo Larsen, Magnus Millang eta Lars Ranthe aktoreek antzeztu zuten.\nDonostiako Zinemaldiko 68. edizioaren Sail Ofizialen lehiatu zen eta Gizonezko Aktore Onenaren Zilarrezko Maskorra (Mads Mikkelsen, Thomas Bo Larsen, Magnus Millang eta Lars Ranthe) irabazi zuen. Europako Zinema sarietako 33. edizioan, 2020ko Europako film onena izendatu zuten. 93. Oscar Sarietan irabazi zuen.\nArgumentua.\nTeoria baten arabera, gure odolean alkohol kantitate txiki batekin jaio beharko genuke, mozkor puntu batekin, gure burua inguratzen gaituen mundura zabaldu, gure arazoak arindu eta sormena areagotzen delako. Teoria horrek bultzatuta, Martin eta bere hiru lagun \u2013bigarren hezkuntzako irakasle dira hirurak, eta nazkatuta daude\u2013 esperimentu batean murgilduko dira; lanaldian, beti intoxikazio etiliko maila berari eutsiko diote. Churchillek alkoholaren eraginpean irabazi bazuen Bigarren Mundu Gerra, nork daki zer egin dezaketen trago gutxi batzuek beraien eta ikasleen alde?\nBitxikeriak.\nThomas Viterbergen alaba txikiena, Ida, filmean parte hartu behar zuen, baina filmaketarako prestaketak egiten ari ziren bitartean, auto istripu batean hil zen. Filmean alaba txikiaren gelakideek hartzen dute parte hari eginiko omenaldi gisa."}
{"id": "976886", "revid": "56334", "url": "https://eu.wikipedia.org/wiki?curid=976886", "title": "Mary of Teck", "text": ""}
{"id": "976887", "revid": "56334", "url": "https://eu.wikipedia.org/wiki?curid=976887", "title": "The Shadow Over Innsmouth", "text": ""}
{"id": "976889", "revid": "512", "url": "https://eu.wikipedia.org/wiki?curid=976889", "title": "Himilkon II.a Kartagokoa", "text": "Himilkon II.a (K.a. V - IV. mendea) (Kartago, ? - Kartago, K.a. 396 edo K.a. 394) kartagotar jenerala eta sufete izan zen.\nHimilkon (K.a. 396 hil zen) Magonidetako kidea zen, herentziazko jeneralen familia kartagotarra, eta kartagotarren indarren gaineko agintea izan zuen K.a. 406 eta K.a. 397 artean. Siziliako Dionisio I.a Sirakusakoaren aurkako gerragatik da ezaguna batez ere.\nK.a. 550 eta 375. urteen artean, Kartagoko Magonidek zeregin nagusia izan zuten Kartagotar inperioaren arazo politiko eta militarretan. Himilkon nagusitu zen K.a 406. urtean bere lehengusu Hanibal Magon aukeratu zutenean Siziliara kartagotar espediziorako.\nAurrekariak.\nEz da ezer ezagutzen Himilkonen hasierako bizitzari edo familiari buruz. Bere familia Kartagoko politikan aktibo egon zen K.a. 550. urteaz geroztik. Inperioa Sizilian, Afrikan, Iberian eta Sardinian zabaldu zuen K.a. 550 eta K.a. 480 bitartean.\n\"Errege\" posizioaren indarra gutxitu egin zen bere aitona Hamilcar Magok Himeran izandako porrotean K.a. 480an. Izan ere\", Ehun eta Lauko Kontseilua\" agertu zenean kartagotarren komandanteak epaitzeko eta zigortzeko boterearekin. Magonidar familiak Kartagoko kanpo arazoetan aktibo jarraitu zuen Himilkon bizirik zegoen bitartean.\nHimilkonen aitak, ziurrenik Hanno, Afrikako mendebaldeko kostaldetik espedizio ospetsua zuzendu zuen Kamerunera, bere osabak, agian Himilkon Nabigatzaile ospetsuak, Iberiako mendebaldeko kostaldea eta Galia esploratu zuen eta, agian, Ingalaterrara iritsi zen, eztainu bila zeltekin merkataritzan sartuz. Hannon, Himilkon eta haien anaia Giskon, Hanibal, Hasdrubal eta Sappho-rekin batera (Hasdrubalen semeak, Hamilcar Magoren anaia) ere aktibo aritu ziren Afrikako iparraldean eta Sardinian kartagotar domeinua zabaltzen eta libiarrei ordaindu beharreko zergak ez zizkieten gehiago eman. Giskon, ordea, Selinusera, Siziliako hego-mendebaldeko kostaldeko greziar hirira erbesteratua izan zen Himeran izandako porrotaren ondoren. Hanibal Magon, Giskonen semea, Kartagoko sufetea izan zen K.a. 409an eta Siziliara zuzendu zuen espedizioa, Selinonte eta Himera suntsitu zituen eta Segesta basailu bihurtu zuen. Ez dakigu Himilkonek jarduera horietan parte hartu zuenentz, nahiz eta armadak garai hartan kartagotar herritar ugari erakarri. Hanibal Magon \"errege\" aukeratu zuten Sizilian lortutako arrakastengatik.\nHanibal Magonaren enkargua.\nKartagoko senatuak Hanibal Magoni eskatu zion Kartagoko espedizioa Siziliara zuzentzeko, K.a. 406. urtean, Hermokrates zigortzeko Motia eta Panormus inguruan kartagotar jabetzak erasotzeagatik. Hanibalek hasieran ezezkoa eman zuen, zaharra zela argudiatuz, baina onartu egin zuen Kartagoko Senatuak Himilkon bere ordezko izateko hautatu zuenean. Hanibalek 60.000 soldadu eta 1.000 garraio eraman zituen, 120 trirreme eskoltatuta Siziliara, non Akragas eta Sirakusa hiriek Siziliako eta Italia hegoaldeko soldaduak bildu baitzituzten kartagotarren aurka egiteko.\nK.a. 406. urteko udaberrian, Hanibalek Akragas, Siziliako hiririk aberatsena, setiatu zuen bi kanpalekurekin, kartagotar flota Motian zegoen bitartean. Kartagoko armada nagusia mendebaldeko kanpamentuan zegoen, eta ekialdean iberiar eta Campaniako mertzenarioak kokatu ziren. Akragasek 10.000 hoplita, zenbait zalditeria, baita 1.500 mertzenario ere bazituen hirian Dexipo espartanoaren aginduetara.\nKartagoko kanpaleku nagusitik hurbilen zegoen hiriko atean hasierako eraso kartagotarrak bi setio dorreekin huts egin ondoren, Hanibal setio arrapalak eraikitzen hasi zen hiria hainbat norabidetatik erasotzeko. Hala ere, izurrite bat kartagotar armadan sakabanatu zen eta Hanibal eta soldadu asko hil egin ziren. Aurreko buruzagia ordezkatzeko Himilkon kartagotar indarreko komandante hautatu zuten. Kartagotarrek setioaren arrapaletarako materialak lortzeko hilobiak eraitsi zituztenez, kartagotar soldadu askok uste zuten jainkozko haserreak izurria eragin zuela.\nJainkoak baretzea.\nHimilkonen lehen erronka zen izurriari aurre egitea. Kontrolik gabe utzita, izurriteak kartagotarrak deuseztatuko zituen eta Himilkon atzera egingo balu, greziarrek gerra Siziliako kartagotar lurraldeetara eraman zezaketen. Himilkon ez zegoen tregua abantailatsua behartzeko inongo posiziotan, eta garaitutako jeneralak gurutziltzatu ohi zituzten Kartagon.\nHimilkonek zenbait animalia itsasora sakrifikatu ziten baita Kronosekin lotutako greziar jainko bati haur bat eskaini zion ere. Ez dakigu kartagotarrek izurriari aurre egiteko neurri praktikorik hartu zuten, baina izurria gelditu egin zen. Himilkonek berriro hasi zen arrapala eraikitzen eta Hipsas ibaia ere presatu zuen hirira sarbide hobea izateko. Akragasko setioa amaitu aurretik, Sirakusako Dafeno iritsi zen Siziliako 35.000 soldadurekin eta beste greziar soldadu kopururekin, Italiako penintsulakoak. Himilkonek armadaren zati bat kanpamentu nagusian gorde zuen Akragas zelatatzeko, mertzenarioak ekialdera zihoazen bitartean greziarrei aurre egiteko. Dafenok mertzenarioak garaitu zituen, bizirik atera zirenak kanpamendu nagusira eraman zituen eta ekialdeko kanpamendua okupatu zuen, horrela setioa altxatu zuen. Himilkonek greziar garaileei batailarik ez eskaintzea aukeratu zuen, baina bere posizioari eutsi zion.\nGosea eta matxinada.\nKartagotarrak Siziliaren mendebaldeko lurretik ekarritako hornikuntzen eta elikagaien menpe zeuden. Akragas inguruan ez zegoen portu naturalik hornidura flota handia barnean hartzeko. Horren ezean, hondartzako itsasontziak ustekabean harrapatuak egon zitezkeen edo itsaso zabalean geratzen zirenak ekaitzek suntsi litzakete. Dafeno kartagotarrak jazartzen hasi zen Akragaseko peltastak eta zalditeria erabiliz eta laster kartagotarrek janari eskasia izan zuten, gero eta hornidura gutxiago lortzen baitzuten. Morala jaitsi ahala eta negua heltzean, mertzenarioak matxinatzear egon ziren.\nGizonak eta fortuna kudeatzea.\nHimilkonek aldi baterako matxinatutako mertzenarioak baretu zituen kartagotar ofizialen urrezko eta zilarrezko baxerekin erosiz. Oraindik ere hornidura egoera hobetu behar zuen, eta hori lortzeko informazio egokiaz baliatu zen. Greziarrek, 30 trirremek eskoltaturik, ale ontziak erabiltzen zituzten Akragas eta haien armada hornitzeko, eta lasai zeuden inguruetan Kartagoko itsasontzirik ez zeudelako. Negua baino lehen, kartagotarrek horrelako konboien hurbilketa ezagutu zuten. Himilkonek Motia eta Panormusetik 40 trirreme bildu zituen, gauean zehar nabigatu eta greziar esploratzaileez ezkutatuta gelditu ziren eta egunsentian flotilla grekoa ezuztean harrapatu zuten. Kartagotarrek Greziako 8 trirreme hondoratu zituzten eta hornidura flotilla osoa harrapatu zuten. Kartagotarrek orain zenbait hilabeteko janariarekin beren morala hobetu zen. Greziarrek arazo bat zuten orain -Akragasen ez zegoen janari nahikorik populazioa eta armada elikatzeko hornidura gehiago bildu arte, eta hori antolatzeko denbora beharko zen neguko denboraldia zela eta. Greziarren arteko mesfidantza piztu zen albiste hau publiko egin zenean, eta horrek gatazkarekin jarraitzeari buruzko erabaki bateratua hartzeko gaitasuna murriztu zuen.\nHimilkonek egoera larriagotu zuen Campaniako mertzenario batzuk erosi zituenean, haiek kartagotar armadara desertatu baitziren. Zurrumurruak zabaldu ziren Dexipo espartar jenerala, 1.500 mertzenarioren buru zena, Himilkonek ere erosi zuela. Tentsioak orain Greziako armadaren gainean erori zen. Greziar italiarrek Akragas utzi zuten goseak jasan baino lehen, eta laster populazio osoa, beste greziar kontingente batzuekin, ekialderantz joan zen Gela aldera. Himilkon hiriaren jabe egin zen, sakeatu eta kartagotar armadak hirian negua igaro zuen.\nGelako setioa eta Camarinako arpilatzea.\nHurrengo udaberrian, Himilkonek Akragas suntsitu zuen eta ekialderantz joan zen, Gelara. Ez zuen hiria setiatu harresiekin inguratuz edo kanpaleku batzuk eraikiz, baizik eta hiriaren mendebaldera kanpatu zuen eta erabaki zuen hau hartzea eraso zuzen baten bidez. Kartagotarrek gogor erasotu zuten Gelako mendebaldeko horma ahari-buruekin baina greziarrek erasoak atzera bota eta gauean hormetako hausturak konpondu zituzten. Dionisio laster iritsi zen 30.000 infanteria, 4.000 zalditeria eta 50 trirreme osatutako indar batekin eta hiriaren ekialdean kanpatu zen. Himilkonek bere kanpamentuan gertaerak itxaron zituen, borrokarik eskaini gabe.\nAkragasen erabilitako gidoiari jarraituz, Dionisiok kartagotar hornikuntza zutabeak jazarri zituen hiru astez tropa arinekin. Soldadu greziarrek, beste ideia batzuk zituztenak, kartagotarrak erasoarazi zioten. Orduan, greziarrek hiru tokitatik erasoa egin zuten kartagotarren kanpamentuan. Antolatutako borroka plana, behar bezala ezarrita, kartagotarrak harrapatu zitzakeen baina Greziako armadako unitateen arteko koordinazio faltagatik, kartagotarrei greziarrak garaitzeko aukera eman zien. Dionisok Gela abandonatu zuen eta Camarina aldera abiatu zen, gerora, Camarinatik Sirakusara joateko. Bi hiriak Himilkonen indarrek arpilatu zituzten.\nHimilkonek ez zituen Sirakusara zihoazen iheslariak jazarri, nahiz eta martxa oso motela izan. Horrela galdu zuen aukera Dionisiori leialak zitzaizkion indarrak suntsitzeko. Gainera, greziar matxino batzuek Sirakusa bereganatu zuten, Gela eta Camarinako greziarrek Leontinira abiatzen ziren bitartean Italiar penintsulako greziarrekin batera. Dionisio noraezean geratu zen kartagotar armadaren eta Sirakusa etsai baten artean. Azkenean, ekintza bizkorrak egin zituen eta Sirakusa berreskuratzea lortu zuen. Himilkon eta kartagotarrak Sirakusa inguruan kanpatu ziren baina ez zuten hiria setiatzeko saiakerarik egin. Aste batzuk igaro ondoren, Himilkonek mezulari bat bidali zuen bake eskaintzarekin. Kartagotar kanpalekuan izurrite bat piztu zela pentsatu izan da, eta kartagotarrek tregoa eskatu zutela. Kanpaina osoan Himilkonek armadaren erdia baino gehiago galdu zuen izurriaren ondorioz.\nK.a. 405eko ituna.\nItunak Kartago jaun eta jabe utzi zuen Sizilian, Sirakusa isolatuta eta Dionisio kartagotarraren kolaboratzaile zelakoan. Baldintza nagusiak hauek izan ziren:\nDionisio Sirakusako agintari gisa aitortzearen truke, Himilkonek Gelon eta Hieronen konkista guztien erabateko itzulera ziurtatu zuen. Botere neutralek Sirakusan domeinuarekin muga egiten zuten orain, eta hauen independentzia Kartagok eta Dionisiok bermatzen zuten.\nGela, Camarina, Akragas eta Himera kartagotarren basailuak bihurtu ziren zergak ordaintzen zituztelako. Sikanoak eta elimoak, berriz, kartagotarren domeinukoak ziren. Himilkonek ziurtatu zuen kartagotarren agintea Sizilian bere gailurrean zegoela, posizio hori ez zela berriro helduko K.a. 289ra arte. Himilkonek mendebaldeko Sizilia goarnitu eta bere armada desegin zuen.\nKartagoko erregea.\nHimilkon \"errege\" aukeratu zuten K.a. 405 eta 398. urteen artean, beraz, garai hartako tarte batean Kartagon egon zen. Ez dakigu Siziliako lurraldeak gobernatzen parte hartu zuenik, non kartagotarren agintea gogorra baitzen bere menpeko berriekin. Dionisiok K.a. 404an bake ituna hautsi zuenean, Herbeso hiri sikuloa erasotuz, Kartagok, agian izurriak ahulduta, ez zuen erantzun. Kartagok, K.a. 403an, mertzenarioak eman zituen Dionisiok boterea berreskura zezan Sirakusako greziar hirien koalizio batek tiranoa Sirakusan setiatuta zuenean.\nDionisiok guztiz gotortu zuen Sirakusa hiria K.a. 400 eta K.a. 398 artean, eta bere armada indartu ere, katapulta eta quinquerremeak bezalako arma berriak gehituz. K.a. 398. urtean, Kartagoko Motia hiria eraso zuen, Kartagoren kontrako lau gerretatik lehena izango zena. Greziarrak eta siziliarrak matxinatu egin ziren eta Dionisiorekin bat egin zuten, bost hiri izan ezik (Panormus, Solus, Segesta, Entella eta Ankiara), Kartagori leial zitzaizkionak. Greziarrek, aldi berean, Motia, Segesta eta Entella setiatu zituzten Sizilian, Himilkon kartagotar indarrak mobilizatzen hasi zen bitartean.\nMotiako setioa.\nArmada iraunkor bat eduki gabe, Himilkonek ezin izan zuen berehala Motiari laguntzera joan. Kartagok mertzenarioak eta logistika antolatzen zuen bitartean, Himilkonek 10 trirreme bidali zituen Sirakusa erasotzera, greziarrak Motiatik aterako zituztelakoan. Kartagotarrek Sirakusako portuan uraren gainean zegoen guztia hondoratu zuten arren, Dionisiok ez zituen bere soldaduak Sizilia mendebaldetik erretiratu. Himilkonek ere, soldadu ezagatik, ezin izan zuen gutxi defendaturiko Sirakusa eraso.\nJarraian, Himilkonek 100 trirreme tripulatu zituen, Selinontera abiatu zen, eta hurrengo egunean Motiara iritsi zen. Greziarrek euren garraioak Motiatik hegoaldera aldendu zituzten, eta euren gerraontziak iparraldera, tripulazioak setio lanak egiten ari ziren bitartean. Lehenbizi, kartagotarrek hondartzako garraio guztiak erre zituzten, eta gero iparralderantz joan ziren, greziar itsasontziak Motia uhartearen iparraldeko sakonera gutxiko uretan harrapatuz.\nHimilkonek greziar gerraontziei eraso izan balie garaipen handia lortuko zukeen. Kartagotar ontziak Motia uhartearen eta istmoaren arteko kanalaren aho estuan kokatu ziren, eta greziarrek ezin izango zuten ontziteria osoarekin itsasoratu, eta, talde txikitan ateraz gero, maniobratzeko zailtasunak izango zituzten.\nHimilkonaren trikimailuak porrot egin zuen zeren, kartagotar ontzidiari aurre egin beharrean, Dionisiok bere ontzi armatuak bidali baitzituen, eta lurreko katapultekin kartagotarrak eraso zituen. Himilkonaren tripulazioak biktimak izan zituen bitartean, Dionisiok 80 trirremeak eraman zituen uharteko basean zehar Motiaren iparraldera, itsaso zabalera. Beraz, kartagotarrak ia harrapatuta geratu ziren katapulten eta trirreme grekoen artean. Afrikarrak Kartagora itzuli ziren eta Motia erori zen kale borroka gogorren ondoren\nSiziliako kanpania K.a. 398-396.\nMotia harrapatu ondoren, Dionisiok Segesta eta Entellako setioei eutsi zien, Motia goarniziatu ondoren, Sirakusara erretiratu zen, bere anaia Leptines Eryx-en zegoen bitartean, 120 ontzirekin (trirremeak eta quinquerremeak). Ordurako, Himilkonek 50.000 infanteria, 4.000 zalditeria eta 400 gurdiz osatutako armada antolatu zuen. Kartagotar itsas armadak 400 trirreme eta 600 garraio mobilizatu zituen. Gerraontzi kopuruari dagokionez, hau izan zen Kartagok inoiz mobilizatu duen espediziorik handiena. Greziarrei inolako informaziorik ez emateko, Himilkonek gutun zigilatuetan idatzi zuen armadaren jomuga, azken unean bere kapitainei bidaliak. Gutun hauek soilik ireki behar ziren ekaitz batek itsasontziak banandu eta bistatik galtzen bazituen. Kartagoko armada bi taldetan banatu zen: garraioak Panormusera zuzendu ziren, eta gerraontziak iparralderantz joan ziren ekialderantz biratu aurretik. Leptinesek 50 garraio hondoratzea lortu zuten (5.000 gizon eta 200 gurdirekin) baina gainerako garraioak Panormusera iritsi ziren haize egokiak lagunduta.\nMotia berriro hartuta.\nKartagotarrak, elimo eta sikano soldaduekin indartuta, Panormusetik Motiara joan ziren lehenik. Ericeko gobernadoreak Dionisio traizionatu zuen Himilkonerekin joateko. Himilkonek Motia eraso eta harrapatu zuen, baina, iparraldera joan aurretik, Lilibeon hiria ezartzea erabaki zuen Motia ordezkatzeko. Sikanoek Dionisiorekin bat egitea edo haien hiriak uzteari uko egin zutenean eta sikuloen hiria Halyciae alde batetik bestera aldatu zenean, Dionisio Sirakusara erretiratu zen mendebaldeko Siziliako lurrak arpilatu ondoren. Segesta eta Entellako setioa amaitu zen.\nLipari menderatua.\nHimilkon ez zen Sirakusara joan Siziliaren hegoaldeko kostaldean zehar, Dionisiok uzta guztiak suntsitu baitzituen eta Greziako hiri etsaiak bere bidean zeudelako. Kartagotar lurraldea soldaduz hornitu ondoren, itunak egin zituen Siziliaren iparraldeko kostaldeko Thermae eta Cephaleodium hiriekin hornidura-bidea ziurtatzeko. Himilkonek Lipari (doriar greziar biztanleak pirata ospetsuak ziren eta kartagotar horniduretarako mehatxua sor zezakeen) 300 trirremez eta 300 garraioz eraso zuen, uhartea harrapatu eta greziarrei 30 talentu ordaintzera behartu zion erreskate gisa. Ondoren, itsasoratu eta lehorreratu zen Cape Pelorumean, Messina iparraldetik 12 kilometrora.\nMessina harrapaturik.\nHimilkon ez zen zuzenean Messinara joan. Messinar armada kartagotarraren bila iparraldera abiatu zenean, Himilkonek 200 trirreme bidali zituen hirira arraunlari eta soldadu hautatuak zituztenak. Haize onak lagunduta, flota honek hirira heldu ondoren, harrapatu zuen greziarrak itzuli baino lehen. Himilkonek messinar armada ere garaitu izan balu, erabateko garaipena lortuko luke, baina bizirik zeuden greziarrek inguruko mendiko gotorlekuetan errefuxiatzeko aukera izan zuten. Horrela, kartagotarrek ezingo lituzkete garaitu denbora-tarte batean.\nIrtenbide estrategikoa: Tauromenium-en sorrera.\nHimilkonek Messina behin betiko ez okupatzea aukeratu zuen, nahiz eta Kartagori Messinako itsasartearen gaineko kontrol iraunkorra emango zion. Beharbada, Himilkon ziur asko ez zegoelako Kartagotik hain urrun zegoen eremua gai izango zela eusteko. Dilema estrategiko bati aurre egin zion: Messinako mendiko gotorlekuak menperatzeko denbora erabiliz gero, Dionisiok denbora izango zuen Sizilia kartagotarraren aurkako erasoa prestatzeko edo hasteko. Himilkon besterik gabe abiatuko balitz, Messinako greziarrek bere atzealdea jazarriko lukete, eta armada banatzeak bere botere ahulduko zuen Dionisioren aurka. Himilkonek bere arazo estrategikoari irtenbide argia aurkitu zion. Kartagotarrek Tauromeniumen hiri bat sortu zuten, Messinatik hegoaldera eta sikuloekin populatu zuen. Horrek erraztu zuen hiri sikulo guztiak Dionisio abandonatzea, Assoro izan ezik. Honela, Himilkonek bere etsaia ahuldu zuen, aliatu osagarriak lortzen zituen bitartean eta Messinako greziarrengandik babesten zuen.\nCataniako gudua.\nKartagotarrak hegoaldera joan ziren, flota kostaldean zehar nabigatzen, baina Etnaren erupzio batek Naxos inguruko errepideak zeharkaezinak bihurtu zituen. Himilkonen agindupeko armada mendiaren inguruan ibili zen, Magonaren armada Cataniara zihoan bitartean, armada Magonaren indarrekin bilduko zen bi egunetan, 110 km-ko ibilbidea egin ondoren. Armadaren babesik gabe, hondartzatutako itsasontzi kartagotarrak ahulak ziren Catanian bildutako Dionisioren armadaren aurrean. Hala ere, Magonek Leptinesen greziar flota garaitu zuen, eta Dionisio Sirakusara erretiratu zen Himilkon kartagotar armadarekin iritsi baino lehen.\nSirakusako setioa.\nHimilkon Cataniatik hegoalderantz joan zen, Sirakusaraino, eta hiriaren hegoaldera kanpatu zen kartagotar flota Portu Handian sartzen zen bitartean. Himilkonek gotortutako kanpamentu bat eraiki zuen, Zeus tenpluaren ondoan, gero hiru gotorleku osagarri eraiki zituen. Honetaz gain, 3.000 garraio ontzi erabili zituen hornidurak ekartzeko Kartagoko indarrentzat, 208 gerraontzi Sirakusan kokatuta zeuden bitartean. Sirakusa inguruko lurrak suntsitu zituen 30 egunez, baina K.a. 397ko neguan, iskanbila txikiak baino ez ziren gertatu.\nK.a. 396. urteko udaberrian, kartagotarrek harresiez ez babestutako hiriko eremuak harrapatu zituzten eta Demeter tenplua suntsitu zuten. Udan izurri bat kartagotar armadan hedatu zen, haren indarrak gutxituz. Dionisiok gaueko eraso batean, bi gotorleku harrapatu zituen baina ezin izan zuen kanpaleku nagusia hartu. Greziako flotak Kartagoko itsasontzi asko erretzea eta harrapatzea ere lortu zuen, horietako asko ez zeudelako behar bezala tripulaturik.\nHimilkonek negoziazioak irekitzea aukeratu zuen Dionisiorekin. Honek, zilarrezko 300 talentuko erosketa baten truke, kartagotar herritar guztiak Kartagora 40 itsasontzietan modu seguruan joatea bermatu zion, Himilkonen mertzenarioak eta aliatuak haien patuari uzten zien bitartean. Siziliarrak etxera joan ziren, iberiarrak Dionisioren armadan sartu, baina gainerakoak esklabo bilakatu ziztuzten.\nKartagoko jendea suminduta zegoen Himilkonen ekintzekin, horregatik libiarrak matxinatu ziren eta hiria setiatu zuten. Ez dakigu Ehun eta Lauko Auzitegiak Himilkon deitu zuen, baina honek hondamendiaren erantzukizun osoa onartu zuen, esklabo jantzita eta gero hiriko tenplu guztietara joan zen barkamena eskatzeko. Horren ondoren, bere etxea adreiluz itxi zuen, familia ikusteari uko egin zion eta bere buruaz beste egin zuen gosez. Bere oinordekoa Magon II.a izan zen."}
{"id": "976891", "revid": "56334", "url": "https://eu.wikipedia.org/wiki?curid=976891", "title": "Jo\u00e3o de Azpilcueta Navarro", "text": ""}
{"id": "976892", "revid": "512", "url": "https://eu.wikipedia.org/wiki?curid=976892", "title": "Thomas Vinterberg", "text": "Thomas Vinterberg (Frederiksberg, ) daniar zinema zuzendaria, gidoilaria, eta ekoizlea da. Lars von Trierrekin batera, \"Dogme 95\" mugimenduaren sortzaileetako bat izan zen.\nBizitza.\nVinterberg Frederiksbergen jaio zen, Danimarkan. 1993an, Danimarkako Zinema Eskola Nazionalean graduatu zen \"Sidste Omgang\" lanarekin, Municheko Zinema Eskolen Nazioarteko Jaialdian epaimahaiaren eta ekoizleen sariak irabazi zituena, eta Tel Aviveko Lehen Saria jaso zuena. Urte hartan, Vinterbergek DR TVrako lehen telebistako drama egin zuen, baita Birgitte Haldek Nimbus Film-en ekoitzitako \"The Boy Who Walking Backwards\" fikziozko film laburra ere.\nFilm honek mundu osoan irabazi ditu sariak, besteak beste, Nordic Panorama Islandian, Clermont-Ferrandeko Film Laburren Nazioarteko Jaialdia eta Torontoko Nazioarteko Zinemaldia.\nLehen film luzea \"De St\u00f8rste Helte\" izan zen, bere jaioterrian jaio zen.\n1995ean, Vinterbergek Dogme 95 mugimendua sortu zuen Lars von Trier, Kristian Levring eta S\u00f8ren Kragh-Jacobsenekin.\nDogma horren ondoren, 1998an, Dogmeren \"Festen\" lehen filma asmatu, idatzi eta zuzendu zuen (eta paper txiki bat izan zuen). Dogme adierazpenaren arauen arabera, ez zuen zuzendaritza-krediturik azaldu. Hala ere, berak eta filmak izendapen eta sari ugari irabazi zituzten, 1998ko Canneseko Zinemaldian Epaimahaiaren Saria barne\n2003an, \"It's All About Love\" izeneko zientzia-fikziozko maitasun-istorio apokaliptikoa zuzendu zuen, eta bost urtean idatzi, zuzendu eta ekoiztu. Film hau osorik ingelesez egin zen eta, besteak beste, Joaquin Phoenix, Claire Danes eta Sean Penn izan zituen. Filma ez zuen arrakastarik izan, kritikariek eta ikusleek idiosinkratikoa eta ulertezina aurkitu baitzuten.\nHurrengo filma, \"Dear Wendy\" (2005), ingelesez filmatu eta Lars von Trierrek gidatua, Danimarkan ere huts egin zuen, eta 14.521 sarrera besterik ez zituen saldu. Hala ere, Silver George zuzendari onenarentzat saria irabazi zuen Moskuko 27. Nazioarteko Zinemaldian. Gero, Vinterbergek bere erroetara itzultzen saiatu zen, daniar hizkuntzan produkzio txikiagoa eginez, \"En mand kommer hjem\" (2007), eta hark ere huts egin zuen, 31.232 sarrera baino ez baitzituen saldu.\n2008ko abuztuaren 1ean, \"The Day That Never Comes\"ren bideo musikala zuzendu zuen, Metallicaren \"Death Magnetic\"en albumaren lehen singlea.\n2010eko \"Submarino\" filma Urrezko Hartzerako izendatu zuten Berlingo Nazioarteko 60. Zinemaldian.\n2012an, \"Jagten\" (\"\") filmak Urrezko Palma saria irabazi zuen 2012ko Canneseko Zinemaldian, eta jaso zuen Oscar Sarietan.\n2015. urtean \"Far from the Madding Crowd\" zuzendu zuen, Thomas Hardyren nobela ezagunaren egokitzapena, Carey Mulligan, Matthias Schoenaerts, Michael Sheen eta Tom Sturridge protagonista zituela.\nVinterberg Matthias Schoenaertsekin elkartu zen berriro \"Kursk\" egiteko, 2000. urtean Kursk urpekoaren hondamendiari buruzko film batean.\nBizitza pribatua.\nMaria Walbomekin ezkunduta egon zen dibortziatu aurretik. Bikoteak bi alaba izan zituen: Nanna eta Ida.\n2019ko maiatzaren 4an, alaba txikiena, Ida, auto istripu batean hil zen amarekin zihoala Belgikan."}
{"id": "976894", "revid": "56334", "url": "https://eu.wikipedia.org/wiki?curid=976894", "title": "Prentsa arrosa", "text": ""}
{"id": "976895", "revid": "119347", "url": "https://eu.wikipedia.org/wiki?curid=976895", "title": "Villa Santa Rita (Buenos Aires)", "text": "Villa Santa Rita Argentinako Buenos Aires hiriburuko erdigune geografikoaren mendebaldean dagoen auzoa da. Auzoak ia 34.000 biztanle ditu 2,3 km\u00b2-ko azaleran. Auzo txikienetako bat da eta Comuna C11-ren parte da.\nDeskribapena.\nVilla Santa Rita Condarco, Av. \u00c1lvarez Jonte, Miranda, Joaqu\u00edn V. Gonz\u00e1lez eta Av. Gaona kaleek mugatuta dago. Auzoa gehienbat zuhaitzez betetako kaleak ditu. Auzoak \"Santa Rita Casia\" elizaren izena hartu zuen.\nAuzoko bizilagunik ezagunena Jorge Luis Borges idazlea da, eta Villa Santa Rita ere aipatzen du \"Hombre de la Esquina Rosada\" ipuinean. Auzoarekin lotutako beste pertsonaia batzuk Oscar G\u00e1lvez lasterketako gidaria, Alfredo Gobbi musikaria eta Baldomero Fern\u00e1ndez Moreno dira.\nAuzoaren eguna urtero irailaren 5ean izaten da konprometitua."}
{"id": "976897", "revid": "56334", "url": "https://eu.wikipedia.org/wiki?curid=976897", "title": "Xabier Irujo", "text": ""}
{"id": "976898", "revid": "512", "url": "https://eu.wikipedia.org/wiki?curid=976898", "title": "Oscar G\u00e1lvez", "text": "Oscar Alfredo G\u00e1lvez (Buenos Aires 1913ko abuztuaren 17a - ibid, 1989ko abenduaren 16a) Argentinako automobil lasterketako gidaria eta 1 Formulako gidaria izan zen .\nIbilbidea.\nGarai hartako ibilbide luzeko eta kirol autoetako beste esperientzia handiko gidari askok bezala, Galvezek 1953ko denboraldian bakarrik hartu zuen parte Buenos Airesen egindako sari nagusian. Maserati A6GCM batean egindako lasterketa kaotikoa eta katastrofikoa ikusita, gutxienez bosgarren egin zuen han. 40 urteko gizonak ez zuen 1 Formulako beste lasterketarik egin, eta horrela sartu zen 1950eko hamarkadako pilotu talentudun guztiekin, zortea probatu nahi zuten gutxienez behin beraientzat berria zen automobilismo klase honetan, batez ere lehenengoan. Argentinako ohiko \"Sari Nagusia\" izan zen.\nBere ibilbidearen hasieran, Galves Juan Manuel Fangioren parean jartzen zuten bere herrialdean. Hainbat urtez (1947-1948) Argentinako \"klase guztietako\" txapelduna izan zen eta \"Especiales de Carrera\" irabazi zuen 1949an eta \"Turismo Carretera\" 1953-1954 bitartean. Baina Fangio eta Jos\u00e9 Froil\u00e1n Gonz\u00e1lezekin alderatuta, ezin izan zuen Juan Per\u00f3n presidentearen, Argentinako diktadorearen, laguntzaz baliatu, horrek esan nahi baitzuen Hego Amerikako mugetan zeharreko bidea ekonomikoki blokeatuta zeukala.\nHil ondoren, Buenos Airesko autodromoak, non 1998ra arte 1 Formulako 20 lasterketa egin ziren guztira, \"Aut\u00f3dromo Oscar Alfredo G\u00e1lvez\" izena hartu zuen bere omenez."}
{"id": "976902", "revid": "336", "url": "https://eu.wikipedia.org/wiki?curid=976902", "title": "Sofia Alekseievna", "text": "Sofia Alekseievna Romanova (, ahoskatua; 1657ko irailaren 27agreg./irailaren 17ajul. \u2013 1704ko uztailaren 14agreg./uztailaren 3ajul.) Errusiako agintaria izan zen 1682tik 1689ra. Vasily Golitsyn printze, politikari eta kortisauarekin aliatu zen, Ivan V.a anai gaztearen eta Petri I.a erdi-anaiaren adingabekotasun garaietan gobernatzeko."}
{"id": "976903", "revid": "512", "url": "https://eu.wikipedia.org/wiki?curid=976903", "title": "Maria Miloslavskaia", "text": "Maria Ilinitxna Miloslavskaia (; Mosku, 1624ko apirilaren 11greg./apirilaren 1ajul. \u2013 1669ko martxoaren 13agreg./martxoaren 3ajul.) errusiar tsarina bat zen, Alexis Errusiakoaren lehen emaztea. Teodoro III.a, Ivan V.a tsar-en eta Sofia Alekseievna printzesa erregeordearen ama izan zen."}
{"id": "976904", "revid": "512", "url": "https://eu.wikipedia.org/wiki?curid=976904", "title": "Elizabeth Bisland", "text": "Elizabeth Bisland Wetmore (1861 \u20131929) kazetari eta idazle estatubatuarra zen, bereziki ezaguna Nellie Bly kazetariaren aurka egin zuen munduari birako lasterketagatik, 1889\u20131890 urteetan."}
{"id": "976905", "revid": "10891", "url": "https://eu.wikipedia.org/wiki?curid=976905", "title": "Juliette Wytsman", "text": "Juliette Wytsman (Trullemans \"jaioa\"; 1866ko uztailaren 14a \u2013 1925eko martxoaren 8a) belgikar margolari inpresionista bat izan zen. Rodolphe Wytsman margolariarekin ezkonduta zegoen."}
{"id": "976906", "revid": "512", "url": "https://eu.wikipedia.org/wiki?curid=976906", "title": "The Third Day (telesaila)", "text": "The Third Day 2020ko britano-estatubatuar telesail dramatikoa da, Dennis Kellyk eta Felix Barrettek HBO eta Sky Atlanticentzat egina.\nSinopsia.\nIrla arrotz eta misteriotsu batera helduko da Sam, eta dena irudituko zaio arraro, susmagarri. Bere pausoei segika ezagutuko ditu ikusleak bertako biztanleak eta haien jokamoldea, aparteko azalpenik gabe. Edonoiz irits daiteke tragedia"}
{"id": "976907", "revid": "56334", "url": "https://eu.wikipedia.org/wiki?curid=976907", "title": "ICCPR", "text": ""}
{"id": "976908", "revid": "1545", "url": "https://eu.wikipedia.org/wiki?curid=976908", "title": "Heksejakt", "text": "Heksejakt 2020ko norvegiar telesail dramatikoa da, Siv Rajendramek eta Anna Bache-Wiigek TV 2entzat egina.\nSinopsia.\nAbokatu langelan, milioi erdi euroko faktura sinatzeko agindu diote langile bati, baina zalantza egingo du: ez ditu eskatzaileak ezagutzen. Ekintza soil batek herrialde osoko elite ekonomiko eta politikoak kolokan jar ditzakeen galdegiten du telesailak, eta arretaz erreparatu die informazio hori argitara eramaten duten pertsonek jasan beharreko albo kalteei ere."}
{"id": "976909", "revid": "512", "url": "https://eu.wikipedia.org/wiki?curid=976909", "title": "Vernon Subutex (telesaila)", "text": "Vernon Subutex 2019ko frantziar telesail dramatikoa da, Cathy Verneyek Canal +entzat egina. Virginie Despentesen izen bereko trilogian oinarrituta dago.\nSinopsia.\nParisko Revolver disko denda ezagunaren jabea izan zen Vernon Subutex, eta bederatzi ataleko telesail batean eraman dituzte fikziora saltokia eta haren inguruan 1990eko hamarkadan sortu zen mugimendu kulturala. Musika kontsumitzeko era berriek disko salmenten gainbehera ekarri dute, eta denborak gizartea eraldatu du. Hala ere, bere nortasuna mantentzen ahalegintzen da istorioko protagonista."}
{"id": "976910", "revid": "1545", "url": "https://eu.wikipedia.org/wiki?curid=976910", "title": "Tehran (telesaila)", "text": "Tehran () 2020ko israeldar telesail dramatikoa da, Moshe Zonderrek Kan 11entzat egina.\nSinopsia.\nMossadeko agente bat da telesail honetako protagonista. Teheranen ekingo dio lehen misioari, hacker lanetan, erreaktore nuklear bat suntsitu nahian."}
{"id": "976911", "revid": "1545", "url": "https://eu.wikipedia.org/wiki?curid=976911", "title": "Akelarre (filma)", "text": ""}
{"id": "976912", "revid": "512", "url": "https://eu.wikipedia.org/wiki?curid=976912", "title": "Akelarre (2020ko filma)", "text": "Akelarre 2020 urtean eginiko euskal filma da. Pablo Ag\u00fcero zinemagile argentinarrak Zugarramurdiko sorginkeria prozesuaren istorioa kontatzen du.\nEuskal Herria, Frantzia eta Argentinaren artean ekoiztutako obra da \"Akelarre\". Hurbilketa elebiduna egin dio Aguero argentinarrak sorgin ehizen gaiari: izan ere, euskaraz zein gazteleraz ari dira filmeko pertsonaiak.\n2020ko urriaren 2an estreinatu zen, nahiz eta lehen (irailaren 19an) Donostiako Zinemaldiaren Sail Ofizialean aurkeztu.\n2021ean 5 Goya sari irabazi zituen: Zuzendari artistikoarengatik (Mikel Serrano), musika onenarengatik (Mursego eta Arantzazu Calleja), jantzien diseinuarengatik (Nerea Torrijos), makillaje eta ile-apainketagatik (Beata Wotjowicz eta Ricardo Molina) eta efektu bereziengatik (Mariano Garc\u00eda Marty eta Ana Rubio).\nSinopsia.\n1609. urteko Euskal Herrian, andre gazte talde bat basoan dago, eguneroko lanetatik atseden hartzeko jai bat ospatzea erabaki baitute; haien artean ari da Ana. Festa giroa bat-batean moztuko da, ordea, parte hartzaileen zoritxarrerako. Izan ere, barreen eta txantxen soinu alaiei soldaduen bortizkeriaren zarata gailenduko zaie. Gizon armatuek, elkarretaratzea bortxaz eten, eta emakumeak atxilotuko dituzte. Sorginkeria leporatuko diete parte hartzaileei, eta inkisizioaren esku utziko dituzte, epaituak izan daitezen."}
{"id": "976913", "revid": "10891", "url": "https://eu.wikipedia.org/wiki?curid=976913", "title": "I\u00f1igo de la Iglesia", "text": "I\u00f1igo de la Iglesia (Gasteiz, 1977) arabar aktorea da, telebistan eta zineman aritutakoa."}
{"id": "976914", "revid": "8914252", "url": "https://eu.wikipedia.org/wiki?curid=976914", "title": "Ofrenda a la tormenta", "text": "Ofrenda a la tormenta () 2020ko Fernando Gonz\u00e1lez Molina nafar zinema zuzendariak zuzendutako thriller film bat da. Dolores Redondo donostiar idazlearen \"Baztango Trilogia\" osatzen duen izenburu berdineko hirugarren eleberrian oinarritua dago.\nArgumentua.\nAmaia Salazar inspektoreak aurre egiten die bere amesgaiztoen jatorriei Baztango bailararen sekreturik ilunenak zabaltzen dituen bitartean."}
{"id": "976915", "revid": "201", "url": "https://eu.wikipedia.org/wiki?curid=976915", "title": "Kriptogamiko", "text": ""}
{"id": "976916", "revid": "512", "url": "https://eu.wikipedia.org/wiki?curid=976916", "title": "Josep (filma)", "text": "Josep 2020 urtean eginiko animaziozko filma da.\nSinopsia.\nOtsaila, 1939. Francoren diktaduratik ihesean, errepublikanoak trumilka ari dira Espainia eta Frantziaren arteko muga zeharkatzen. Iheslariak kontzentrazio esparruetara bidaliko ditu Frantziako Gobernuak. Eremu horietako batean jazo zen istorio bat dakar filmak: alanbreak banatutako Josep Bartoli marrazkilariaren eta beste gizon baten arteko harremana."}
{"id": "976917", "revid": "1545", "url": "https://eu.wikipedia.org/wiki?curid=976917", "title": "Espainia eta Frantziaren arteko muga", "text": ""}
{"id": "976919", "revid": "512", "url": "https://eu.wikipedia.org/wiki?curid=976919", "title": "\u00c0 c\u0153ur battant (filma)", "text": "\u00c0 c\u0153ur battant 2019. urtean Keren Ben Rafaelek eginiko film dramatikoa da.\nSinopsia.\nEzin hobeto daude Julie eta Yuval: elkarrekin bizi dira Parisen, maitemindurik daude, eta haur bat izan berri dute. Alabaina, Yuvalek Israelera itzuli beharko du bisa berritzera, eta horrek garai batez aldenduko ditu. Bideo deien bidez jarraituko dute harremana izaten, baina egoera berriak kalte egingo dio lehengo harreman idilikoari."}
{"id": "976920", "revid": "512", "url": "https://eu.wikipedia.org/wiki?curid=976920", "title": "Beloso-Erripaga\u00f1a", "text": "Beloso-Erripaga\u00f1a Iru\u00f1eko auzoa bat da, hiriaren ekialdean dago. 2010eko hamarkadan sortutako hirigintza-garapenekin bat dator.\nIparraldean Txantrea auzoko artean dago, ekialdean II. Zabalguneko artean, hegoaldean Mendillorri auzoen eta mendebaldean Burlata udalerrien artean.\nBi auzok osatzen dute:"}
{"id": "976921", "revid": "688", "url": "https://eu.wikipedia.org/wiki?curid=976921", "title": "Ermitaga\u00f1a-Mendebaldea", "text": "Ermitaga\u00f1a-Mendebaldea Iru\u00f1eko auzo bat da, hiriaren mendebaldean dagoena. 1970ko hamarkadan eginiko hirigintza-garapenen bidez sortu zen.\nIparraldean Sanduzelai auzoa du mugakide, ekialdean Donibane, hegoaldean Iturrama eta mendebaldean Etxabakoitz auzoa eta Bara\u00f1ain udalerria.\nBi auzok osatzen dute:"}
{"id": "976922", "revid": "103793", "url": "https://eu.wikipedia.org/wiki?curid=976922", "title": "Buztintxuri", "text": ""}
{"id": "976923", "revid": "512", "url": "https://eu.wikipedia.org/wiki?curid=976923", "title": "Chronicon Pictum", "text": "Chronicon Pictum (), edo Vienako Chronicon Pictum, Chronica Hungarorum, Chronicon (Hungari\u00e6) Pictum, Chronica Picta edo Chronica de Gestis Hungarorum, hungarieraz K\u00e9pes kr\u00f3nika, Hungariako Erresumaren historia XIV mendetik irudiztatua da. Antzeko lanak Europako errege gorteetan egiten ziren, kasu honetan Luis I.a Hungariakoan. Gaur egun Budapesteko Sz\u00e9ch\u00e9nyi Liburutegi Nazionalean gordetzen da.\nEzaugarriak.\nEskuizkribuaren marrazkiak eta apaingarri ederrak 1360 baino lehen Hungarian egin ziren. Lanek garaiko hungariar bizitzaren ezagupen sakona erakusten dute, haien ohiturak, tradizioak, kondairak, historia. Kronikaren 147 irudiei esker jendarte haren ezaugarri asko ezagu ditzakegu: janzkerak, nekazarien bizimodua, armak, eraikinak...\nEgitura.\nKronika bi ataletan dago antolatuta:\nHistoria.\nKronika M\u00e1rk K\u00e1lti-k (latinez Marci de Kalt) 1358. urtea igaro eta gutxira prestatu zuen. Azken irudiak 1370 eta 1373 artean amaitu zituzten. Liburua Luis I.a Hungariako erregeak Karlos V.a Frantziako erregeari eman zion, Luisen alaba, Katalina, Karlosen semearekin, Luis I.a Orleanseko dukearekin alegia, ezkondu zenean. Ondoren, 1456an, kronika \u0110or\u0111e Brankovi\u0107-i eman zitzaion, eta honek kopiatu egin zuen. Gero, ziurrenik bolada batean Turkiarren esku egon zelarik, eskuizkribua galdu egin zen.\nKronika, berriro ere, XVII. mendearen lehen erdialdean, bide ezezagunez, Vienako errege artxiboetan agertu zen; horregatik Vienako Kronika Argiztatua ere deitzen zaio. Eskuizkribua gaur egun Budapesteko Sz\u00e9ch\u00e9nyi Liburutegi Nazionalean dago jasota (Orsz\u00e1gos Sz\u00e9ch\u00e9nyi K\u00f6nyvt\u00e1r, Budapest)."}
{"id": "976924", "revid": "201", "url": "https://eu.wikipedia.org/wiki?curid=976924", "title": "Biotiko", "text": ""}
{"id": "976925", "revid": "88969", "url": "https://eu.wikipedia.org/wiki?curid=976925", "title": "Bertha Benz", "text": "Bertha Benz, Bertha Ringer jaioa ( Pforzheim, Alemaniako Konfederazioa, 1849ko maiatzaren 3a - Ladenburg, 1944ko maiatzaren 5a ) automobilgintzako alemaniar industriaren aitzindaria eta automobilen balazta-pastillen asmatzailea izan zen.\nCarl Benz automobilaren asmatzailearen emaztea eta negozio bazkidea izan zen, 1886ko urtarrilaren 29an 37.435 patentea eskatu zion Alemaniako gobernuari hiru gurpileko ibilgailu motorizatu batentzat, Benz Patent-Motorwagen deituz..1888ko abuztuan autoa distantzia luzean gidatzen zuen lehen pertsona bihurtu zen. Horrela, senarraren asmakizuna mundu osora katapultatu zuen, ibilgailuaren lehen salmentak beren enpresarentzat ziurtatuz. \nBizitza goiztiarra eta ezkontza.\nBertha Ringer 1849an jaio zen Pforzheimen, Badeneko Dukerri Handian, familia aberats batean.\nKarl Benzekin ezkondu baino bi urte lehenago, bere ondarearen zati bat burdinazko eraikuntza enpresa batean inbertitzeko erabili zuen. Emakume ezkongabea zenez, hala egin zuen, baina 1872ko uztailaren 20an Benzekin ezkondu ondoren, garai hartako alemaniar legediaren arabera, Berthak inbertsore gisa jarduteko legezko ahalmena galdu egin zuen. Bere senarra Benz &amp;amp; Cie fabrikazio enpresa berri batera joan zenean, Bertharen ondarea erabiltzen jarraitu zuen diru laguntzetarako. 1885eko abenduan amaitu zuen bere lehen zaldirik gabeko bagoi baterako proiektua. Emazteak garapen prozesua finantzatu zuen eta lege modernoaren arabera patenteak izateko eskubidea mantenduko zuen arren, ezkondutako emakumeak ez zuen patentea eskatzeko baimenik. Bere hiru gurpileko autoa barne-errekuntzako 2,5 zaldiko zilindro bakar batek propultsatzen zuen lau aldiko motor bat erabiliz, eta orduko 40 kilometroko gehienezko abiadura har zezakeen (orduko 25 milia).\nElkarrekin bost seme-alaba izan zituzten: Eugene (1873), Richard (1874), Clara (1877), Thilde (1882) eta Ellen (1890).\nLehenengo auto bidaia herrialdean zehar.\n1888ko abuztuan, senarrari esan gabe eta agintarien baimenik gabe, Benzek hamahiru eta hamabost urteko Richard eta Eugen seme-alabekin gidatu zuen Mannheimetik Pforzheimera Benz Patent-Motorwagen berrian, auto bat distantzia handi batean gidatu zuen lehen pertsona bihurtuz. Hau baino lehen motorizatutako bidaiak zirkuitu oso motzez osatuta zeuden, abiapuntura itzultzen ziren ibilbideak eta laguntzaile mekanikoen laguntzarekin. Zalgurdientzako kaleak erabiliz, Bertha Benzek 106 kilometro inguruko (66 milia) joaneko distantzia egin zuen.\nBidaiaren itxuraz ama ama bisitatzea zen arren, Berthak beste arrazoi batzuk zituen: bere asmakizunaren komertzializazioa aztertzeari utzi zion senarrari erakusteko, biek inbertitu zuten autoa behin eta berriz arrakasta ekonomikoa izango zela. publiko orokorrarentzat zein erabilgarria izan daitekeen erakusteko eta senarrari bere asmakizunek etorkizun itxaropentsua izan zutelako konfiantza emateko. \nBera eta bere seme-alabak Mannheim-etik irten ziren egunsentian, bidaian zehar arazo ugari konpontzeko. Gas depositurik gabe eta karburadorean 4,5 litroko gasolina hornidura besterik ez zuenez, ligroina aurkitu behar zuen, autoak funtzionatzeko beharrezkoa den petrolio disolbatzailea. Nahasketa likido hori botiketan bakarrik zegoen, beraz, Wiesloch hiriko farmazia batean gelditu zen erregaia erostera. Autoak motorra hozteko termosifono sistema bat erabiltzen zuenez, ur hornidura kezka handia izan zen bidaian zehar. Arazo hori konpontzeko, Bertha eta bere seme-alabek aurkitu zituzten iturri guztietako ura gehitu zuten. Ile-klip bat erabili zuen pizte sistema konpontzeko eta bere gomazko banda bat ere erabili zuen hari elektriko biluzi bat estaltzeko. Geroago errementari baten laguntza behar izan zuen transmisio kate bat konpontzeko. Txanoaren pin bat, luzea eta zuzena, erabili zuen erregai-linea bat blokeatuta gelditzeko. Gurutzatu behar zituzten maldetan aurkitu zuten bi abiadura eta motorraren potentzia txikia ez zirela nahikoa igotzeko, beraz Richard eta Eugen atera eta ibilgailua bultzatu behar izan zuten. Benz Pforzheimera iritsi zen ilunabarra eta handik gutxira, eta telegramaz jakinarazi zion senarrari bira arrakastatsua. Handik egun batzuetara Mannheimera itzuli zen.\nBidean hainbat pertsona izutu ziren autoarekin eta bidaiaren kontuek publizitate handia jaso zuten, Benzek bilatu bezala. Bidaia funtsezko gertaera izan zen autoaren garapen teknikoan. Bikote aitzindariak hainbat hobekuntza egin zituen Bertha eta bere seme-alaben esperientzien ondoren. Bidean gertatu zitzaien guztiaren berri eman zuen eta iradokizun garrantzitsuak egin zituen, hala nola: muinoak eta larruzko forruak igotzeko engranaje osagarriak balazta indarra hobetzeko. Bere bidaiak hasierako auto industriari frogatu zion negozio-aurrera egiteko ezinbestekoak zirela probaldiak.\nOhoreak.\n2008an, Bertha Benz Memorial Ibilbidea ofizialki onartu zen gizateriaren industria ondarearen ibilbide gisa. Honek aurretik deskribatutako munduko distantzia luzeko lehen bidaian Bertha Benz-ek hartu zuen bidea jarraitzen du. Posible da 194 kilometroak berreskuratzea Mannheim-etik (Heidelberg- etik barrena) Pforzheim-era (Baso Beltzean barrena) eta dagokion itzulerako bidea adierazten duten seinaleei jarraituz. \n2011n, lehenengo \"Bertha Benz Challenge\" egin zen ibilbide honetan, garatzen ari diren teknologia berriak dituzten autoentzako (hibridoak, elektrikoak, hidrogenoa) eta 'mugikortasun iraunkorra munduko autoen pistarik zaharrenean leloarekin. \u00bb. 2011n ere bere istorioa film batean jaso zen."}
{"id": "976927", "revid": "1545", "url": "https://eu.wikipedia.org/wiki?curid=976927", "title": "Novitxok", "text": "Novitxoka (; \"etorri berria\" esan nahi du) 1970eko eta 1980ko hamarkadetan Sobietar Errepublika Sozialisten Batasunean garatu ziren agente nerbiosoen familia bat da."}
{"id": "976928", "revid": "8157869", "url": "https://eu.wikipedia.org/wiki?curid=976928", "title": "Novichok", "text": ""}
{"id": "976929", "revid": "1545", "url": "https://eu.wikipedia.org/wiki?curid=976929", "title": "Jimmy Winston", "text": "James Edward Winston Langwith (Londres, 1945eko apirilaren 20a - 2020ko irailaren 26a) ingeles musikari eta aktorea izan zen, \"Small Faces\" taldeko kidea. Steve Marriott, Ronnie Lane eta Kenney Jonesekin batera taldea sortu zuen. Gitarra-jotzailea zen, baino berehala aldatu zen teklatura. 1965ean taldea utzi eta Ian McLagan ordezkatu zuen. \"Hair\" musikalean eta \"Doctor Who\" telesaileko ataletan antzeztu zuen.\nDiskografia.\nbakarka.\n\"Sun In the Morning\" / \"Just Wanna Smile\" (1976)\nJimmy Winston and His Reflections-ekin.\n\"Sorry She's Mine\" / \"It's Not What You Do (But the Way That You Do It)\" (1966)\nWinston's Fumbs-ekin.\n\"Real Crazy Apartment\" / \"Snow White\" (1967)"}
{"id": "976930", "revid": "1545", "url": "https://eu.wikipedia.org/wiki?curid=976930", "title": "Wilhelm Wakonigg", "text": "Wilhelm Wakonigg (Littai, Austria-Hungariako Inperioa, gaur egungo Eslovenian, 1875ko apirilaren 30a - Vista Alegre hilerria, 1936ko azaroaren 16a) austriar jatorriko enpresari, ingeniari eta diplomatikoa izan zen. Euskal burgesiarekin harreman estuak egin zituen eta Espainiako Gerra Zibilaren baitan espioitza egiten ari zela argudiatuta heriotza zigorra ezarri zion Eusko Jaurlaritzak.\nBizitza.\nLehen urteak.\nWilhelm Wakonigg Karniolan jaio zen, mineral ugari dituen eskualdea. Gaur egun eskualde hau Eslovenian badago ere, garaian Austria-Hungariako Inperioaren zatia zen. Wakonigg austriar herritarra zen, eta katolikoa erlijioz. Ljubljanan ikasi zuen bigarren hezkuntza eta Grazen (Austria) meatzaritza. 1896an ingeniari titulua eskuratu zuen eta metalurgian lanean hasi zen. 1905ean Bilbora mugitu zen eta \"W. Wakonigg\" enpresa sortu zuen, meatzaritzari lotuta. Urte horretan bertan ezkondu zen Elisa Poirier Bolivarrekin, Gast\u00f3n y Daniela denda oinordekotzan jasoko zuena, Bego\u00f1ako basilikan.\nEuskal burgesiarekin harremanetan.\nWakonigg laster moldatu zen euskal burgesiaren eta aristokraziaren bizitzara. Sociedad Bilbainako eta Real Club Mar\u00edtimo del Abrako kidea zen. Bere alabetako bat Luis Ortuzarrekin ezkondu zen, Lehenbiziko Eusko Jaurlaritzan Ertzaintzaren zuzendaria zena.\nKontaktu horiei esker diplomazian sarbidea izan zuen. 1914ko ekainaren 15ean Austria-Hungariako Inperioak Wakonigg Bilboko kontsul-ordezko izendatu zuen eta 1916an ohorezko kontsul. 1919ko irailaren 19an Austriak bere kontsulatua itxi zuen Bilbon, eta hor galdu zuen kontsul izaera. Hala ere, Wakoniggek jarraitu zuen informazio lanean, kasu honetan espioi gisa. Aliatuen arabera, Iberiar Penintsulako iparralde osoko alemaniarren aldeko espioien nagusia zen. Lehen Mundu Gerraren baitan, Itsaspeko gerra Hego Euskal Herrian piztuta zegoen garaian, Wakoniggek elikagaiak eta erregaia ematen zien Ingalaterraren itsas-komertzioa erasotzen zuten urpekontziei.\n1922an Zita Borboi-Parmakoa Lekeitiora iritsi zen, gerra amaitu ostean erbesteratua. Wakoniggek eta Adolfo Urkixok Uribarren jauregia erosi zuten Zitarentzat.\nEspainiako Gerra Zibila.\nEspainiako Gerra Zibila hasi eta hilabete batera berriro izendatu zuten Austriako kontsul. Bere lana pasaporteak iraungita zuten austriar herritarrei berriak ematea zen, alde egin ahal izateko. Baina, aldi berean, espioitza lanetan jarraitu zuen, kasu honetan Hirugarren Reicharen alde.\n1936ko urriaren 28an \"Exmouth\" ingeles barkuan itsasoratzera zihoala, Telesforo Monzonen aginduz atxilotu zuten. Berarekin zeraman maletan Eusko Jaurlaritzaren dokumentuak zeuden, Bilboko Burdin Hesia eraikitzeko Pablo Murgak egindako argibideekin. Akusazioaren arabera, Burgosera eraman nahi zituen beranduago, frankistak laguntzeko. Dokumentu horrekin batera Julian Munsurik euskal abertzaletasunaren egoerari buruz egindako txostena eta Julio Hern\u00e1ndez Mendirichagak Bilboko egoera finantziarioaren inguruan idatzitakoak ere bazeramatzan. Wakoniggekin batera Mart\u00ednez Arias Paraguaiko kontsula eta Emil Schaeidt Schneider laguntzailea ere atxilotu zituzten.\nHeriotza zigorra.\nWakoniggek Luis Ortuzarren nolabaiteko laguntza izan zuen, eta Nicolas Viar Eguzkitza abertzaleak defendatu zuen. Hala ere, 1936ko azaroaren 18an Bizkaiko Herri Epaitegiak heriotza zigorra ezarri zion. Derioko hilerrian fusilatu zuten baina gorpua Bego\u00f1ako basilikaren ondoan zegoen hilerrian lurperatu zuten (gaur egun futbol zelaia dago bertan). Bere azken hitzak \"Heil Hitler\" izen zirela esan zuten lekukoek.\nFrankistek martiri izendatu zuten, \"bizitza Jainkoaren eta Espainiaren alde\" eman baitzuen. Laguntza eman zion Luis Ortuzar Eusko Jaurlaritzatik kanporatu zuten eta atzerrira bidali.\nFamilia.\nBere semeetako bat Willi Wakonigg (Durango, 1914-2000) izan zen, Gast\u00f3n y Daniela enpresa gidatzeaz gain hainbat artisten mezenas ere izan zena.\nGaizka Ortuzar Wakonigg enpresaria bere biloba da. Ybarra familiarekin lotuta, \"Paradise Papers\" filtrazioan agertzen da."}
{"id": "976932", "revid": "98220", "url": "https://eu.wikipedia.org/wiki?curid=976932", "title": "Agure Izugarria", "text": "Agure Izugarria, , H. P. Lovecraft estatubatuar idazlearen beldurrezko kontakizun labur bat da. 1920an idatzi zuen eta 1920ko urtarrilaren 28an \"Tryout\" aldizkarian lehenbizikoz argitaratua izan zen.\nArgumentua.\nIngalaterra Berrikoak ez diren hiru atzerritar lapurrek itxuraz agure dohakabe bat dirudien etxean sartu eta ustez bertan dagoen espainiar galeoi bateko altxor bat lapurtzea erabako dute.\nApirilaren 11ko gauean, Angelo Ricci eta Manuel Silva lapurrak agurearen etxera sartuko dira, eta Joe Czanek lapurrak kalean autoarekin itxoingo die. Baina agurea ez da dirudien ahul eta kaltegabekoa izango."}
{"id": "976933", "revid": "98220", "url": "https://eu.wikipedia.org/wiki?curid=976933", "title": "The Terrible Old Man", "text": ""}
{"id": "976944", "revid": "512", "url": "https://eu.wikipedia.org/wiki?curid=976944", "title": "Shoggoth", "text": "Shoggoth, Cthulhuren mitoan agertzen diren fikziozko izakiak dira. Lehenbiziko aldiz H. P. Lovecraft idazlearen \"Eromenaren mendietan\" (1931) eleberrian agertu ziren.\nFisikoki honela deskribatuak dira:"}
{"id": "976945", "revid": "98814", "url": "https://eu.wikipedia.org/wiki?curid=976945", "title": "Klingon", "text": "Klingon, klingon hizkuntzaz tlhIngan, Star Trek zientzia fikziozko frankiziako estralurtar izaki eta herri bat da. Klingon hizkuntzan mintzatzen dira. 1967an Gene L. Coon gidoilariak sortu zituen.\nIzaera zakar, basati eta bortitzekoak dira. Klingon gizartea feudalismoa, autoritarismoa eta militarismoan oinarritzen da.\nArraza honen gauza garrantzitsuenetarikoa guda egitea eta armada potenteak eukitea izango zen, beren historian hainbat guden erregistru daude hauxe frogatzen dutena. \nGudetan hildako gudariek beren ohorea handitzen dute, guda gauza sakratu eta garrantzitsu izanda, gudan borrokatzea Klingon gehienen ametsa da, konfliktu iskiludunetan gauza gorena.\nHizkuntza.\nKlingon hizkuntza hizkuntza sortu bat da, hau da, filmetarako eta haien errealidadea askoz errealagoa iruditzeko sortu zen, alegia, benetako hizkuntzaren bila ez ziren joan, baizik eta hizkuntza paregabe bat sortzea, soinu oso ezohikoekin (natural hizkuntzetan) eta estralurtarragoa izatea. "}
{"id": "976947", "revid": "512", "url": "https://eu.wikipedia.org/wiki?curid=976947", "title": "Vulkaniar (Star Trek)", "text": "Vulkaniarrak, Star Trek zientzia fikziozko frankiziako estralurtar izakiak dira. Gene Roddenberry zuzendari eta ekoizleak sortu zituen. Denetan ezagunena Spock da (Leonard Nimoy).\nJatorriz Vulkano planetakoak dira. Beren bizimodua osoki arrazoia eta logikan datza. Antzina espezie gri\u00f1atsu eta oldarkorra izan arren, oraindik eta gizakiak baina gehiago, denborarekin logika, meditazioa eta emozioen gabezian oinarritutako bizimodua beraganatu zuten, gizarte oparoa eta teknologia aurreratua lortuz. Vulkaniar agurraz agutzen dira.\nFisikoki kasik gizakiak bezalakoak dira, baina belarri eta bekain puntadunak dituzte, bai eta aurpegi serio eta emoziorik gabea ere."}
{"id": "976948", "revid": "98220", "url": "https://eu.wikipedia.org/wiki?curid=976948", "title": "Romular", "text": "Romularrak, romularrez Rihannsu, Star Trek zientzia fikziozko frankiziako estralurtar izakiak dira. Vulkaniar herriarekin senidetuak daude.\nIzaera gri\u00f1atsua, tranpatia eta aukerazaleaz irudikatzen dira."}
{"id": "976950", "revid": "98220", "url": "https://eu.wikipedia.org/wiki?curid=976950", "title": "Mountains of the Moon (filma)", "text": "Mountains of the Moon (euskaraz \"Ilargiaren Mendiak\"), 1990eko Bob Rafelson estatubatuarrak zuzendutako abenturazko biografia film bat da. 1857-1858 artean Richard Francis Burton eta John Hanning Speke britainiar esploratzaileak Erdialdeko Afrikan barna burututako bidaian oinarritua dago, bai eta William Harrison idazlearen \"Burton and Speke\" (1982) eleberrian ere. Patrick Bergin eta Iain Glen aktoreek antzeztu zuten.\nArgumentua.\n1854, Richard Francis Burton (Patrick Bergin) kapitaina eta John Hanning Speke (Iain Glen) tenienteak Erdialdeko Afrikaren barnera eraman eta Nilo ibaiaren iturburua aurkitzeko helburu duen espedizio bati ekingo diote. Espedizioa Britainiar Inperioa eta Viktoria I.a Erresuma Batukoaren izenean egingo da, eta bi esploratzaileek arrisku eta oztopo handiei aurre egin beharko dietela badakiten arren, denen harridurarako, kontinente ezezagunaren bihotzean barneratu eta gizon zuriek inoiz amestuko ez lituzketen lekuetara ailegatuko dira. Bidaiaren zorigaiztoak abenturazaleengan eragiten hasten diren heinean, bi gizonen arteko adiskidetza sendoa sortuko da."}
{"id": "976951", "revid": "65203", "url": "https://eu.wikipedia.org/wiki?curid=976951", "title": "The Patriot (1998ko filma)", "text": "The Patriot (euskaraz \"Abertzalea\"), 1998ko Dean Semler australiarrak zuzendutako thriller ekintza film bat da. William C. Heine idazlearen \"The Last Canadian\" eleberrian oinarritua dago. Steven Seagal, Gailard Sartain, L.Q. Jones eta Camilla Belle aktoreek antzeztu zuten.\nArgumentua.\nWesley McClaren (Steven Seagal) doktorea eta gobernuarean inmunologia ikertzaile ohia bere familiarekin batera Montanako Ennis herrira lekualdatu da, hiri handiko bizimoduaren estresatik ihesi. Baina beren bizimodu lasaia laster infernu batean bilakatuko da, herriko biztanleen %80a, bere emaztea eta semea barne, birus ezezagun eta berri baten ondorioz hiltzen denean. Honela, Wesleyk bere alaba txikia Hollyren (Camilla Belle) laguntzaz gaixotasunaren jatorria naturan baino gizakian dagoela ziur daudenez, ikertu eta sendagai bat lortzeari ekingo diote."}
{"id": "976956", "revid": "512", "url": "https://eu.wikipedia.org/wiki?curid=976956", "title": "Jos\u00e9 Mar\u00eda Olabarri Massino", "text": "Jos\u00e9 Mar\u00eda Olabarri Massino (Bilbo, - ) Bizkaiko enpresarioa izan zen.\nBiografia.\nPascual Olabarri Aldana eta Madgalena Massino Leraren semea, bere aitaren negozio gehienak herentzian jaso zituen. Gainera, Manuela Zubiria Ybarrarekin ezkondu zen, Cosme Zubiriaren eta Prudencia Ybarra Guti\u00e9rrez de Cabiedesen alaba, Ybarra familiako kidea, bere fortuna gehiago handituz.\nBere aitak Santa Ana de Bolueta enpresan zuen ordezkaritza eskuratu zuen. Tubos Forjadosen kontseilaria izan zen 1897an, Bilboko Labe Garaietakoa 1898-1902 artean eta Bizkaiko Labe Garaiak enpresakoa 1903 arte. Labe Garaietako kontseilutik dimisioa eman zuen, ez zitzaiolako etikoa iruditzen bere konpetentzia zen Boluetako enpresako zuzendaria izatea aldi berean.\nMinas de Soto, Laguna de Salinas, S.A., Minas de Carracedo, Euskaria, Hullera Vasco-Leonesa eta Talleres Ibaizabal, Talleres del Miravalles eta Alambres del Cadagua enpresetan ere interesak zituen.\n1894an Campo Volantin pasealekuan etxe bat enkargatu zion Juli\u00e1n Zubizarreta Usatorre arkitektoari, gaur egun Bilboko Portuaren Agintaritzaren egoitza dena eta Olabarri jauregia izenarekin ezagutzen dena. 1903an beste bat eskatu zion Cecilio Goytia arkitektoari Areetan.\nHainbat elkarteko kide izan zen, eta Club Mar\u00edtimo del Abraren sortzaileetako bat zen."}
{"id": "976965", "revid": "59902", "url": "https://eu.wikipedia.org/wiki?curid=976965", "title": "Euskozaletasun", "text": ""}
{"id": "976967", "revid": "59902", "url": "https://eu.wikipedia.org/wiki?curid=976967", "title": "Suitzar franko", "text": ""}
{"id": "976968", "revid": "59902", "url": "https://eu.wikipedia.org/wiki?curid=976968", "title": "Errusiar errublo", "text": ""}
{"id": "976969", "revid": "59902", "url": "https://eu.wikipedia.org/wiki?curid=976969", "title": "Egiptoar libera", "text": ""}
{"id": "976970", "revid": "59902", "url": "https://eu.wikipedia.org/wiki?curid=976970", "title": "Irlandar libera", "text": ""}
{"id": "976972", "revid": "512", "url": "https://eu.wikipedia.org/wiki?curid=976972", "title": "Annegret Kramp-Karrenbauer", "text": "Annegret Kramp-Karrenbauer (V\u00f6lklingen, Sarre, 1962ko abuztuaren 9a) alemaniar politikaria da, CDUko kidea. Alderdiko presidentea da 2018ko abendutik.\nBizitza.\nAnnegret Kramp V\u00f6lklingenen hirian jaio zen 1962ko abuztuaren 9an, familia katoliko batean. Alemaniako hego-mendebaldean dago V\u00f6lklingen, Frantziako mugatik hurbil. Ondoko P\u00fcttlingen hirian bizi izan da betidanik. 1984an ezkondu zen Helmut Karrenbauerrekin, eta senarraren abizena gehitu zion bereari. Urte berean hasi zituen Zientzia Politikotako ikasketak; Saarland unibertsitatean eta Tiergo unibertsitatean egin zituen, 1990era arte.\n1990ean ekin zion ibilbide politikoari, eta beti Sarre landerrari estu lotuta garatu zuen. CDUko kide egin zen, eta alderdiaren Sarreko adarrean aholkulari politiko gisa jardun zuen 1990eko hamarkadan. 1998an, hilabete batzuetan Alemaniako Parlamentuko ordezkari ere izan zen alderdiko kide baten tokia hartzeko, baina urte bereko hauteskundeetan ez zuen lortu jarlekuari eustea. Berlindik Sarrera itzuli zen, eta etengabe haziz joan zen karrera politikoa hasi zuen: 1999an Sarreko Parlamenturako hautatu zuten; 2000tik 2011ra landerreko hainbat ministerioren ardura izan zuen; eta, 2011n, CDUren buruzagi izendatu zuten Sarren, eta landerreko gobernuburu hautatu zuten hauteskundeetan.\nSarreko \u00a02017ko hauteskundeetan, botoen %\u00a040 jaso zituen. Gobernu federalaren eredua jarraikiz, Alemaniako Alderdi Sozialdemokratarekin Koalizio Handia osatuz agindu zuen. CDUren barrenean adar aurrerakoitzat ikusten zen Kramp-Karrenbauer eta haren Sarreko eredua, gehienbat migrazio eta integrazio politiketan, eta genero gaietan. Ia bi hamarkadaren ondoren, 2018ko otsailean Sarre utzi eta Berlinera itzuli zen, politika handira. 2018ko abenduaren 7an, CDUko presidente aukeratu zuten. 2019ko uztailean, Defentsa ministro izendatu zuen Angela Merkelek.\nCDUren presidentetzan, ezin izan zuen alderdiaren kontrola bereganatu. 2020ko otsailean, Turingian izandako krisiaren ostean, dimisioa emateko asmoa jakinarazi zuen. Horrezaz gainera, uko egin zion 2021eko hauteskundeetan kantzilergai izateari."}
{"id": "976975", "revid": "512", "url": "https://eu.wikipedia.org/wiki?curid=976975", "title": "Pablo Ag\u00fcero", "text": "Pablo Ag\u00fcero (Mendoza, Argentina, 1977ko maiatzaren 13a) argentinar zine zuzendaria eta gidoilaria da.\nBizitza.\nPablo Ag\u00fcero El Bols\u00f3n Patagoniako herrian hazi zen.\n15 urterekin, \"M\u00e1s all\u00e1 de las puertas\" zuzendu zuen (Lehenengo saria Patagoniako Arte Bienalean), gero \"Lejos del sol\" (2005eko Buenos Aires Bafici Jaialdiko film labur onenaren saria); Cork Festivaleko saria 2005) eta \"Primera nieve\" (Epaimahaiaren Saria 2006ko Canneseko Zinemaldian eta lehen saria 2006ko Gijoneko Zinemaldian).\nBere lehen film luzea, \"Salamandra\", 2008ko Canneseko Nazioarteko Zinemaldian Zuzendarien Hamabostaldian aurkeztu zen. John Cale abeslariak bere lehen papera egin zuen zineman.\nOndoren, \"77 Doronship\" zuzendu zuen, ertaineko film esperimentala, Donostiako Nazioarteko Zinemaldiko sail ofizialean aukeratua, nazioarteko hainbat jaialditan saritua.\n\"Evita\" proiektuarekin gidoilari onenaren Sopadin Sari Nagusia irabazi zuen 2012an. 2013an Angers jaialdian Jeanne Moreauk jendaurrean irakurritako gidoi honek, irrati moldaketa bat izan zuen, Denis Lavanten parte hartzearekin eta M\u00fcller eta Makaroff-ek, Gotan Project-ekoak, konposatutako jatorrizko musikarekin. 2015ean, Pablo Ag\u00fcerok zinemara eraman zuen, Eva Peronen gorputz enbalamatuaren tribulazio dramatikoen bidez, Argentinako matxismoa eta diktadura militarrak gogora gogoratzen dituena . \"Eva no duerme\" \"izenburupean\", Gael Garc\u00eda Bernal, Denis Lavant, Daniel Fanego eta Imanol Ariasek interpretatu zuten filma; 2015 urtean Torontoko Nazioarteko Zinema Jaialdian proiektatu zen."}
{"id": "976978", "revid": "46380", "url": "https://eu.wikipedia.org/wiki?curid=976978", "title": "Zipreko hiria", "text": ""}
{"id": "976982", "revid": "10891", "url": "https://eu.wikipedia.org/wiki?curid=976982", "title": "Javier Ariztegi", "text": "Francisco Javier Ariztegi Y\u00e1\u00f1ez (Irun, 1948ko irailaren 20a) gipuzkoar ekonomialaria da. Madrilgo Complutense Unibertsitatean lizentziatua, 1980an Espainiako Bankuan sartu zen eta 2009an gobernadoreorde izendatu zuten. Garai haietan, Banku Berregituraketa Ordenaturako Funtsaren komisioa zuzendu zuen. 2012an kargua utzi zuen."}
{"id": "976987", "revid": "512", "url": "https://eu.wikipedia.org/wiki?curid=976987", "title": "\u00a1Hola!", "text": "\u00a1Hola! Espainiako bihotzeko astekaria da. Espainiako bigarren aldizkaririk salduena da, \"Pronto\"ren ondoren. Antonio Sanchez Gomezek 1944an sortu eta bere zuzendari bilakatu zen. 1980ko hamarkadaren erdian Eduardo S\u00e1nchez Junco bere semeak ordezkatu zuen eta aldizkariak nazioarteko hedapena izan zuen."}
{"id": "976989", "revid": "512", "url": "https://eu.wikipedia.org/wiki?curid=976989", "title": "Xos\u00e9 Humberto Baena", "text": "Xos\u00e9 Humberto Baena (Vigo, 1950 - Hoyo de Manzanares, 1975eko irailaren 27a), Frente Revolucionario Antifascista y Patriota talde armatuaren kidea izan zen Francisco Francoren diktadura garaian. ETA erakunde armatuko Juan Paredes Manot (ezizenez, \"Txiki\") eta Angel Otaegi kideak, FRAP erakunde armatuko Jos\u00e9 Luis S\u00e1nchez Bravo eta Ram\u00f3n Garc\u00eda Sanz kideekin batera fusilatu zuten, guda-kontseilu batean epaitu ondoren. Fusilatzeak gizarte erreakzio eta protesta biziak eragin zituen Euskal Herrian, Espainian eta nazioartean. Baena Madrilgo Hoyo de Manzanares herrian hil zuten.\nGerra-kontseiluak eta kondenak.\nIrailaren 11 eta 12an, FRAPeko kideen aurkako gerra-kontseilu sumarisimoa egin zen Madrilen. Arrazoia 1975eko uztailaren 14an egindako atentatua izan zen, Lucio Rodr\u00edguez poliziaren hilketa, alegia. Bost kide epaitu zituzten eta haietako hiru heriotza zigorrera kondenatu. Manuel Blanco Chivite eta Vladimiro Fern\u00e1ndez Tovar barkatu eta kartzela zigorra bete behar izan zuten, baina Xos\u00e9 Humberto Baena Alonso Hoyo de Manzanaresen (Madril) fusilatu zuten. Epaitutako beste bi kideek ere kartzela zigor handiak jaso zituzten: 30 urte Pablo Mayoral Ruedak eta 25 Fernando Sierra Marcok.\nUda hartan hamaika pertsonak jaso zuten heriotza zigorra. Hala ere, irailaren 26ko Ministro-kontseiluak kondenatutako sei barkatu zituen eta beste bostei ezarritako zigorrak betetzeko agindu. Exekuzioak, Baenaren kasu, biharamunean egin ziren.\nFusilamenduak bertan behera uzteko saiakerak.\nSaiakera asko egin ziren exekuzioak bertan behera uzteko. Bartzelonako Abokatu Elkargoan protesta bat baino gehiago egon zen eta Vatikanoak ere mugimenduak egin zituen. Paulo VI.ak klementzia eskatzen zuen mezua bidali zuen. Suediako lehen ministro Olof Palme Stockholmeko kaleetara atera zen, kondenatuen familientzako laguntza eske. Nicol\u00e1s Franco diktadorearen anaiak ere ondo pentsatzeko eskatu zion eta Otaegiren amak Jubany kardenala, Iniesta apezpikua eta Vicente Enrique y Taranc\u00f3n kardinala bisitatu zituen.\nExekuzioa.\nIrailaren 27an bete ziren indultua ez zuten jaso heriotza zigorrak, Baenarena tartean, Hoyo de Manzanaresen (Madril) burututakoa, Jos\u00e9 Luis S\u00e1nchez Bravo eta Ram\u00f3n Garc\u00eda Sanz militanteekin batera. Xos\u00e9 Humberto Baena Alonsok hogeita lau urte zituen.\nHoyo de Manzanaresen fusilamenduak hamar goardia zibil edo polizi, sarjentu bat eta teniente batek osatzen zituzten hiru tropelek egin zituzten, denak borondatez. 09:10ean, poliziek Ram\u00f3n Garc\u00eda Sanz fusilatu zuten. Handik hogei minutura, Jos\u00e9 Luis S\u00e1nchez Bravo eta, handik gutxira, Xos\u00e9 Humberto Baena. 10:05ean, dena bukatuta zegoen, jada. Exekuzio \"publikoa\" zen, baina familiak ezin izan zuen bertan egon. Erretorea izan zen gertuko bakarra eta horrela kontatu zuen une latz hura:\n Goiz hartan bertan eman zien lur hiru gorpuei Hoyo de Manzanaresen. Geroago, S\u00e1nchez Bravoren hondakinak Murciara eraman ziren eta Garc\u00eda Sanzenak, berriz, Madrilgo kanposantu zibilera.\nProtestak.\nIrailaren 26an Ministroen kontseiluak aho batez eta Francisco Francoren ildoak jarraituz ,11 heriotza zigorretatik 5 aurrera eramatea erabaki zuenean, zirrara ez zen nolanahikoa izan. Hala ere, Espainiako prentsak erregimenaren eskuzabaltasuna goraipatu zuen, 6 indultuak eman zituelako eta, \"Hubo clemencia\" izenburupean, erregimenari men egiten zion, inongo erreparorik gabe.\nSalbuespen egoeran zegoen Euskal Herrian, greba orokorrerako deia egin zuten eta arrakastaz jarraitu zioten, paroak zabaldu ziren espainiar hiri askotan eta exekuzioak kondenatzen zituzten protestak mundu osoan.\nChistian Grobet suitzar abokatuak epaiketetan izandako irregulartasunak salatu zituen. Txikiren gerra-kontseiluan behatzaile izan zen Giza-Eskubideen Nazioarteko Federazioaren eta Giza-Eskubideen aldeko Suitzar Ligaren izenean eta horrela zion irailaren 12ko informean:\nLuis Echeverr\u00eda Mexikoko lehendakariak Espainia Nazio Batuen Erakundetik botatzea eskatu zuen eta mendebaldeko 12 herrialdek enbaxadoreak erretiratu zituzten Madrildik. Hiri bat baino gehiagotan, manifestariek espainiar enbaxadari eraso egin zioten eta Lisboakoa, adibidez, erre egin zuten.\nErregimenak manifestazio erraldoiarekin erantzun zuen, elkartasuna erakutsiz. Jos\u00e9 Ignacio San Mart\u00edn teniente koronelak prestatu zuen eta fisikoki oso ahul agertzen zen Francisco Franco -azken agerraldi publikoa izango zuen-, orduan Asturiasko printze zen Joan Karlos Borboikoaren ondoan.\nLege erreklamazioak.\nHumberto Baenaren familiak behin eta berriro afera ez ixteko saiakerak egin ditu.. Erreklamazio horien oinarria testigu batean datza zeren eta horrek ez zuen Baena inor hiltzen ikusi.&lt;ref name=\"El Pais (10/06/2008)\"&gt;\"Fue un asesinado, no un asesino\". \"El Pa\u00eds\" (06/10/2008).&lt;/ref&gt; Baenaren familiak ere afera [[NBE]ra eraman zuten.\nBeste argumentua Baenak pairatutako torturak izan ziren. Epaiketan bertan aitortu zuen. Halaber, alde batetik bere militantzia onartzen bazuen ere, ez zuen onartu haren kontra azaltzen ziren gertaeretan parte hartua izanik.\nKanpo estekak.\n[[Kategoria:FRAP]]\n[[Kategoria:Fusilatuak]]\n[[Kategoria:Diktadura frankistak hilaraziak]]\n[[Kategoria:Vigoarrak]]\n[[Kategoria:Torturatuak]]"}
{"id": "976993", "revid": "1545", "url": "https://eu.wikipedia.org/wiki?curid=976993", "title": "Lecturas", "text": "Lecturas Espainiako bihotzeko astekaria da. Espainiako aldizkari salduen artean dago, \"Pronto\" eta \"\u00a1Hola!\"ren ondoren. 1917an sortua, bere arloan Espainiako aldizkaririk beteranoena da. Egun RBA kataluniar taldekoa da."}
{"id": "976994", "revid": "1545", "url": "https://eu.wikipedia.org/wiki?curid=976994", "title": "Diez minutos", "text": "Diez minutos Espainiako bihotzeko astekaria da. Espainiako aldizkari salduenen artean dago. 1951n sortua, 1990eko hamarkadan Hachette frantziar taldeak erosi zuen eta, egun, Hearst Communications estatubatuar taldekoa da."}
{"id": "976995", "revid": "1545", "url": "https://eu.wikipedia.org/wiki?curid=976995", "title": "Diez Minutos", "text": ""}
{"id": "976996", "revid": "1545", "url": "https://eu.wikipedia.org/wiki?curid=976996", "title": "Paris Match", "text": "Paris Match ( ahoskatua) Frantziako bihotzeko astekaria da. Jean Prouvostek 1949n sortua, egun Hachette frantziar taldekoa da. Hasieran monopolistikoa izan zen bere arloan eta egun oraindik herrialdeko aldizkaririk salduena da."}
{"id": "976997", "revid": "512", "url": "https://eu.wikipedia.org/wiki?curid=976997", "title": "NA-2160", "text": " edo Isoko Gaineko errepidea Nafarroa Garaiko errepide bat da. Errepidea foru errepidea lotzen du.\nErrepidea 3,65 kilometrokoa da.\nHistoria.\n errepideko ibilbide zaharra da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "976998", "revid": "1545", "url": "https://eu.wikipedia.org/wiki?curid=976998", "title": "Voici", "text": "Voici Frantziako bihotzeko astekaria da. 1987n sortua, egun Bertelsmann/Gruner + Jahr alemaniar taldekoa da. 2009 herrialdeko hirugarren aldizkaririk salduena izan zen."}
{"id": "976999", "revid": "1545", "url": "https://eu.wikipedia.org/wiki?curid=976999", "title": "Closer (aldizkaria)", "text": "Closer Erresuma Batuko bihotzeko astekaria da. 2005ean sortua, laster frantziar eta estatubatuar edizioak izan zituen eta egun Bauer Media Group alemaniar taldekoa da. 2009 Frantziako hirugarren aldizkaririk salduena izan zen bere merkatuan."}
{"id": "977000", "revid": "1545", "url": "https://eu.wikipedia.org/wiki?curid=977000", "title": "Us Weekly", "text": "Us Weekly Estatu Batuetako bihotzeko astekaria da.1977an The New York Times Companyk sortua, egun American Media, Inc. taldekoa da. 2017an 1,95 miloi ale baino gehiago saltzen zituen."}
{"id": "977001", "revid": "512", "url": "https://eu.wikipedia.org/wiki?curid=977001", "title": "Gertrude Bell", "text": "Gertrude Margaret Lowthian Bell (Durham, -Bagdad, Mesopotamiako Agintaldi Britainiarra, ) idazle, bidaiari, politologo, arkeologo, espiatzaile eta britainiar gobernuko funtzionarioa izan zen. Britainiar Inperioko Ordenaren domina eman zioten.\nIbilbidea.\nGertrude Bell eragin handiko familia batera jaio zen; Isaac Lowthian Bell industriagile handiaren alaba txikia zen. Queens' Collegen hasi zen ikasten, eta, geroago, hamasei urte zituela, Oxford Unibertsitateko Lady Margaret Hall Institutuan ikasi zuen, eta lehenengo emakumea izan zen Historia Modernoko gradua amaitzen, bi urteren buruan.\nGraduatu eta gero, Ekialde Ertainean barrena bidaiatu zuen. St. John Philbyren lehen kontrolatzailea izan zen, eta espioitzako arterik finenak irakatsi zizkion. Lehen Mundu Gerraren ondoren, txosten bat idatzi zuen gerraren amaieraren eta 1920ko irakiar altxamenduaren arteko Mesopotamiako administrazioari buruz. Gerora, lagundu egin zuen gerraosteko mugak ezartzen. 1921ean, Mekako jerife baten seme bat, Faysal ibn Husayn, Irakeko tronuan jartzen kooperatu zuen. Halaber, Irakeko museo nazionala sortzen lagundu zuen, eta errime bultzatu zuen ustiategietatik ateratako gauzakiak jatorrizko herrietan egon beharko zirelako sinesmena.\nEskuarki onartua dago Gertrude Bell eta T. E. Lawrence (Lawrence Arabiakoa) izan zirela Jordanian eta Iraken Haxemien dinastia ezartzearen sustatzaile nagusiak. Arabiar matxinada bultzatu zuen Lehen Mundu Gerraren garaian. Gerraren amaieran, Mesopotamiaren mugak diseinatu zituen.\nSufragisten Aurkako Liga.\n1908ko azaroan, Londresen Sufragioaren Aurkako Emakumeen Liga Nazionala (Women's National Anti-Suffrage League) sortu zen. Mary Ward nobelagilea izan zen erakundearen lehen lehendakaria. Liga honetako kideek defendatzen zuten emakumezko ingeles gehienek ez zutela bozkatzerik nahi eta horrek zekartzan arriskuez ere ohartarazten zuten.\nGertrude Bell Sufragioaren Aurkako Emakumeen Liga Nazionaleko ohorezko idazkaria izan zen. Argudiatzen zuenez, emakume gehienek beren lekua sukaldean eta logelan zegoela uste zuten bitartean, ezin izango zuketen parte hartu eztabaida politikoan, eta guztiz ezgai izango lirateke nazioa nola gobernatu behar zen erabakitzeko orduan.\nBidaiak Ekialdera.\n1892tik aurrera eta Persiara bidaia bat egin ondoren, zeina \"Persian pictures\" liburuan deskribatu baitzuen, Gertrude Bellek hainbat bidaia egin zituen Ekialdera, Palestinara, Siriara eta Arabiara (sei aldiz gurutzatu zuen), eta bigarren liburua argitaratu zuen:\"\". 1907tik aurrera, ikerketa arkeologikoko kanpainetan parte hartu zuen Eufratesen zeharreko hainbat lekutan.\nLehen Mundu Gerra eta ibilbide politikoa.\nMisioa Ekialde Ertainean.\nGerra deklaratu zenean, Gertrude Bellek eskatu zuen Ekialde Ertainera bidal zezatela, baina ukatu egin zioten. Orduan, Frantziako Gurutze Gorriaren boluntario gisa aurkeztu zen.\nHala ere, 1915eko azaroan Kairoko (Egipto) gabinete arabiarrera bidali zuten; une hartan, Gilbert Clayton zuen buru. Han berriz elkartu zen T.E. Lawrencerekin. Hasieran ez zuen kargu ofizialik izan. Lawrencek Otomandar Inperioaren aurka britainiarrekin aliatu zitezkeen tribu arabiarren kokalekuei eta gogo-aldarteari buruz zituen datuak antolatu zituen. Informazio hori baliagarri izan zitzaion Lawrenceri arabiarrekin zituen negoziazioetan.\n1916ko martxoaren 3an, Basorara bidali zuten, Britainiako Armadak 1914ko azaroan hartua zuen eremura, Percy Cox gai politikoen ofizialari aholkuak ematera, berak ezagutzen baitzuen eremu hori edozein mendebaldarrek baino hobeto. Mapak diseinatu zituen, britainiar armadari Bagdadera iristen laguntzeko, eta titulu hau lortu zuen: \"Lotura ofiziala, Kairorekin lotua\". Beren-beregi kontrolatu zuen John Philby, eta manipulazio politiko sekretuen sotiltasunak irakatsi zizkion. 1917ko martxoaren 10ean britainiar tropek Bagdad hartu zutenean, Percy Coxek Bagdadera bidali zuen, \"idazkari orientala\"ren tituluarekin.\nIraken sorrera.\n1919ko urtarrilean Otomandar Inperioa erori zenean, Gertrude Belli eskatu zioten Mesopotamiari eta etorkizunean Irak izendatzeko izenari buruzko txosten bat idazteko. Hamar hilabete igaro zituen hura idazten, eta txosten ofizial bikaintzat hartzen da. Nolanahi ere, idatzi zituen ondorioak arabiarren aldekoak ziren guztiz, eta Bellen nagusia, A. T. Wilson, beraren kontra jarri zen.\n1920ko urriaren 11n, Percy Cox Bagdadera itzuli zen, eta idazkari orientalaren postuan jarraitzeko eskatu zion, eta etorkizuneko arabiar gobernadorearekin harremana zuen lotura-ofiziala izan zen.\nPercy Cox eta Lawrence Arabiakoarekin batera, Winston Churchillek Kairoko konferentzian (1921) parte hartzeko bildu zituen orientalisten taldeko kide izan zen. Konferentziaren xedea britainiarren agindupeko eremuaren eta herrialde berrien (Irak, adibidez) mugak ezartzea zen. Konferentzian, ez zuen kontra egin Abd Allah ibn Husayn eta Faisal I.a Irakekoari, Mekako jerifearen bi semeei Transjoardania eta Irakeko buruzagitza emateari. Hain zuzen, Mekako jerifea britainiarren agintaritzaren sustatzaileetako bat izan zen Otomandar Inperioaren aurkako 1916ko Arabiar matxinadan.\nGertrude Bellen eraginaren ondorioz, herrialdea honela osatu zen: gehiengo xiita hegoaldean, eta gutxiengo sunia eta kurdua erdialdean eta iparraldean. Britainiarrek ukatu egin zuten estatu bereizi bat sortzea kurduentzat, hartara beren lurraldean dauden petrolio-eremuen kontrola izan zezaten.\nBritainiarrek suniak aukeratu zituzten herrialdearen gobernurako, uste baitzuten xiitak fanatiko erlijiosoak zirela. Gaur egun ere, komunitate erlijiosoen arteko lehiak talkak eragiten ditu Iraken.\nHalaber, Winston Churchill konbentzitu zuen Faisal I.a Irakekoa izendatzeko Irakeko lehen errege, Siriako errege izandakoa, zeina kargutik kendu berri zuten. 1921eko ekainean Irakera heldu zenean, Gertrude Bellek tokiko gaien berri eman zion, tribuen geografiarekin eta tokiko ekonomiarekin zerikusia zuten arazoei buruz, hain zuzen. Gainera, gobernuko karguen izendapenak gainbegiratu zituen. Azkenik, 1921eko abuztuaren 23an, Irakeko errege izendatu zuten Faisal. Erregearen konfidente izan zen erregetzako lehen urteetan, eta lagundu egin zion tribuetako buruen artean haren autoritatea ezartzen. Errege berri horren gainean zuen eragina zela-eta, Gertrude Belli \"koroarik gabeko Irakeko erregina\" ezizena jarri zioten.\nHeriotza.\nGertrude Bell Britainia Handira itzuli zen 1925ean, denbora labur baterako, familia-arazoekin egin zuen topo bertan, eta gaixotu egin zen. Familiaren ondasuna gutxitua zen. Irakera itzuli zen, baina pleuresia jasan zuen. Osatu ondoren, neba hil zitzaiola jakin zuen, sukar tifoideak jota. 1926ko uztailaren 12an hilda aurkitu zuten Bagdadeko bere etxean, antza denez somnifero-gaindosi baten ondorioz. Istripua izan zen edo bere buruaz beste egin ote zuen ez da gauza jakina. Hileta ikaragarriak izan zituen. Bagdadeko hilerri britainiarrean dago gorpua.\nEz zen ezkondu eta ez zuen umerik eduki.\nErresuma Batuko Parlamentuak lan eredugarritzat jo zuen Bellen lana, eta Britainiar Inperioko Ordenaren domina eman zioten."}
{"id": "977003", "revid": "46380", "url": "https://eu.wikipedia.org/wiki?curid=977003", "title": "Variety", "text": "Variety Estatu Batuetako zinemako astekaria da. 1905ean Sime Silvermanek sortua, egun Penske Media Corporation taldekoa da. 1933an eguneroko Daily Variety sortu zuen. Egunerokoa 31.600 ale inguru saltzen ditu eta astekariak 30.000."}
{"id": "977004", "revid": "512", "url": "https://eu.wikipedia.org/wiki?curid=977004", "title": "Claudia Salazar Jim\u00e9nez", "text": "Claudia Salazar Jim\u00e9nez (Lima, Peru, 1976) perutar idazlea eta unibertsitate irakaslea da. Literatura ikasi zuen Limako San Marcos Unibertsitate Nazionalean. Latinoamerikako Literaturan doktorea da New Yorkeko Unibertsitatean."}
{"id": "977007", "revid": "512", "url": "https://eu.wikipedia.org/wiki?curid=977007", "title": "It's Okay to Not Be Okay", "text": "It's Okay to Not Be Okay (; ) 2020ko Hego Koreako telesail erromantikoa da, Kim Soo-hyun eta Seo Ye-ji protagonista dituena. Seriak ezohiko amodio istorioa kontatzen du, elkarren zauri emozionalak eta psikologikoak sendatzen amaitzen duten bi pertsonen artean. tvN katean larunbat eta igande guztietan emititzen zen 21:00etan ordu tarte 2020ko ekainaren 20tik abuztuaren 9ra 16 ataletan. Seriea mundu osoan dago ikusgai Netflix-en."}
{"id": "977009", "revid": "58701", "url": "https://eu.wikipedia.org/wiki?curid=977009", "title": "August Macke", "text": "August Macke (Meschede, Alemaniar Inperioa, 1887ko urtarrilaren 3a - Souain-Perthes-l\u00e8s-Hurlus inguruan, Champagne, Frantzia, 1914ko irailaren 26a) alemaniar margolari espresionista izan zen. Der Blaue Reiter mugimenduko kide nagusietako bat izan zen. Artea ikasi zuen Kunstakademie D\u00fcsseldorfen. Batez ere Bonnen margotu zuen. 1910ean Vasili Kandinski ezagutu eta Der Blaue Reiter mugimenduan parte hartu zuen. 1912an Robert Delaunay ezagutu zuen eta orfismoak eragin zion. 1914an Tunisiara bidaiatu zuen Paul Kleerekin eta Louis Moillietekin eta exotismoa funtsezkoa izan zen bere azken etapako luminismoan. Bere margoek sentimenduak eta aldarteak adierazten dituzte eta kolorea eta forma desitxuratzen. Borrokan hil zen Lehen Mundu Gerraren hasieran."}
{"id": "977010", "revid": "1712", "url": "https://eu.wikipedia.org/wiki?curid=977010", "title": "Komunikazio-plana", "text": ""}
{"id": "977013", "revid": "448", "url": "https://eu.wikipedia.org/wiki?curid=977013", "title": "Dolar hongkongtar", "text": ""}
{"id": "977014", "revid": "119347", "url": "https://eu.wikipedia.org/wiki?curid=977014", "title": "Aitor Olea Juaristi", "text": "Aitor Olea Juaristi (Durango, ) euskal piano eta organo jolea da.\nMusika ikasketak.\nMusika ikasketak Arrasaten eta Donostian egin zituen. 1991 eta 1997 artean Baionako ENM eskolan ikasketak burutu zituen Marie Bernadette Carrau irakaslearekin, urrezko domina eta sari berezia lortuz. 1995ean piano goi mailako titulua lortu zuen Bilboko Juan Crisostomo Arriaga Kontserbatorioan, ikasle libre bezala. Daniel Roth, Louis Robilliard eta Jean Boyerrekin interpretazio ikasketak egin zituen, eta 2001 urtean organo ikasketak konbalidatu zituen Gasteizko Jesus Guridi Kontserbatorioan, Jose Ignacio Sanz irakaslearen zuzendaritzapean, ohorezko aipamena eta goi mailako irakasle titulua lortuz.\nIbilbide profesionala.\n1988 eta 2008 urteen artean Lekeitioko Andra Mariaren Zeruratzearen Basilikaren organu-jolea izan zen, 1854 urteko Cavaill\u00e9-Coll instrumentuarekin.\nKontzertuak Euskal Herrian, Espainian, Frantzian, Belgikan, Alemanian, Irlandan, Italian, Erresuma Batuan, eta Finlandian eman ditu. Laguntzaile bezala -pianoan zein organoan- aritu da Bilboko Koral Elkartearekin, EHUko Abesbatzarekin eta Lausardi Abesbatzarekin.\nGaur egunean, Bergarako Pedro Deunaren elizako organujole titularra da (1889ko Stolz-Fr\u00e8res organuarekin) eta Gasteizko Jesus Guridi Kontserbatorioan errepertorioko pianojolea.\nDibulgazioa.\nBere lehen grabazioa Lekeition egin zuen; eta harrezkero, hainbat lan argitaratu ditu zenbait bildumatan AUS_ART records etxearekin: \"\u00d3rganos de Vasconia\", \"XXth Century Basque Organ Music\", \"De m\u00fasica popular vasca\", \"Julian Sagasta gogoan\", \"Aita Madina Eliz Kantak\".\nEra berean, Lea-Artibaiko Nazioarteko Organo Jaialdiaren sortzailea da, eta erakustaldi ugari egin izan ditu, hala nola 2019an \"Lekeitio Bihotzetik\" taldearentzat Lekeition egin zuena, Kepa Agirre eta Benito Ansola abadeak eta Jose Ramon Arteta musikaria ondoan zituela.\nElizetan dauden hainbat organoren zaharberritzeen bultzatzailea ere izan da."}
{"id": "977015", "revid": "1545", "url": "https://eu.wikipedia.org/wiki?curid=977015", "title": "Ralph Stafford", "text": "Ralph Stafford (1301ko irailaren 24a - 1372ko abuztuaren 31) Ingalaterrako noblea izan zen, Staffordeko kondea, Edmund Stafforden eta Margaret Bassetten semea. Ehun Urteko Gerran parte hartu zuen militar nabarmena izan zen.\nBizitza.\nStafford zaldun izendatu zuten 1327an eta handik gutxira eskoziarren aurka borrokatu zen. Eduardo III.a Ingalaterrakoaren askapenean parte hartzeak, Roger Mortimer Marcheko kondearen agindupean, erregearen esker ona lortzeko balio izan zion. 1332ko udan Staffordshiren bakearen komisionatu izendatua izan zen, eta atzerrian errege zerbitzuetan aritu zen Hugh Audleykoarekin batera, Gloucesterreko kondea zena. Era berean, Eskoziaren aurkako borroketan parte hartu zuen berriz ere, Dupplin Moorreko guduan arkulariak gidatuz, 1332. urteko abuztuaren 11n.\n1336ko azaroaren 29an Legebiltzarrera deitu zuten idatziz, eta 1350era arte egon zen bertan. Bere karrera militarrak jarraitu zuen, Eduardo erregeak Frantziara aholkulari bezala lagunduz 1338an, eta Sluyseko itsas guduan egon zen 1340ko ekainaren 24an. Bresteko setioan eta Morlaixeko setioan ere borrokatu zuen. Vannesen harrapatu zuten, baina garaiz askatu zuten Malestroiten su-eten bat negoziatzeko.\n1341eko urtarrilaren 6an Errege Etxeko maiordomo izendatua izan zen, baina kargu horri uko egin zion 1345eko martxoaren 29an Akitaniako seneskal kargua hartu zuenean, Frantzian, non urtebete inguru eman zuen. Auberocheko guduan parte hartu zuen, Aiguillongo setioan, Barfleurren eginiko eraso batean eta ingelesen garaipenean Crecyko guduan, 1346ko abuztuaren 26an. Gainera, Galtzariaren Ordenako zaldun izendatu zuten.\n1347ko azaroan, aitaginarreba hil ondoren, bere jabetzak hartu zituen erregeari zergarik ordaindu gabe, Ralph eta erregearen arteko harreman hurbila adierazten duena. Horrela, gizon aberatsa bihurtzen zen bere jabetzei eta Frantzian egindako kanpainetatik lortutako irabaziei esker.\nEduardo III.ak, bere gerrako kapitainentzako sari bezala eta erretiroa hartzeko bere urtearen ospakizun bezala, pare-duintasunez titulu berri batzuk sortu zituen, Ralphek Staffordeko lehen kondearen titulua jaso zuelarik 1350eko martxoaren 5ean, baita urtero 1.000 markoko errenta bat ere. Gainera, Henrike Grosmontekoa ordezkatu zuen, Lancasterreko dukea erregearen teniente bezala Gaskonian, baina, ondoren, Eduardo Printze Beltzak ordezkatu zuen.\nKomandante militar bezala balio izan zuen hirurogei urte zituenean ere, eta honen adibide bezala 1361ean Frantziara eta Irlandara bidalia izan zela, Leonel Anbereskoarekin batera, errege kontrola berrezartzeko helburuarekin."}
{"id": "977016", "revid": "512", "url": "https://eu.wikipedia.org/wiki?curid=977016", "title": "Magon II.a Kartagokoa", "text": "Magon II.a Kartagokoa, Magon izenaz ere ezaguna (, MGN), Kartagoko sufete izan zen K.a. 396 eta 375. urteen artean, eta Magoniden dinastiako kide bat ere. Sufete bihurtu zen K.a. 396an Himilkon II.aren suizidioaren ondoren eta 375ean, Mago III.a (edo Himilkon Magon) jarri zen haren ordez.\nBere erregealdia Siziliako greziarrekin izandako gerretan hasi zen, Dionisio I.a Sirakusakoaren gidaritzapean, Himilkon garaitu zuena. Magonek Libian matxinada bat zapaldu zuen eta bakea Sirakusarekin sinatu, sikuloen kaltetan.\nBere agintaldiaren amaieran, gerra berriro piztu zen eta hil zen kartagotarren porrataren ostean, Kabalako guduan. Bere semea izan zen oinordekoa, Magon III.a, \"Himilkon Magon\" ere deitua, kartagotarrek garaipen handia lortu zuena Dionisioren aurka Kronioko guduan."}
{"id": "977017", "revid": "512", "url": "https://eu.wikipedia.org/wiki?curid=977017", "title": "Magon III.a Kartagokoa", "text": "Magon III.a Kartagokoa, (, MGN),\nMagon III.a (K.a. IV. mendea) Kartagoko errege izan zen.\nHogei urte inguru gobernatu zuen, K.a. 375. urtetik aurrera. K.a. 344 arte. Honen ondorengoa Hannon III.a izan zen.\nBere aita Magon II.a ordezkatu zuen, hau K.a. 375ean hil ondoren, Sizilian, Dionisio I.a Sirakusako tiranoaren aurkako Kabalako guduan. Dionisiok Sizilia osoa eskuratu zuen garaipenaren ondoren. Kartagotarrek tregoa labur bat negoziatzea lortu zuten, itxuraz Siziliako hirien errendizioari buruz hitz egiteko, baina, egia esan, Magonen seme gaztearen kartagotarren armadari aukera eman zion greziarrekin hurrengo enfrentamendua prestatzeko. Honela, barealdia amaitzean, bi armadek berriro armak hartu zituzten elkarren aurka eta Magon III.ak greziarrak garaitzea lortu zuen Kronioko guduan, non greziarrek 14.000 gizon galdu zituzten. Dionisiosek sinatutako bakearen ondorioz, Selinonte eta Akragas hiriak entregatu zizkien kartagotarrei. Horrez gain, 1.000 talentuko kalte-ordaina eman zien."}
{"id": "977018", "revid": "56334", "url": "https://eu.wikipedia.org/wiki?curid=977018", "title": "Variety (magazine)", "text": ""}
{"id": "977021", "revid": "512", "url": "https://eu.wikipedia.org/wiki?curid=977021", "title": "Hannon III.a Kartagokoa", "text": "Hannon III.a Kartagokoa, (K.a. IV. mendea) kartagotar buruzagia izan zen, eta K.a. 344an, errege izendatu zuten.\nHannonek kartagotar armada zuzendu zuen Dionisio II.a Sirakusako tiranoaren aurka. Orduan, Siziliarako espedizio baten buru izanik, bere flotarekin Timoleon (K.a. 345) uxatu behar zuen. Enpresan arrakasta izan ez zuenez, agintetik baztertu zuten. Geroago, bere jaioterriko barne nahasmenduan protagonista izan zen.\nBotere gorena eskuratu nahi zuenez, Kartagon esklaboen matxinada bat sustatu zuen, baina agerian geratu zen. Tortura gogorrak jasan ondoren, gurutziltzatu zuten.\nK.a. 344 arte gobernatu zuen. K.a. eta 340. urteren inguruan haren oinordekoa Hannon I.a Handia izan zen."}
{"id": "977022", "revid": "98220", "url": "https://eu.wikipedia.org/wiki?curid=977022", "title": "Dunwicheko Izua", "text": "Dunwicheko Izua, , H. P. Lovecraft estatubatuar idazlearen kontakizun labur bat da. 1928an idatzia zuen eta 1929ko apirilean \"Weird Tales\" (481\u2013508. orr.) aldizkarian lehenbizikoz argitaratua izan zen. Massachusetts estatuko Dunwich fikziozko herrian girotuta dago, eta Cthulhuren Mitoak osatzen duten kontakizun laburretako bat da.\nArgumentua.\nMassachusetts, Dunwich, herriko familia bakarti bateko munstroa itxurako seme goiztiar bat da, Nekronomikon liburu debekatuaren zati baten jabea dena. Sekretua ezin daiteke, ezin liteke, gizonei azaldu: Gaizkiaren indarrak gaurdaino biziraun dute eta haiei dei egin daiteke. Behin aske direla, munduak bere apokalipsia ezaugutuko du."}
{"id": "977024", "revid": "8158617", "url": "https://eu.wikipedia.org/wiki?curid=977024", "title": "Falces", "text": ""}
{"id": "977025", "revid": "56334", "url": "https://eu.wikipedia.org/wiki?curid=977025", "title": "The Dunwich Horror", "text": ""}
{"id": "977026", "revid": "336", "url": "https://eu.wikipedia.org/wiki?curid=977026", "title": "Mi-Go", "text": "Mi-Go, H. P. Lovecraft estatubatuar idazleak sortutako fikziozko estralurtar arraza bat da, Cthulhuren Mitoetan beste hainbat estralurtar arrazekin agertzen dena.\n\"Xuxurlatzailea Iluntasunean\" (1930) kontakizun laburrean lehenbizikoz agertu zen.\nKontakizunen arabera, Jurasiko aroan Lurrera iritsi omen ziren, Antzinakoak iparraldeko eskualdetara bultzaraziz.\nDeskribapena.\nHonela deskribatuak dira:"}
{"id": "977027", "revid": "512", "url": "https://eu.wikipedia.org/wiki?curid=977027", "title": "Antzinako (Lovecraft)", "text": "Antzinakoak edo Zaharrenak, Cthulhuren mitoan agertzen diren estralurtar izaki batzuk dira. Lehenbiziko aldiz H. P. Lovecraft idazlearen \"Eromenaren mendietan\" (1931) eleberrian agertu ziren. Ondoren, \"Ametsak Sorgin Etxean\" (1933) eta \"Denboratik Sortutako Itzala\" (1936) eleberrietan ere agertu ziren.\nFisikoki honela deskribatuak dira:"}
{"id": "977028", "revid": "119347", "url": "https://eu.wikipedia.org/wiki?curid=977028", "title": "Dehesas Viejas", "text": "Dehesas Viejas Espainiako udalerria da, Granadako probintziakoa. 2019an 705 biztanle zituen."}
{"id": "977029", "revid": "115478", "url": "https://eu.wikipedia.org/wiki?curid=977029", "title": "Domingo P\u00e9rez de Granada", "text": "Domingo P\u00e9rez de Granada Espainiako udalerria da, Granadako probintziakoa. 2019an 890 biztanle zituen."}
{"id": "977030", "revid": "119347", "url": "https://eu.wikipedia.org/wiki?curid=977030", "title": "Fornes", "text": "Fornes Espainiako udalerria da, Granadako probintziakoa. 2019an 555 biztanle zituen."}
{"id": "977031", "revid": "119347", "url": "https://eu.wikipedia.org/wiki?curid=977031", "title": "J\u00e1tar", "text": "J\u00e1tar Espainiako udalerria da, Granadako probintziakoa. 2019an 614 biztanle zituen."}
{"id": "977032", "revid": "119347", "url": "https://eu.wikipedia.org/wiki?curid=977032", "title": "Torrenueva Costa", "text": "Torrenueva Costa Espainiako udalerria da, Granadako probintziakoa. 2019an 2.682 biztanle zituen."}
{"id": "977033", "revid": "119347", "url": "https://eu.wikipedia.org/wiki?curid=977033", "title": "Valderrubio", "text": "Valderrubio Espainiako udalerria da, Granadako probintziakoa. 2019an 2.086 biztanle zituen."}
{"id": "977034", "revid": "98220", "url": "https://eu.wikipedia.org/wiki?curid=977034", "title": "The Colour Out of Space", "text": ""}
{"id": "977035", "revid": "64511", "url": "https://eu.wikipedia.org/wiki?curid=977035", "title": "Mikel", "text": "Mikel gizonezko izen bat da, hebreerazko \u05de\u05d9 \u05db\u05d0\u05dc\u200e esalditik eratorrita, m\u012b k\u0101\u02bc\u0113l, \"El bezalakoa dena\". Arameraz \u0721\u071d\u071f\u0710\u071d\u0720 esaten da ([mi\u03c7a\u02c8\u0294el]). Izen teoforiko hau, berez, galdera erretoriko bat da: \"Nor [da] El [Hebrearren jainkoa] bezalakoa?\" eta erantzuna \"ez dago inor El bezalakorik\" da, edo \"ez dago Jaungoikoa baino ezagunagorik eta boteretsuagorik\". Latinez galdera honi \"Quis ut Deus?\" esaten zaio.\nIzena lehen aldiz Hebrear Biblian agertzen da, Zenbakien Liburuan, , \"Mikaelen seme Setur, Axerren leinukoa;\" moduan.\nHerrialde eta hizkuntza bakoitzean izenak aldaera ezberdinak jaso ditu, batzuetan abizen gisa ere: Carmichael, DiMichele, MacMichael, McMichael, Michaels, Micallef, Michael, Michaelson, Michiels, Michalka, Michels, Miguel, Mih\u00e1ly, Mikeladze, Mikhaylov, Mikkelsen, Mitchell, Michalski, Mykhaylenko edo Mikaelyan.\nMikel izena duten pertsona ezagunak.\nZerrenda honek Mikel izena duten pertsonak erakusten ditu:"}
{"id": "977036", "revid": "512", "url": "https://eu.wikipedia.org/wiki?curid=977036", "title": "Jos\u00e9 Luis S\u00e1nchez Bravo", "text": "Jos\u00e9 Luis S\u00e1nchez-Bravo Solla (Vigo, 1954 - Hoyo de Manzanares, 1975eko irailaren 27a), Frente Revolucionario Antifascista y Patriota talde armatuaren kidea izan zen Francisco Francoren diktadura garaian. ETA erakunde armatuko Juan Paredes Manot (ezizenez, \"Txiki\") eta Angel Otaegi kideak, FRAP erakunde armatuko Xos\u00e9 Humberto Baena eta Ram\u00f3n Garc\u00eda Sanz kideekin batera fusilatu zuten, guda-kontseilu batean epaitu ondoren. Fusilatzeak gizarte erreakzio eta protesta biziak eragin zituen Euskal Herrian, Espainian eta nazioartean. S\u00e1nchez Madrilgo Hoyo de Manzanares herrian hil zuten.\nGerra-kontseiluak eta kondenak.\nMadrilgo El Goloson, irailaren 18an, gerra-kontseilu sumarisimoa egin zen abuztuaren 16an Carabanchelen Antonio Pose Rodr\u00edguez goardia zibila hil zuten FRAP-eko militanteen aurka. Aurretik, irailaren 11 eta 12an, FRAPeko beste kideen aurkako gerra-kontseilu sumarisimoa egina zen Madrilen. Bigarren honetan Jos\u00e9 Fonfr\u00edas D\u00edaz 20 urteko kartzela zigorrera kondenatu zuten eta beste 5 kide heriotza zigorrera, baina haietako hiru barkatu zituzten eta kartzelara bidali: Concepci\u00f3n Trist\u00e1n L\u00f3pez eta Mar\u00eda Jes\u00fas Dasca P\u00e9nelas (haurdun zeudelako biak) eta Manuel Ca\u00f1averas de Gracia. Beste biak, berriz, Ram\u00f3n Garc\u00eda Sanz eta Jos\u00e9 Luis S\u00e1nchez-Bravo Solla, fusilatu egin zituzten Hoyo de Manzanaresen.\nUda hartan hamaika pertsonak jaso zuten heriotza zigorra. Hala ere, irailaren 26ko Ministro-kontseiluak kondenatutako sei barkatu zituen eta beste bostei ezarritako zigorrak betetzeko agindu. Exekuzioak biharamunean egin ziren.\nFusilamenduak bertan behera uzteko saiakerak.\nSaiakera asko egin ziren exekuzioak bertan behera uzteko. Bartzelonako Abokatu Elkargoan protesta bat baino gehiago egon zen eta Vatikanoak ere mugimenduak egin zituen. Paulo VI.ak klementzia eskatzen zuen mezua bidali zuen. Suediako lehen ministro Olof Palme Stockholmeko kaleetara atera zen, kondenatuen familientzako laguntza eske. Nicol\u00e1s Franco diktadorearen anaiak ere ondo pentsatzeko eskatu zion eta Otaegiren amak Jubany kardenala, Iniesta apezpikua eta Vicente Enrique y Taranc\u00f3n kardinala bisitatu zituen.\nExekuzioa.\nIrailaren 27an bete ziren indultua ez zuten jaso heriotza zigorrak, Baenarena tartean, Hoyo de Manzanaresen (Madril) burututakoa, Jos\u00e9 Luis S\u00e1nchez Bravo eta Ram\u00f3n Garc\u00eda Sanz militanteekin batera. Xos\u00e9 Humberto Baenak hogei urte zituen.\nHoyo de Manzanaresen fusilamenduak hamar goardia zibil edo polizi, sarjentu bat eta teniente batek osatzen zituzten hiru tropelek egin zituzten, denak borondatez. 09:10ean, poliziek Ram\u00f3n Garc\u00eda Sanz fusilatu zuten. Handik hogei minutura, Jos\u00e9 Luis S\u00e1nchez Bravo eta, handik gutxira, Xos\u00e9 Humberto Baena. 10:05ean, dena bukatuta zegoen, jada. Exekuzio \"publikoa\" zen, baina familiak ezin izan zuen bertan egon. Erretorea izan zen gertuko bakarra eta horrela kontatu zuen une latz hura:\n Goiz hartan bertan eman zien lur hiru gorpuei Hoyo de Manzanaresen. Geroago, S\u00e1nchez Bravoren gorpuzkinak Murciara eraman ziren eta Garc\u00eda Sanzenak, berriz, Madrilgo kanposantu zibilera.\nProtestak.\nIrailaren 26an Ministroen kontseiluak aho batez eta Francisco Francoren ildoak jarraituz ,11 heriotza zigorretatik 5 aurrera eramatea erabaki zuenean, zirrara ez zen nolanahikoa izan. Hala ere, Espainiako prentsak erregimenaren eskuzabaltasuna goraipatu zuen, 6 indultuak eman zituelako eta, \"Hubo clemencia\" izenburupean, erregimenari men egiten zion, inongo erreparorik gabe.\nSalbuespen egoeran zegoen Euskal Herrian, greba orokorrerako deia egin zuten eta arrakastaz jarraitu zioten, paroak zabaldu ziren espainiar hiri askotan eta exekuzioak kondenatzen zituzten protestak mundu osoan.\nChistian Grobet suitzar abokatuak epaiketetan izandako irregulartasunak salatu zituen. Txikiren gerra-kontseiluan behatzaile izan zen Giza-Eskubideen Nazioarteko Federazioaren eta Giza-Eskubideen aldeko Suitzar Ligaren izenean eta horrela zion irailaren 12ko informean:\nLuis Echeverr\u00eda Mexikoko lehendakariak Espainia Nazio Batuen Erakundetik botatzea eskatu zuen eta mendebaldeko 12 herrialdek enbaxadoreak erretiratu zituzten Madrildik. Hiri bat baino gehiagotan, manifestariek espainiar enbaxadari eraso egin zioten eta Lisboakoa, adibidez, erre egin zuten.\nErregimenak manifestazio erraldoiarekin erantzun zuen, elkartasuna erakutsiz. Jos\u00e9 Ignacio San Mart\u00edn teniente koronelak prestatu zuen eta fisikoki oso ahul agertzen zen Francisco Franco -azken agerraldi publikoa izango zuen-, orduan Asturiasko printze zen Joan Karlos Borboikoaren ondoan.\nLege erreklamazioak.\nSilvia Carretero Jos\u00e9 Luis S\u00e1nchez Bravoren emaztea zen. Gertaeren unean 21 urte zituen eta haurdun zegoen. Goardia Zibilak, Federaci\u00f3n Universitaria Democr\u00e1tica Espa\u00f1olaren (FUDE) militantea izateagatik Badajozen atxilotu zuen; talde hori FRAPen unibertsitateen adarra zen. Madrilgo Yeserias espetxean sartu zuten. Mediku-txosten bati esker libre gelditu zen eta Parisen babesa hartu zuen eta han alaba izan zuen. Espainiara 1976an itzuli zen. 35 urte ondoren senarra zigortu zuen auzitegiaren ilegalitatea eskatu zuen.\nEskaera aurretik ezeztatua izan zen."}
{"id": "977037", "revid": "98220", "url": "https://eu.wikipedia.org/wiki?curid=977037", "title": "Kanpo-Espazioko Kolorea", "text": "Kanpo-Espazioko Kolorea, , H. P. Lovecraft estatubatuar idazlearen zientzia-fikzio eta beldurrezko kontakizun labur bat da. 1927ko martxoan idatzi zuen eta urte bereko irailean \"Amazing Stories\" aldizkarian lehenbizikoz argitaratua izan zen.\nArgumentua.\nMassachusetts, Arkham herriko leku isolatu batean antzira bat eraikitzeko ardura duen ingeniaria bat protagonista da, honek kontakizuna lehen pertsonan kontatuz. Bertan, gainontzeko lurretatik ezberdina den lursail bat dago, ingeniariari sentipen bitxiak eragiten dizkiona. Bertako agure batek lursaila horren egoera aspaldi hango baserri batetik hurbil meteorito bat erori izanan zetzala azalduko dio, eta denboraren poderioz, landareak eta zuhaitzak lehenbizi, eta abereak ondoren, mutazioak jasaten hasi zirela, kolorea aldatuz, usain nazkagarriak bereganatuz, eta baserrian bizi zen familiako senideei ere eraginez, erotu eta amaiera tragiko batean denak hil baiziren. Hortaz, ingeniariak bertan topatutako izugarrikeriaren ondorioz bere lana uztea erabakiko du."}
{"id": "977038", "revid": "512", "url": "https://eu.wikipedia.org/wiki?curid=977038", "title": "Ram\u00f3n Garc\u00eda Sanz", "text": "Ram\u00f3n Garc\u00eda Sanz (Zaragoza, 1948 - Hoyo de Manzanares, 1975eko irailaren 27a), Frente Revolucionario Antifascista y Patriota talde armatuaren kidea izan zen Francisco Francoren diktadura garaian. ETA erakunde armatuko Juan Paredes Manot (ezizenez, \"Txiki\") eta Angel Otaegi kideak, FRAP erakunde armatuko Jos\u00e9 Luis S\u00e1nchez Bravo eta Xos\u00e9 Humberto Baena kideekin batera fusilatu zuten, guda-kontseilu batean epaitu ondoren. Fusilatzeak gizarte erreakzio eta protesta biziak eragin zituen Euskal Herrian, Espainian eta nazioartean. Garc\u00eda Sanz Madrilgo Hoyo de Manzanares herrian hil zuten.\nGerra-kontseiluak eta kondenak.\nMadrilgo El Goloson, irailaren 18an, gerra-kontseilu sumarisimoa egin zen abuztuaren 16an Carabanchelen Antonio Pose Rodr\u00edguez goardia zibila hil zuten FRAP-eko militanteen aurka. Aurretik, irailaren 11 eta 12an, FRAPeko beste kideen aurkako gerra-kontseilu sumarisimoa egina zen Madrilen. Bigarren honetan Jos\u00e9 Fonfr\u00edas D\u00edaz 20 urteko kartzela zigorrera kondenatu zuten eta beste 5 kide heriotza zigorrera, baina haietako hiru barkatu zituzten eta kartzelara bidali: Concepci\u00f3n Trist\u00e1n L\u00f3pez eta Mar\u00eda Jes\u00fas Dasca P\u00e9nelas (haurdun zeudelako biak) eta Manuel Ca\u00f1averas de Gracia. Beste biak, berriz, Ram\u00f3n Garc\u00eda Sanz eta Jos\u00e9 Luis S\u00e1nchez-Bravo Solla, fusilatu egin zituzten Hoyo de Manzanaresen.\nUda hartan hamaika pertsonak jaso zuten heriotza zigorra. Hala ere, irailaren 26ko Ministro-kontseiluak kondenatutako sei barkatu zituen eta beste bostei ezarritako zigorrak betetzeko agindu. Exekuzioak biharamunean egin ziren.\nFusilamenduak bertan behera uzteko saiakerak.\nSaiakera asko egin ziren exekuzioak bertan behera uzteko. Bartzelonako Abokatu Elkargoan protesta bat baino gehiago egon zen eta Vatikanoak ere mugimenduak egin zituen. Paulo VI.ak klementzia eskatzen zuen mezua bidali zuen. Suediako lehen ministro Olof Palme Stockholmeko kaleetara atera zen, kondenatuen familientzako laguntza eske. Nicol\u00e1s Franco diktadorearen anaiak ere ondo pentsatzeko eskatu zion eta Otaegiren amak Jubany kardenala, Iniesta apezpikua eta Vicente Enrique y Taranc\u00f3n kardinala bisitatu zituen.\nExekuzioa.\nIrailaren 27an bete ziren indultua ez zuten jaso heriotza zigorrak Hoyo de Manzanaresen (Madril) burututakoa, Jos\u00e9 Luis S\u00e1nchez Bravo eta Xos\u00e9 Humberto Baena militanteekin batera. Ram\u00f3n Garc\u00eda Sanz hogeita zazpi urte zituen.\nHoyo de Manzanaresen fusilamenduak hamar goardia zibil edo polizi, sarjentu bat eta teniente batek osatzen zituzten hiru tropelek egin zituzten, denak borondatez. 09:10ean, poliziek Ram\u00f3n Garc\u00eda Sanz fusilatu zuten. Handik hogei minutura, Jos\u00e9 Luis S\u00e1nchez Bravo eta, handik gutxira, Xos\u00e9 Humberto Baena. 10:05ean, dena bukatuta zegoen, jada. Exekuzio \"publikoa\" zen, baina familiak ezin izan zuen bertan egon. Erretorea izan zen gertuko bakarra eta horrela kontatu zuen une latz hura:\n Goiz hartan bertan eman zien lur hiru gorpuei Hoyo de Manzanaresen. Geroago, S\u00e1nchez Bravoren gorpuzkinak Murciara eraman ziren eta Garc\u00eda Sanzenak, berriz, Madrilgo kanposantu zibilera.\nProtestak.\nIrailaren 26an Ministroen kontseiluak aho batez eta Francisco Francoren ildoak jarraituz ,11 heriotza zigorretatik 5 aurrera eramatea erabaki zuenean, zirrara ez zen nolanahikoa izan. Hala ere, Espainiako prentsak erregimenaren eskuzabaltasuna goraipatu zuen, 6 indultuak eman zituelako eta, \"Hubo clemencia\" izenburupean, erregimenari men egiten zion, inongo erreparorik gabe.\nSalbuespen egoeran zegoen Euskal Herrian, greba orokorrerako deia egin zuten eta arrakastaz jarraitu zioten, paroak zabaldu ziren espainiar hiri askotan eta exekuzioak kondenatzen zituzten protestak mundu osoan.\nChistian Grobet suitzar abokatuak epaiketetan izandako irregulartasunak salatu zituen. Txikiren gerra-kontseiluan behatzaile izan zen Giza-Eskubideen Nazioarteko Federazioaren eta Giza-Eskubideen aldeko Suitzar Ligaren izenean eta horrela zion irailaren 12ko informean:\nLuis Echeverr\u00eda Mexikoko lehendakariak Espainia Nazio Batuen Erakundetik botatzea eskatu zuen eta mendebaldeko 12 herrialdek enbaxadoreak erretiratu zituzten Madrildik. Hiri bat baino gehiagotan, manifestariek espainiar enbaxadari eraso egin zioten eta Lisboakoa, adibidez, erre egin zuten.\nErregimenak manifestazio erraldoiarekin erantzun zuen, elkartasuna erakutsiz. Jos\u00e9 Ignacio San Mart\u00edn teniente koronelak prestatu zuen eta fisikoki oso ahul agertzen zen Francisco Franco -azken agerraldi publikoa izango zuen-, orduan Asturiasko printze zen Joan Karlos Borboikoaren ondoan."}
{"id": "977039", "revid": "512", "url": "https://eu.wikipedia.org/wiki?curid=977039", "title": "Victoria Sau", "text": "Victoria Sau S\u00e1nchez (Bartzelona, Katalunia, 1930eko apirilaren 1a - \"ib.\", 2013ko azaroaren 6a) espainiar autore eta psikologoa izan zen, aktibista politiko feminista ezaguna. Espainiako feminismoan eta bereziki Katalunian erreferente. Idazle gisa Vicky Lorca ezizenarekin 35 eleberri arrosa baino gehiago idatzi zituen, baita ipuinak eta bestelako lan informatiboak ere. \nBiografia.\nHasierako urteak.\nVictoria Sau S\u00e1nchez 1930eko apirilaren 1ean jaio zen Bartzelonan, Katalunian, Espainian. Alaba bakarra zen, bere aita Sebasti\u00e1n Sau merkataria zen eta bere ama Victoria S\u00e1nchez jostun-diseinatzailea. Batxilergoa ikasi zuen Bartzelonako Maragall institutuan eta kazetaritza ikastaro batzuk Kazetaritza Eskola Ofizialean, oso gaztetatik literatura bokazioa izan zuen eta. \nGizarte Segurantzako Institutu Nazionalean funtzionario gisa hasi zen lanean, baina Francoren legediagatik 1954an Leopoldo C\u00e1novas Mart\u00edrekin (idazlea eta filosofoa) ezkondu zenean utzi behar izan zuen lana. 1955ean sortu zen izan zuten alaba bakarra, Gemma C\u00e1novas Sau, psikologo kliniko-psikoterapeuta eta idazlea. Lana uztera behartuta, hamarkada bat baino denbora gehiagoz Vicky Lorca ezizenarekineleberri arrosak idazten aritu zen, portugesera ere itzuliak izan zirenak. Horrez gain, bere benetako izenaz sinaturiko maitagarrien ipuinak ere bai. Etxeko lanei buruzko liburu didaktiko batzuk ere idatzi zituen.\nUnibertsitate ikasketak.\n1970eko hamarkadaren erdialdean Bartzelonako Unibertsitate Zentralean hasi zituen ikasketak berriro, Psikologian doktoretza eta Bartzelonako Unibertsitatean Historia Garaikidean lizentziatu zelarik. Bere tesian aztertu zuen emakumearen portaera psikologikoa hilekoaren zikloarekiko, ondoez ohikoenetako une gisa. Unibertsitate honetako Filosofia eta Hezkuntza Zientzien Fakultateko Psikologia Diferentzialeko irakaslea izan zen, eta aldi berean psikologo gisa lan egin zuen.\nHeriotza.\n83 urte zituela hil zen, 2013ko azaroaren 6an Bartzelonan. Bere senarrarekin batera Sorian lurperatuta dago, laurogeiko hamarkada geroztik uda pasatzeko lekua baitzuten. \nEkarpen teoriko feministak.\n1974an bere lehen lan feminista argitaratu zuen: \"Emakumeen askapenerako manifestua (Manifiesto para la liberaci\u00f3n de la mujer)\". Eraginik handiena izan zuen lana \"Hiztegi ideologiko femnista Diccionario ideol\u00f3gico feminista\" (1981) izan zen.\nSistema patriarkalaren oinarriak zalantzan jartzera eta analisi globalago eta berritzaileagoari laguntzeko oinarri berriak sortzera bideratu zuen bere jarduera. Hainbat gai jorratu zituen ildo honetatik, besteak beste, lanaren banaketa sexuala, amatasuna, hilekoaren zikloa, patriarkatua eta gerrak. Pentsalari argia eta erreferentziazkoa izan da, idazle, irakasle eta ikertzaile, hizkuntza zuzena, sinplea eta bikainekoa. Bartzelonako Emakumeen 1. Kongresuko mentorea izan zen (1999) eta Udaleko Kontseiluko kidea izan zen, Emakumeen Kontseiluak izendatua eta Bartzelonako Emakumeen Kontseiluko presidenteordea. \"Feminismo zientifikoa\" kontzeptua sortu zuen eta 2009an Bartzelonako Udaleko Emakumeen Kontseiluaren bidez eskaera bat sustatu zuen patriarkatuaren existentzia mundu osoan aitortzeko.\nSauk patriarkatua aitortzeaz gain, zertan datzan definitzearen garrantzia defendatu zuen, bere aburuz patriarkatua gizartean inskribatuta bai, baina idatzita ez zegoelako.\nEmakumeak gizarte-kontratutik kanpo uzteak, bazterkeria soziokultural eta historikoa den neurrian, emakumeengan eragiten dituen ondorioengan jarri zuen arreta, gizaki ororen psikismoa bere pentsamoldearekin, adimenarekin eta portaerarekin, bai pribatuan, bai publikoan, bai subjektibitatean, bai interakzioaren bidez munduarekin duen harreman objektiboan konprometituta dagoela argudiatuz. Sauren aburuz, bazterketak, ondorio kaltegarriak eragiten ditu guztientzat, nahiz eta ondorio horiek desberdinak izan gizonentzat eta emakumeentzat, eta emakumeengan nabariagoak izan. Azpimarratu zuen gutxi hausnartu izan dela identitate maskulinoaren ezaugarrien ezan: haurtzarotik, mezua \"neska bat bezalakoa ez izatea\" da eta. Neska bazterketaren aldean egonda, mutil batentzat existentzia izateko modu bakarra eredu femeninotik aldentzea da, hau da, identitatea, funtsean, kontra-identitate bat da, argazkiaren beraren ordez argazki baten negatiboa gisako zerbait. Geroago etorriko dira eskala maskulino-femeninoen nortasun-ezaugarriak edo ezaugarri maskulinoen zerrendak: agresibitatea, kontrola, pentsamendu formala soilik, etab. \nBortxatuak izan diren emakumeen testigantzek kontzientzia hartzeko duten indarraren inguruan hausnartu zuen, testigantza horiek erasotzaileen deslegitimazioaren zerbitzura jarrita, deslegitimatzen baitute sortu eta ezkutatzen duen sistema bera ere bai."}
{"id": "977043", "revid": "448", "url": "https://eu.wikipedia.org/wiki?curid=977043", "title": "Arbitzu", "text": ""}
{"id": "977044", "revid": "688", "url": "https://eu.wikipedia.org/wiki?curid=977044", "title": "Etxabakoizko errepide lotunea", "text": "Etxabakoizko errepide lotunea Nafarroako Zizur Nagusia udalerriko autobide errepide lotunea da.\n eta autobiak elkarrekin lotzen ditu.\nHistoria.\n autobidearen Berriozar eta Noain arteko zatia 1991n inauguratu zen. Bestalde, Iru\u00f1a eta Gares arteko autobidea 2004an ireki zuten. Hor sortu zen errepide lotunea."}
{"id": "977045", "revid": "512", "url": "https://eu.wikipedia.org/wiki?curid=977045", "title": "Emilie Fl\u00f6ge", "text": "Emilie Louise Fl\u00f6ge (Viena, Austria, 1874ko abuztuaren 30a - Viena, Austria, 1952ko maiatzaren 26a) moda diseinatzailea eta enpresaburua izan zen. Lagun eta, seguruena, bikotekide izan zuen Gustav Klimt margolaria.\nBizitza.\nEmilie Fl\u00f6ge 1895ean hasi zen josten Pauline bere ahizpa nagusiarekin. 1899an, ahizpek josteko lehiaketa irabazi zuten eta erakusketa baterako batista soineko bat egiteko eskaera onartu zuten. Hermann Fl\u00f6geren (1837-1897) alabak ziren, maisu ebanista eta alemanez \"itsas-apar\" bezala ezagutzen zen mineral batekin pipa egilea.\nGeroago, Emilie moda diseinatzaile bihurtu zen eta 1904an hasi zen arrakasta lortzen, bere ahizpa Helene-rekin batera, negozio-emakume gisa, Vienako goi-mailako joskintza-apaindegia ireki zenean, \"Schwestern Fl\u00f6ge\" (Fl\u00f6ge Sisters) \"Mariahilfer-\"en kokatuta. \"Stra\u00dfe\" (hiriko merkataritza kale garrantzitsuenetako bat). Josef Hoffmann arkitektoak estilo modernistari jarraituz diseinatutako gela honetan, Emilie-n moda bildumak Wiener Werkst\u00e4tte- ren gustukoak izan ziren. Londresera eta Parisera egindako bidaietan, modako azken joeren berri jasotzen zuen Coco Chanel edo Christian Diorrera hurbilduz. Eskaera handieneko aldietan laurogei jostun izatera iritsi zen.\n1938an Anschluss-en ondoren, Fl\u00f6ge-k bezero nagusiak galdu egin zituen eta bere apaindegia itxi egin behar izan zuen, behin Vienako modaren topaleku ezinbestekoa izana. 1938tik aurrera Ungargasse 39. zenbakiko azken solairuan kokatutako etxetik lan egin zuen. Bigarren Mundu Gerraren azken egunetan, suak, Fl\u00f6geren arropa bilduma ez ezik, Klimten herentziatik zetozen gainerako objektu baliotsuak ere suntsitu zituen (berak jaso zituen bere ondasunen erdiak 1918an hil ondoren, margolariaren familia gainontzekoarekin geratu zelarik).\nEmilie Fl\u00f6ge Vienako bohemiako eta XIX. mende amaierako gizarteko pertsonalitate liluragarria izan zen.Gustav Klimt margolariaren bikotekidea zen; haren hainbat erretratu margotu zituen 1891tik aurrera. Aditu batzuen ustez, \"Musua\" margolan ospetsuan, Klimtek Emilie Fl\u00f6gerekin batera irudikatzen du bere burua. Zenbait modelo diseinatu zituen Reformkleidung joerari jarraituz (askatasuna bilatzen zuen mugimendu), baina eredu \"iraultzaile\" hauen bezeroak mugatuak ziren, eta Fl\u00f6gek ohiko modaren alde egin behar izan zuen.\n2006an Raoul Ruiz-en \"Klimt\" filma estreinatu zen, non Veronica Ferresek Emilie Fl\u00f6ge eta John Malkovichek margolaria interpretatzen duten"}
{"id": "977046", "revid": "512", "url": "https://eu.wikipedia.org/wiki?curid=977046", "title": "Jos\u00e9 Neira Jarabo", "text": "Jos\u00e9 Neira Jarabo (c. 1906-1941ko irailaren 26a) espainiar anarkista izan zen, Espainiaren Bigarren Errepublikaren aldeko militarra Espainiako Gerra Zibilan.\nBiografia.\nArgiketaria lanbidez, CNT-FAI sindikatuan afiliatuta zegoen. Gerra Zibila piztu ondoren, milizia anarkistekin bat egin zuen, non postu ezberdinak bete zituen. 1937ko urtarrilean, 59. Brigada Mistoko komandante izendatua izan zen. Alfanbrako guduan parte hartu zuen; bere unitatea desegin egingo zen halako bajak jasan baitzituen. 1938ko abuztuan, 36. Dibisioko agintea jaso zuen, Extremadurako frontean. Frankistek harrapatu zuten gerraren amaieran, eta espetxeratu egin zuten. Madrildo Ekialdeko hilerrian frankistek hilarazi zuten, 1941eko irailaren 26an."}
{"id": "977047", "revid": "1545", "url": "https://eu.wikipedia.org/wiki?curid=977047", "title": "Nawaf Al-Ahmad Al-Jaber Al-Sabah", "text": "Nawaf Al-Ahmad Al-Jaber Al-Sabah (; Kuwait Hiria, 1937ko ekainaren 25a) Kuwaiteko emirra da 2020tik. Ahmed Al-Jaber Al-Sabah Kuwaiteko emirraren semea da. 2006an oinordeko printze izendatu zuten eta 2020an bere anaia Sabah Al-Ahmad Al-Jaber Al-Sabahren oinordekoa izan zen emirerrian."}
{"id": "977049", "revid": "512", "url": "https://eu.wikipedia.org/wiki?curid=977049", "title": "Montserrat Moreno", "text": "Montserrat Moreno Marim\u00f3n (Bartzelona, 1937ko maiatzaren 7a), psikologian doktorea, Bartzelonako Unibertsitateko Oinarrizko Psikologia Saileko irakasle emeritua eta pedagogoa da. 80ko hamarkadan aitzindaria izan zen Espainian eskola salatzen genero ezberdinkeriak eraikitzeko espazio gisa \"\"Nola irakatsi neska izaten: sexismoa eskolan\" liburuarekin (\"C\u00f3mo ense\u00f1ar a ser ni\u00f1a: el sexismo en la escuela,\" Icaria, 1986). Harrezkero, Genoveva Sastre psikologoarekin batera, gatazkak konpontzen ikasteko eta genero ikuspegitik alderdi kognitibo eta emozionalen arteko harremanak ikertzen jarraitu du baita argitaratu ere: \"Nola eraikitzen ditugun unibertsoak.\" \"Maitasuna, lankidetza eta gatazka\" (\"C\u00f3mo construimos universos. Amor, cooperaci\u00f3n y conflicto,\" Gedisa 2010) eta \"Maitasuna eta politika.\" \"Politikaren funtsezko sentsibilitatea \"\" (\"Amor y pol\u00edtica. La imprescindible sensibilidad de la pol\u00edtica,\" Icaria, 2015), \"Maitasuna, hezkuntza, aldaketa\" (Amor, educaci\u00f3n y cambio, Icaria, 2016).\nIbilbidea.\nPedagogian lizentziatu zen Bartzelonako Unibertsitatean eta Psikologian Parisko Unibertsitatean. Espainiara itzuli zenean, Psikologian lortu zuen doktoretza Bartzelonako Unibertsitatean eta bertan irakasle lanetan aritu zen. Genoveva \"Sastrerekin\" batera sortu zuen Bartzelonako Udaleko \"Hezkuntzan Aplikatutako Psikologiako Ikerketarako Udal Institutua (IMIPAE)\" bertako ikerketa-zuzendari kargua izan zuelarik. Bartzelonako Unibertsitateko Psikologia Fakultateko Genero Ikasketen Diziplinarteko Mintegiaren sortzailea eta zuzendaria. IIEDG-ko (Emakumea eta Genero Ikasketetarako Unibertsitate Institutua) Batzorde Iraunkorreko kidea da. Bartzelonako Unibertsitate Autonomoko \"Kognizioa, afektibitatea eta generoa\" taldeko ikertzailea da.\nGarapen kognitiboa, pentsamendu zientifikoa, logikoa eta matematikoa eraikitzea, ezagutzaren teoria, kultura desberdinen arteko ikasketa konparatiboak, garapen emozionala, emakumeen aurkako indarkeria eta gatazken ebazpenari buruzko proiektuak ikertu eta zuzendu ditu. Zientziak, hezkuntzak eta, oro har, gizarteak dibertsitatea integratzeko eredu berrien beharraren alde egin du lan, horretarako eredu androzentrikoak gainditu beharrean fokua jarriz.\nAsturiasko Printzesa sarietako Gizarte Zientzietako epaimahaikidea izan da.\nNola irakasten da neska izaten.\nMoreno hezkidetza eremuan erreferente da. Izan ere, aitzindaria izan zen 80ko hamarkadan, irakaskuntzaren bidez nesken diskriminazioa aztertzen zein salatzen. Planteatu zuen prestakuntzaren edukia bera izan arren neskentzat eta mutilentzat transmititzen diren irakaskuntzen androzentrismoak sexuaren araberako jokabide desberdinak markatzen dituela, desberdintasuna betikotuz. Aldarrikatu zuen ez dela emakumea inplizituki edo esplizituki gutxiesten duen testurik onartu behar, ezta emakumerik aipatzen ez duen historiako libururik ere, horrek, batetik, gutxiagotasun-sentimendu kolektiboa eragiten dielako neskei, eta, bestetik, gizonekiko desabantaila handia eragin.\nSalatu egin zuen, halaber, eskolak sustatzen duen hizkuntza sexistaren erabilera eta honen ondorioak neskengan, lehen urteetan neskek maskulinoan adierazten eta aitortzen ikasi beharra inposatuz natural, unibertsal eta betiereko balitz bezala. Morenoren aburuz, hizkuntza-ekitatearen balantza erabat desorekatzen da, ekonomia-arrazoiak direla eta, formula komun bat erabili behar denean bi sexuetako banakoei erreferentzia egiteko. Neska txikiak, bere burua desagertzen ikusten du hizkuntzaren ispiluan, bere identitate sexolinguistikoaren irudi bereganatu berria, bere burua lotuta sentitzen ez duen izen batzuen azpian mozorrotu behar duena. Eta horrela ikasitakoak pertsona guztiengan barneratzen direnak direla: \nNola eraikitzen ditugun unibertsoak. Maitasuna, lankidetza eta gatazka.\nLiburu honetan, Lynn Margulisek Lurrean bizi izan ziren lehen bakterioei buruz egindako ikerketetatik abiatuta, eboluzioan lankidetzak, eta ez lehiak, izan zuela ardura frogatzen da. Bere ikerketa esperimentalek erakusten dute gazteek maitasunaren ideia erromantiko bati lotuta jarraitzen dutela, eta proposatzen da ikastetxeetan eta unibertsitateetan gatazkak konpontzen ikasteko eta norberaren sentimenduak ezagutzeko programak zabaldu behar direla, norberaren eta besteen gatazka emozionalen ondorioz beti sufritzen egotea gainditzeko:\nMoreno eta Sastrek indar egiten dute gatazken balizko balioan: gizakiek, beste edozein espeziek baino gehiago, gizabanakoen arteko lehentasunak arautzen dituzten arauak dituzte, baina horiek arautzeak ez du esan nahi gatazkak desagertzen direnik. Gatazka, berez, ez da negatiboa, norbanako bakar batek lortu ezin dituen lorpenetara daraman lankidetzaren ondorioa delako, eta gizabanakoen arteko harremanetan hobekuntzak eragiten dituzten aldaketak egitera behartzen duten krisiak eragin ditzakeelako. Krisirik ezak jarraitutasuna eta errutina eragiten ditu, hau da, aldaketarik eta hobekuntzarik eza. Krisiek, aldiz, aldaketak eragiten dituzte. Aldaketa horien izaera positiboa edo negatiboa gatazka kudeatzeko moduaren araberakoa izango da. Arazo garrantzitsuena ez datza gatazkan bertan, konpontzeko moduan baizik."}
{"id": "977050", "revid": "512", "url": "https://eu.wikipedia.org/wiki?curid=977050", "title": "Euroguneko zorraren krisia", "text": "Euroguneko zorraren krisia, euroguneko krisia ere deitua, 2010. urtean euroguneko herrialdeei eragin zien krisi ekonomikoa izan zen.. Zor publikoaren, banku-sistemaren eta, oro har, sistema ekonomikoaren krisiaren ezaugarriak izan zituen.\nKrisiaren ondorioz, euroguneko herrialde batzuek zaila edo ezinezkoa izan zuten beren zor publikoa birfinantzatzea hirugarrenen laguntzarik gabe. 2007. urtearen amaieratik, mundu osoko zor pribatuaren eta publikoaren mailak igotzearen ondorioz, inbertitzaileen artean zor publikoaren krisiaren beldurra handitzen hasi zen eta, aldi berean, Europako hainbat estatutako gobernuen zorraren kreditu-kalifikazioan degradazio-bolada bat gertatu zen. Krisiaren arrazoiak herrialdez herrialde ezberdinak ziren. Herrialde askotan, higiezinen aktiboen prezioan sortutako burbuila baten ondorioz sortutako zor pribatua zor publikorantz transferitu zen, porrot egindako bankuen erreskate publikoaren eta burbuila osteko ahulezia ekonomikoari gobernuek emandako erantzun-neurrien ondorioz. Batasun fiskalik gabeko (hau da, zerga-araurik eta pentsiorik gabe) moneta-batasun gisa (hau da, kanbio-batasun gisa) eurogunearen egiturak krisian lagundu zuen, eta eragin handia izan zuen Europako liderrek erreakzionatzeko zuten gaitasunean. Europako bankuek bere aktiboetan zor publikoaren kopuru handiak zituzten, eta, beraz, Europako banku-sistemen kaudimenari edo zor subiranoaren kaudimenari buruzko kezka negatiboki indartu zen.\n2010. urtearen hasieran kezkak areagotu egin ziren, eta, ondoren, 2010eko maiatzaren 9an Europako finantza ministroek 750.000 milioi euroko erreskate neurri-sorta bat onartu zuten, Europako finantza egonkortasuna bermatzeko Europako Finantza Egonkortasunerako Funtsa (EFSF) sortuz. 2011ko urrian eta 2012ko otsailean, neurri-sorta berriak adostu zuten euroguneko kideen ekonomien porrota saihesteko.\nAkordio hauen arabera, bankuek hartzekodun pribatuek eragindako Greziako zorraren %53,5eko kitapena onartzen zuten, EFSF mila milioi eurotik gora igo zen, eta Europako bankuei %9ko kapitalizazioa lortzeko eskatu zitzaien. Europarekiko konfiantza berrezartzeko, EBko buruzagiek Europako Itun Fiskal bat ere sortu zuten, herrialde parte-hartzaile bakoitzak bere konstituzioetan urrezko aurrekontu-arau bat sartzeko konpromisoa hartuz. Europako politikariek batasuneko banku-kudeaketa gehiago integratzea ere proposatu zuten: gordailu-asegurua, banku-ikuskapena eta eskala kontinentaleko birkapitalizazio-neurriak garatuz. Europako Banku Zentralak banku europarren arteko diru-fluxuak mantentzeko neurriak hartu zituen, interes-tasak jaitsiz eta banku ahulenak mailegu bigunekin hornituz.\nZor publikoaren krisia Europako herrialde batzuetan bakarrik gertatu arren, arazoa eurogune osokoa zelako pertzepzioa ezarri zen, eta honek eurogunea hausteko aukeraren etengabeko espekulazioa eragin zuen. Hala ere, 2011ko azaroaren erdi aldera, euroa Europar Batasuneko merkataritza-bazkide nagusiekin krisiaren aurretik baino prezio handiagoan trukatzen zuten, ondorengo hilabeteetan pixka bat atzera egin aurretik. Herrialde kaltetuenek, Greziak, Irlandak eta Portugalek (erreskatea eskatu zuten lehenek) elkarrekin Euroguneko Barne Produktu Gordinaren (BPG) %6 hartzen zuten. 2012an Espainiari buruzko zurrumurruak zabaldu ziren eta, kapital-merkatuetan parte hartzeko arazoak izaten hasi zenean, espainiar bankuen erreskatea gertatu zen. 2013ko martxoan Ziprerentzat 10.000 milioi euroko erreskatea ere adostu zen.\nSakoneko arazoei eta desoreka ekonomikoei erantzuteko, EBko herrialde gehienek Euro Plusaren Ituna adostu zuten. Itun horretan hainbat erreforma politiko adostu zituzten, kideen sendotasun fiskala eta lehiakortasuna hobetzeko. Itunak defizitak eta zor nazionalak murrizteko herrialde txikienak herstura neurri gehiago hartzera behartu zituen. Ekonomialari ugarik keynestarrak ez diren politika mota horiek kritikatu dituzte, eta, inbertsio publikoaren igoeran oinarritutako, jabetzaren, lurraren eta finantza-erakundeen hazkundea ahalbidetzen duten tasen bidez finantzatutako hazkunde-estrategia berri bat eskatu dute. EBko buruzagiek Europako Inbertsio Bankuaren funtsak handitzea adostu zuten, azpiegitura-proiektuak abiarazteko eta sektore pribatuari maileguak handitzeko. Gainera, EBko ekonomiarik ahulenei barne-debaluazioaren bidez lehiakortasuna berrezartzeko eskatu zitzaien, hau da, ekoizpen-kostuak murriztuz. Neurri horiek euroguneko kideen arteko kontu korronteko desorekak murriztea eta, pixkanaka, krisia amaitzea espero da.\nKrisiak eragin handia izan du EBren politikan: eurogunea osatzen duten 17 herrialdeetatik 8tan aldaketa politikoak eragin ditu, eta gobernu aldaketak eragin ditu Grezian, Irlandan, Espainian, Eslovenian, Eslovakian eta Herbehereetan. Gainera, euroaren krisia aldi baterako krisi sozial bihurtu zen Euroguneko hainbat herrialdetan."}
{"id": "977051", "revid": "1545", "url": "https://eu.wikipedia.org/wiki?curid=977051", "title": "Euroguneko krisia", "text": ""}
{"id": "977052", "revid": "1545", "url": "https://eu.wikipedia.org/wiki?curid=977052", "title": "Euroko krisia", "text": ""}
{"id": "977054", "revid": "512", "url": "https://eu.wikipedia.org/wiki?curid=977054", "title": "San Pedro eliza (Eskoriatza)", "text": "San Pedro eliza Gipuzkoako Eskoriatza herriko eliza nagusia da. XVIII. mendearen bukaeran eraiki zen Mexikotik bidalitako diruarekin. Barroko estilokoa da; aipatzekoak ditu dorrea eta korupean dagoen Kristoren eskultura. 1991n berriztatu egin zen.\nEzaugarriak.\nXVIII. mendean eraikia, latindar gurutzedun oinarekin eta Gurutze barrokoa. Eliza honen antzinako kokapena hilerrian aurkitzen zen. Fatxada, dorrea eta elizpearen sarreran dauden bost arkuak harlanduzko harriez eraikiak izan dira. Tenpluaren barrualdeak gurutze latinoaren irudia du, elizaren ormetara erantsiak dauden eta hamabi apostoluak irudikatzen dituen hamabi zutabeetan eusten delarik. Elizak duen elementu batzuk, agian, tenplu zaharretik ekarri ziren, esaterako, koruaren azpian dagoen Kristoa da aipagarriena.\nHistoria.\nXV. mendearen erdialdean jadanik ba zegoen eliza bat toki horretan. XVIII. mendearen erdialdean bi kabildoak, elizakoak eta udalarenak, parroki berria eraikitzeko eskaria aurkeztu zuten, baina dirurik ez zuten. 1758. urtean Juan Frantzisco Urtatzak, Eskoriatzan jaioa eta Mexikoko Santa Claran bizi zenak, 3100 peso eman zituen, 100 Santa Marina baselizako ornamentuarentzat eta gainontzeko hiru milak \"eliz berriaren eraikuntzarentzako\".\n1755. urteko maiatzean eraikitzen hasi ziren, Loiolako Santutegiko eraikitzailea izan zen Inazio Ibero maisuaren zuzendaritzapean. Eraikuntzaren ardura Iberoren ikaslea izan zen Carrera arkitekto arrasatearrak izan zuen.\nHarriak Alabita, Leintz eta Bolibarreko harrobietatik lortu ziren. 1769. urtean dorrearen amaierarekin eraikuntza amaitu zen. Hau dena burutu ahal izateko Eskoriatzako semeen dirulaguntza ezberdinak jaso ziren, hauen artean Urtatza jaunaren iloba zen Zalbidegoitia jaunarena eta On Domingo Antonio de Viciolarena. Arku nagusian elizaren fundatzaileei eskainitako oroitarri bat dago:\n\"LOS FELIGRESES DE ESCORIAZA A LOS FUNDADORES DE LA PARROQUIA DON JUAN DE URTAZA, DON JOSE ANTONIO DE ZALBIDEGOITIA, DON DOMINGO DE VICIOLA EN EL II CENTENARIO 1763-1963\"\nKaliza baliotsua dauka, bestetik, Alfontso XII.ak oparitua 1879.ean jada desagertutako Landeta bainuetxean hildako bere arreba Pilarri herriak eman zion harrera eskertzeko."}
{"id": "977056", "revid": "119347", "url": "https://eu.wikipedia.org/wiki?curid=977056", "title": "Amaia Iriondo Aristondo", "text": "Amaia Iriondo Aristondo (Bilbo, Bizkaia, 1961) bizkaitar idazlea da. Santurtziko Udalak antolatzen duen \"Emakumeen Kontakizunak\" kontakizun laburren XV. eta XVI. lehiaketak irabazi ditu."}
{"id": "977057", "revid": "1545", "url": "https://eu.wikipedia.org/wiki?curid=977057", "title": "Sofia Alekseyevna", "text": ""}
{"id": "977058", "revid": "15795", "url": "https://eu.wikipedia.org/wiki?curid=977058", "title": "Maria Miloslavskaya", "text": ""}
{"id": "977059", "revid": "56334", "url": "https://eu.wikipedia.org/wiki?curid=977059", "title": "Sofia Alekseievna Errusiakoa", "text": ""}
{"id": "977060", "revid": "1491", "url": "https://eu.wikipedia.org/wiki?curid=977060", "title": "Karmel", "text": ""}
{"id": "977061", "revid": "1491", "url": "https://eu.wikipedia.org/wiki?curid=977061", "title": "Ekaia", "text": ""}
{"id": "977064", "revid": "56334", "url": "https://eu.wikipedia.org/wiki?curid=977064", "title": "Pablo Aguero", "text": ""}
{"id": "977065", "revid": "336", "url": "https://eu.wikipedia.org/wiki?curid=977065", "title": "Die Zauberfl\u00f6te", "text": ""}
{"id": "977066", "revid": "56334", "url": "https://eu.wikipedia.org/wiki?curid=977066", "title": "T.E. Lawrence", "text": ""}
{"id": "977067", "revid": "512", "url": "https://eu.wikipedia.org/wiki?curid=977067", "title": "Mario Luca Giusti", "text": "Mario Luca Giusti (Florentzia, 1956) diseinatzaile eta enpresari italiarra da, bere izenaren markarekin ekoizten dituen kristal sintetikoko diseinuzko baxera eta ontziteriagatik ezaguna.\n19. mendetik Florentzian oinetakoen ekoizpenera dedikatzen zen familia baten jaioa, 16 urterekin Milanera joan zen, non diseinatzaile lanetan trebatu zen Germana Marucelli jostunarekin.\n2007an ireki zuen bere izena duen enpresa eta denda katea, zeinean diseinuzko baxera eta ontziak saltzen diren. Kristal sintetikoa deitzen diona, beira akrilikoa izan ohi da ontzien kasuan, eta melamina plateretan, kolore bizi eta forma originaletan. Bere produktua banatzen duten puntuen artean, zenbait museoren dendak daude, hala nola Guggenheim Bilbokoa eta Victoria and Albert Museum Londresen."}
{"id": "977072", "revid": "96586", "url": "https://eu.wikipedia.org/wiki?curid=977072", "title": "Ramiro Pinilla eleberri laburren saria", "text": "Ramiro Pinilla eleberri laburren saria Pinillesca taldeak eta Getxoko Udalak antolatzen duten sari bat da, Ramiro Pinilla idazlearen memoria mantentzeko eta literatur sorkuntza bultzatzeko asmoz. Lehiaketa literarioa 2018 urtean hasi zen eta bi sari ematen dira lehiaketan, euskarazko eta gaztelaniazko lan onenentzat, 6.000na eurokoak. Halaber, lana argitaratzeko 1.000na euroko laguntza jasoko dute irabazleek. Lanak\u00a0 originalak\u00a0 eta zorrozki\u00a0 argitaragabeak izan\u00a0 behar dute,\u00a0 edozein\u00a0 dela \u00a0bere formatua (internet\u00a0 barne),\u00a0 bere osotasunean\u00a0 zein partzialki, eta ezingo\u00a0 dute\u00a0 aurreko leihaketetan saririk jaso izan."}
{"id": "977074", "revid": "336", "url": "https://eu.wikipedia.org/wiki?curid=977074", "title": "John Betjeman", "text": "Sir John Betjeman (Lissenden Gardens, Londres, 1906ko abuztuaren 28a - Trebetherick, 1984ko maiatzaren 19a) ingeles olerkari, idazle eta telebistako aurkezlea izan zen. Erresuma Batuko poeta ereinozduna izan zen 1972tik hil zen arte. Viktoriako Elkarteko kide sortzailea izan zen. Viktoriako arkitekturaren defendatzailea izan zen eta Saint Pancraseko tren geltokia eraispenetik salbatzea lortu zuen."}
{"id": "977076", "revid": "56334", "url": "https://eu.wikipedia.org/wiki?curid=977076", "title": "Nerea Balda San Juan", "text": ""}
{"id": "977077", "revid": "56334", "url": "https://eu.wikipedia.org/wiki?curid=977077", "title": "Ascension Badiola Ariztimu\u00f1o", "text": ""}
{"id": "977078", "revid": "56334", "url": "https://eu.wikipedia.org/wiki?curid=977078", "title": "Mikel Ayllon Corral", "text": ""}
{"id": "977081", "revid": "336", "url": "https://eu.wikipedia.org/wiki?curid=977081", "title": "Platichthys \ufb02esus", "text": ""}
{"id": "977083", "revid": "512", "url": "https://eu.wikipedia.org/wiki?curid=977083", "title": "Alba de Tormesko gudua (1812)", "text": "Alba de Tormesko gudua Iberiar Penintsulako Gerraren barneko guda izan zen. 1812ko azaroaren 8tik 16ra gertatu zen Alba de Tormes herrian, Salamancako probintzian, Espainian. Alba de Tormes udalerria Salamancatik 20 kilometrora dagoen herri txikia da.\nFrantziako Armada britaniar armada garaitzen saiatu zen, hauek erretiroa hartzen zuten bitartean. Wellington jeneralak burututako britaniar armadak haien atzera-egitea gelditu zuten Jean-de-Dieu Soult jeneralak burututako Frantziako armadaren pertsekuzioa gelditzeko nahian. Bien bitartean, gainerako britaniar armadako partaideak haien erretiraketarekin jarraitu zuten Coria eta Frenadako neguko kuarteletara heltzeko asmoz.\nGuda aurretik.\nBritaniar armadak Burgos eta Madriletik Salamancara egindako erretira neguko kuarteletara heltzea helburu izanik, britaniar historia militarreko erretira nekagarri eta jasankorrenetarikoa izan zen.\nJames Grant idazlearen ustez, guda hau Frantziako armadak britaniar eta espainiar armaden kontra izandako gudarik gogorrenetarikoa izan zen.\n1812ko azaroaren 8 eta 9a.\n1812ko azaroaren 8an izan zen ingelesak Alba De Tormesera iritsi ziren eguna, herri txiki honen azken ertza defendatzeko aginduak hartu zituen infanteriako bigarren dibisioko lehen brigadarekin.\nFrantziako armada 90000 gizonez osatuta zegoen, britaniar armadak Hamilton jeneralaren brigada portugaldarraren eta espainiar brigadaren laguntza behar izan zuen bitartean.\nHerriak aspektu hondatua eta izugarria aurkezten zuen. Haren biztanleek ihes egin zuten britainiarrenganako mesfidantzagatik eta frantziarrei beldur izateagatik. Iritsi bezain laster, britainiarrek zura bilatu zuten sua egiteko, haren arropa bustiak lehortzeko asmoz. Azaroaren 9ko egunsentian, ez zegoen etsaiaren bistarik, baina hala eta guztiz ere ingelesek martxa luzearen ondoren deskantsatzeko, jatekoa bilatzeko, herria zuen harresi zaharra berreraikitzeko eta trintxerak aitzurtzeko aprobetxatu zuten. Egun hartan ez zen frantziarren aldetik erasorik egon.\nAtzerakadaren hasiera.\nAzaroaren 10eko gauean frantziarrak berriz elkartzen ziren bitartean, Wellington jeneralak Hamilton jeneralari gotorlekuetatik alde egitea agindu zion frantziarrek berriz ere eraso aurretik. Tresnak batu eta tropa britainiarrek herritik alde egin zuten ahalik eta azkarren.\nHala ere, aliatu guztiak ez ziren joan. Izan ere, John Grant tenientea eta beste 10 gizon herrian azken uneraino geratu ziren. Alba De Tormesen gazteluan kokatu ziren frantziarrei aurre egiteko zain."}
{"id": "977084", "revid": "15795", "url": "https://eu.wikipedia.org/wiki?curid=977084", "title": "Alba de Tormeseko guda", "text": ""}
{"id": "977085", "revid": "512", "url": "https://eu.wikipedia.org/wiki?curid=977085", "title": "Jean Rey (kimikaria)", "text": "Jean Rey (c. 1583 - c. 1645) frantziar zientzialari eta medikua izan zen.\nLe Bugue izeneko hirixka txiki batean jaio zen, garai horretako Perigord probintzian eta orainaldiko Dordogne eta Akitaniako eskualdean. Medikuntza ikasi zuen Montpelliereko unibertsitatetan eta Rene Descartes filosofarekin korrespondentzia mantendu zuen.\nKimiko honek, ohartu zen berunaren eta eztainuaren pisua handitzen direla errausten direnean eta fenomeno hau airean erantzi zuen (saiakerak 1630. urtean izan ziren)\nJean reyek azaldu zuen, beruna eta eztainuaren kaltzinatutako gehienengo pisua izaten dela kontuan hartuz kiskalketan airearen eransketa egon behar dela metalean. Hipotesi hau beranduago egiaztatua izango zen Anton Laurent Lavoisierrengatik, 1789.urtean.\nAirea metalean eransten dela ohartu zenean, barometroaren aurkikuntza ahalbideratu zen (Torricelliren esperimentua 1643.urtean).\nJean Rey Le Buguen hil zen, non bizitza osoa egon zen eta medikuntza praktikatu zuen."}
{"id": "977086", "revid": "42829", "url": "https://eu.wikipedia.org/wiki?curid=977086", "title": "Aquitaniako eskualdea", "text": ""}
{"id": "977087", "revid": "42829", "url": "https://eu.wikipedia.org/wiki?curid=977087", "title": "Idazkera demotiko", "text": ""}
{"id": "977089", "revid": "512", "url": "https://eu.wikipedia.org/wiki?curid=977089", "title": "Abukirko gudua (1799)", "text": "Abukirko gudua 1799an Abukirren egondako guda bat izan zen. Guda hau Napoleon Bonaparteren azken garaipen militarra izan zen Egipton, Frantziara bueltatu aurretik, Egipto berreskuratzeko saio-otomandarra zapuztuz.\nOtomandar erasoa eta frantziar erantzuna.\n1799ko martxoan, Mustafa Paxaren agintean zeuden hemezortzi mila gizoneko armada turkiarra lehorreratu zuen Abukirren (Egipton). Napoleon ( c. 1769 - c. 1821), Acre setiatzen ari zena, honetaz jakin zuenean, setioa altxatu zuen Siriatik erretiratuz. Napoleon hegoalderantz abiatzen zen bitartean, otomandarrek Egiptoko itsasertzean zeuden Frantziako gudaroste txikiak garaitu zituzten.\nEkainaren 14an, Napoleon Bonaparte Kairora heldu zen, gutxi gorabehera zazpi mila soldaduekin. Jeneralak beste gudaroste batzuen unitateak bildu zituen eta iparralderantz abiatu zen. Hamar egun geroago, Abukirren bildutako otomandarrak aurkitu zituen, bere ontzidiaren ondoan, hiru borroka-lerrotan eta bi gotorlekutan zabalduta.\nFrantziarrek erasoa burutu zuten. Turkiarrak esperientzia gabezia zela eta, turkiarrak ezin izan zieten aurre egin frantziarren hamar mila soldadu beteranoei. Egun haietako eguerdi batean, Joachim Murat (c. 1767 - c. 1815) jeneralaren zalditeria karga batek otomandarrak jarri zituen ihesean, gotorlekuetako bat hartu zuen eta Mustafa harrapatu zuen eta bertan harekin zeuden sei mila gizonek amore eman zuten.\nGudaren emaitza.\nFrantziarrek hirurehun eta laurogeita sei hildako izan zituzten. Otomandarrek beste bi mila gizon hildako izan zituzten borrokan, gehi itotako beste lau mila. Beste bi mila eta bostehun turkiar Abukirreko gazteluan giltzaperatu ziren, baina ez zeukaten edateko urik. Hurrengo astean zehar, haietako mila hil ziren, abuztuaren 2an, gainerako gudari turkiarrak bandera zuria altxatu zuten."}
{"id": "977090", "revid": "1545", "url": "https://eu.wikipedia.org/wiki?curid=977090", "title": "Peter Capusotto y sus videos", "text": "Peter Capusotto y sus videos (euskaraz: \"Peter Capusotto eta bere bideoak\") Diego Capusotto aktore eta umoristak gidatutako telebistako programa umoretsu eta musikal argentinarra da. Honek rockaren bideo klasiko eta garaikideen bilduma bat aurkezten du, bera protagonista duten esketx umoristikoekin tartekatuz. Peter Capusottok aurkezten ditu esketxak, programari izenburua ematen dion pertsonaiak, eta sortzaileen izenen elkarketatik sortzen da: Pedro Saborido (Peter) saioaren gidoigile izenaren bertsio anglosaxoia eta gidari eta sortzailearen abizena.\nSaioak hainbat \u00f1abardura dituen umorea erabiltzen du, begi-bistatik alegorikoa dena (zentzu bikoitza barne), batez ere argentinarren portaera, pentsamendu eta jarrera tipikoak irudikatzeko eta parodiatzeko, bai musika figurenak, bai herrialdeko biztanle gehienenak. Modu honetan, azpi-narrazioa erabiliz edo ez, Argentinako herriaren nolabaiteko idiosinkrasia eta ekintza komunen ikuspegi eta kritika belatua sortzen du, oro har testuinguru musikal batean kokatuz."}
{"id": "977091", "revid": "56334", "url": "https://eu.wikipedia.org/wiki?curid=977091", "title": "Jean Rey (kimikoa)", "text": ""}
{"id": "977092", "revid": "512", "url": "https://eu.wikipedia.org/wiki?curid=977092", "title": "Schlosshotel Kronberg", "text": "Schlosshotel Kronberg jatorriz Alemaniako Hesseko Kronberg im Taunus herrian zegoen jauregia zen, 1889-1893 artean eraikia. Eraikitzailea Alemaniako enperatriz Victoria Erresuma Batukoa (1840-1901) izan zen. Eraikina estilo neogotikokoa da.\nHistoria.\nVictoriak bere senarra izan zen Frederiko III.a Alemaniakoaren ohorez altxatu zuen jauregia, Schloss Friedrichshof izena emanez. Enperatriza bertan bizi izan zen hil arte. Heredentzian Margarethe von Preu\u00dfen alabak jaso zuen.\nBigarren Mundu Gerra ondoren, amerikar okupazioaren garaian, Friedrichshof autoritate militarren ofizialen kluba gisa erabili izan zen. 1945eko azaroaren 5ean klubaren zuzendaria zen Kathleen Nash-ek, jauregiaren sotoetan ezkutatuta, Hesse familiaren bitxi asko aurkitu zituen. Dirudienez, altxorra Margaritaren alaba zen Wolfagang-ek ezkutatu zituen han. Nashek bere senarra izango zen Jack Durant-en eta David Watson maioraren laguntzarekin, inori ezer esan gabe, bitxiak Alemaniatik atera zituen. 1946ko hasieran Margarita printsesak lapurketa deskubritu zuen. Gertaerak salatu zituen. Lapurrak 1951eko abuztuan harrapatuak izan ziren; familiak bakarrik lapurtutakoaren %10a berreskuratu zuen.\nHotela.\nGaur egun Friedrichshof bost izarretako hotela da eta inguruko parkearekin batera Hesse familiaren jabegoa da. Hotelean oraindik enperatrizaren liburutegiarekin batera jatorrizko altzari eta arte-lan asko ikus daitezke. Inguruko lurretan 18 zuloko golf-zelaia egin da eta parke publiko bat ireki da baita ere."}
{"id": "977093", "revid": "58701", "url": "https://eu.wikipedia.org/wiki?curid=977093", "title": "Schloss Friedrichshof", "text": ""}
{"id": "977095", "revid": "56334", "url": "https://eu.wikipedia.org/wiki?curid=977095", "title": "Emilie Louise Fl\u00f6ge", "text": ""}
{"id": "977096", "revid": "56334", "url": "https://eu.wikipedia.org/wiki?curid=977096", "title": "Ramon Garcia Sanz", "text": ""}
{"id": "977097", "revid": "56334", "url": "https://eu.wikipedia.org/wiki?curid=977097", "title": "Jose Luis Sanchez Bravo", "text": ""}
{"id": "977098", "revid": "56334", "url": "https://eu.wikipedia.org/wiki?curid=977098", "title": "Humberto Baena", "text": ""}
{"id": "977099", "revid": "512", "url": "https://eu.wikipedia.org/wiki?curid=977099", "title": "Fintis", "text": "Fintis (; Crotona, k.a. IV. mendea - k.a. III. mendea ) greziar filosofo pitagorikoa zen. Emakumeen portaera egokiari buruzko liburu bat idatzi zuen, liburu honen bi laburpen Estobeo doxografo mazedoniarrak jaso zituen bere \"Emakumeen epeltasunari buruz\" lanean."}
{"id": "977101", "revid": "1545", "url": "https://eu.wikipedia.org/wiki?curid=977101", "title": "Alba de Tormeseko guda (1812)", "text": ""}
{"id": "977102", "revid": "1545", "url": "https://eu.wikipedia.org/wiki?curid=977102", "title": "Abukirko guda (1799)", "text": ""}
{"id": "977103", "revid": "1545", "url": "https://eu.wikipedia.org/wiki?curid=977103", "title": "Europako Inbertsio Bankua", "text": "Europako Inbertsio Bankua (EIB) Europar Batasuneko finantza-erakunde nagusia, kohesio ekonomiko eta sozialaren bitartez Batasuneko lurraldean garapen orekatua bideratzea helburu duena. Ogasun-ministroek osatutako Gobernadoreen Kontseilua da organo nagusia. 1958an sortua, Luxenburgon du egoitza.\nEuropako Inbertsio Bankuak urtean 60.000 mila miloi euro ematen ditu kreditutan, eta Munduko Bankuarena baino finantza-egoera hobea du. EIBk ez dio finantziazio orokorrik ematen estatu bati; aitzitik, proiektu zehatzak kofinantzatzen ditu, partzialki eta subsidiarioki.\nEIBk 2872 finantza-aditu enplegatzen ditu. Oro har, EIBk ez du ematen proiektu bakoitza gauzatzeko behar diren funtsen %50 baino gehiago."}
{"id": "977104", "revid": "1545", "url": "https://eu.wikipedia.org/wiki?curid=977104", "title": "Finantza-erakunde", "text": "Finantza-erakundea zerbitzu finantzarioak ematen dituen finantza-bitartekaria da, hala nola bankua, aurrezki-kutxa, kreditu-sozietatea edo aseguru-etxea. Finantza-erakundeek finantza-merkatuetan bitartekari gisa jarduten dute. Inbertitzaileetatik funts horiek behar dituzten enpresetara funtsak transferitzeko erantzukizuna dute. Finantza-erakundeek diru-fluxua errazten dute. Horrela, aurrezkiak maileguetarako funtsak errazteko erabil daitezke."}
{"id": "977105", "revid": "1545", "url": "https://eu.wikipedia.org/wiki?curid=977105", "title": "Finantza erakunde", "text": ""}
{"id": "977106", "revid": "1545", "url": "https://eu.wikipedia.org/wiki?curid=977106", "title": "Aurrezki-kutxa", "text": ""}
{"id": "977107", "revid": "119347", "url": "https://eu.wikipedia.org/wiki?curid=977107", "title": "Villa Soldati (Buenos Aires)", "text": "Villa Soldati Argentinako Buenos Aires hiriburuko hegoaldeko auzoa da. Auzoak 41.000 biztanle ditu (2001. urtetik aurrera) 8,7 km\u00b2-ko azaleran\u00a0. Km\u00b2 bakoitzeko 4.700 biztanleko dentsitatearekin, Buenos Aireseko biztanle gutxien dituen auzoetako bat da funtsean. Buenos Airesko batez besteko biztanle-dentsitatea 13.500 biztanle/km\u00b2 ingurukoa da. Villa Lugano eta Villa Riachuelorekin batera, auzoak C8 barruti administratiboa osatzen du.\nKokapena eta izaera.\nVilla Soldati Avenida 27 de Febrero, Coronel Esteban Bonorino, Av. General Francisco Fern\u00e1ndez de la Cruz, Varela, Av. Perito Moreno, Casta\u00f1ares eta Escalada kaleek mugatuta dago..\nVilla Soldati langile auzoa da eta Buenos Airesko auzorik txiroenetakoa. Bizilagunen % 40 Barri Soldatin bizi da, 1973 eta 1979 artean eraikitako etxebizitza sozialen multzoa eta Hego Amerikako handienetako bat. Villa Soldati-n bost Villa Miseria ere badaude, hau da, auzoa, Villa Luganorekin batera, hiriburuan txabola kopuru handiena duen horietako bat da.\nEstadio Parque Roca estadioa ere auzokoa da."}
{"id": "977109", "revid": "1545", "url": "https://eu.wikipedia.org/wiki?curid=977109", "title": "Aseguru etxe", "text": "Aseguru etxea Kontratuz hitzartutako arriskua bere gain hartzen duen eta, prima baten ordainetan, kalte-ordain bat pagatzera edo zerbitzu bat ematera behartuta dagoen pertsona juridikoa. Bere jarduera aktiboak metatzean datza, gertaera ekonomiko kaltegarrien eraginpean dauden subjektu askoren ekarpenen bidez, horrela metatutakoa beharra duten gutxiei bideratzeko. Mutualitatearen printzipioari jarraitzen dio, arriskuak dituen talde baten arteko elkartasuna bilatuz.\nAseguruen finantza-jarduera finantza-merkatuen hiru oinarrietako bat da, kreditu-merkatuarekin eta balore-merkatuekin batera. Garrantzi estrategikoa, soziala eta ekonomikoa dutenez, aseguru-etxeak administrazioaren gainbegiratzearen mende daude, funtzionamenduari, kontrolari eta ikuskapenari buruzko berezko arauak izanda."}
{"id": "977110", "revid": "1545", "url": "https://eu.wikipedia.org/wiki?curid=977110", "title": "Aseguru-etxe", "text": ""}
{"id": "977111", "revid": "1545", "url": "https://eu.wikipedia.org/wiki?curid=977111", "title": "Aseguru-entitate", "text": ""}
{"id": "977113", "revid": "119347", "url": "https://eu.wikipedia.org/wiki?curid=977113", "title": "Villa Urquiza (Buenos Aires)", "text": "Villa Urquiza Argentinako Buenos Aires hiriburuko ipar-mendebaldean dagoen auzoa da. 89.360 biztanle ditu (2001etik aurrera) 5,6 km\u00b2-ko azaleran. Biztanle-dentsitatea km\u00b2 bakoitzeko 15.957 pertsona da, hau da, gutxi gorabehera Buenos Airesko batez bestekoa.\nHistoria.\nVilla Urquiza Francisco Seeberrek sortu zuen. Paraguaiaren aurkako gerran soldadua izan zen, Buenos Airesko alkatea 1889tik 1890era, enpresaria eta \"Ferrocarril Oeste-ko\" (Trenbide Konpainia Mendebaldea) presidentea.\nHasiera batean Villa Urquiza Villa Catalinas, Villa Mazzini eta Villa Modelo hiru auzo txikiagoek osatzen zuten, itsas mailatik 40 metrora dagoen muino batean kokatuta zeuden. Garai hartan, Seeberrek \"Muelle de las Catalinas\" portuko instalazioaren jabe zen beherago zegoen eremuan. Lurrak erosi zituen jabetza betetzeko. Proiektu honetako langile gehienak Entre R\u00edos probintziatik etorri ziren. Lana amaitu zenean, bertako tokiko heroi Justo Jos\u00e9 de Urquiza izena jartzeko eskatu zuten.\nKokapena eta izaera.\nVilla Urquiza Constituyentes, Cris\u00f3logo Larralde, Galv\u00e1n, N\u00fa\u00f1ez, Tronador, Roosevelt, R\u00f3mulo S. Na\u00f3n eta La Pampa kaleen artean dago. Auzoa etxebizitza da gehienbat, etxe zaharrak eta apartamentu eraikinak, alboko kale lasaiak eta kale nagusi biziak ditu. Hainbat parke daude. Hilabete epeletan, bizilagunak maiz eserita daude espaloian.\nTangoa \"Sunderland\" eta \"Club Sin Rumbo\" milongetan (Argentinako tango dantza klubak) dantzatzen da. \"Club Pinochok\" areto-futboleko hiriko azken hiru txapelketak irabazi ditu."}
{"id": "977115", "revid": "58701", "url": "https://eu.wikipedia.org/wiki?curid=977115", "title": "Nad Spiro", "text": "Rosa Arruti (Donostia), artistikoki Nad Spiro gisa ezaguna, emakume musikagile eta musikaria da. Musika elektronikoan eta esperimentalean aintzindaria izan da Katalunian zein Espainian. Bere ibilbide artistikoa XX. mendeko 70. hamarkadan Bartzelonan hasi zuen, talde desberdinetan arituz, Underground kulturatik oso gertu: Psic\u00f3patas del Norte, Tendre Tembles, MohoChemie.\nKanpo estekak.\n[[Kategoria:Donostiako musikariak]]\n[[Kategoria:Emakume musikagileak]]\n[[Kategoria:Musika elektronikoaren musikariak]]\n[[Kategoria:XX. mendeko musikariak]]\n[[Kategoria:XXI. mendeko musikariak]]"}
{"id": "977116", "revid": "115816", "url": "https://eu.wikipedia.org/wiki?curid=977116", "title": "Peio Irujo", "text": ""}
{"id": "977117", "revid": "137486", "url": "https://eu.wikipedia.org/wiki?curid=977117", "title": "Kition", "text": "Kition\u00a0(antzinako grezieraz: \u039a\u03af\u03c4\u03b9\u03bf\u03bd, K\u00edtion; punikoeraz: \ud802\udd0a\u202c\ud802\udd15\u202c, KT edo \ud802\udd0a\u202c\ud802\udd15\ud802\udd09, KTY; latinez, \"Citium\") antzinako hiria eta Zipreko antzinako errege hirietariko bat izan zen. Gaur egun Larnaka hiria kokaturik dagoen tokian zegoen, Zipreko hego-ekialdean.\nGreziako akaziarrek fundatu zuten K.a. XIII.mendean Troiako Gerraren ondoren. K.a. X mendean feniziarrek Zipren izan zuten kolonia handiena bihurtu zen. Kitiondar ezagunena Zenon izan zen, K.a. 334 urtean jaio eta Atenasen 300 urtearen inguruan estoizismo izeneko eskola filosofikoa sortu zuena.\nIzena.\nEgiptoko Medinet Habu tenpluan Ramses III.a faraoiaren garaian (K.a. 1198-1116) \"Kathian\" izena idatzita aurkitzen da Zipreko beste hainbat hiriren artean eta Kition izan daitekela uste da. Flavio Josefo judutarrak (K.o. I. mendea) esan zuen hebrearrek Zipre izendatzeko erabiltzen zuten \"Kittim\" izena ere Kition hiriaren izena zela.\nHistoria.\nSorrera.\nKitiongo hiri-estatua K.a. XIII. mendean ezarri zen. Mizenarrak saiatu ziren aurrez inguruko kobre meategiak ustiatzen baina jarraipenik ez zuten izan. K.a. 1200 eta 1000 urteen artean elementu kultural berriak azaldu ziren indusketetan aurkitutakoaren arabera (objetu pertsonalak, keramika, arkitektura estilo berriak...) eta badirudi greziako akaziarrek ekarritako aldaketa kultural eta politikoen ondorioa izan zela. K.a. XII. mendearen hasieran hiria tamaina handiagoan berreraiki zen. Aurrez zegoen buztin egosiz egindako harresiaren lekuan harresi ziklopearra eraiki zen gainera.\nK.a. 1000 urtearen inguruan hiriko zati erlijiosoa (\"Kathari\") bertan behera utzi zen. Antzinako literaturaren arabera Tiroko merkatari feniziarrek Kition ingurua kolonizatu zuten eta Kitionen eragin politikoa nabarmen handitu zen. K.a. 850 urtearen inguruan \"Kathari\" eremuan santutegiak berreraiki eta berrerabili zituzten feniziarrek.\nAro Klasikoa.\nK.a. VI. mendean Zipre Inperio handiagoen menpean egon zen. K.a. 570 eta 545 artean egipziarrak izan ziren uhartearen jabe eta ondoren pertsiarrak. Garai hartako erregeen izenak aurkitu dira feniziarrek idazkietan eta txanponetan. Aro klasikoan Kition eta Salamina ziren uharteko hiri boteretsuenak eta K.a. 499 urtean Zipreko estatu guztiek bat egin zuten Ioniaren Pertsiaren aurkako matxinadan. Pertsiarren agintea K.a. 332 urtean amaitu zen.\nK.a. 312 urtean Ptolomeo I.ak Zipre konkistatu zuen. Kitiongo Poumyathon errege feniziarra hil zuen eta hiriko tenplu guztiak erre zituen. Zipreko hiri-estatuak desegin zituen eta Kitiongo feniziarren dinastia kendu zuen horrela. Honen ondoren Kitionek inguruko erdigune erlijiosoa izateari utzi zion. Ez zen ordea kitiondarren amaiera izan, Greziako Pireo hirian kitiondarren merkataritza kolonia batek iraun baitzuen eta baita garapena izan ere. Jakina da K.a. 233 urtean Astarte jainkosaren omenezko tenplua altxatzeko baimena eskatu zutela.\nErromatarren aroa.\nErromatarrek Zipre eskuratu zuten K.a. 58. urtean. K.o. 76. urtean lurrikara handi bat jasan zuen baina badirudi erromatarren garaian hiri oparoa izan zela. Septimio Severoren garaian \"curator civitatis\" (finantza administraria) bidali zen Erromatik Kitionera.\n322 eta 342 urteetan izandako lurrikara berriek erabat suntsitu zuten Kition, bai eta Salamina eta Pafos hiriak ere.\nIndusketa arkeologikoak eta aurkikuntzak.\nKitionen egindako aurreneko indusketa sistematikoak suediarren 1929ko espedizioan burutu ziren, Einar Gjerstad arkeologo suediarraren gidaritzapean. Hurrengo hamarkadetan \"Kathari\" eremuan indusketek aurrera jarraitu zuten eta 20 metroko luzera duen mosaiko erromatar bikaina aurkitu zen 2016an. Bainuetan izan zen eta Herkulesen lanak azaltzen ditu. Kyriakou Matsi kalearen azpian aurkitu zen estolderia lanetan ari zirela.\nKathari eremua.\n\"Bamboula\" eremutik 500 metro iparraldera kokaturik dago eta \"Kition Area II\" izena ere hartzen du. 1959 eta 1981 artean induskatu zuen Antigualeko Departamentuak. K.a. XII. mendeko harresia eta bost tenpluren hondarrak eta harresi ziklopearra aurkitu ziren.\nTenplu handienak 35 m x 22 m-ko dimentsioak zituen eta harlanduzko blokeak zituen. Tenplua K.a. 1200 inguruan bererraiki zen eta azpian zegoen tenpluaren hondarretako hegoaldeko horman Brontze Aro berantiarreko itsasontzien graffitiak aurkitu dira.\nBamboula eremua.\nLarnakako museotik 50 metro iparraldera dago, 1845ean Sargonen hilarria aurkitu zen tokian. Gaur egun Louvre museoan aurkitzen da. 1913. urtean britainiarren espedizio batek egin zituen aurreneko indusketa lanak.\nBamboulako kaiaren inguruan dauden maldetan K.a. X. mendeko asentamenduaren oinarriak aurkitu zituen Lyongo Unibertsitateko arkeologo talde batek 1976an. Astarteren eta Melkarten omenezko santutegiak aurkitu dira, lehena jainkosa semitikoa eta bigarrena feniziarra. Santutegi zaharrena K.a. IX. mendekoa da.\n1987an gerra ontzien itsas-portu feniziarra aurkitu zen, K.a. V. mendean eraikitakoa. Itsasontziak gordetzeko sei eraikinen aztarnak aurkitu dira, 6 metrojo zabalera eta 38-39 metrotako luzera dituztenak. Eraikin hauek teiladun teilatuak zituzten eta urteraratzeko arranpa ere bai.\nBeste eremu batzuk.\nBost hipogeo (eraikitako hilobiak) aurkitu dira Kitionen, Vangelis hilobia, Godham hilobia, Phaneromeni eta Turabi Tekke. Azken honetan K.a. IX. mendeko bi hilarri garrantzitsu aurkitu dira, feniziar idazkiak dituztenak.\n\"Kition Area I\" mendebaldeko harresitik gertu dagoen eremua da. Feniziar garaikoa da eta auzo erresindentziala zela dirudi, arkitekturari dagokionez. Phaneromeniren hilobiaren inguruan \"muinoko atea\" aurkitu da. \"Kition Area III\" eta \"Kition Area IV\" ere badaude. Akropolis bat ere bazegoen.\nNekropolisa Zipreko hilerri aztertuena dela esan zuen Sophocles Hadjisavvas arkeologoak. Hain zen handia Kitionen hilerria, K.o. XII. mendean sortu zen hiri berriari \"Larnaka\" izena jarri ziotela. Izena grezierazko \"larnax\" hitzetik dator eta \"hilkutxa\" esan nahi du."}
{"id": "977118", "revid": "512", "url": "https://eu.wikipedia.org/wiki?curid=977118", "title": "Haustura-tentsio", "text": "Haustura-tentsioa material bati hausteko eragin behar zaion tentsioa da. Kg/mm tan ematen da.\n Material arruntenetarako tabulatuta daude, hala nola aleazioak, material konposatuak, zeramikoak, plastikoak eta egurra."}
{"id": "977119", "revid": "1545", "url": "https://eu.wikipedia.org/wiki?curid=977119", "title": "Haustura tentsio", "text": ""}
{"id": "977120", "revid": "56334", "url": "https://eu.wikipedia.org/wiki?curid=977120", "title": "Villa Soldati", "text": ""}
{"id": "977121", "revid": "56334", "url": "https://eu.wikipedia.org/wiki?curid=977121", "title": "Aseguru-etxea", "text": ""}
{"id": "977122", "revid": "56334", "url": "https://eu.wikipedia.org/wiki?curid=977122", "title": "Aseguru-konpainia", "text": ""}
{"id": "977123", "revid": "56334", "url": "https://eu.wikipedia.org/wiki?curid=977123", "title": "Aseguru konpainia", "text": ""}
{"id": "977124", "revid": "336", "url": "https://eu.wikipedia.org/wiki?curid=977124", "title": "Unai Arietaleanizbeaskoa", "text": "Unai Arietaleanizbeaskoa Miota, batzutan Arieta, (Bergara, 1999ko ekainaren 16a) Euskal Herritar futbolaria da. Aurrelari lanetan aritzen da normalean."}
{"id": "977125", "revid": "56334", "url": "https://eu.wikipedia.org/wiki?curid=977125", "title": "Mago III.a Kartagokoa", "text": ""}
{"id": "977126", "revid": "56334", "url": "https://eu.wikipedia.org/wiki?curid=977126", "title": "Similauneko gizona", "text": ""}
{"id": "977127", "revid": "137486", "url": "https://eu.wikipedia.org/wiki?curid=977127", "title": "2020ko Lizoaingo lurrikara", "text": "2020ko Lizoaingo lurrikara 4,5ko edo 4,6ko magnitudeko lurrikara bat izan zen, 2020ko urriaren 1ean gertatutakoa, Iru\u00f1etik gertu dagoen Lizoainibar-Arriasgoiti udalerrian epizentroa izan zuena. Aurreko asteetan hainbat lurrikara txikiago eman ziren eskualdean eta, gau horretan bertan, 4,4ko Mw magnitudea izan zuen beste erreplika bat eman zen, eta 3,8 eta 3,4ko beste bi jarraian. Mercalli intentsitate eskalan IV-V artean kokatu zen (jendea esnatzeko moduko lurrikara).\nInguruan aurretik ere egon dira lurrikarak, eta ikerlari batzuek Itoizko urtegiaren eraginez izan daitekeela ere proposatu dute.\nHedapena eta erreplikak.\nLurrikarak Nafarroa Garaian ez ezik, baita Gipuzkoako zenbait herritan ere, besteak beste Donostian eta Hernanin. Euskal Herritik kanpoko zenbait lurraldetan ere bai: Aragoin, Errioxan eta Katalunian.\nEspainiako Geografia Institutuak 00:02an erregistratu zuen lehenengo lurrikara, indartsuena: Richter eskalako 4,6 gradukoa. Hurrengo minutuetan, 2,9 graduko eta 1,9 graduko beste bi ere jaso dituzte, eta, 00:54an, indartsuago bat: 3,4 gradukoa. 01:37an, 3,7 graduko astinaldi bat erregistratu dute Eguesibarren (Nafarroa), eta minutu gutxiko tartearekin gertatu ziren erreplikak, Lizoainibar-Arriasgoitin eta Eguesibarren.\nGeologia.\nNafarroa Garaia Pirinioen eta Ebroko arroaren artean dago. Bi eremu horien artean kokatzen da Jaka-Iru\u00f1ea arroa, inguruko geologian interesa duena. Nafarroa Garaiaren mendebaldean Kantauriar mendikatea dago, eta ekialde-mendebalde eremuan ere interakzio interesgarriak daude. Zonalde honek interes berezia du ipar-hego eta ekialde-mendebalde interakzio geologikoak ematen direlako.\nEstratigrafia.\nPirinioen eremuko zona axialean Paleozoikoko hainbat arroka daude (Oroz-Betelu, Kintoa eta Bortziriak), baita arroka plutonikoak ere Bortzirietan. Kintoako arrokei Olazar Formazioa izena ematen zaie. Gainerakoan Mesozoikoko arrokez osatua dago, eta mendilerroak toles eta zamalkadura sekuentzia batez osaturik daude.\nEbro ibaiaren arroa Pirinioen lurraldeaurreko arroa da. Arroaren oinarria Mesozoikoko arrokez osatuta dago, eta diskonformitate baten ostean Oligozeno eta Miozenoko sedimentuz osatutako arrokak aurki daitezke.\nJaka-Iru\u00f1ea arroa bi eremu hauen arteko trantsizioa da, Paleozeno-Eozenoko arrokak turbiditikoekin eta Mesozoikoko beste unitate batzuk tartekatuz.\nTektonika.\nLurrikararen inguruan Lizarra-Akize falla aurki daiteke, Mesozoikoan eta Tertziarioan jarduera tektoniko garrantzitsua izan duen faila, hainbat diapiroren sortzailea.\nNafarroa Garaiko egitura geologikoa Orogenia Pirenaikoaren ondorioa da, Eurasiako plaka eta Iberiar mikroplakaren talkatik sortuta ipar-hego norabidean laburdura emanez. Estimazioen arabera 80 kilometrokoa izan zen laburdura hau. Hegoaldean Ebroko arroak ematen duen zamalkadura da muga. Paleozeno eta Eozenoan Nafarroa Garaiko erdialdean zegoen itsas-arroa itxi eta mendilerroak osatu ziren. Keuper garaiko gatz triasikoen mailek zehazten dituzte eremu osoko zamalkadurak non sortu diren, adibidez Agoitz inguruan, Alaitz edo Leiren.\nNafarroa Garaiko faila nagusiak historia geologiko honen ondorio dira:\nSismizitatea.\nEuskal Herria ez da arrisku sismiko haundia duen lurraldea, eta zaila da Nafarroa Garaian 5eko magnitudea baino lurrikara indartsuagorik izatea. 1998ko urriaren 27an Lizarragan izan zen Nafarroan ezagutzen den lurrikararik indartsuena, 5,2ko magnitudearekin Richter eskalan. Bitxikeri gisa, 1903ko martxoaren 10ean beste lurrikara bat izan zen Iru\u00f1errian, 4,7ko magnitudekoa, hainbat orduz erreplikak izan zituena.\nNafarroa Garaiko sismizitatea, orokorki, Eurasiar plaka eta Iberiar mikroplakaren arteko gerturatzearen ondorioa da, nahiz eta Nafarroa Garaian dagoen esfortzu horizontal maximoa (IIE-HHW) ez den Iberiar Penintsulako orokorra (IIW-HHE). \u03c31 esfortzu maximoa bertikala da eta, horregatik, zonalde estentsibo gisa klasifikatu izan da. Hala ere esfortzu global horren bariazioak ematen dira maila lokalean. Presio ardatz nagusiak, egondako lurrikaren foku-mekanismoetan oinarrituz, NNO-SSE / NO-SE norabidea izan ohi du. Honela interpretsatzen da Lizarrako eta Hedaiako failek, NE-SO norabidea dutenak, aldirantzizko mugimendu garrantzitsua dutela."}
{"id": "977128", "revid": "10891", "url": "https://eu.wikipedia.org/wiki?curid=977128", "title": "Franz Jonas", "text": "Franz Josef Jonas (Viena, 1899ko urriaren 4a - \"ibidem\" 1974ko apirilaren 24a) Austriako presidentea izan zen 1965etik 1974ra. Lanbide tipografoa eta Austriako Alderdi Sozialdemokratako kidea izan zen. Vienako alkatea izan zen 1951tik 1965era. 1965ean Austriako hautatu zuten presidente, eta 1971n berriz haitatu zuten. 1974an hil zen, bigarren agintaldia amaitu gabe. Esperantoaren aldeko sutsua izan zen."}
{"id": "977131", "revid": "512", "url": "https://eu.wikipedia.org/wiki?curid=977131", "title": "Emyr Humphreys", "text": "Emyr Humphreys (Prestatyn, 1919ko apirilaren 15a - Llanfairpwll, 2020ko irailaren 30a) galestar eleberrigile eta olerkaria izan zen. Aberystwyth Unibertsitatean ikasi zuen eta kontzientzia-eragozlea izan zen Bigarren Mundu Gerran. Gerra ostean, irakasle eta irrati ekoizle gisa lan egin zuen. Ingelesez eta galesez idatzi zuen, batez ere Galesko historia politiko eta kulturalari buruzko eleberriak, baina baita olerkia eta antzezlanak ere."}
{"id": "977132", "revid": "512", "url": "https://eu.wikipedia.org/wiki?curid=977132", "title": "Maite Albiz", "text": "Maite Albiz (1955-2009) kazetaria, dokumentalista eta euskal mugimendu feministako ekintzaile aitzindarietako bat izan zen, Bilboko Emakumeen Dokumentazio Zentroaren sortzaile eta kudeatzaile izandakoa, 2010ean, bere omenez, bere izena hartuko zuena.\nIbilbidea.\nKazetaritza ikasi eta El Pa\u00edsen lan egin zuen. Aktibista feminista, Bizkaiko Emakumeen Asanbladako militantea, emakumeen ekarpenen memoria biltzearen garrantziak bultzatu zuen 1982tik aurrera, euskal feminista aitzindari talde batekin batera, zeukaten dokumentazio bilgune bat sortzera, hasiera batean sukalde batean. Haisera batean Bizkaiko Emakumeen Asanbladako lan-batzordeak dokumentatzeko balio zuen artxibategia, gero liburutegi bihurtu zen, dokumentazio publikoko zentro. Maite Albiz izan zen lehen dokumentalista eta bilakaera prozesua gidatu zuena. 1993ko urrian hasi ziren Bilboko Udalarekin lankidetzan irabazi-asmorik gabeko elkarte horren helburua sustatzen jarraitu ahal izateko, hots, gizartearen ikuspegi ez-sexista duten kultura-adierazpenak zabaltzea, emakumeen asoziazionismoa bultzatzea eta emakumeei eta aukera-berdintasunari buruzko gaietan espezializatutako atalak sustatzea, material bibliografiko, ikus-entzunezko eta aldizkari espezializatuekin.\nAlbizek Madrilgo 1993ko \"Juntas y a por Todas\" Estatuko Jardunaldi feministetan, tailer bat antolatu zuen emakumeei buruzko dokumentu-funtsak kudeatzeko moduari buruz jarduteko eta lan ildo beretik ari zirenekin kontaktuan jartzeko. Bertan bildu ziren koordinaziorako premia bera ikusten zuten profesional asko, beste zentro batzuetan, beste liburutegi batzuetan zer egiten zen jakiteko. Hurrengo urtean Emakumeen Dokumentazio Zentroen eta Liburutegien lehen Topaketa egitea erabaki zuten, Iru\u00f1eko IPES Elkartearen Emakumearen Liburutegiak antolatuta. 1995ean hasi zen martxan Emakumeen Dokumentazio Zentroen eta Liburutegien Sarea (\"Red de Centros de Documentaci\u00f3n y Bibliotecas de Mujeres\"), emakume eta generoan espezializatutako zentroen arteko komunikazio- eta lankidetza-kanal bat izateko asmoz sortua."}
{"id": "977137", "revid": "512", "url": "https://eu.wikipedia.org/wiki?curid=977137", "title": "Hannon I.a Handia", "text": "Hannon IV.a Kartagokoa, edo Hannon I.a Handia K.a. IV. mendeko kartagotar politikaria, buruzagi militarra eta lur jabe aberatsa izan zen, bere aberastasuna Afrikako iparraldean zituen lurretatik zetorkion, eta Kartagoko errege bihurtu zen.\nJustinoren arabera, \"princeps Cathaginiensium\" zuen izenburua. Litekeena da izenburuak \"berdinen artean lehena\" adieraztea, noblezia edo erregetza titulua izatea baino.\nSuniato aurkariari \"potentissimus foenorum\" edo \"kartagotarren artean boteretsuena\" deitu zioten 368. urtean. Hainbat urte geroago, Suniato goi-mailako traizio egiteaz leporatu zioten (Sirakusarekin korrespondentzia izateagatik) eta ziur aski exekutatu zuten. K.a. 367. urtean Hannonek 200 ontziko flota zuzendu zuen Siziliara eta hango greziarrak garaitu zituen. Bere garaipenak Dionisioren Lilibeo erasotzeko asmoak eragotzi zituen, Siziliako mendebaldeko Kartago hiri aliatua.\nHannon hogei urte inguru, izan zen Kartagoko pertsonaiarik nagusiena. K.a. 340an, tirano bihurtzeko asmoa izan zuen. Pobreei janaria banatu ondoren, bertako esklaboen matxinada bat antolatu zuen, Libiako kontratatutako kapitain berbere batek zuzentzen zuena. Kartagorentzat arrisku militarra ez zen arren, Hannon harrapatu zuten, traizio egiteaz leporatu eta torturatu egin zuten. Bere familiako kide asko hil zituzten.\nHala ere, geroago, Giskon semeari greziar mertzenarioek gidatutako Kartagoko hirurogeita hamar itsasontzien agindua eman eta Lilibeora bidali zuten. Ondoren Kartagok bakea negoziatu zuen Sirakusako Timoleonekin, K.a. 340aren inguruan. Hortik aurrera, familia honen ospea eta Kartagon izandako eraginak ondorengo belaunaldietan iraun zuen.\nHannonek K.a. 340tik gobernatu zuen. eta K.a. 337an, Giskon semea izan zen haren ordezkoa. Ziurrenik Hannon II.a Handiaren arbaso bat izan zena."}
{"id": "977139", "revid": "58701", "url": "https://eu.wikipedia.org/wiki?curid=977139", "title": "Rosa Arruti", "text": ""}
{"id": "977146", "revid": "1545", "url": "https://eu.wikipedia.org/wiki?curid=977146", "title": "Fernand Pelloutier", "text": "Fernand-L\u00e9once \u00c9mile Pelloutier (Paris, 1867ko urriaren 1a - S\u00e8vres, Seine-et-Oise, 1901eko martxoaren 13a) sindikalista sozialista libertario aktibista iraultzailea izan zen .\nF\u00e9d\u00e9ration des Bourses du Travaileko idazkari nagusia zen 1895 urtean, sindikalismoaren eta frantziar anarkismoaren figura handietako izanik XIX.\u00a0mendean.\nBiografia.\nTradizio monarkikoa zuen familia batean jaiotakoa, espiritu errebeldea zuen. Fernand Pelloutierrek ikasketak utzi zituen batxilergoan huts egin ondoren eta kazetari bihurtu zen 1886an .\nIdeia errepublikanoek erakarrita lehenik, gero sozialismora jo zuen eta 1892an Jules Guesdeko sartu zen. Aristide Briand- ekin idatzi zuen \"De la revolution par la strike g\u00e9n\u00e9rale\" izeneko liburuxka. Ordutik, ideia anarkistak garatzen joan zen.\n1895ean F\u00e9d\u00e9ration des Bourses du Travaileko idazkari hautatua, Pelloutierrek Ravacholen estrategia terrorista kritikatu zuen eta nahiago izan zuen lan boltsak garatzea. Bere zuzendaritzapean, haien kopurua nabarmen igo zen, 1894an 33tik 1901ean 81era. Funtzionatzen zuten era zela eta, langileei espazio horiek sindikatuak baino eraginkorragoak eta pragmatikoagoak iruditzen ziztaizkion. Pelloutierrentzat, lan boltsak sindikalismo integralaren adierazpena dira. Elkartasun erakunde gisa diseinatuta zeuden, elkarrekiko zerbitzu ezberdinez hornituz: enplegu bulegoak, elkartasun fondoak, gaixotasun, langabezia eta heriotza funtsak...\nLan boltsek lokaletan liburutegiek garrantzi handia zuten, langileek beren egoera hobeto ulertzeko asmoz, Adam Smith, Proudhon, Marx, Kropotkin, Zola, Bakunin... eta antzeko autoreen liburuak izaten. Gainera, Pelloutierrek ere gau eskolak antolatzen zituen.\nLan boltsek garatzen zegoen CGT sindikatuan autonomia mantentzen saiatu ziren.\nLangileen autonomiaren jarraitzailea, Proudhonen eta Bakuninen irakaspenak agendan jarri zituen berriro, eta hori dela eta pentsamendu anarkistaren berritzailea dela aitortzen da. Bizitza osoan osasun arazoak izan ondoren, Pelloutier 1901ko martxoaren 13an zendu zen.\nPelloutier eta greba orokorra.\nPelloutierentzat greba orokorra borroka metodo bat da. Greba orokorrari buruzko bere ideiak 1892ko irailaren 3ko bere lehen Memorian adierazita daude; 1893ko bere entsegu historikoan, \"Greba Orokorra\", 1869 eta 1873an Internazionaleko eztabaidak nola ezagutu dituen erakusten duena; \"Zer da greba orokorra\"? (Henri Girardekin lankidetzan) elkarrizketan, 1894an.\"Leku guztietan gauza bera da, ez errebolta oraindik, baizik eta erreboltaren mehatxua, hau da, Gobernuak bere goarnizioak geldiarazteko betebeharra. Iraultza klasikoan bezala, 30.000 eta 100.000 edo 150.000 edo 200.000 soldaduren arteko liskar baten ordez, egoeraren arabera, Parisetik 20 miliako erradioan egiten ari diren greba orokorrak 10.000 soldadu eta 200.000 langile izango ditu aurrez aurre; eremu horretatik kanpo, 500 soldaduk 10.000 langileri egingo diete aurre; beste leku batzuetan, Decazevillen eta Trignacen, esaterako, 1.000 eta 1.200 langileren aurkako polizia talde bat. Ulertzen duzu aldea? Eta grebalarien baliabideak? Garraio-sistemaren paralisia, argiteria publikoa moztea, hirigune handiak hornitzeko ezintasuna... \"\n\"... Horietako bakoitza (grebalariak) bere auzoetan egongo da, eta, lehenik, tailer txikiez eta okindegiez jabetuko da, gero lantegi handiez, eta azkenik, baina garaipenaren ondoren bakarrik, industria-planta handiez... \"\n\"... Greba orokorra leku guztietan eta inon dagoen iraultza bat delako, auzo, kale eta eraikin bakoitzeko ekoizpen-tresnez jabetzen delako, nolabait esateko, ezin delako \"Gobernu Insurrekzional\" bat edo \"proletalgoaren diktadura\" bat ezarri; ezin da altxamendu osoaren foku-puntu bat edo erresistentzia-zentro bat egon, okin talde bakoitzaren asoziazio askea baizik, okindegi bakoitzean. Sarrailagintza: hitz batean, ekoizpen askea...\""}
{"id": "977151", "revid": "512", "url": "https://eu.wikipedia.org/wiki?curid=977151", "title": "Bagel", "text": "Bagel, historikoki beigel, yiddish: \u05d1\u05f2\u05d2\u05dc\u200e beygl, polonieraz: bajgiel, Poloniako juduen komunitatearen usadiozko ogi produktu bat da. Ohitura legez gari irinez egiten da, erdian zulo bat duela. Labean sartu aurretik denbora labur batez uretan sukaldatzen da, ondorioz ogi trinko eta kanpoalde kurruskari eta distiratsua du.\nGaur egun juduen komunitate ugari bizi diren beste hainbat herrialdeetara ere zabaldu da, bereziki Ekialdeko Europa, Erresuma Batua eta AEB."}
{"id": "977153", "revid": "336", "url": "https://eu.wikipedia.org/wiki?curid=977153", "title": "Hutsunea", "text": ""}
{"id": "977154", "revid": "336", "url": "https://eu.wikipedia.org/wiki?curid=977154", "title": "Pendulu (matematika)", "text": ""}
{"id": "977155", "revid": "336", "url": "https://eu.wikipedia.org/wiki?curid=977155", "title": "Apollo misioa", "text": ""}
{"id": "977156", "revid": "56334", "url": "https://eu.wikipedia.org/wiki?curid=977156", "title": "Seaska (Berthe Morisot)", "text": ""}
{"id": "977157", "revid": "336", "url": "https://eu.wikipedia.org/wiki?curid=977157", "title": "Akuedukto", "text": ""}
{"id": "977158", "revid": "512", "url": "https://eu.wikipedia.org/wiki?curid=977158", "title": "Giskon I.a Kartagokoa", "text": "Giskon I.a Kartagokoa (\u0393\u03af\u03c3\u03ba\u03c9\u03bd) edo Giskon, Hannon III.a Kartagokoaren semea eta ziurrenik Hamilkar II.aren aita, Agatoklesi aurre egin zion jenerala zen. Diodoro Sikulok dio K.a. 339an erbesteratuta zegoela kartagotarrek Sizilian Krimiso ibaiaren porrot larria jasan zutenean, Polie Mazedoniakoaren arabera, erbesteratzea zigor bat izan zen bere anaia Hamilkarren boterea lortzeko planean parte hartu zuelako. Dirudienez, erbesteratua izan baino lehen, jeneral nabarmena zen. Horregatik, K.a. 339. urtearen ondoren, erbestetik deitu zuten mertzenarioen armada batekin Siziliara joateko borrokatzera. Nahiz eta Sirakusaren zerbitzura zeuden mertzenarioen bi armada garaitu, ezin izan zuen ekidin Mamerko Cataniakoaren eta Hizetas I.a Lentinikoaren (kartagotarren Siziliako aliatuak) bi buruzagien porrota, eta handik gutxira, Kartagotik bidalitako enbaxadore berezi batek bake akordioa sinatu zuen Sirakusako Timoleonekin. Ondorioren bat izan zen Halikos ibaian muga ezartzea (K.a. 338). Horren ostean, bere izena ez da gehiagorik aipatzen."}
{"id": "977159", "revid": "512", "url": "https://eu.wikipedia.org/wiki?curid=977159", "title": "Hannonidak", "text": "Hannonidak Kartagoko hiri punikoan, monarkiaren hipotesiaren aldekoen arabera, errege dinastia eratuko zuten familia bateko kide ugariak ziren.\nEgungo historiografiak, familia honetako zenbait kidek izan zezaketen garrantzia aitortzen badu ere, Kartagoko erregetzaren tesia baztertzen du.\nHannonidak erregeen zerrenda.\n308an, Bomilkar monarkari bere botere osoa itzultzen saiatu zen, baina porrot egitean, Kartago izenez eta izatez errepublika bihurtu zen."}
{"id": "977161", "revid": "512", "url": "https://eu.wikipedia.org/wiki?curid=977161", "title": "Mark Mancina", "text": "Mark Alan Mancina (Santa Monica, Kalifornia, 1957ko martxoaren 9a) estatubatuar musikagilea da, batez ere Hollywoodeko soinu-bandena, hala nola Trevor Rabinekin \"Con Airerako\" egindako ekarpenak. Disneyren lehen animazio filma konposatu zuen, Tarzan, eta Disneyren \"The Lion King-arako\" abestiak moldatu zituen (Hans Zimmerrek, berriz, zati instrumentala Lebo M-rekin batera Afrikako doinuetarako konposatu zuen) Broadway musikala barne.\n\"Twister\" (1996) thrillerraren soinu banda ere konposatu zuen, baita \"Speed\" (1994) eta \"Two Rebel Policemen\" (1995) akziozko film arrakastatsuetakoak ere.\nMancina John Van Tongerenekin lankidetzan aritu zen 1995ean \"The Outer Limits\" berrargitalpeneko abesti nagusia idazteko. Biek hamar atal grabatu zituzten saioaren lehen denboraldirako.\nPhil Collins-ekin ere lan egin du Disney animaziozko filmetarako bi abestitan, \"Tarzan\" eta \"Brother Bear\" .\nMancinak Hans Zimmerrek ekoitzitako \"Blood +\" anime-ko serie ezaguneko musika konposatzeaz gain, rock progresiboko proiektu ugaritan parte hartu du."}
{"id": "977162", "revid": "1545", "url": "https://eu.wikipedia.org/wiki?curid=977162", "title": "Phintys", "text": ""}
{"id": "977165", "revid": "12788", "url": "https://eu.wikipedia.org/wiki?curid=977165", "title": "Kupronikel", "text": "Kupronikela metal aleazioa da, kobrea eta nikela batera urtuz lortzen dena. Txanponak, kondentsadoreak eta berotasuna eramateko hodiak egiteko erabiltzen da. Gai erregarriek (ur gaziak, etab.) ez erasatea du berezitasunetako bat. %\u00a010-30 nikel izaten dute aleazio gehienek. Termopare eta erresistentzietan erabiltzen denean, aleazioaren edukia %\u00a055 kobre eta %\u00a045 nikel izaten da."}
{"id": "977166", "revid": "512", "url": "https://eu.wikipedia.org/wiki?curid=977166", "title": "Dionisio", "text": "Dionisiok hainbat pertsona izan daiteke."}
{"id": "977167", "revid": "512", "url": "https://eu.wikipedia.org/wiki?curid=977167", "title": "David Graeber", "text": "David Rolfe Graeber (New York, 1961eko otsailaren 12a - Venezia, 2020ko irailaren 2a) estatubatuar antropologo, anarkista, ekintzaile eta idazlea izan zen. Bere liburu ezagunenak \"Debt: The First 5000 Years\" (2011), \"The Utopia of Rules\" (2015) eta \"Bullshit Jobs: A Theory\" (2018) dira. Antropologiako irakaslea izan zen London School of Economics-en.\nLaburpena.\nYaleko irakasle laguntzailea eta antropologiako irakasle elkartua izan zen 1998tik 2007ra, Graeber balioaren teorietan eta gizarte teorian espezializatu zen. Unibertsitateak hura berriro ez kontratatzeko erabakiak, bere eskubidea zenean, eztabaida akademikoa piztu zuen. 2007tik 2013ra Londrn koktuta dagoen Goldsmiths Unibertsitatean Gizarte Antropologiako irakasle izan zen.\nBere aktibismoak 2001ean Quebecen egindako Ameriketako 3. Gailurraren aurkako protestak eta New Yorkeko 2002ko Munduko Foro Ekonomikoaren aurkako protestak biltzen ditu. Graeber Occupy Wall Street mugimenduko pertsonai ezaguna izan zen, eta batzuetan \"gu ehuneko 99a gara\" leloa asmatu izana aitortzen zaio. (\"%99\" deskribapenaren kreditua onartu zuen, baina beste batzuek leloa zabaldu zutela adierazi zuen. )\nBizitza.\nGraeberren gurasoak berrogeita hamar urterekin David izan zuten. Langile klaseko intelektual autodidaktak ziren, New Yorken. Bere gurasoak juduak ziren. Graeberren ama, Ruth Rubinstein, jantzigintzako langilea izan zen, eta 1930eko hamarkadako \"Pins &amp; Needles\" aldizkarian idazten zuen, Nazioarteko Emakumeen Jantzigintza Sindikatuak bultzatuta. Graeberren aita, Kenneth, unibertsitate garaian AEBko Gazte Komunisten Ligan afiliatuta zegoen, nahiz eta Hitler-Stalin ituna baino lehenago irten zen. Bartzelonan, Espainiako Iraultza Sozialean parte hartu zuen,Espainiako Gerra Zibilean borrokatuz. Geroago, offset inprimagailuetan plaka biluzte lanetan aritu zen. Graeber New Yorken hazi zen, apartamentu eraikin kooperatibo batean. Graeber 16 urte zituenetik anarkista zen, 2005ean \"The Village Voice\" -ri eskainitako elkarrizketaren arabera.\nGraeber-ek Phillips Academy Andoverren lizentziatu zen 1978an eta New Yorkeko Estatuko Unibertsitatean lizentziatu zen 1984an. Magisteritza eta doktoretza Chicagoko Unibertsitatean lortu zituen, eta Fulbright beka bat irabazi zuen 1989an, Betafon ( Madagaskarren) hogei hilabeteko ikerketa etnografikoa egiteko. Lortutako doktoregoa Marshall Sahlinsek zuzendu zuen\", The Disastrous Ordeal of 1987: Memory and Violence in Rural Madagascar\" titulua zuena. \nHistoria akademikoa.\n1998an, doktoretza amaitu eta bi urtera, Graeber Yale Unibertsitateko irakasle laguntzaile bihurtu zen, eta ondoren irakasle elkartuko postua eskuratu zuen. 2005eko maiatzean, Yale Antropologia departamentuak Graeberren kontratua ez berritzea erabaki zuen, 2008rako epea zeukana. Graeberren beka antropologikoa seinalatuz, bere aldekoek (antropologo kideak, ikasle ohiak eta ekintzaileak barne) erabakia politikoki motibatuta zegoela aldarrikatu zuten. 4.500 lagunek baino gehiagok sinatu zuten haren aldeko eskaerak, eta, hala nola, Marshall Sahlins, Laura Nader, Michael Taussig eta Maurice Bloch antropologoek Yalek erabakia bertan behera uzteko eskatu zuten. Blochek, Londresko Ekonomia Eskolan eta Coll\u00e8ge de France-n antropologia irakasle eta Madagaskarreko idazle izana, honako adierazpen hau egin zuen Graeberren inguruan unibertsitateari egindako gutun batean: Teoria antropologikoari buruzko bere idatziak aipagarriak dira. Munduko edozein lekutako bere belaunaldiko teoriko antropologikorik onena dela uste dut. Yaleko administrazioak ez zuen azalpen formalik eman. Graeberrek iradoki zuen Unibertsitatearen erabakia GESO Yaleko graduondoko ikasleen sindikatuko kide izateak eragina izan zuen bere kaleratzean.\n2005eko abenduan, Graeberrek urtebeteko soldata ordaindu ondoren unibertsitatea uztea onartu zuen. Udaberri hartan Yaleko beren azken bi klase eman zituen: \"Kultur Antropologiarako Sarrera\" (200 ikasle baino gehiagok parte hartu zuen) eta \"Ekintza zuzena eta teoria sozial erradikala\" izeneko mintegia. \n2006ko maiatzaren 25ean, Graeber Londreseko Ekonomia Eskolan Malinowski hitzaldia ematera gonbidatu zuten. Urtero, unibertsitateko antropologia sailak antropologo bati bere karrerako etapa nahiko goiztiar batean Malinowski hitzaldia emateko eskatzen dio eta, teoria antropologikoan ekarpen esanguratsua egin dutenak bakarrik gonbidatzen dituzte. Graeberren hitzaldia \"Boterea /ezagutzaz haratago: botere, ezjakintasuna eta ignorantziaren erlazioaren azterketa\" zuen izenburua. Hitzaldi hau saiakera batean argiataru da, \"Irudimenaren zona hilak: indarkeriaz, burokraziaz eta interpretazio lanaz\" izenburupean. Urte horretan bertan, Graeberrek Gizarte Antropologoen Elkarteko 100. urteurreneko Diamond Jubilee topaketetan aurkezteko eskatu zuen. 2011ko apirilean, antropologia sailaren urteroko Distinguished Lecture aurkeztu zuen Berkeley-n, eta 2012ko maiatzean bigarren urteko Marilyn Strathern Lecture eman zuen Cambridgen.\n2008tik 2013ko udaberrira arte, Graeber irakasle eta irakurle izan zen Londresko Unibertsitateko Goldsmith's Collegen . 2013an, London School of Economicseko katedra onartu zuen. \nLan akademikoak.\nGraeber \"Fragments of an Anarchist Antropology\" eta \"Toward an Anthropological Theory Value: The False Coin of our Dreams l\"ibruru akademikoen egilea da . Lan antropologiko zabala egin du Madagaskarren, eta doktorego tesia idatzi zuen (\"The Disastrous Ordeal of 1987: Memory and Violence in Rural Madagascar\"), nobleen ondorengoen eta esklabo ohien ondorengoen arteko banaketa sozialari buruz. 2007ko irailean argitaratu zuen tesian oinarritutako liburua, \"Lost People: Magic and the Legacy of Slavery in Madagascar\". AK Pressek 2007ko azaroan saiakeren liburua argitaratu zuen, \"Possibilit\u00e9s: Essays on Hierarchy, Rebellion and Desire\", eta 2009ko abuztuan \"Direct Action: An Ethnography\" agertu zen. Horien ondoren, monografia historiko garrantzitsu bat etorri zen \"Debt: The First 5000 Years\", 2011ko uztailean agertu zena. Liburu honen inguruan, Graeberrek nabarmendu zuen:\n2017ko abenduan, Graeberrek eta bere irakasle ohi zena Marshall Sahlinsek \"On Kings\" izenburuko saiakera bilduma kaleratu zuten, AM Hocart-en inspiratutako teoria bat erritual kosmologikoan giza subiranotasunaren jatorriari buruzko teoria bat azalduz. Graeberrek Shilluk eta Merina erreinuei buruzko saiakerak egin zituen, eta azken saiakera bat \"erregearen eta herriaren arteko gerra eratzailea\" deitzen zuena aztertzen zuen. Une honetan, gizarte desberdintasunaren jatorriari buruzko lan historikoa egiten ari da David Wengrow-rekin .\n2013ko urtarriletik 2016ko ekainera arte, Graeber editorea izan zen Cambridgeko (Massachusetts) \"The Baffler\" aldizkarian. 2011tik 2017ra arte sarbide irekiko \"HAU\" aldizkariaren erredaktore nagusia izan zen\": Journal of Ethnographic Theory\", eta berak eta Giovanni da Col-ek batera idatzi zuten \"teoria etnografikoa\" eskolaren sorrerako adierazpen teorikoa eta manifestua. \nCharles Kenny-k, \"Democracy\" aldizkari politikoan idatziz, esan zuen Graeberrek \"neoliberalismoaren gaitzei buruzko kontakizunarekin bat egiten zuten\" datuak bilatzen zituela eta kontrakoa iradokitzen zuten datuak zalantzan jarri edo kritikatu zituela. \nBurokrazia, managerialismoa eta \"pitorik balio ez duten lanak\".\nGraeberren azken bekaren zati handi bat \"pitorik balio ez duten lanak\" gaian oinarritu da, administrazio lanen gorakadak ugaritzearekin hedatu direnak eta Graeberrek \"kudeaketa feudalismoa\" deitzen duen hori. 2013ko \"The Democracy Project\" liburuan planteatzen duen puntuetako bat - Occupy mugimendua - \"pitorik balio ez duten lanak\" deitzen dituen gehikuntza da, \"lanpostuak\" betetzen dituztenek ere existitu behar ez dituzten edo behar ez dituzten enplegu formak aipatuz. Lan horiek normalean \"langile profesionaletan, zuzendaritzan, bulegoan, salmentetan eta zerbitzuetan\" kontzentratuta daudela uste du STRIKE! aldizkariko artikulu batean ere azaldu zuen bezala:\nArtikuluaren ospea dela eta, Graeberrek \"Bullshit Jobs: A theory\" liburua idatzi zuen orduan, Simon &amp; Schusterrek 2018an argitaratua.\n\"The Guardian-\"ek Graeber-en \"Bullshit Jobs-\" i buruzko iritzi mistoak egin zituen, \"jarrera apur bat mespretxagarria\" izan zela eta liburuaren \"nekatutako argudioak\" egiaztatzen zituela salatuz, liburuaren tesiaren alderdiak \"argi eta garbi zuzenak\" zirela aipatuz. \nKritika.\nBerkeley ekonomiko-historialari neoliberalak, Brad DeLongek, bere blogean atal asko aztertu zituen Graeberren \"Debt\" liburuaren kritika zehatza idatziz. DeLongek dio 12. kapituluan \"dozenaka\" akats daudela. Bereziki zerrendatzen du Graeberrek oker egin zuela AEBetako Erreserba Federalean presidentetzarako izendatutako kopurua eta liburuaren lehen edizioan agertzen zenaren aurka, Apple ez zutela IBMko ingeniari ohiek sortu. Graeberrek kritika hauek erantzun zituen, interpretazioaren dibergentzia bat zegoela argudiatuz, DeLong-ek kritikak argudiatuz publikazio prozesuaren moztea eta \"kopiatze prozesuan\" eman zirelako. Hala ere onartu zuen DeLong-ek \"Debt 544 orrialdeetan bere akatsik handiena Merkatu Irekiko Batzorde Federaleko batzordean presidentetzarako izendatutako kopurua gaizki lortu zuela\". Graeberrek dioenez, horrek ez zuen eraginik izan argudiatzen ari zen puntuan.\nAktibismoa.\nBere lan akademikoaz gain, Graeberrek aktibismo politikoan zuzeneko nahiz zeharkako inplikazio historikoa izan zuen. Besteak beste, Industrial Workers of the World sindikatuko kidea zen, 2002an New Yorkeko Munduko Ekonomia Foroaren aurkako protestetan parte hartu zuen, 2010eko Erresuma Batuko ikasleen protestetak babestu zituen, Occupy Wall Street mugimendua lagundu zuen eta Anti-Capitalist Convergence sortzaileetako bat izan zen.\n2011ko azaroan, \"Rolling Stone\" aldizkariak Graeber Ocupy Wall Street mugimenduko leloaren asmatzailea Graeber zela esan zuen: \"Gu gara ehuneko 99\", nahiz eta Graeberrek esan \"The Democracy Project\"en idatzi duen leloa \"sorkuntza kolektiboa zela\". \"Rolling Stone-k\" ere dio Graeberrek New Yorkeko lehen Batzar Nagusia sortzen lagundu zuela, 60 parte-hartzaile soilik izan zirela abuztuaren 2an. Hurrengo sei astetan sortzen ari zen mugimenduarekin lotuta egon zen, besteak beste, batzar orokorrak errazten, lan taldeen bileretara joaten eta indarkeriarik gabeko erresistentziari buruzko prestakuntza juridikoa eta medikua eta eskolak antolatzen. Zuccotti parkeko kanpamentua hasi eta egun batzuetara, New Yorketik Austinera (Texas) joan zen .\nGraeberrek argudiatu du Occupy Wall Street mugimenduak lehendik zeuden erakunde politikoen edo egitura juridikoaren zilegitasuna aitortu ez izana, hierarkizatutako adostasunik gabeko erabakiak hartzeak eta politika aurrefiguratiboak besarkatzeak funtsean proiektu anarkista bihurtzen duela. Udaberri Arabiarrarekin alderatuz gero, Graeberrek aldarrikatu du Occupy Wall Street eta herri mailako beste protesta garaikideek \"Amerikako Inperioaren desegitearen inguruko negoziazio olatu baten hasierako salbazioa\" direla. \"Al Jazeeran\" idatziz, adierazi du hasieratik Okupatu mugimenduak \"agindu moral bati soilik erantzuteko konpromisoa\" zuela, eta ez legezkoari buruz, eta, beraz, beharrezko baimenik gabe bilerak egin zituela. Okupatu mugimenduaren hasierako erabaki hau defendatzerakoan esan du \"publikoa garen heinean, ez genukeela espazio publikoa okupatzeko baimenik behar\". \nGraeberrek 2014an txiokatu zuen bere familiaren etxetik 50 urte baino gehiago kanporatu zutela Occupy Wall Street-rekin izandako parte hartzeagatik. Gaineratu du Okupatuarekin lotutako beste batzuek antzeko \"jazarpen administratiboa\" jaso dutela. \n2019ko urriaren 11n, Graeberrek Extinction Rebellion protestan hitz egin zuen Trafalgar Square-n . Graeberrek \"zezenketen lanpostuen\" eta ingurumenaren kaltearen arteko harremanari buruz hitz egin zuen, mugimendu ekologistak lan horiek beharrezkoak ez diren eraikuntza edo azpiegitura proiektuekin konbinatuta eta planifikatutako zaharkitze arazo garrantzitsu gisa konbinatuz.\n2019ko azaroan, beste figura publiko batzuekin batera, Graeberrek Jeremy Corbyn Alderdi Laboristako buruzagiari babesa adierazteko gutun bat sinatu zuen, eta honela deskribatu zuen: \"Sortzen ari den eskuin muturreko nazionalismoaren, xenofobiaren eta arrazakeriaren aurkako borrokan itxaropenezko itsasargia\". 2019ko abenduan, kultura arloko beste 42 pertsona nabarmenekin batera, Corbynen zuzendaritzapean zegoen Alderdi Laboristaren aldeko gutun bat sinatu zuen 2019ko hauteskunde orokorretan. Gutunaren arabera, \"Laboristen manifestu elektoralak, Jeremy Corbynen gidaritzapean, eraldaketa-plan bat eskaintzen du, jendearen eta planetaren beharrak lehenesten dituena, onura pribatuen eta gutxi batzuen interesen gainetik\".\nHeriotza.\nDavid Graeber 2020ko irailaren 2an hil zen Veneziako ospitale batean, 59 urte zituela. Hil baino bi egun lehenago, abuztuaren 31n, beren emazte Nika Dubrovsky-k Veneziatik ateratako argazkia txiokatu zuen \"Venice. Iluna, bustia eta hotza \u201d. Graeber bera, hil baino lehenago aktibo zegoen: abuztuaren 28an Youtuben bideo bat argitaratu zuenean azken aldi honetan \"apur bat baxu\" sentitzen zela esanez, baina berriro ere hobeto sentitzen ere hasi zela. \nGraeberren heriotzaren erreakzioen artean Ash Sarkar txiokatu zuen \"gutako askorentzako irakaslea zela, adeitasunez eta bihurrikeriaz eta pazientziaz betea\", Dalia Gebrialek \"erraldoi eta benetako kamarada\" zela esan zuen bitartean."}
{"id": "977168", "revid": "512", "url": "https://eu.wikipedia.org/wiki?curid=977168", "title": "Armiarma-zeta", "text": "Armiarma-zeta armiarmek berez iruten duten proteina-zuntza da. Armiarmak sareak, habiak, arrautzak babesteko erabiltzen dituzte, baita airean zehar parapente gisa garraiatzeko ere. Armiarma-zetak aplikazio ugari izan ditzake gure gizartean, kantitate egokian lortuz gero; erabil liteke biomedikuntzan, zauriak sendatzeko bendetan edota lotailuen konponketan, edota ordezkapenean, balen aurkako txalekoetan, automobilen airbagetan, kirol arropan..."}
{"id": "977169", "revid": "1545", "url": "https://eu.wikipedia.org/wiki?curid=977169", "title": "Armiarma zeta", "text": ""}
{"id": "977170", "revid": "512", "url": "https://eu.wikipedia.org/wiki?curid=977170", "title": "Dentsitate handiko polietileno", "text": "Dentsitate handiko polietilenoa polimero olefinikoen (polipropilenoa kasu) edo polietilenoen familiako polimero bat da. Bere formula (-CH2-CH2-) n da. Etileno unitate errepikakorrez osatutako polimero termoplastiko bat da. HDPE () bezala izendatzen dute. Material hori, besteak beste, erabili eta botatzeko plastikozko ontziak egiteko erabiltzen dute."}
{"id": "977171", "revid": "1545", "url": "https://eu.wikipedia.org/wiki?curid=977171", "title": "HDPE", "text": ""}
{"id": "977172", "revid": "56334", "url": "https://eu.wikipedia.org/wiki?curid=977172", "title": "Epoxi erretxina", "text": "Epoxi erretxina egiturak konpontzeko erabiltzen dena polimero termogogorgarria da. Epoxidoaren izen arrunta ere bada.\nEpoxi erretxinek aplikazio asko dituzte, besteak beste, estaldura metalikoak, osagai elektroniko/elektrikoetan eta LED, goi-tentsioko instalazioetako isolatzaileak, pinturak, zuntzez indartutako materialak eta egiturazko itsasgarriak. Epoxi erretxina ohikoenak epiklorohidrina eta a bisfenol Aren arteko erreakzio baten ondorio dira."}
{"id": "977173", "revid": "1545", "url": "https://eu.wikipedia.org/wiki?curid=977173", "title": "Epoxi itsasgarri", "text": ""}
{"id": "977174", "revid": "1545", "url": "https://eu.wikipedia.org/wiki?curid=977174", "title": "Epoxi", "text": ""}
{"id": "977175", "revid": "1545", "url": "https://eu.wikipedia.org/wiki?curid=977175", "title": "Karbonozko nanotutu", "text": ""}
{"id": "977176", "revid": "1545", "url": "https://eu.wikipedia.org/wiki?curid=977176", "title": "Karbonozko nanohodi", "text": ""}
{"id": "977177", "revid": "512", "url": "https://eu.wikipedia.org/wiki?curid=977177", "title": "Gutxiago gehiago da", "text": "Gutxiago gehiago da () arkitektura munduan sortuta eta oso zabaldutako esaldia da. Antza denez, Mies van der Rohe arkitekturarekin lotuta sortu zuen nahiz eta gaur egun arteen eta diseinuaren munduan oso erabilia izan. Minimalismo mugimenduaren benetako lema da.\nHistoria.\nVan der Roheren eskutik ezagutzera eman zen, aurretik, beste artistak, Ad Reinhardt espresinionismo abstratuaren artistak, lehen aldiz aipatu zuen. Reinhardten obra ia erabateko erreduzionismoa bilatzen zuen, nolabait minimalismoa iragarriz. Elkarrizketa batean horrela azaldu zituen bere ideiak:\nRobert Venturi arkitektoak beste esaldi ospetsu batez erantzun zion: \"less is a bore\" (\u00abgutxiago aspergarria da\u00bb),; esaldia maximalismoaren adierazpena da."}
{"id": "977179", "revid": "119347", "url": "https://eu.wikipedia.org/wiki?curid=977179", "title": "Trevor Rabin", "text": "Trevor Charles Rabin (Johannesburg, Hegoafrika, 1954ko urtarrilaren 13a) hegoafrikar musikaria da, 1983tik 1995era Yes britainiar rock progresiboko taldeko gitarrista eta konpositorea izan zelako, eta ordutik, soinu banden konpositore gisa ezaguna.\nHasierako urteak.\nRabin Johannesburgoko (Hegoafrika) musikari familia batetik dator, bere aita Johannesburgoko Orkestra Filarmonikoko biolin-jotzaile nagusia zen. Johannesburgoko eskola publiko batean ikasi zuen, pianoko ikasketa formalak hartuz hamabi urterekin gitarra aurkitu aurretik. Gurasoek rock musikarekiko orientazioa bultzatu zuten, nahiz eta Rabinek bere ibilbide osoan musika klasikoarekiko interesa mantendu. Rabinek Johannesburgoko Unibertsitatean orkestrazioa, moldaketa eta zuzendaritza ere ikasi zituen laburki, Hegoafrikako artista aipagarri askok bezala.\nTrevor Rabinen hasierako eraginen artean Arnold Sch\u00f6nberg, Tchaikovski, Cliff Richard eta The Shadows, The Beatles eta Jimi Hendrix izan ziren. Rock progresibo eta gogorrari ere heldu zion bere eskolako lehen taldeekin: \"The Conglomeration\" eta \"Freedom's Children\". Azken taldea musikari helduagoek osatzen zuten eta haien abestiek Hegoafrikako gobernuaren \"apartheid\" politika zalantzan jartzen zuten. Garai berean, Rabin abeslari, gitarrista eta saioko baxu jotzaile garrantzitsua bihurtu zen, Hegoafrikako jazz talde askorekin jotzen. Rabinek 19 urte bete zituenean Hegoafrikako armadan bere betebeharra bete zuen, eta bertan entrenamendu sailean aritu zen.\n1974an, Trevor Rabinek bere lehen talde nagusia sortu zuen, Rabbitt Neil Cloud-ekin (bateria), Robot Ronnie-rekin (baxua) eta Duncan Faure-rekin (teklatuak, gitarra eta ahotsa) batera. Rabbitt egiaz urtebete lehenago hasi zen, Rabinek soldadutza egin zuen garaian, baina 1975ean ahoz aho ezaguna egin zen Johannesburgeko \"Easy Club\" -en eskaini zuten kontzertuarekin. Bere lehen singlea 1975ean kaleratu zuten, Jethro Tull-en \"Locomotive Breath \" abestiaren bertsio bat zen eta gero bere lehen albumean agertuko zen, \"Boys Will Be Boys\", Trevor Rabinek idatzitako abesti original bikainak zituena.\nRabbitt-en bigarren diskoa, \"A Croak and a Grunt in the Night\", 1977an kaleratu zen. Trevor Rabinek Hegoafrikako saria irabazi zuen diskoan egindako koprodukzioagatik. Estatu Batuetan Capricornekin grabaketa eta banaketa akordioa lortu zuten azkar, baina Rabbitt-ek ezin izan zuen atzerrira bidaiatu Hegoafrikaren aurkako apartheid politikek nazioartean ukatu ziotelako. Ondorioz, Trevor Rabinek herrialdea uztea erabaki zuen. Trevor Rabin gabe disko bat grabatu ondoren, Rabbitt urte berean desegin zen.\n1978an Londresera emigratu ondoren, Trevor Rabinek bere bakarkako lehen diskoa, \"Beginnings\", grabatu zuen, \"Trevor Rabin\" izenarekin kaleratu zena, kanta zerrenda zertxobait desberdinarekin. Abesti batzuek Rabbitt-en izandako garaia gogoratzen zuten bitartean, oro har, Rabinen soinua pixka bat estilizatuagoa zegoen etorkizuneko lorpenak nolakoak izango ziren aurreratuz."}
{"id": "977180", "revid": "512", "url": "https://eu.wikipedia.org/wiki?curid=977180", "title": "Nanohodi", "text": "Nanohodia zilindro huts baten forma duen egitura molekularra da, diametroa 0,1 nm eta 100 nm artekoa duena. Materialen arabera, hainbat motakoak dira, ezagunenak karbonozkoak eta siliziozkoak direlarik."}
{"id": "977181", "revid": "1545", "url": "https://eu.wikipedia.org/wiki?curid=977181", "title": "Nanotutu", "text": ""}
{"id": "977183", "revid": "336", "url": "https://eu.wikipedia.org/wiki?curid=977183", "title": "Karratu beltza", "text": "Karratu beltza () Kazimir Malevitx margolari ukrainiarrak egindako margo ospetsua da.\nBertsioak.\nMalevitxek gutxienez bost bertsio desberdinak egin zituen. Horietatik lau gordetzen dira. Lehendabizikoa 1915ean egin zuen eta Moskuko Tretiakov Galerian erakutsi zuen; gaur egun Moskun erakusten da, 1929an egindako laugarren bertsioarekin batera. Bigarren bertsioa 1915ean ere egin zuen eta egun galdutzat emana dago. Hirugarrena 1924an egin zuen eta San Petersburgoko Errusiar Museoan erakusten da. 1930-1932 artean azkena omen dena egin zuen; gaur egun, 2002tik, Hermitage Museoan dago.\nMargolana lehen aldiz 1915ean Petrogradon egin zen \"Azken erakusketa futurista: 0.10\". Erakusketa horretan futurismoa utzi zuen abstrakzioen bidean aritzeko. 39 margolan abstrakto aurkeztu zituen eta margolaritzaren errealismo berria gisa aurkeztu zituen. Tartean \"Karratu beltza\" zegoen. Lan honek margolariaren ibilbidean aldaketa erradikal bat erakutsi zuen baina baita ere margolaritza garaikidearen garapenean. Espezialista askoren ustez hasiera berri bat markatu zuen \"Karratu beltza\"k, \"margolaritzaren zero puntua\", bere garrantzia horrela azpimarratuz."}
{"id": "977186", "revid": "56334", "url": "https://eu.wikipedia.org/wiki?curid=977186", "title": "Kupronikela", "text": ""}
{"id": "977187", "revid": "8159788", "url": "https://eu.wikipedia.org/wiki?curid=977187", "title": "Luis Lacalle Pou", "text": ""}
{"id": "977188", "revid": "108057", "url": "https://eu.wikipedia.org/wiki?curid=977188", "title": "Goi Argi", "text": "Goi Argi Eibarko Emakumeen Elkartea 1951ean Eibarren sortu zen, Espainian izandako lehen emakumeen elkartea izan zelarik.\nSorrera.\n1951ean sortu zen, Mercedes Kareaga jeltzalearen ekimenez. Sorrerako unetik bertatik, helburu politikoak espreski baztertu zituen, elkartearen norabidea ongintzara eta emakumeen jabekuntzara bideratuz. Lehen ekintzaileen artean, Kareagarekin batera Aurora Etxaburu, M\u00aa Teresa Telleria, Miren Mendikute, Carmen Apellaniz, Celia Murua eta Mertxe Juaristi nabarmendu ziren, besteak beste. Denen artean, partizipazioen bidez dirua lortu zuten, mailegua eskatu zuten eta Dos de Mayo kalearen 19 zenbakian (gaurko Toribio Etxebarria) pisu bat erosi zuten. 1951eko martxoaren 19an ateak ireki zituenerako, 600 bazkidetik gora zituen. Gizonek ez zuten sarrera debekatua, baina bertan bere intereseko gauzarik antolatzen ez zenez, ez ziren joaten.\nBultzatzaileak.\nLehen zuzendaritza batzordea 1951eko martxoaren 1ean eratu zen, bazkide hauek osatua: Julia Sarasketa (lehendakaria), Josefina Orbea (idazkaria), Maritxu Irusta (diruzaina), Tere Gantxegi eta Francisca San Miguel (eledunak). Urte haietako beste zenbait kide izan ziren: Mar\u00eda Dolores Agirre, Sabina Arakistain, Miren Arriaga, Miren Azkarraga, Conchita Basauri, Antonia Baskaran, Alicia eta Amaia Bergaretxe, Mertxe Kareaga Gisasola, Maritxu Gantxegi, Asunci\u00f3n Solozabal, Vicenta Trokaola, Elena Untzeta, Ana Maria Agirre, Angelita Apelllaniz, Mari Paz Ariznabarreta, Arrate Arriaga, Bego\u00f1a Artamendi, Maria Teresa Azkoaga, Hermenegilda Barrenetxea, Adelaide Boneta, Maria Carmen Bourtthoumie, Cristina Gallastegi, Dora Guridi, Elena Guruzeta, Maria Larra\u00f1aga, Lorea Lasa, Arrate Suinaga, Elisabet Santa Cruz, Mari Carmen Zabala, Herminia Errasti, Helena Franco, Nieves Iriondo, Felisa Loiola, Teresa Mu\u00f1oz, Jesusa Retolaza, \nLan ildoak.\nBere lehen ekimenetako bat tonbola bat izan zen, Eibarko San Andres zaharren egoitzaren sorrera bultzatzeko. Beste proiektu nabarmen bat Jardi\u00f1etako haurtzaindegia izan zen. Era berean Eibarko beste hainbat elkarterekin kolaboratu zuten proiektu sozial askotan: \"Operaci\u00f3n Ladrillo\" (San Andres egoitza berritzeko), DYA, Odol Emaileen Elkartea, kirol elkarteak... Hitzaldi eta ikastaro asko ere antolatu zituzten hainbat gairi buruz, hala nola ginekologia, sukaldaritza, jostura, ezkontzarako prestaketa edo latinezko meza-liburuen ulermena; aisialdia ere lantzen zuten, besteak beste bazkideendako txangoak ere bultzatuz.\nGoi Argik izan zuen garrantzia nabarmentzeko, kontuan hartu behar da garai hartako Espainian emakumeei bizitza sozialaren eskubidea ukatzen zitzaiela, edozertan parte hartzeko aitaren edo senarraren sinadura behar izaten zutelarik. Zentzu horretan, elkarrekin biltzeko aukera hutsa lorpen handia izan zen.\n80ko hamarkadan, mugimendu feministaren gorakadan Goi Argikoei Egizan, Marimatraka Feminista Taldea eta Urkilora taldeak batu zitzaizkien Eibarko emakumeen eskubideen aldarrikapenean.\nGaur egunean.\n2010eko hamarkadan, elkartearen bazkideak 300 inguru ziren; gehienak 80 eta 90 urtetik gorakoak eta arratsalde pasan mahai-jokoetan aritzen zirenak. Egoera ikusita, zuzendaritza batzordean kide gazteak sartzeko premia seinalatu zuten, erreleboa bermatzeari bidea irekiz. Urtero 50 euroko kuota ordaintzen zuten.\nElkarteko tabernan langile bat dute eta 17:00-21:00 artean irekita egoten da, larunbatak izan ezik (bazkide batzuen desadostasunarekin).\n2020 urtean, Goi Argiren zuzendaritza batzordea bazkide hauek osatzen dute: Lourdes Izagirre (lehendakaria), Maria Esther Alonso, Miriam Palacios eta Maria Teresa Azkoaga."}
{"id": "977190", "revid": "4055", "url": "https://eu.wikipedia.org/wiki?curid=977190", "title": "DMC DeLorean", "text": "DMC DeLorean DeLorean Motor Company (DMC) konpainiak 1981 eta 1982 artean fabrikatutako kirol auto bat da. DeLorean izenez da ezaguna, hau izan baitzen konpainia horrek egin zuen modelo bakarra. DeLorean ezaugarri dira kaio-hegaleko ateak eta pinturarik gabeko altzairu herdoilgaitzezko metalezko karrozeria. Oso ezaguna da \"Back to the Future\" filmaren trilogian agertu zelako."}
{"id": "977191", "revid": "336", "url": "https://eu.wikipedia.org/wiki?curid=977191", "title": "God Bless America", "text": "God Bless America (euskaraz \"Jainkoak bedeinka dezala Amerika\") 1918an Irving Berlinek konposatutako estatubatuar abesti bat da. Beste ereserki askoren inspirazioa da, \"This Land Is Your Land\" abestiarena kasu.\nEreserki modernotzat hartzen da bere letra eta melodia gogoangarriagatik, Ameriketako Estatu Batuetako ereserki nazionalaren konplexutasun eta abstrakzioaren aurka. \"God Bless America\"k otoitz itxura hartzen du, bakea eta Jainkoaren bedeinkapenak nazioarentzat eskatuz."}
{"id": "977192", "revid": "512", "url": "https://eu.wikipedia.org/wiki?curid=977192", "title": "Poetic Justice (1993ko filma)", "text": "Poetic Justice John Singleton zinema zuzendariaren 1993ko estatubatuar filma bat da. Janet Jackson eta Tupac Shakur dira protagonistak. Filmean agertzen diren poemak Maya Angelouk idatzi zituen, eta Angelou bera agertzen da familia batekin duten bileran. The Last Poets kolektiboa ere agertzen da, filmaren amaieran.\nSinopsia.\nJusticek (Janet Jackson) bere lehen mutil-lagun bakarraren hilketa ikusi ondoren, unibertsitatea ahaztu eta South Centraleko (Los Angeles) ile-apaindegi batean lan egitea erabakiko du. Depresioari aurre egiteko modu bakarra poesia ederra konposatzea da. Oaklandeko konbentziorako bidean, mentalitate independenteko postako langile batekin bidaiatu behar du (Tupac Shakur), eta ez da harekin ondo moldatzen. Euren eta euren lagunen artean hainbat eztabaida izan ondoren, indarkeria sozial eta nazionalari buruz dituzten pentsamenduak berdinak direla jakiten hasten dira. Justicek, azkenean, senti dezake ez dagoela lehen bezain bakarrik."}
{"id": "977193", "revid": "336", "url": "https://eu.wikipedia.org/wiki?curid=977193", "title": "Akilesen orpoa", "text": ""}
{"id": "977194", "revid": "512", "url": "https://eu.wikipedia.org/wiki?curid=977194", "title": "Alvin Lee", "text": "Alvin Lee, Graham Anthony Barnes jaioa (Nottingham, 1944ko abenduaren 19a - Estepona, 2013ko martxoaren 6a) ingeles abeslari, egile abeslari eta gitarra-jotzailea izan zen, \"Ten Years After\" blues rock taldeko kidea. Leo Lyons, Chick Churchill eta Ric Lee izan ziren taldearen beste sortzaileak.\nLee Alvinek Woodstick jaialdian eman zuen emanaldiaren ondoren ospea hartu zuen. \"Mendebaldeko gitarristak azkarrena\"\" deitu zioten. Hamar diskoren ondoren, taldea utzi zuen, bere bilakaera musikalarekin haserre. Ondoren, beste talde batzuekin lan egin zuen."}
{"id": "977196", "revid": "512", "url": "https://eu.wikipedia.org/wiki?curid=977196", "title": "Gregorio Ybarra de la Revilla", "text": "Gregorio Ybarra de la Revilla ( - Getxo, ) bizkaitar pertsona esanguratsua izan zen, Ybarra familiako kidea. Enpresa munduan aritu zen, familiako beste kide asko bezala, eta Bizkaiko Labe Garaietako kontseilaria izan zen, beste enpresa batzuen artean.\nSociedad Bilbainako presidente izan zen 1945 eta 1946 artean, baita Bilboko Arte Ederren Museoaren batzordekoa eta Bizkaiko Gor-mutu eta Itsuen Kolegioa ere. Zaldiketako federazio nazionaleko kidea zen eta Fadurako (Getxo) hipika txapelketa antolatu zuen.\nGor-mutuen inguruan egindako lanagatik, Bilboko Urrezko Domina eman zioten.\nFamilia.\nFernando Luis Ybarra Arambarri eta Mar\u00eda Nicolasa Revilla Yngunzaren semea, Esperanza Zayas Yohnekin ezkondu zen. Bost seme-alaba izan zituzten:"}
{"id": "977197", "revid": "15251", "url": "https://eu.wikipedia.org/wiki?curid=977197", "title": "Fernando Luis Ybarra", "text": "Fernando Luis Luis Amelio Domingo Ybarra Ar\u00e1mbarri (Bilbo, 1844ko abuztuaren 4 - Areeta, Getxo, 1888ko irailaren 22a) bizkaitar enpresaburu eta pertsona esanguratsua izan zen, Ybarra familiako kidea.\nYbarra zein Zubiria familiako hainbat lehengusurekin batera \"Ybarra Hermanos y C\u00eda.\", \"La Merced\", \"N. Sra. del Carmen\" eta \"Altos Hornos de Bilbao\" bezalako negozioak bultzatu zituen. San Vicente de Pauleko Langileen Patronatoa sortu zuen. Zugaztietan eskola bat eta jaioberrientzako ospitale bat sortu zituen eta Bilboko Erruki Etxe Santuan Karitatearen Ahizpak sartu zituen. Tianoko meatzarien ospitalearen sorrera kudeatu zuen.\nFamilia.\nAita Gabriel Maria Ybarra Guti\u00e9rrez de Cabiedes izan zuen eta ama Mar\u00eda del Rosario Inocenta Aranbarri Mancebo. Mar\u00eda Nicolasa de la Revilla Ingunzarekin ezkondu zen eta Bizkaiko industrian botere handia izan zuten hainbat seme-alaba izan zituzten:\nBere ahizpa Rafaela Ybarra dohatsua izan zen."}
{"id": "977198", "revid": "336", "url": "https://eu.wikipedia.org/wiki?curid=977198", "title": "Gabriel Mar\u00eda Ybarra de la Revilla", "text": ""}
{"id": "977199", "revid": "6327", "url": "https://eu.wikipedia.org/wiki?curid=977199", "title": "Fernando Ybarra de la Revilla", "text": ""}
{"id": "977202", "revid": "336", "url": "https://eu.wikipedia.org/wiki?curid=977202", "title": "Diac", "text": ""}
{"id": "977203", "revid": "512", "url": "https://eu.wikipedia.org/wiki?curid=977203", "title": "Dear Frankie", "text": "Dear Frankie (euskaraz \"Frankie Maitea\"), 2004ko Shona Auerbach britainiarrak zuzendutako drama film bat da. Emily Mortimer, Gerard Butler eta Jack McElhone aktoreek antzeztu zuten.\n2005eko Tribecako Zinemaldian estreinatu zen.\nArgumentua.\nEskozia, Frankie (Jack Mcelhone) sei urteko mutiko gorra eta Lizzie (Emily Mortimer) ama etengabe lekualdatzen dira, oraingoan Greenock hirian bizitzen jarri dira, Lizziek bertako fish and chips jatetxe batean zerbitzari gisa lana topatu baitu. Lizziek semea babestu eta egia azaldu nahi ez dionez, Frankie txikiaren jakinmina asebetetzeko istorio bat asmatu du. Horregatik, denboraldiro Frankiek bere ustezko aitari gutun bat idatzi eta bidaltzen dio, kontakizunaren arabera aita urruneko lurraldeetara nabigatu duen itsasontzi batean baitago.\nBaina dena okertu egingo da, Lizziek itsasontzia itzultzera dela jakin eta Frankieri egia esan edo denboraldi batez haren aitaren plantak egingo Arrotz bat (Gerard Butler) aukeratzeko abagunean topatzen denean."}
{"id": "977205", "revid": "512", "url": "https://eu.wikipedia.org/wiki?curid=977205", "title": "Hamilkar II.a Kartagokoa", "text": "Hamilkar II.a Kartagokoa (antzinako grezieraz: \u1fbf\u0391\u03bc\u03af\u03bb\u03ba\u03b1\u03c2 latinez: \"Hamilcar\"; Kartago, K.a. IV. mendea-K.a. 312) Giskonen semea zen, eta Bomilkarraren lehengusua. Kartagoko sufete izan zen Agatoklesen tiraniaren garaian. K.a. 312. urtean, Kartagok ezkutuan epaitu eta heriotzara kondenatu zuen, berak jakin gabe, Agatokles dinastiarekin izandako ustezko konplizitateagatik.\nBiografia.\nK.a. 315. urtean Siziliara bidali zuten. Hamilkar jenerala, Agatoklesen laguna eta Kartagoren traidorea hil ondoren. Sirakusako tiranoari bitan aurre egin zion K.a. 311ean. Urte horretan, H\u00edmeraren pean zegoen Agrigento harrapatu zuen.\nHamilkar II.ak hasieratik jokabide zuhurra izan zuen Timoleon hil ondoren Sirakusan sortutako borroka politiko berrien aurrean, eta hasieran, laguntza eskaini zion Sosistratori, Sirakusako oligarkiaren buruari, Agatoklesekin aurrez aurre zegoena, alderdi demokrataren burua. Geroago, bakea sinatu zuen Azestorides estratega korintoarrarekin, sirakusarrek Pentapoliseko gatazka fratrizida baketzen saiatzeko deitu zutena.\nAzkenean, Juniano Justinoren arabera, Agatoklesekin itun bat sinatu zuen, Pentapolisera itzuli nahi baitzuen (Azestoridek bigarren aldiz erbesteratua izan zuelarik) eta kartagotarrari laguntza politiko errentagarria agindu zion bere laguntzaren truke: lagunduko zion. feniziar hiriburuan botere absolutua hartzeko.\nSirakusa setiatu zuen, K.a. 310 eta K.a. 309. urteetan lortutako garaipenen ondoren, baina ez zuen eragotzi Agatokles Afrika iparraldea inbaditzea.\nSetioa luzatzen zen bitartean, kartagotarrak deseroso zeuden, eta beren posizioak uzten hasi ziren. Horrela, Antanderrek, Agatoklesen anaiak, afrikarrak garaitu zituen. Hamilkar K.a. 309an harrapatu eta gero, burua moztu zioten. Bere burua garaikur gisa bidali zioten Afrikan zegoen Agatoklesi."}
{"id": "977206", "revid": "512", "url": "https://eu.wikipedia.org/wiki?curid=977206", "title": "London Has Fallen", "text": "London Has Fallen (euskaraz \"Londres Erori Da\"), 2016ko Babak Najafi iraniar-suediarrak zuzendutako ekintza thriller film bat da. Gerard Butler, Aaron Eckhart and Morgan Freeman, with Alon Moni Aboutboul, Angela Bassett, Robert Forster, Jackie Earle Haley, Melissa Leo, Radha Mitchell, Sean O'Bryan, Waleed Zuaiter eta Charlotte Riley aktoreek antzeztu zuten.\n\"Olympus Has Fallen\" (2013) aurrekaria eta \"Angel Has Fallen\" (2019) jarraipena dauzka.\nArgumentua.\nJames Wilson britainiar lehen ministroa modu arraroan zendu ondoren, mundu guztiko herrialdeetako agintariak bere hiletara joan dira. Baina planetako segurtasun neurri estuneka dituen elizkizun hori haiek akatzeko eta munduan kaosa hedatzeko aukeraz baliatzeko egitasmoa duen norbait bada. Benjamin Asher (Aaron Eckhart) AEBetako presidentea eta bere Zerbitzu Sekretuko kolaboratzaileak, tartean Mike Banning agentea (Gerard Butler), tragedia ohri ekiditeko gai izango diren bakarrak dira."}
{"id": "977209", "revid": "58701", "url": "https://eu.wikipedia.org/wiki?curid=977209", "title": "Max Bruch", "text": "Max Bruch (Kolonia, Prusia, 1838ko urtarrilaren 6a - Berlin, 1920ko urriaren 2a) alemaniar konpositore erromantiko, irakasle eta orkestra zuzendaria izan zen. Ferdinand Hillerrekin egin zituen lehen musika-ikasketak. Alemaniako hainbat hiritan lan egin zuen: Mannheim, Koblenz, Sondershausen, Berlin eta Bonn. Hiru urtez Liverpool Philharmonic Society zuzendu zuen. Berrehun obra baino gehiago konposatu zituen, horien artean biolinerako hiru kontzertu; 1. biolinerako kontzertua kontzertu erromantiko ezagunenetako bat da. Bere musika erromantizismo alemaniarraren tradiziokoa da."}
{"id": "977212", "revid": "512", "url": "https://eu.wikipedia.org/wiki?curid=977212", "title": "The Tall Man (2012ko filma)", "text": "The Tall Man (euskaraz \"Gizon Garaia\"), 2012ko Pascal Laugier frantziarrak zuzendutako misteriozko eta beldurrezko film bat da. Jessica Biel, Jodelle Ferland, Janet Wright eta Stephen McHattie aktoreek antzeztu zuten.\nArgumentua.\nAEBetako ipar-mendebaldeko Washington estatua, Julia Denning (Jessica Biel) erizain gazte eta alarguna garai batean oparoa zen eta gaur egun ekonomikoki eta sozialki gainbeheran dagoen Cold Rock meatzari herrian bizi da, bertako lantegia itxi berria eta biztanleen gehiengoa langabezian gelditu baita. Hori gutxi balitz, denbora gutxiren epean herriko hainbat haur bahituak izan dira. Eskualdeko siniskeren arabera desagerketa horien atzean Gizon Garaia delakoa omen dago: usadioaren arabera haurrak berarekin batera eramaten dituen pertsonaia iluna. Juliaren David (Jakob Davies) semea ere desagertzean, hura berreskuratzeko borrokatzeaz gain, Gizon Garaia zein den eta bahitutako haurrei zer gertatzen zaien jakiteko ikerketari ekingo dio."}
{"id": "977213", "revid": "56334", "url": "https://eu.wikipedia.org/wiki?curid=977213", "title": "Hamilkar Giskon", "text": ""}
{"id": "977215", "revid": "56334", "url": "https://eu.wikipedia.org/wiki?curid=977215", "title": "Erreplika (argipena)", "text": "Erreplika hitzak adiera hauek ditu:"}
{"id": "977216", "revid": "8160029", "url": "https://eu.wikipedia.org/wiki?curid=977216", "title": "Erreplika", "text": ""}
{"id": "977217", "revid": "1491", "url": "https://eu.wikipedia.org/wiki?curid=977217", "title": "Alazne Aiestaran", "text": "Alazne Aiestaran Yarza (Ermua, 1972) kazetaria eta UPV/EHUko irakasle eta ikerlaria da. Doktorea da komunikazio zientzietan eta irakaslea ere bada Euskal Herriko Unibertsitatean. Hedabide lokalen esparrua ondo baino hobeto ezagutzen du: Ermua eta Mallabiko Drogeteniturri aldizkariko zuzendaria izan da urte luzez eta egun kolaboratzaile gisa ari da bertan. Bestetik, tokiko hedabideen irakasgaiko irakaslea da Gizarte eta Komunikazio Zientzien fakultatean. Bere doktorego tesia Deba-barreneko sei herri aldizkari aztertuta egin zuen.\nIbilbidea.\nZazpi urtez eman zituen AEKn euskara-eskolak. Zazpi urtez ere aritu zen Ermuko eta Mallabiako Drogetenitturri herri aldizkarian lanean, zuzendari gisa, eta gero urtebetez irakatsi zuen Mondragon Unibertsitatean.\nEHUko doktorea da Komunikazio Zientzietan 2007tik. Urte berean hasi zen lanean irakasle gisa UPV/EHUko Kazetaritza Sailean. 2014ko apiriletik Kazetaritza Saileko Idazkari Akademikoa da.\nEuskal Herriko Unibertsitateko Gizarte eta Komunikazio Zientzien fakultatean irakaslea da. Jose Inazio Basterretxearen zuzendaritzapean egin zuen doktorego-tesian Deba Barreneko euskarazko komunikazio sistema aztertu zuen. Bailarako 6 aldizkariak aztertu zituen (eta Kitto, Pil-pilean, Barren, Berriketan, Kalaputxi eta Drogetenitturri) 2000-2004 bitarteko gaiak analizatzeko\".\"\n2011ko urtarriletik ZER Komunikazio Ikasketen Aldizkariko Kontseilu editorialeko kidea da.\nArgitalpenak.\nArgitaratu dituen liburuen artean hauek daude:\nUztaro eta ZER aldizkarian ere hainbat artikulu idatzi ditu kazetaritza, komunikabideez, lanaz edo ekonomiaz:"}
{"id": "977218", "revid": "1491", "url": "https://eu.wikipedia.org/wiki?curid=977218", "title": "Alazne Aiestaran Yarza", "text": ""}
{"id": "977219", "revid": "56334", "url": "https://eu.wikipedia.org/wiki?curid=977219", "title": "Buck konbertsore", "text": ""}
{"id": "977220", "revid": "56334", "url": "https://eu.wikipedia.org/wiki?curid=977220", "title": "Boost konbertsore", "text": ""}
{"id": "977221", "revid": "56334", "url": "https://eu.wikipedia.org/wiki?curid=977221", "title": "Buck\u2013boost konbertsore", "text": ""}
{"id": "977222", "revid": "56334", "url": "https://eu.wikipedia.org/wiki?curid=977222", "title": "Buck-boost konbertsore", "text": ""}
{"id": "977223", "revid": "56334", "url": "https://eu.wikipedia.org/wiki?curid=977223", "title": "\u0106uk konbertsore", "text": ""}
{"id": "977224", "revid": "96586", "url": "https://eu.wikipedia.org/wiki?curid=977224", "title": "Zoleka Mandela", "text": "Zoleka Mandela (1980ko apirilaren 9a - 2023ko irailaren 25a) hegoafrikar idazle eta aktibista izan zen, Nelson Mandelaren biloba izateaz gain. Bere alabaren heriotzaz, drogadikzioaz eta bularreko minbizia izanaren bizipenei buruz idatzi zuen.\nBiografia.\nZindzi Mandelaren alaba eta Nelson Mandela eta Winnie Mandelaren biloba izan zen. Txikitan sexu-abusua jasan zuen, eta horretaz hitz egin du, baita farmakoekiko eta alkoholarekiko menpekotasunaz ere.\n2010ean, Mandelaren hamahiru urteko alaba auto istripu batean hil zen, Sowetoko Munduko Futbol Kopako kontzertu batetik etxerako bidean. Haren heriotzak mundu mailako zirkulazio-istripuen biktima kopuru handia ikusarazten lagundu zuen, eta familiako kideak bide-segurtasuneko aktibista bihurtu ziren.\nTrafiko-istripuek eragindako heriotzen aurkako kanpaina egin zuen, eta Saharaz hegoaldeko Afrikako haurrek dituzten arrisku bereziak azpimarratzen zituen. Haur horiek munduko beste edozein lekutan baino bi aldiz arrisku handiagoa dute auto-istripu batean hiltzeko.\n2013an argitaratu zuen autobiografia. Mandelak bularreko minbizia izan zuen, eta bost urtez tratamenduan egon zen. Komunikabide sozialak erabili ditu tumorea erauzteko ebakuntza eta haren kimioterapia tratamenduaren albo-ondorioak deskribatzeko.\nZoleka Mandela minbiziak jota hil zen 2023ko irailaren 25ean, 43 urterekin.\nAintzatespenak.\n2016an BBCren 100 emakumeetako bat izan zen."}
{"id": "977226", "revid": "512", "url": "https://eu.wikipedia.org/wiki?curid=977226", "title": "Zindzi Mandela", "text": "Zindziswa Mandela edo Zindzi Mandela-Hlongwane (1960 \u2013 2020) diplomazialari eta poeta hegoafrikarra zen, Winnie Madikizela-Mandela eta Nelson Mandela apartheidaren aurkako aktibista eta politikarien alaba gazteena. 1978an bere olerkien bilduma \"Black As I Am\" izenpean argitaratu zen. 1996 eta 1998 artean Hego Afrikako Lehen Dama bezala jokatu zuen eta 2014tik ostera, Danimarkako Hego Afrikako enbaxadore bezala egin zuen lan eta hil aurreko garaian Liberiara igorri behar zuten lan egitera."}
{"id": "977227", "revid": "42829", "url": "https://eu.wikipedia.org/wiki?curid=977227", "title": "Rewat Buddhinan", "text": "Rewat Buddhinan (; 1948ko irailaren 5a - 1996ko urriaren 27a), ezizena Ter (\u0e40\u0e15\u0e4b\u0e2d \"Toe\"), The Impossibles Thai pop taldeko abeslari, ekoizle eta kide sortzailea izan zen. 1970eko hamarkadan Thailandiako pop eta rock musikaren industrian aitzindaria izan zen, eta GMM Grammy-ren sortzailea, Thailandiako hedabide konglomeratuen entretenimendu konpainia. Bere eragina dela eta, Buddhinan Thailandiako musika industrian aro berri bat hasi zela uste da."}
{"id": "977233", "revid": "336", "url": "https://eu.wikipedia.org/wiki?curid=977233", "title": "Burdinurtu", "text": "Burdinurtua arragoan galdatuz ateratako burdina eta karbonozko aleazioa da. Karbonoaren edukia % 2,14 eta % 6,67 artekoa da (nahiz eta ehuneko horiek ez diren erabat zurrunak). Eskuarki, erabilienak % 2,5 eta % 4,5eko balioen artean daude, karbono gehien dutenek ez baitute balio praktikorik industrian. Burdina eta karbonoaz gain, silizioa, manganesoa, fosforoa, sufrea eta oxigenoa bezalako aleazio elementuak daramatza. Altzairuak baino merkeagoak eta fabrikazio errazagokoak dira, hain garestiak ez diren instalazioak erabiltzen dituztelako eta galdatzea tenperatura baxuagoetan egiten delako (gainera, mekanizatzeko errazak dira)."}
{"id": "977236", "revid": "512", "url": "https://eu.wikipedia.org/wiki?curid=977236", "title": "Boro nitruro", "text": "Boro nitruroa (BN) boroaren konposatu bitarra da, boro eta nitrogeno proportzio berdinetan osatua. Konposatua karbonoarekiko isoelektronikoa da (boroak 3 balentzia elektroi ematen ditu eta nitrogenoak 5), beraz, boro nitruroak forma polimorfikoak ditu, karbonoaren alotropoen antzekoak.\nBoro nitruro kubikoa (c-BN) oso material artifizial gogorra da, baina diamantea baino gogortasun txikiagokoa. Diamantea bezala, c-BN isolatzaile elektriko eta beroaren eroale bikaina da. Asko erabiltzen dute tresna industrialetarako urragarri gisa, bereziki altzairu aleatuak eta material oso gogorrak mekanizatzeko."}
{"id": "977241", "revid": "1545", "url": "https://eu.wikipedia.org/wiki?curid=977241", "title": "Caerostris darwini", "text": "Caerostris darwini Araneidae familiako armiarma bat da, 25 metroko ainguraketa-puntuekin armiarma-sare handienetako bat ekoizten duena. 2009. urtean Madagaskarren aurkitu zuten Andasibe-Mantadia Parke Nazionalean. Bere zeta inoiz aztertu den material biologiko gogorrena da, kevlar antzeko tamainako zati bat baino hamar aldiz gogorragoa. Zuntzen batez besteko iraunkortasuna 350 MJ/m3-koa da, eta batzuk 520 MJ/m3-ra iristen dira, hau da, beste edozein armiarma ezagunena baino bi aldiz gogorragoa eginez."}
{"id": "977242", "revid": "512", "url": "https://eu.wikipedia.org/wiki?curid=977242", "title": "Bomilkar I.a Kartagokoa", "text": "Bomilkar I.a Kartagokoa (, BDMLQRT) agintaria eta militarra izan zen K.a. IV. mendean. Gisc\u00f3n I.aren iloba (K.a. 337-K.a. 330) eta Hamilkar II.aren lehengusua (K.a. 330) zen.\nBiografia.\nKartagoko indarrak Agatoklesen aurka zuzendu zituen honek Kartagoko lurraldea inbaditu zuenean, K.a. 310. urtean, Hamilkar liderra izanik, K.a. 330 eta 309 artean gobernatu zuena.\nInbaditzaileekin aurkako lehen borrokan, Hannon jenerala hil egin zen eta, Diodoro Sikuloren arabera, Bomilkarrek etsaiari baimena eman zion zelaian arrakasta izateko, honela, bere herrikide beldurtuko ziren eta Kartagoko tirano bihurtzeko aukera izango zuelakoan. K.a. 308. urtean, atzerapen eta zalantza ugari izan ondoren, gobernua bereganatzen saiatu zen 500 herritarren eta hainbat mertzenarioen laguntzarekin, baina Kartagoko Senatuak matxinoak barkatzeko aginduarekin errenditzea lortu zuen. Bomilkarri dagokionez, harrapatu eta gurutziltzatu zuten."}
{"id": "977243", "revid": "512", "url": "https://eu.wikipedia.org/wiki?curid=977243", "title": "Bomilkar (argipena)", "text": "Bomilkar, pertsona hauei erreferentzia egin diezaiekeen izena da:"}
{"id": "977246", "revid": "9088850", "url": "https://eu.wikipedia.org/wiki?curid=977246", "title": "Mari Cruz Guruzeta", "text": "Mari Cruz Guruzeta Unzueta (Aramaio, Araba, 1871ko maiatzaren 3a - Areatza, Bizkaia, 1934ko abenduaren 27a) emagina, eta Areatzako Emakume Abertzale Batza erakundearen sortzailea.\nBizitza.\nAreatzan bizi izan zen. Euskaltzalea eta euskal kulturaren bultzatzailea. Areatzako Emakume Abertzale Batza fundatu zuen 1932an. Eusko Alderdi Jeltzalearen (EAJ), emakumeen erakundea zen Emakume Abertzale Batza. Orduko EAJko mitinetan parte hartu zuen hizlari moduan. 1933an, Zeanuriko plazan mitin batean parte hartu zuen, bere neba Txomin Guruzeta eta orduko beste politikari ospetsu batzuekin batera.\nUrte askoan aritu zen emagin lanetan, belaunaldi desberdinetako emakumeei erditzen laguntzen.\nJose Maria Azpeitiarekin ezkondu zen eta bost seme-alaba izan zituen: Victor, Piedad, Arantza, Lucia eta I\u00f1aki, oso gazte hil zena. Gurutzi Arregi Azpeitia etnografoa eta euskaltzalea bere biloba zen.\nAitorpenak.\n2007ko uztailaren 14an, Mari Cruz de Gurutzeta izena daukan plaza inauguratu zuten Areatzan. Bere emagin lanari omenez, Jesus Lizasoren \u201cAreatzako Sabelak\u201d izeneko eskultura dago bertan."}
{"id": "977247", "revid": "448", "url": "https://eu.wikipedia.org/wiki?curid=977247", "title": "Leyre Arrieta", "text": "Leyre Arrieta Alberdi (Mutriku, 1971ko martxoaren 26a) historialaria, ikertzailea, unibertsitateko irakaslea eta idazlea da.\nBiografia.\nGeografia eta Historiako lizentziatua eta Deustuko Unibertsitateko Historia Garaikideko doktorea da. Deustuko Unibertsitateko irakasle titularra da eta Bilboko eta Donostiako kanpusetan partekatzen du bere irakaskuntza-jarduera. Komunikazioko Graduan \"Egungo Mundua\", \"Egungo errealitatea\" \"interpretatzeko bideak\" eta \"Gizarteko auzi eta dilemak\" irakasgaiak ematen ditu eta Kanpo Harremanak Graduan \"Pentsaera Politikoaren Historia lantzen du.\"\nArgitalpenetan, euskal abertzaletasuna, euskal erbestea, europartasuna eta komunikabideen historia jorratzen ditu. Eusko Jaurlaritzaren agirien fondoaren inguruan aritu da ikertzen, baita euskal abertzaletasunaren sinboloen inguruan ere. Komunikazioko ikertaldeko kidea da, Eusko Jaurlaritzak A kategorian aitortua, eta unibertsitateen arteko ikerketa proiektuetan parte hartzen du.\nIdatzitako liburuez gain, artikulu ugari argitaratu ditu aldizkari zientifikoetan eta liburu kolektibo askotan kolaboratu du.\nProiektu ugaritan ere parte hartu du, bai bakarrean, bai beste batzuekin lankidetzan.\nArgitalpenak.\nLiburuen kapituluak.\nHainbat liburutan parte hartu du kapitulu ezberdinak idatziz. Azkena aipatzekotan hurrengo hau:\n\"Agirre lehendakaria eta Eusko Jaurlaritzaren estrategia kulturala (1936-1939) Elkarrekin esnatzeko orduan (2020)\"\nBestelakoak.\nAurrekoez aparte online euskarriko artikuluak sortu ditu eta tesi ugari ere gidatu ditu."}
{"id": "977248", "revid": "336", "url": "https://eu.wikipedia.org/wiki?curid=977248", "title": "Zinaida Portnova", "text": "Zinaida Martynovna Portnova (; 1926ko otsailaren 20a - 1944ko urtarrilaren 15a), Zina Portnova moduan ezaguna, sobietar partisano bat izan zen. Ehun nazi baino gehiago pozoitu zituelako da ezaguna, Sobietar Batasuneko Heroi izendatu zuten hil ondoren.\nBizitza.\nPortnova Leningradon jaio zen 1926ko otsailaren 20an, langile klaseko familia bielorrusiar batean. Bere aitak Kirov fabrikan lan egiten zuen. 1941ean, Leningradoko 385 eskolan zazpigarren mailako ikaslea zela, bere amonaren etxera joan zen Vitebsk aldera. Handik gutxira, Alemania naziak Sobietar Batasuna inbaditu zuen. Tropa naziekin izandako gertaera batek (bere amona jo zuten ganadua konfiskatzen ari zirenean) alemaniarrekiko bere gorrotoa piztu zuen.\n1942an Portnova Bielorrusiako erresistentzia mugimenduan sartu zen, klandestinitatean bere zonaldeko Komsomol gazte erakundeko taldean afiliatuz Obol-en (Vitebsk), \"Gazte Mendekatzaileak\" izena zuen talde honek.\nBielorrusia okupatuan panfletoak banatzen aritu zen, sobietar soldaduentzako armak bildu eta ezkutatzen eta alemaniar tropen mugimenduei buruz informatzen. Armak eta lehergailuak erabiltzen ikasi ondoren, Portnovak hornigailu, zentral elektriko eta adreilu fabrika baten aurkako sabotaje ekintzetan parte hartu zuen. Ekintza horien ondorioz 100 soldadu alemaniar baino gehiago hil zirela uste da.\n1943an, Portnova \u00d3boleko sukaldari laguntzaile bezala kontratatua izan zen. Abuztuan, han zeuden nazientzako ziren elikagaiak pozoitu zituen. Susmagarritzat hartu zuten, berak errugabea zela esan zuen eta janariaren zati bat jan zuen nazien aurrean, pozoirik ez zuela erakusteko. Berehala gaixotu ez zenez, askatu egin zuten. Hala ere, ondoren, gonbito gogorrekin gaixotu zen, baina, azkenean sendatu egin zen, esne-gazur pila bat edan ondoren. Lanera itzuli ez zenez, alemaniarrak erruduna zela konturatu ziren eta haren bila abiatu ziren. Hauek aurki ez zezaten, Portnova esploratzaile bezala sartu zen Kliment Voroxiloven izena zeraman partisanoen unitate batean. 1943ko urrian Komsomol-eko kide egin zen.\n1943ko abenduan edo 1944ko urtarrilean Portnova Obol-era bidali zuten berriz ere, goarnizioan infiltratzeko, \"Gazte Mendekatzaileen\" azken porroten arrazoiak aurkitzeko eta, gainontzeko kideak aurkitu eta harremanetan jartzeko. Baina berehala harrapatu zuten. Bere ihesari buruzko bertsio ezberdinak daude. Informe batek dio, Gestapok Goriany herrian egindako galdeketa batean, ikertzaileak mahai gainean utzitako pistola hartu eta hil egin zuela. Tiroak entzun ondoren, bi soldadu alemariar gelara sartu ziren eta Portnovak berriz ere tiro egin zuen. Ondoren, eremutik ihes egiten saiatu zen eta basorantz korrika joan zen, han ibai ertz batetik gertu harrapatu zuten.\nBeste bertsio baten arabera, Gestapoko galdetzaileak, amorruzko momentu batean, bere pistola mahaira bota zuela, Portnovari tiro egingo ziola mehatxu egin ondoren. Honek, pistola hartu eta tiro egiteko aprobetxatu zuen. Gelatik ihes egin zuen, guardia bati tiro egin zion korridorean, eta gero beste bati patioan. Baina kalerako bidea blokeatzen zion guardia bati tiro egiten saiatu zenean, armak huts egin zuen eta harrapatu egin zuten.\nPortnova torturatua izan zen, ziuraski informazioa lortzeko. Ondoren, baso batera eraman zuten eta bertan hil zuten, edo torturatzerakoan hil zen,\n1944ko urtarrilaren 15ean.\nLegatua.\nHil ondoren, Sobietar Batasuneko Heroi izendatu zuzten 1958ko uztailak 1ean. Leninen ordena ere jaso zuen. 1969an, Vitebsk eskualdeko Zuia herriak plaka oroigarri batekin omendu zuen. Pionero Gazteen talde askok bere izena hartu zuten, omenaldi moduan.\nEskola talde askok ere bere izena daramate, baita Komsomolaren Museoak ere, Polatsk eta Vitebsk arteko errepidean dagoena, eta San Petersburgoko eskola batek ere bai. Hari eskainitako bi monumentu daude, busto bat Minsken eta obelisko bat Obol-en."}
{"id": "977249", "revid": "646", "url": "https://eu.wikipedia.org/wiki?curid=977249", "title": "Karga birala", "text": ""}
{"id": "977262", "revid": "56334", "url": "https://eu.wikipedia.org/wiki?curid=977262", "title": "Fernando Luis Ybarra Arambarri", "text": ""}
{"id": "977263", "revid": "56334", "url": "https://eu.wikipedia.org/wiki?curid=977263", "title": "Fernando Luis Ybarra Aranbarri", "text": ""}
{"id": "977264", "revid": "119347", "url": "https://eu.wikipedia.org/wiki?curid=977264", "title": "Uelen", "text": "Uelen (; Chukchi: ; Siberian Yupik: \u0423\u043b\u044b\u04c4, Naukan Yupik: \u041e\u043b\u044b\u04c4) landa herria bat da (\"selo\" ) Errusiako Ekialde Urruneko Barruti Federalean, Txukotka Okrug Autonomoan dagoena. 2010eko erroldaren arabera, biztanle kopurua 720 zen.\nDezhnev lurmuturretik gertu kokatuta dago eta Bering itsasoa Txuktxien itsasoarekin bat egiten duen lekuan, Errusiako eta Eurasia osoko ekialderago dagoen populamentua da . Mendebaldeko hemisferioan kokatzen da, baina Nazioarteko Data Lerroa kurbatzen da inguruan, beraz Errusiako ordu-zona batean geratzen da ( ). Uelen Ipar Amerikatik hurbilen dagoen eurasiar asentamendua ere bada. Uelen izen berdineko aintziraren ipar-ekialdeko izkinan dago, gutxi gorabehera 15 bider 3ko ekialde-mendebaldeko aintzira hareatsu batez ozeanotik bereizita. Administratiboki, Uelen Txukotsky udal barrutiaren menpe dago eta Uelen landa asentamendu gisa eratzen da."}
{"id": "977265", "revid": "56334", "url": "https://eu.wikipedia.org/wiki?curid=977265", "title": "Burdin urtu", "text": ""}
{"id": "977266", "revid": "512", "url": "https://eu.wikipedia.org/wiki?curid=977266", "title": "Derek Mahon", "text": "Derek Mahon (Belfast, 1941eko azaroaren 23a - Cork, 2020ko urriaren 1a) Ipar Irlandako poeta izan zen.\nBiografia.\nMahon langile klaseko familia protestante baten seme bakarra zen. Aitak \"Harland eta Wolff\" eraikuntza enpresan lan egiten zuen eta ama ehungintza enpresa batean. Egileak adierazi zuen bere haurtzaroan ameslari eta bakarti samarra zela. Gaztetatik interesatu zitzaion literatura. \"Skegoneil\" ikastetxean lehen hezkuntza ikasi zuen, eta geroago Royal Belfasteko Errege Erakunde akademikoan. Lan batzuk argitaratu zituen eskolako aldizkarietan. Hugh Haughton kritikariaren arabera, bere lehen poemak kalitate handikoak ziren bere adineko mutil batentzat.\nDublingo Trinity College-n ikasi zuen. Bertan \"Icarus\" aldizkaria editatu zuen, eta Michael Longley, Eavan Boland eta Brendan Kennelly bezalako idazleekin lagun egin zen, eta horrek bere uzkurtasun asko galdtzea lagundu zion. Trinity College utzi zuen 1965ean, Parisko Sorbonan ikasteko.\nUrtebete geroago utzi zuen unibertsitate hori, Kanadan eta Estatu Batuetan bizitzeko. 1967an \"Night Crossing (Gaueko zeharkaldia)\" lehen poema liburua argitaratu zuen. Dublingo unibertsitate batean irakatsi zuen eta Londresen ere lan egin zuen kazetari independete gisa. Bere egoitza ezarri zuen Kinsalen, Cork konderrian. 2007an David Cohen Literatura Saria irabazi zuen.\n2020ko urriaren 1ean zendu zen hirurogeita hemezortzi urte zituela, Corken."}
{"id": "977269", "revid": "512", "url": "https://eu.wikipedia.org/wiki?curid=977269", "title": "Lee Min-oh", "text": "Lee Min-oh (Seul, Hego Korea, 1987ko ekainaren 22a) Hego Koreako nazioarteko aktore, modelo eta abeslaria da. Mundu mailan ezaguna den aktorea bihurtu zen, eta hainbat telesailetan parte hartu zuen, besteak beste, \"Boys over Flowers\", \"The Heirs\", \"City Hunter\" eta \"The King: Eternal Monarch\". Abesti batzuk ere abestu ditu."}
{"id": "977271", "revid": "65203", "url": "https://eu.wikipedia.org/wiki?curid=977271", "title": "George Young", "text": "George Redburn Young (Glasgow, 1946ko azaroaren 6a - Singapur, 2017ko urriaren 22a) australiar musikari, egile abeslari eta musika ekoizlea izan zen. Eskoziar jaio zen eta Australiara emigratu zuen familiarekin. \"Easybeats\" eta \"Flash and the Pan\" australiar taldeetako kide izan zen. Harry Vandarekin Vanda &amp; Young taldea sortu zuen eta berarekin idatzi zituen \"Friday on My Mind\" eta \"Love Is in the Air\" arrakastatsuak. Vandarekin batera, Angus eta Malcolm anaien AC/DC taldearen hasierako ekoizlea ere izan zen."}
{"id": "977272", "revid": "336", "url": "https://eu.wikipedia.org/wiki?curid=977272", "title": "Matambako Erresuma", "text": "Matambako Erresuma (1631-1744) Afrikako estatu prekoloniala izan zen, gaur egun Angolako Malanjeko probintzian zegoena. Kolonizazio saiakerei luzaroan eutsi zien erresuma boteretsu bat zen, XIX. mendearen amaieran Angolan integratua izan zelarik.\nSorrera.\nMatambako Erresumako lehen aipamen dokumentala, Kongoko Erresumako erregeari, garai hartan Alfontso I.a Kongokoa zena, 1530ean eginiko omenaldi batena da. Ondoren, 1535ean, Alfontsok gobernatzen zuen eskualdeen artean Matambako Erresuma zerrendatu zuen. Ez dago erresumaren historiari buruzko informaziorik, eta erresumari buruzko ahozko tradizio modernoek, oraingoz, ez dute datu garrantzitsurik gehitzen. Ez dirudi Kongoko erresumak Matambako Erresuman presentzia arin eta sinboliko bat besterik izango zuenik, eta bere gobernariak, ziur asko, nahiko independenteak izan ziren. Matambako Erresumak, zalantzarik gabe, harreman estuagoak zituen bere bizilagunarekin, Ndongoko erresumarekin.\nXVI. mendearen erdialdean, Matambako Erresuma gobernatzen zuen errege ezezagun batek Diego I.a Kongokoak (1545-1561) bidalitako misiolariak hartu zituen. Hala ere, ez dago erresuma kristautasunera bihurtu zeneko ebidentziarik.\n1575ean Paulo Dias de Novaisen agindupean kolono portugaldarrak Luandara iritsi zirenean, egoera politikoa aldatu zen. Portugaldarrek Ndongo erresumaren administrazioan esku hartu nahi zutenez, 1579an Ndongo eta Portugalen arteko gerra piztu zen. Matambako erresumak paper txiki bat bete zuen gerraren hasieran, baina Portugalgo garaipenaren mehatxuak, Matambako gobernariak (ziuraski Kambolo Matamba izeneko errege batek) esku hartzera bultzatu zuen. Ndongo erresumari portugaldarren aurka laguntzeko armada bat bidali, eta portugaldarrek Lukalako guduan 1590ean izandako porrotean paper erabakigarria jokatu zuten.\nPortugalen aurkako gerra.\n1618an, Luis Mendes de Vasconcelos Angolako kolonia portugaldarreko gobernadoreak Ndongo erresumaren aurka eskala handiko eraso bat agindu zuen, inbangala bere aliatu bereganatu berriak erabiliz. Portugalekin aliatu ziren talde imbangala taldeak Kwanza ibaiaren hegoaldeko mertzenarioak ziren. Hurrengo bi urteetan, Mendes Vasconceloskoaren semea zen Jo\u00e3ok, indar luso-imbangalen aliantzaren buru izan zen, Ndongori kalte handiak eragin zituen. Garai honetan, Kasanjeko inbangala taldeak desertatu eta, bere kabuz, Matambako erresumaren aurkako erasoak egin zituen.\nNdongok Portugalgo indarren erasoak jasaten jarraitu zuen. 1624an Njinga Mbandi erregina (Nzinga ere deitua) tronura igo eta gerra jarraitu zuen. Njinga, Matamban sartu zen, eta bere indarrek, Mwongo Matamba Matambako erreginaren indarrak garaitu zituzten, hura harrapatuz eta bere preso bihurtuz. 1631 inguruan, Njingak bi erresumak (Ndongo eta Matamba) bateratu zituen."}
{"id": "977273", "revid": "1545", "url": "https://eu.wikipedia.org/wiki?curid=977273", "title": "Matambako erresuma", "text": ""}
{"id": "977274", "revid": "512", "url": "https://eu.wikipedia.org/wiki?curid=977274", "title": "Lala Mustafa Pasha meskita", "text": "Lala Mustafa Pasha meskita (; , \"Temenos Lal\u00e1 Moustaph\u00e1 Pas\u00e1\"), aurrez San Nikolas katedrala, Famagusta hirian kokaturiko eraikin historikoa da. Ipar Zipreko Turkiar Errepublikako hiri honetako eraikin historiko handiena da.\n1328an sagaratu zen katedral kristau gisa. 1571ean otomandarrek Famagusta konkistatu zutenean meskita bihurtu zen. 1954an eman zitzaion Mustafa Pasha XVI. mendeko Bisir Handiaren izena, Zipre konkistatu zuena.\nHistoria.\nSan Nikolas katedrala.\n1192 eta 1489 artean Zipreko Erresumako erregetza Lusignan Etxe frantziarrak izan zuen eta altxaturiko eraikin ugarietan Frantziako arkitektura gotikoa oso nabarmena da.\nXIII. mendean Famagusta herrialdeko hiri oparoena zen eta katedral handi bat altxatzea erabaki zen. 1298 eta 1312 artean eraiki zen eta 1328. urtean San Nikolasen izenean sagaratu zen. Egitura berriak eraikiz joan ziren 1400 inguruan amaitutzat eman zen arte. Lusignan etxeko erregeak Nikosiako Santa Sofia katedralean koroatzen ziren Zipreko Errege eta 1350an Jerusalem galdu ondoren Famagustako San Nikolas katedralean Erbesteko Jerusalemgo Errege koroatzen ziren.\n1480 inguruan \"Loggia Bembo\" izena duen biltzar ganbara bat gehitu zen katedralaren hego-mendebaldeko izkinan. Marmolezko zutabeak ditu eta Salaminatik ekarritako harriekin egin ziren aulkiak. Bembo Zipreko familia handienetako bat zen eta biltzar aretoan beren armarria zizelkaturik dago.\nSanta Sofia meskita.\nLurrikaren eta beranduago otomandarren setioan jasandako bonbaketek katedralaren dorre bikiak kaltetu zituzten eta ez ziren berreraiki. Otomandarrek katedrala meskita bihurtu zuten eta \"Ma\u011fusako Santa Sofia meskita\" izena ipini zioten. Katedralak zituen apaingarri kristau guztiak kendu edo margoz estali zituzten (gurutzeak, freskoak, margolanak...) bai eta aldareak eta hilobiak ere. Egitura gotikoa mantendu zuten eta oraindik hilobi batzuk ere identifika daitezke meskitaren iparraldean, Etier Nabinauxkoa apezpikuarena adibidez.\nEzkerreko dorrea aprobetxatuz minaretea eraiki zen.\n1954. urtean Mustafa Pasha generalaren izena eman zitzaion. Mustafa Pasha Zipre konkistatu zuen otomandar armadaren gidaria izan zen.\nArkitektura.\nKatedrala gotiko erradiante estiloan eraiki zen, horrelako gutxi dira Frantziatik kanpora, eta Reimsko katedralarekin antzekotasun handiak ditu. Sarritan \"Zipreko Reims\" izenaz ezagutu izan da. Eraikinaren fatxada mendebaldera begira dago. Hiru ate ditu, dorre bikiak eta teilatu laua, gurutzatuen arkitektura tipikoari jarraituz."}
{"id": "977276", "revid": "1545", "url": "https://eu.wikipedia.org/wiki?curid=977276", "title": "Matamba", "text": ""}
{"id": "977277", "revid": "1545", "url": "https://eu.wikipedia.org/wiki?curid=977277", "title": "Njinga Mbandi", "text": ""}
{"id": "977279", "revid": "1545", "url": "https://eu.wikipedia.org/wiki?curid=977279", "title": "Ndongoko erresuma", "text": ""}
{"id": "977280", "revid": "512", "url": "https://eu.wikipedia.org/wiki?curid=977280", "title": "Ngoyo", "text": "Ngoyo Woyo klan bantuaren erresuma bat izan zen, Kabindatik hegoaldera zegoena.\nGeografia.\nAfrikako Erdialdeko Ozeano Atlantikoan kokatua, Kongo ibaiaren iparraldean. Woyo izeneko herri bantu batek sortu zuen XV. mende inguruan eta bere hiriburua Mbanza Ngoyo zen.\nIparraldean Kakongo erresumarekin muga egiten zuen (Loango Erresumaren hegoaldean), bere muga naturalaren gainerakoa Kongo ibaia eta Ozeano Atlantikoa izanik (ibai-bokalea Kongoko Erresumarekin partekatuz).\nHistoria.\nAlfontso I.a Kongokoak 1535ean Ngoyo bere tituluen artean aipatu zuen, Kakongo bere mugakidea bezala.\n1700. urte inguruan, Kabinda eskualdea Luandatik iparraldeko esklaboen salerosketarako hornitzaile nagusia bihurtu zen, eta, ondorioz, Ngoyoko Erresumako ekonomia oso kaltetua izan zen.\n1783an, Ngoyoren armadak Kakongo erresumako armadarenekin indarrak batu zituen, eskualdean zegoen portugaldar gotorleku bat suntsitzeko saiakera batean. 1830eko hamarkadan, estatua tronurako erregegaien arteko gerra zibil baten erdian \"de facto\" desegin zen, herrialdeko nobleziak erregearentzat oinordeko bat erabakitzean porrot egin ondoren. 1885ean, Ngoyok Portugalgo Erresumarekin Simulambucoko Ituna sinatu zuen, Kakongo eta Loangorekin batera Kabindako protektoratuan sartuz."}
{"id": "977281", "revid": "1545", "url": "https://eu.wikipedia.org/wiki?curid=977281", "title": "Ngoyoko Erresuma", "text": ""}
{"id": "977283", "revid": "512", "url": "https://eu.wikipedia.org/wiki?curid=977283", "title": "Rhymers' Club", "text": "Rhymers' Club Londresen oinarritutako gizonezko poeta talde bat izan zen, 1890ean W. B. Yeats eta Ernest Rhys-ek sortua. Hasieran elkarrekin jateko klub bat baino askoz gehiago ez zen. 1892 eta 1894 urteetan, poesia antologia batzuk sortu zituen. Fleet Street-eko 'Ye Olde Cheshire Cheese' Londreseko pubean eta Caf\u00e9 Royal-eko 'Domino aretoan' elkartzen ziren.\nPartaideak.\nParte hartu zutenen artean idazle eta intelektuak hauek zeuden: Ernest Dowson, Lionel Johnson, Francis Thompson, Richard Le Gallienne, John Gray, John Davidson, Edwin J. Ellis, Victor Plarr, Selwyn Image, Lord Alfred Douglas, Arthur Cecil Hillier, John Todhunter, G.A. Greene, Arthur Symons, Ernest Radford, eta Thomas William Rolleston. Oscar Wilde etxe partikularretan egin ziren bilera batzuetara joan zen. Taldeak bat egiten zuen Yeats-ek azaldutako \"belaunaldi tragikoaren\" atzera begirako ideiarekin, porrotera eta kasu askotan heriotza goiztiarrera zuzendua.\nArgitalpenak.\nElkarteak bi poesia liburu plazaratu zituen:\nBi edizio horiek 450 eta 650 liburu hurrenez hurren izan zuten. Hauek ziren egile sinatzaileak: T.W. Rolleston, John Todhunter, W.B. Yeats, Richard Le Gallienne, Lionel Johnson, Arthur Cecil Hillier, Ernest Dowson, Victor Plarr, Ernest Radford, Arthur Symons, G.A. Greene, Edwin J. Ellis eta Ernest Rhys.\nTaldearen garapena.\nNahiko talde informala zen zeren eta batzutan jatetxeetan bestean etxe partikularretan, partaideak askotan aldatzen ziren. Gainera, kasu askotan, biltzen zirenak gero ez zuten liburuetan parte hartu. Arthur Ransomek 1907an \"Bohemia in London\" liburua plazaratu zuen eta taldearen berri eman zuen; ordurako oso ezaguna zen. Taldekide guztiak gizonak izan zirne."}
{"id": "977285", "revid": "336", "url": "https://eu.wikipedia.org/wiki?curid=977285", "title": "Loangoko Erresuma", "text": "Loangoko Erresuma Afrikako estatu prekoloniala izan zen, gaur egun Kabinda (Angola), Kongoko Errepublika, Kongoko Errepublika Demokratikoa eta Gabonen zati den eskualde zabal batean kokatua, XV. mendetik XIX. mendera arte iraun zuen. Bere urrezko aroan, XVII. mendean, iparraldeko Mayombetik Kongo ibaiaren ia bokaleraino hedatzen zen. Bertako biztanleek kikongo hizkuntzaren iparraldeko dialekto bat hitz egiten zuten, Kongoko Erresuman ere erabiltzen zutena.\nHistoria.\nErresumaren jatorria ezezaguna da. Eskualdean aurkitu den aztarnategirik antzinakoena Madingo Kayeskoa da, Erresuma sortzean jada kokaleku bat izan zena eta bere ondorengo garapenaren daturik ez dagoelarik.\nLehen europar esploratzaileen kroniketan ez dute Loango aipatzen. Kongoko Erresumako Alfontso I.a erregearen 1535eko tituluen artean ere ez da agertzen (Kakongo eta Ngoyo bere hegoaldeko mugakideak, berriz, bai). Kontserbatzen diren lehengo agiriek, 1580. urte inguruan idatzitakoak, Loango Kongoko iraganean nola parte hartu zuen kontatzen dute, baina halako batean estatu honen aliatu eta lagun soil bihurtu zen. Herbehereetako esploratzaileek 1630ean jasotako idatzi zehatzagoek, Loango, jatorriz, Kakongoren zati bat zela azaltzen dute (garia haietan Kongoren eskualde bat zelarik) eta 1550ean gutxi gora-behera independente bilakatu zela.\nGutxi ezagutzen da Mbanza Loango hiriari buruz, 1880ko hamarkadan Afrikako hiri aurreratuenetako bat zelaz gain. Hiriaren ekonomia, neurri handi batean, esklabotzan oinarrituta zegoen. Hiriaren gainbehera esklabotzaren abolizioarekin eta Ameriketarako esklaboen trafikoaren amaierarekin hasi zen, bertara baitzihoazen saltzen ziren esklabo gehienak."}
{"id": "977287", "revid": "1545", "url": "https://eu.wikipedia.org/wiki?curid=977287", "title": "Loango Erresuma", "text": ""}
{"id": "977288", "revid": "58701", "url": "https://eu.wikipedia.org/wiki?curid=977288", "title": "Sexu kutxa", "text": "Sexu kutxa, baita ere Sexu automobilean () prostituzioa kontrolatzeko Europako herri batzuetan aurrera eramaten den praktika da. Berez, automobilak aparkatzeko moldatutako espazioak dira. Esperientzia herrialde desberdinetan egin da: Herbehereetako Erresuman, Alemanian, Suitzan.\nEzaugarriak.\nOro har, tokiko agintariek egiten dituzte instalazio hauek. Helburua kaleko prostituzioa praktikatzen den lekuak kontrolatzea eta, halaber, prostitutei segurtasun, intimitate eta arreta higieniko handiagoa eskaintzea da. Prostitutei begira segurtasuneko langileak ohartarazteko botoia edukitzen dute edo larrialdian emagalduaren autotik irtetea errazteko egiturak egokitzen dituzte.\nInstalazio zaharrenak XX. mendeko amaierakoak dira. Zaharrenetarikoak Arnhem hiriak jarri ziren, 1996an. Kasu askotan, jarri ondoren, itxi egin dira, esaterako Amsterdamen, Hagan, Rotterdamen."}
{"id": "977289", "revid": "1545", "url": "https://eu.wikipedia.org/wiki?curid=977289", "title": "Loangoko erresuma", "text": ""}
{"id": "977291", "revid": "1545", "url": "https://eu.wikipedia.org/wiki?curid=977291", "title": "Loango", "text": "Loango izan daiteke:"}
{"id": "977292", "revid": "336", "url": "https://eu.wikipedia.org/wiki?curid=977292", "title": "Armenia eta Azerbaijanen arteko muga", "text": "Armenia eta Azerbaijanen arteko muga (, ) Armenia eta Azerbaijan arteko nazioarteko muga da. Mugaren luzera 996 km eta 1.007,1 km artean aldatzen da, iturriaren arabera. Europako E002 eta E117 bideek muga zeharkatzen dute.\n\"De jure\" mugak, antzinako Armeniako Sobietar Errepublika Sozialista eta Azerbaijango Sobietar Errepublika Sozialista jarraitzen ditu, eta bi segmentu nagusi ditu: Armenia eta Nakhitxevan, Azerbaijanen exklabearen artean dagoena mendebaldean, eta Armenia eta Azerbaijan \"kontinentalaren\" arteko tarterik luzeena ekialdean. Gainera, hainbat enklabe daude mugaren bi aldeetan, baina jada ez dira existitzen, zentzu juridikoan izan ezik. \"De facto\" egoera konplexuagoa da: Nakhitxevango mendebaldeko segmentua ez dago eztabaidagai (Karki/Tigranashen enklabea izan ezik), baina ekialdekoa bai. 1990eko hamarkadan Karabakh Garaia gatazka iturri izan zenetik, \"de jure\" ekialdeko mugaren erdia edo mantentzen da, baina hegoaldeko eremuan Karabakh Garaiko Kontaktu Lerroa ezarri da, Azerbaijango lurretan sakon sartzen dena eta ez duena bakarrik Karabakh Garaia hartzen, baizik eta Azerbaijanena berez diren lurraldeak ere; Armeniak eremu hau antolatu du onarpenik ez duen Artsakheko Errepublikan, eta Armeniak Artsakheko Errepublikarekin muga aitortzen du, \"de jure\" Armenia-Azerbaijan mugaren parte izango litzatekeen eremuan."}
{"id": "977295", "revid": "1545", "url": "https://eu.wikipedia.org/wiki?curid=977295", "title": "Louisianako Estatu Presondegia", "text": "Louisianako Estatu Presondegia ( edota \"LSP\"; Angola izengoitiz ezaguna) AEBtako Louisiana estatuko West Feliciana parrokian dagoen gizonezkoentzako espetxea da, berez gune ez inkorporatu batean dagoena. Estatu osoan heriotz korridorea duen espetxe bakarra da, gas ganbera bat ere badu. Afrikako esklaboek ustiatutako plantazio ohi bat zen espetxea eta, horregatik, Angola deitzen diote eskualdean.\nLouisiana eta Mississippi arteko mugatik bi milia baino gutxiagora dago. LSP, 73 kilometro koadroko azalerarekin, Estatu Batuetako segurtasun handiko presondegirik handiena da, 6.300 preso eta 1.800 langile (espetxeetako funtzionarioak, atezainak, mantentze-lanetako langileak eta zaindariak) barne dituena. Mississippi ibaiaren lakuen artean, eta, beraz, urak inguratzen du."}
{"id": "977296", "revid": "1545", "url": "https://eu.wikipedia.org/wiki?curid=977296", "title": "Louisiana State Penitentiary", "text": ""}
{"id": "977297", "revid": "1545", "url": "https://eu.wikipedia.org/wiki?curid=977297", "title": "Angola (espetxea)", "text": ""}
{"id": "977302", "revid": "336", "url": "https://eu.wikipedia.org/wiki?curid=977302", "title": "Armenia-Azerbaijan muga", "text": ""}
{"id": "977303", "revid": "336", "url": "https://eu.wikipedia.org/wiki?curid=977303", "title": "Castrum doloris", "text": "Castrum doloris latin hizkuntzaz () katafalkoa edo hilkutxa babesten edo ornitzen duen egitura eta dekorazio bati ematen zaion izena da. Bolada baterako eraikitzen den monumentua da, normalean eliz handietan eta katedraletan.\nEzaugarriak.\nCastrum doloris egiturak hildakoaren ospea edo garrantzia nabarmentzen du. 'Castrum doloris' batek baldakino konplexua izan dezake: Bertan kandelabroak, loreak eta, gehienetan, epitafioak eta, batzuetan, estatuak alegorikoak izan daitezke. Ohitura Erdi Aroaren bukaeran sortzen bada, XVII. eta XVIII. mendeetako hilobietan tamaina handiko 'castra doloris' asko egin ziren. Ospetsua izan zen, esaterako, 1570ean Sigismundo II.a Poloniakoaren hiletetan egin zutena."}
{"id": "977305", "revid": "512", "url": "https://eu.wikipedia.org/wiki?curid=977305", "title": "Guillem Agull\u00f3 i Salvador-en hilketa", "text": "Guillem Agull\u00f3 Salvador (Burjassot, 1974 - Montanejos, 1993ko apirilaren 11) gazte valentziar bat zen, ezkerreko mugimendu independentistetako militantea, eskuin muturreko militante talde batek erail zuena. Zehazki, Agull\u00f3, hil zen garaian, ezker independentistako Maulets gazte erakundeko militantea zen, Burjassot-en (Horta), bai eta SHARP (Skinheads Against Racial Prejudice) izeneko talde antiarrazista eta antifaxistakoa ere.\nGertaerak.\n1993ko apirilaren 11ko gauean, Guillem Agull\u00f3 Montanejosen zegoen, Aste Santuko oporrak pasatzen lagun batzuekin, kanpaldian; herrian zeudela, gazte faxista batzuen erasoa jasan zuten, \u00abSieg Heil\u00bb eta \u00abViva Espa\u00f1a\u00bb oihuka, eta haietako batek bihotzean labankada bat jo eta hil zuen Guillem. Erasotzaileek \u00abCara al Sol\u00bb ereserki faxista espainiarra kantatzen eta agur faxista egiten alde egin zuten.\nGuillemen senitartekoek eta ezkerreko erakundeek eta talde independentistek salatu zuten hilketaren arrazoia politikoa izan zela, agerikoa baitzen erasoan parte hartu zuten gazteek ideologia espainiarzale eta faxista zutela, eta bazekitela Guillem antifaxista zela. Alderdi politiko guztiek gaitzetsi zituzten gertaerak, salbu eta Alderdi Popularrak, Uni\u00f3 Valencianak eta Falange Espa\u00f1olak. Valentziako Gorteek ere gaitzetsi zuten hilketa.\nHilketagatik honakoak atxilotu zituzten: Gerardo Mora, Juan Manuel S\u00e1nchez, Jos\u00e9 Cu\u00f1at, Francisco Garcia eta Pedro Cuevas, azken hau hilketaren egile materiala zelakoan. Denak ziren eskuin muturreko \u00abKomando Marchalenes IV Reich\u00bb talde valentziarreko kideak, nazien ohorez jarritako izena zuen taldekoak alegia.\nEpaiketa eta epaia.\nKasuaren epaiketa Castell\u00f3n egin zen 1995ean, eta eztabaida eta polemika handia eragin zituen hedabideetan. Epaileak azken orduko lekuko bat onartu zuen, defentsak aurkeztutakoa, sekretupean deklaratu zuena. Hura ikusirik, Maulets erakundea, herri akusazioaren ordezkari, epaiketatik erretiratu zen, irregulartasuna salatzeaz batera. 1996ko maiatzean emandako epaian, epaileak 14 urteko kartzela zigorra ezarri zion labankadaren egilea izatea aitortu zuen Pedro Cuevasi, homizidioagatik; beste lau akusatuak absolbitu zituen eta aske gelditu ziren epaia eman eta astebetera. Epaileak ukatu zuen kasuaren izaera politikoa eta hilketa ultra bat zela, eta gazteen arteko borrokaldi bat izan zela adierazi zuen.\nProzesuan zehar, hedabide batzuek, batez ere \"Las Provincias\" egunkariak, kanpaina bat jarri zuten abian, biktima eta Guillemek militatzen zuen talde antifaxista eta independentistak kriminalizatu nahian, kasuaren ezaugarri politiko guztiak ezabatzeko eta muturreko gazteen arteko liskar baten moduan aurkezteko.\nZigorraren 14 urteetatik, Pedro Cuevasek 4 baizik ez zituen egin kartzelan, portaera onari esker, eta 1997an atera zen. 2005ean, \"Panzer Operazioa\" izenekoan, berriz atxilotu zuten, sare neonazi bateko kide izateaz akusatuta, bai eta armak legez kontra izatea, lapurreta eta osasun publikoaren kontrako beste zenbait deliturrengatik ere. Zigorra jaso zuen arren, Espainiako Auzitegi Gorenak absolbitu egin zuen 10 urte geroago. 2007ko maiatzaren 27ko udal hauteskundeetan, epaiketaren zain zegoela, eskuin muturreko Alianza Nacional alderdiko zerrendetan aurkeztu zen, Xiva de Bunyol-en, laugarren tokian. 23 bozka besterik ez zuen jaso, bozka guztien % 0,34.\nValentziako \"El Temps\" aldizkariak, ordea, urtetan ikertu eta salatu du loturak zeudela Valentziako talde neonazi nagusiaren, Valencia CF futbol taldearen eskuin muturreko ultra taldeen eta Acci\u00f3n Radical talde neonazi espainiarraren artean.\nOndorengoak.\nInpunitatearen kontrako Plataformaren iritziz, kasu honek agerian utzi zuen eskuin muturraren indarkeria norainokoa zen Valentziako Erkidegoan; izan ere, 2007tik 2013ra hogei bat lehergailu jarri zituzten ezkerreko alderdien eta kultur elkarteen egoitzetan. Salvador Enguix kazetariak orokorrean Valentziako Herrialdean egon den inpunitatearen barruan kokatzen du kasu honen inpunitatea ere, eta, tesi hori indartzeko, Joan Lermaren PSOE hilketa honen aurrean isilik gelditu izana aipatzen du, edo hildakoaren familiari emandako sostengu urria, edo sostengu eza.\nUrteak igarota ere, Guillemek omenaldiak jasotzen segitu du, eta manifestazioak ere egin izan dira haren heriotzaren urteurrenetan.\nMusika talde askok egin dituzte kantuak haren omenez, besteak beste: \u00abGuillem Agull\u00f3\u00bb (Cagant Melodies), \u00abNo s\u00e9 qu\u00e8 sent\u00bb (Feliu Ventura), \u00abNo tingues por\u00bb (Obrint Pas), \u00abCompany Guillem\u00bb (Opci\u00f3 k-95), \u00ab11 d'abril\u00bb (Greska), \u00ab11 d'abril del 93\" (Odi), \u00abSoldats catalans\u00bb (Orgull Roig) o \u00abSangre por sangre\u00bb (Non Servium).\n2018an hildakoaren aitak salatu zuenez \u00c0 Punt irratian, familiak mehatxuak jasotzen segitu zuen hilketaren ondotik, semearen heriotzaren 25. urteurrenean ere, eta etxean pintaketa faxistak agertu dira behin baino gehiagotan, batez ere urtero apirilaren 11n. Ez da inoiz ekintza judizialik izan, froga falta dela eta.\nHerri askotan hildakoaren izena daramaten kaleak eta plazak daude. 2013ko ekainaren 3an, Viceko Udalaren Osoko Bilkurak aho batez erabaki zuen (CiU, PxC, CUP, PSC, ERC, ICV-EUiA eta SI), CUPek eskatuta, kale bat dedikatzea gazte antifaxistari.\nEsquerra Unida saiatu zen adierazpen instituzional bat onar zedin Valentziako Gorteetan 2013an, Guillemen hilketa gogoratzeko, baina Valentziako Erkidegoko Alderdi Popularrak atzera bota zuen. Halere, 2016ko apirilaren 12an, Valentziako Gorteek omenaldia egin zioten, hilketa izan eta 23 urtera, Parlamentuko talde guztiek (PSPV, Comprom\u00eds, Podem, PPCV i Ciutadans) izenpetu eta Gorteetako lehendakariak, Enric Morerak, irakurri zuen adierazpen instituzional baten bidez. Bertan ziren, beste batzuen artean, Agull\u00f3ren gurasoak eta arreba eta David Fern\u00e1ndez CUPeko diputatu ohia.\nAdierazpen instituzional horrekin lotuta, Gorteek Guillem Agull\u00f3 Saria sortu zuten, \"xenofobiaren, arrazakeriaren eta gorroto delituen kontrako borrokan nabarmentzen diren pertsona eta ekimenei\" errekonozimendua emateko xedea duena.\n2017an erabaki zen Valentziako Jardins del Real lorategietako pasealeku nagusiari haren izena ematea, Guillem Agull\u00f3ren eta gorroto delituen beste biktima batzuen oroimenez. Plaka hura jarri eta egun gutxitara kendu zuten.\n2019ko urtarrilaren 23an, Espainiako Senatuak onartu zuen Guillem Agull\u00f3 funtsa sortzea, gorroto delituen biktimen familientzako kalte-ordainak banatzeko helburua duena.\n\u00abLa lluita continua\u00bb (borroka ez da eten) kanpaina.\n2019ko azaroaren 28an, \u00abLa lluita continua\u00bb izeneko kanpaina aurkeztu zen: herritarren ekimenetik sortutako proiektu bat, mobilizazio sozial eta politikoa eta memoria demokratikoa berreskuratzea sustatzeko asmoz, abiapuntu gisa eraildako gazte antifaxista eta independentista hartuz. 2020an hainbat ekintza antolatu ditu: haren omenezko kontzertu bat Valentzian eta beste bat Bartzelonako Auditorioan; debate eta hitzaldi ziklo bana bi hiri horietan; Cr\u00edmenesdeodio.info web orriaren eguneratzea; Nuria Cadenes idazlearen \"La mort de Guillem\" eleberriaren aurkezpena, Agull\u00f3 familiak pairatu zuen jazarpenari buruzkoa; eta \"La mort de Guillem\" izeneko filma, Carlos Marqu\u00e9s-Marcet-ena, hilketari eta epaiketari buruzkoa.\nPelikula 2020ko abuztuaren 24an plazaratu zen Malagako Zinema Jaialdian. Urriaren 2an aldi berean emititu zuten \u00c0 Punt, TV3 eta IB3 telebistek."}
{"id": "977306", "revid": "512", "url": "https://eu.wikipedia.org/wiki?curid=977306", "title": "Harland and Wolff", "text": "Harland and Wolff Heavy Industries Limited mundu osoko ospe handiko ontziola da Belfasten, Ipar Irlandan, eta itsasontzigintzan, eraikuntzan ( modularra, zibila, itsasokoa), ingeniaritzako proiektuen sorkuntzan eta itsasontzien desegitean espezializatuta dago. Bere harmailetan eraiki dituen itsas lanen artean, agian itsasontzirik ospetsuena RMS\u00a0Titanic da.\nHistoria.\nHarland eta Wolff 1861ean sortu zuten Edward James Harlandek (1831-1895) eta Gustav Wilhelm Wolffek (1834-1917). 1858an, Harlandek, orduan zuzendari nagusi zenak, Queen's Island uharteko ontziola txikia erosi zuen, orduan Robert Hickson zen jabea 1853az geroztik. Ontziola laster handitu zen, ingeniaritza eta arkitektura lanetarako instalazio zabalak eraikiz (oraindik existitzen direnak) eta eraikuntzako bi kaia edo arkupe handi, zementuzko zoruetan sartuta.\nHarland-ek konpainia arrakastatsu bihurtu zuen hainbat berrikuntzen bidez, batez ere zurezko goiko oholtza burdinazko beste batekin ordezkatuz, itsasontzien sendotasuna eta karga-ahalmena handitzea ahalbidetuz.\nHarland &amp; Wolff-ek White Star Line itsas konpainiarekin tratua egin zuen William Pirrie itsas ingeniari eta enpresaburu baroiarekin lankidetzan; Modu horretan, H&amp;W-k, bere zuzendaritzari esker, konpainia horretako itsasontziak eraikiko zituen lehiakide diren enpresentzako (Cunard Line eta Union Castle) lineako itsasontziak ez eraikitzearen truke.\nEdward James Harland 1894an hil zen eta William James Pirrie enpresako presidente izan zen 1924an hil zen arte. Pirrieren zuzendaritzapean, Olympic klaseko transatlantiko ospetsuak eta hainbat gerraontzi ospetsu eraiki zuten.\nThomas Andrews 1907an zuzendari nagusi eta marrazketa saileko buru ere bihurtu zen. Garai horretan konpainiak RMS Olympic eraiki zuen, RMS Titanic, bere anaia ontzi ospetsua eta ezbeharra jasan zuena,\u00a0eta HMHS\u00a0Britannic 1909 eta 1915 artean. William Pirrieri proiektuko garabi handia eta harmaila eraikitzeko agindua eman zuen. Konpainiak White Star Line-rako eraikitako 70 itsasontzi baino gehiagoren artean horiek hiru ziren, azkenak RMS\u00a0Britannic 1929an eta RMS\u00a0Georgic 1932an.\nOntziolaren egoitza nagusia 1962an aldatu zuten, konpainiak Belfasten zituen eragiketak finkatzeko hautua egin zuenean. Eraikinak gaur egun ere ikusgai daude.\nOrain, Harland eta Wolff Suezmax petrolio-ontzi estandarrak eraikitzen ari dira, eta petrolioaren eta gasaren industriarako itsasontzietan oinarritzen jarraitu dute. Horrek merkatu honetatik zenbait aurrerapauso eragin ditu. Konpainiak arrakastarik gabe Chantiers de l'Atlantique-ren kontrako eskaintza eskaini zuen Cunard-en linea berria, RMS Queen Mary 2, eraikitzeko."}
{"id": "977310", "revid": "1712", "url": "https://eu.wikipedia.org/wiki?curid=977310", "title": "Francisco Buen Lacambra", "text": ""}
{"id": "977311", "revid": "512", "url": "https://eu.wikipedia.org/wiki?curid=977311", "title": "Lehen harri", "text": "Lehen harria jartzearen zeremonia kultura askotan ematen den ohitura da. Eraikin edo proiektu berri bat martxan jartzerakoan horrelako ekintza publikoa antolatzen da.\nEzaugarriak.\nEkintza horretan autoritate politikoak, erlijiosoak eta, batzutan ere, militarrak agertzen dira. Sinbolikoki ezaguna den pertsonaia batek eraikinaren lehen harria jartzen du. Askotan propagandarako joera izaten dute horrelako zeremoniek, bereziki hauteskunde garaietan.\nHerrialde batzuetan lehen harria jarri beharrean pala batez lehen palakada botatzen da. Normalean, palan testu bat jartzen da eta, oroimen gisa, gorde egiten da. Lehen harriaren kasuan ere kutxa batean objektu eta dokumentuak lur azpian gordetzen ohi dira.\nZeremoniotan ohikoa da apaizak izatea, eraikina edo proiektua bendeinkatzeko."}
{"id": "977313", "revid": "96586", "url": "https://eu.wikipedia.org/wiki?curid=977313", "title": "Henriette Avram", "text": "Henriette Avram (Manhattan, 1919ko urriaren 7a - Miami, 2006ko apirilaren 22a) informatikari, programatzaile eta liburuzaina izan zen.\nDatu bibliografikoak kodetzeko sortu zuen algoritmoak erabat aldatu zituen informazioa bilatzea, katalogatzea edo liburutegien arteko mailegua bezalako prozesuak, eta eragiketa eta zerbitzu berriak sortu zituen, hala nola datu-base bibliografikoak edo lineako katalogoak. Azken batean, liburutegiak informazio-, teknologia- eta komunikazio-zentro bihurtu zituen.\nBizitza.\nJaiotzez, Henriette Regina Davidson izenekoa, aitak erlojuen salmentan lan egiten zuen eta amak \"Philadelphia Ledger \" kazetan . Haurra zenetik maiz erabili zituen liburutegi publikoak irakurle eta ikertzaile gisa. Medikuntza alorreko ikasketak egin zituen Hunter Collegen bi urtez, baina\nHogeia bat urte zituela ezkondu zen Herbert Mois Avramekin eta ikasketak utzi zituen. Hiru seme-alaba izan eta gero ikasketei ekin zien berriro, oraingo honetan matematikak George Wahington Unibertsitatean. 1952an, National Security Agencyn (NSA) hasi zuen bere karrera, eta ordenagailuen programazioan espezializatu zen. Bere jarduera profesionala hainbat enpresatan garatu zuen, sistemen analista gisa. 1965 urtean Kongresuaren Liburutegiak kontratatu zuen arte. Han, liburutegiko erregistro katalografikoak ordenagailuz irakurtzeko moduko formatuaren proposamena egiteko lanetan aritu zen hasieran. 1968. urtean, \"Marc Pilot Project\" amaitzen denetik eta 1990eko hamarkadaren erdialdean, webgunea komunikabide berri gisa finkatu zen artean, hainbat goi kargutan aritzen ibili zen, besteak beste, lehenengo \"Director for Processing Systems, Networks and Automation Planning\" izan zen, automatizazioa eta zerbitzu bibliografikoen ardurak zituelarik, \"Assistan Librarian for Processing Services\" (1983-1989) eta \"Associate Librarian for Collections Services\" 1992 urte arte, non 1.700 langile zituen talde lanak gainbegiratzen zuen, liburutegiko zerbitzu tekniko eta informatikoak barne..\nLanak.\nNabarmentzekoak ziren liburuzainekiko eraiki zuen lankidetza estua, garatzen zituzten funtzioak eta prozesuak ulertzeko, beren lana transmititzeko eta zabaltzeko gaitasuna eta normalizazio bibliografikoarekin zerikusia duten erakunde guztietan nazioan eta nazioartean parte hartzea, ISBDak egiten aritzea barne..Izan ere, Marc formatua azkar bihurtu zen bibliografia- eta liburutegi-arau multzo zabal baten oinarri, hala nola herrialdeen eta hizkuntzen kodifikazioan, adibideren bat aipatzearren, katalogo kolektiboak eraikitzea edo informazioa bilatzeko eta berreskuratzeko protokoloak aplikatzea.\nBritainia Handiko Liburutegiak laster erakutsi zuen interesa, eta, beste herrialde batzuetako beste liburuzain batzuekin eta beste bibliografia-erakunde batzuekin batera, nazioarteko formatu normalizatu bat sortzeko eskatu zion. Proiektu hori onartua izan zen, eta datu-trukea erraztean eta mota guztietako dokumentuen (liburuak, aldizkako argitalpenak, musika, mapak, filmak...) informazio bibliografikoa prozesatzeko gai izatean aurrera egin zuen. Formatu hau hainbat herrialdetan hartu zen eta ISO 2709-1973 (\"Format for Bibliographic Information Exchange on Magnetic Tape\") araua sortu zen, katalogazioa partekatzeko erabilia, dokumentu mota guztietako elementuak zehaztuz."}
{"id": "977314", "revid": "512", "url": "https://eu.wikipedia.org/wiki?curid=977314", "title": "Yeniche hizkuntza", "text": "Yeniche Hizkuntza (; ) yeniche herriak hitz egiten duen alemanaren aldaera bat da. Yeniche herriak nomada izan zenez, Alemanian, Austrian, Frantzian, Suitzan eta Italian hitz egiten da. 1997 geroztik, herrialde bakar batean errekonozimendua du, Suitzan.\nXVIII.mendetik aurrera dokumentatuta dago. Yeniche hizkuntzak ez du alfabetorik, normalean latindar alfabetoarekin idazten da. Ez du gramatika ezta hiztegi propiorik, eta yeniche hiztunak normalean beraien alemanaren dialektoan hitz egiten dute nahiz eta yeniche hitzekin hitz egitea. Yenicheren hitz asko beste hizkuntzetik jatorri ditu, erromaniera eta Yiddish (eta bide hau segitzen hebreera), gainera ezhoiko metafora eta metonimia asko baditu non aleman estandar edo batuari ordezkatzen dio. Yeniche jatorrizko hitz asko aleman estandar edo batuaren parte bihurtu dira. Gaur egun yeniche hizkuntza bakarrikan hiri handietako auzo pobreetan hitz egiten da, adibidez Berlingo, M\u00fcnsterko, Luxenburgo hirikoko eta herri gutxi batzuen auzo oso pobreetan."}
{"id": "977315", "revid": "15251", "url": "https://eu.wikipedia.org/wiki?curid=977315", "title": "Teodoro Anasagasti Algan", "text": ""}
{"id": "977316", "revid": "336", "url": "https://eu.wikipedia.org/wiki?curid=977316", "title": "Ray Styles", "text": "Emmanuel Apraku, Ray Styles izenarekin ezaguna (Accra, 1988ko urtarrilaren 31 - New Delhi, 2020ko urriaren 1a) Ghanako artista izan zen. Bere marka sortu zuen diseinu grafiko eta karikaturekin. Besteak beste, Tolu Lope, Josh Ostrovsky, Michael Blackson, Chris Bosh, DeStorm Power, Mrcocoyam, D Black, Edem, King Bach eta Malin Bjork bezalako pertsona ospetsuekin lan egin zuen.\nBiografia.\n1988an jaio zen. Oinarrizko hezkuntza amaitu zuen \"Accra New Town Experimental School-en\" (\"Accrako Herri Berriko Eskola Esperimentala)\". Geroago bigarren hezkuntza egin zuen \"Accra Academy Senior High School-\"en 2003tik 2006ra. Kwame Nkrumah Zientzia eta Teknologia Unibertsitatean (KNUST) sartu zen Arte Eskolan, eta Komunikazio Diseinuan lizentziatura lortu zuen.\nAita eskulangilea zen, eta artelan batzuk sortu zituen erakusteko. Rayk bere estiloa aitari egotzi zion. Oso gaztetan hasi zen marrazten eta enkarguak egin zituen. KNUST-eko ikasle zela konturatu zen bere talentuaz. \"Ray Styles Studios\" eta \"Penciled Celebrities-en\" jabea zen.\nBizitza pertsonala.\nPaul Apraku eta bere emaztearen lau seme-alabetatik gazteena zen. Aita zortzi urte zituela hil zen eta amak hazi zuen.\nStyles hil egin zen ostegunean, 2020ko urriaren 1ean, Indian, gibeleko minbiziaren aurka borrokatu ondoren \u2013zenbait iturriren arabera giltzurrunetako minbizia\u2013 hilabetez. Giovanni Caleb irrati eta telebistako aurkezleak berretsi zuen berria.\nLegatua.\nEzaguna zen bere artelanen bidez gizarte sentsibilizazio kanpainak egiteagatik. Pintura ugari egin zituen gizartean egindako gehiegikeriak nabarmenduz, hala nola etxeko indarkeria, haurren tratu txarrak, arrazismoa besteak beste. Marrazki artistikoak eta pertsonaia ospetsuen eta gaur egungo joeren karikaturak egin zituen."}
{"id": "977317", "revid": "20653", "url": "https://eu.wikipedia.org/wiki?curid=977317", "title": "Emmanuel Apraku", "text": ""}
{"id": "977320", "revid": "20653", "url": "https://eu.wikipedia.org/wiki?curid=977320", "title": "Fin de si\u00e8cle", "text": "Fin de si\u00e8cle (, , ) frantsesetik hartutako esapidea da XIX. mendearen amaiera definitzeko. Garai hori trantsizio garaia izan zen, Belle \u00c9poqueren dekadentziatik mende berriak irekitzen zuen garai berrietara begira. Fin de si\u00e8cle kultura politikoaren gaiak oso eztabaidagarriak ziren eta faxismoaren eragin handia eta geopolitikaren zientziaren sorgailu gisa aipatu dira, lebensraum teoria barne. XX. mendearen amaieran ere horrelako fenomenoak eman ziren.\nJatorria.\n\"Fin de si\u00e8cle\" terminoa Frantziako arteari eta artistei aplikatu ohi zaie, kulturaren ezaugarriak bertan agertu baitziren lehen aldiz, baina mugimenduak Europako herrialde askotan eragin zuen. Terminoa kulturarekin lotutako sentimendu eta ezaugarriei aplikagarria bihurtu zen, mugimenduak Frantzian izan zuen hasierako aitortzan soilik zentratu beharrean. Fin de si\u00e8cle artistek garatutako ideiek eta kezkek bultzatu zuten sinbolismoa eta modernismoa bezalako mugimenduak.\nKontzeptuaren jatorria Parisen eta Bruselan egiten ziren literatuta tertuliekin lotu izan da. Tertulia horien protagonistak St\u00e9phane Mallarm\u00e9, sinbolismoaren burua, eta idazle dekadentistak. Mugimendu eta kontzeptu berri horren ikurra Oscar Wilderen \"Salom\u00e9\" antzezlana izan zen. (1893, lehen aldiz Parisen 1896an antzeztua).\nIdeologia.\nNottinghameko Unibertsitateko Geografia Historikoko katedradunak, Michael Heffernanek eta Mackubin Thomas Owens-ek idatzi zuten geopolitikaren jatorriari buruz: \"Proiektu honek 1899an izen berria behar zuela zioen ideiak mundu osoko ekonomian eta ekonomian gertatzen ari ziren aldaketen ustea zabaldu zen sistema politikoa sismikoki garrantzitsua zen\". \"XX. Mendeko mundu berria bere osotasunean ulertu beharko litzateke, osotasun global integratu gisa\". Teknologiak eta komunikazio globalak mundua \"txikiagoa\" bihurtu zuten eta sistema bakar bihurtu zuten; garai hartan pan-ideiak eta \"mundu bakarreko\" utopikoa ziren ezaugarriak, pan-ideiak baino urrunago joanez.\nIdeologia berriek antzeko oinarriak zituzten:\nLiteratura Ingalaterran.\nIngalaterrako literaturan ere fenomenoa bere adierazpenak izan zituen. Victoriar Aroaren amaieran, endekapenaren eta antsietatearen gaiak Literatura Gotikoaren atzeko planoa gisa eman zen, paisaia fisikoaren bidez, baina baita ere giza gorputzaren beraren bidez ere adierazten dira. Hona hemen adibide batzuk: Robert Louis Stevensonen \"Dr. Jekyll eta Mr. Hyde\" (1886) kasu bitxia; Oscar Wilderen \"Dorian Grayren erretratua\" (1891); Arthur Machenen \"The Great God Pan\" (1894); H.G. Wellsen \"Denboraren Makina \" (1895) eta Bram Stokeren \"Dracula\" (1897) guztiek aldaketa, garapena, eboluzioa, mutazioa, ustelkeria eta gainbehera gaiak aztertzen dituzte giza gorputzarekin eta adimenarekin lotuta. Literatura konbentzio hauek XIX. mendearen amaieran sortu ziren teoria eta aurrerapen ebolutibo, zientifiko, sozial eta medikuen isla zuzena izan ziren."}
{"id": "977321", "revid": "336", "url": "https://eu.wikipedia.org/wiki?curid=977321", "title": "E\u00f1aut Mendia", "text": "E\u00f1aut Mendia Berasategi, (Lazkao, 1999ko ekainaren 25a) Euskal Herritar futbolaria da."}
{"id": "977322", "revid": "115816", "url": "https://eu.wikipedia.org/wiki?curid=977322", "title": "Bingen Ametzaga", "text": ""}
{"id": "977323", "revid": "65203", "url": "https://eu.wikipedia.org/wiki?curid=977323", "title": "Scott Morrison", "text": "Scott John Morrison (Sydney, 1968ko maiatzaren 13a) australiar politikaria da. 30. lehen ministro australiarra izan zen 2018tik 2022ra. Alderdi Liberaleko buru bihurtu zen 2018ko abuztuan."}
{"id": "977324", "revid": "1545", "url": "https://eu.wikipedia.org/wiki?curid=977324", "title": "\u010aensu Tabone", "text": "Vincent \"\u010aensu\" Tabone (Vict\u00f2ria, Gozo, 1913ko martxoaren 30a - St. Julian's, 2012ko martxoaren 14a) Maltako 4. presidentea izan zen 1989 eta 1994 bitartean. Maltako Unibertsitatean farmazian eta medikuntzan lizentziatu zen. Maltako artilleriako mediku izan zen Bigarren Mundu Gerran. Alderdi Nazionalistako kide, diputatu (1966-1989), Lan ministroa (1966-1971) eta Kanpo Harremanetako ministroa (1987-89) ere izan zen."}
{"id": "977325", "revid": "56334", "url": "https://eu.wikipedia.org/wiki?curid=977325", "title": "David P\u00e9rez Sa\u00f1udo", "text": "David P\u00e9rez Sa\u00f1udo (Bilbo, 1987ko apirilaren 12a- ) bizkaitar gidoilari eta zinemagilea da. ETB 1eko \"Alardea\" telesailean lan egin du. 2020an \"Ane\" bere opera prima estreinatu zuen."}
{"id": "977326", "revid": "512", "url": "https://eu.wikipedia.org/wiki?curid=977326", "title": "Giskonidak", "text": "Giskonidak Kartagoko familia aberats bateko kideak ziren, Afrikako Giskon izeneko herri batetik etorriak.\nFamilia honek hainbat pertsonaia garrantzitsu zituen:"}
{"id": "977327", "revid": "512", "url": "https://eu.wikipedia.org/wiki?curid=977327", "title": "Otelo gaztelua", "text": "Otelo gaztelua (; ) Zipre ekialdeko Famagusta hirian dagoen gaztelua da. XIV. mendean eraiki zen eta 1506ko gobernadore veneziarraren izena darama.\nWilliam Shakespearek 1603an idatzitako \"Otelo\" antzezlanak gaztelu honetatik hartu omen zuen izena.\nHistoria.\nOtelo gaztelua XIV. mendean eraiki zuten Lusignondarrek (hiru mendetan zehar Zipreko Erresuma gobernatu zuen etxea izan zen). Gazteluaren funtzioa Famagustako itsas-portu garrantzitsua etsaien erasoetatik babestea zen. Zanga oso sakonek inguratzen zutenez \"Gotorleku zeharkaezina\" ezizenaz ezagutzen zen. Famagustara sartzeko bide nagusia gaztelua zen gainera.\n1489an Veneziako Errepublikak Zipre erosi zuen. Gazteluaren harresia artilleria modernoagoari egokitzea erabaki zuten baina horma sendoak ziren eraisteko eta egindako aldaketa bakarra dorre karratuen ordez dorre zirkularrak ezartzea izan zen. Berreraikuntza hauek veneziarrek egin zituztela adierazteko San Marko lehoiaren erliebea ezarri zuten gazteluaren sarreran, ohitura zuten bezala. Lehoiaren irudiaren alboan berreraikuntza lanak gidatu zituen Nicolo Foscari kapitainaren izena agertzen da, eta \"1492\" data ere bai.\n1900. urtean britainiarrek gazteluko ura drainatu egin zen malaria arriskua txikitzeko.\n2014an gaztelua berrizteko lanak hasi zituzten eta 2015eko uztailaren 3an ireki zituen ateak berriz.\nArkitektura.\nOinplano laukizuzena du, erdian barne patioa duena. Patioan espainiarren eta otomandarren kainoi bolak daude, gazteluak jasandajko erasoen berri ematen dutenak. Brontzezko espainiar kainoi bat egoera oso onean dago, 400 urte dituen arren.\nGazteluko harresiaren erpinetan lau dorre zirkular ditu. Lusignan garaian eraikitako jangela eta logelak ditu. Jangela gazteluko areto handiena da. 28 metrotako luzera du eta iluna da, ez baitu leihorik. Bukaeran sukaldea dago.\nLiteratura.\nWilliam Shakespearek 1603an idatzitako \"Otelo\" antzezlana idatzi zuen eta izena gaztelu honetatik hartu bazuen ere Otelo veneziar kapitaina mairu gisa deskribatu zuen eta ez veneziar gobernadore gisa. Nagusiak Otelo Ziprera bidaltzen du \"hiriaren gotortasuna ongi ezagutzen duelako\". II ekitalditik aurrera antzezlana \"Zipreko itsas-portu batean\" gertatzen da eta baita \"gazteluaren aretoan\" ere.\nEsan beharra dago Shakespeare ez zela inoiz Zipren izan eta Zipreren inguruko berri handirik ere ez zuela izango garai hartan. Pentsatzen da agian \"Sir Cristoforo Moro\" Zipreko gobernadorearen istorioaren berri izango zuela eta mauria ez bazen ere abizenak hori pentsatzera eramango zuela. Bigarren hipotesi bat ere badago, Francesco de Sessa zerbitzari veneziarrarena. Larruazal iluna zuenez \"Il Moro\" (mairua) ezizena zuen eta 1544an erbesteratua izan zen."}
{"id": "977332", "revid": "512", "url": "https://eu.wikipedia.org/wiki?curid=977332", "title": "Provveditorearen jauregia", "text": "Provveditorearen jauregia () Zipre ekialdeko Famagusta hirian dagoen jauregia da. XIV. mendearen hasieran eraiki zen eta gobernadore veneziarren egoitza ofiziala izan zen. Jauregia suntsitua izan zen eta gaur egun aurrealdeko horma eta atzeko patioa baino ez dira mantentzen.\nHistoria.\nZipreko Lusignan Erregeak Nikosia hiriburuan bizi baziren ere Famagusta zuten bigarren egoitza, eta jauregia noiz altxatu zen ofizialki jakina ez den arren 1300 eta 1302 artean altxatu zela adierazten dute hainbat iturrik. Lamberto di Sambuceto ofizial genovarrak \"Zipreko Erregeen jauregia\" () izena ematen dio bere idatzietan. Jauregia eraikitzeko agindua eman zuen erregea ere ez da ezaguna, baina Camille Enlart arkeologo frantsesak Henrike II.a izango zela proposatu du.\n1489. urtean veneziarrek Zipre erosi zuten eta Famagusta erabat berriztu zuten; Otelo gaztelua, harresiak eta baita erregeen jauregia ere. Jauregia veneziar gobernadorearen egoitza ofiziala bihurtu zen eta \"Provveditorearen jauregia\" izena hartu zuen. Jauregiaren fatxada erabat berriztu zuten eta eraikinaren atzealdea ere berreraiki egin zuten. Pizkundeko estiloak gotikoa ordezkatu zuen. Selton eta Hazard historialarien arabera berriztatze lan hauek 1552 eta 1554 artean burutu ziren.\n1571. urtean otomandarrek Famagusta setiatu zuten eta jauregiaren zati nagusiak suntsitu ziren. Otomandarrek ez dute horren berri ematen ordea. Otomandarren eskutan jauregiak beste funtzio batzuk izan zituen. Militarren barrakoiak izan ziren, simulakro militarrak egin ziren eta gartzela ere izan zen. Eraikinak garrantzia galdu zuen eta hurrengo mendetan berriztatze lanik egin zirenik ez da ezagutzen.\nBritainiarren agindupean gartzela eta polizia etxe gisa erabili zen.\nMuseoa.\nXX. mendearen erdialdera \"Nam\u0131k Kemalen ziega\" izeneko museoa ireki zen. Nam\u0131k Kemal idazle turkiarra bertan izan zen gartzelaratua (1873-1876) eta preso zegoela idatzi zuen bere lanik ezagunena, \"Silistria\".\nJauregiaren patioan kaikoiak, kainoi bolak eta granitozko zutabe zatiak daude ikusgai.\nArkitektura.\nZipren oso urria den Pizkundeko arkitekturaren erakusgai nabarmenena da. Aurrealdeko hormak zutik dirau, bere hiru arkuekin eta armarria ikusten da erdiko arkuaren gainean. Salaminako harriak erabili ziren arku nagusia eta zutabeak eraikitzeko. Aurrealdeko hormari lotuta \"beso\" bat dago eta bertan barne patiora ematen duten gela txikiak ikusten dira. Gela hauek gartzela edo armategi gisa erabili ziren otomandarren garaian. Kapera bat ere badago, XX. mendean hainbat alditan berriztu dena eta 1974tik aurrera museo bihurtu dena, eta L-itxurako horma bat dago patioaren atzealdean.\nFatxadaren paralelo arku ilara bat dago, aurrealdekoak baino soilagoak direnak. Lusignan garaikoak direla pentsatzen da. Ikusten diran arista bobeda batzuek ere veneziarren aurreko egiturak direla erakusten dute.\nSuntsituriko zatiei buruz askorik ez da ezagutzen. Badirudi zisternak bairela eta XV. mendeko bidaiari batek aipatzen du bi solairutako eraikina zela."}
{"id": "977334", "revid": "2048", "url": "https://eu.wikipedia.org/wiki?curid=977334", "title": "San Paulo eliza (Donapaleu)", "text": ""}
{"id": "977337", "revid": "512", "url": "https://eu.wikipedia.org/wiki?curid=977337", "title": "Giskon (argipena)", "text": "Giskon latinizazioa edo helenizazioa da (grezieraz: \u0393\u03ad\u03c3\u03ba\u03c9\u03bd, G\u00e9sk\u014dn), Gersakkun (\ud802\udd02\ud802\udd13\ud802\udd0e\ud802\udd0a\ud802\udd0d, GRSKN) izen arrunt punikoa.\nGiskon izena duten pertsona aipagarrien artean honako hauek daude:"}
{"id": "977338", "revid": "512", "url": "https://eu.wikipedia.org/wiki?curid=977338", "title": "2020ko suteak Estatu Batuetako mendebaldean", "text": "2020an, Estatu Batuetako mendebaldean sute handi ugari bizi izan ziren. Kalifornia, Oregon eta Washington estatuetan, irailaren hasieran agerraldi gehigarriak izan ziren, mendebaldeko kostaldean zehar. Lur lehorrak eta beroak bultzatuta, sute ugari piztu ziren eta tamaina errekorreko sute handitan batu zituzten, 2,6 milioi hektarea baino gehiago lur erretzen, hamarka mila suhiltzaile mobilizatuz, milaka eraikin suntsituz eta gutxienez 40 pertsona hilez, eta oraindik beste hamarnaka desagertuta daude Kalifornian, Oregonen, Washingtonen, Coloradon, Idahon eta Utah-n. Klima-aldaketak eta basoak kudeatzeko praktika txarrek baso-sute horien larritasuna lagunduko zuten. Suteari aurre egiten laguntzeko munduko beste herrialde batzuetako suhiltzaileak iritsi dira, tartean Mexikoko Comisi\u00f3n Nacinal Forestaleko (Baso Batzorde Nazionala) 100 suhiltzaile. Suteen kea Iberiar penintsulara iritsi da, eta Balear Uharteetara ere iritsi da. Europar Batasuneko Copernicus atmosferaren kontrol zerbitzuak baieztatu du kea Europara iritsi dela. Kalkuluen arabera, ia 20.000 suhiltzailek hartzen dute parte operazioetan, eta suhiltzaileek ere nekearekin borrokatzen dute, kontrolik gabeko suteen hainbeste egunen ostean.\nAurrekariak.\nOzeano Bareko kostaldeko iparraldeko eta hegoaldeko eremuetan izan ezik, Ipar Amerika ekialdean hezeagoa eta mendebaldean lehorragoa izaten da. Hala ere, klima lehor errekor batek Estatu Batuetako mendebaldea astindu zuen 2019. urtearen amaieran, eta egoera hori 2020ko urtarrila eta otsailera arte hedatu zen. Horrek gobernu estatalen eta prentsaren hasierako kezkak sortu zituen.\nKalifornia izan zen alerta eman zuen lehen estatua. Martxoaren 22an, Gavin Newsom Kaliforniako gobernadoreak larrialdi egoera deklaratu zuen, estatu osoko zuhaitzen heriotza masiboa zela eta, eta horrek suteen arriskua handitu zezakeela. Oregonek ofizialki adierazi zuen hilabete berean bere suteen sasoiaren hasiera. Martxoaren bukaeran eta apirilean jasotako euri arinak izan arren, lehorte baldintza larriak mantendu ziren eta urte bukaerara arte iraungo zutela aurreikusi zen, euri denboraldia atzeratu egin zela eta. Apirilean Washingtonen suteak hasi ondoren, Mendebaldeko kostalde osoan beste sute batzuk piztu ziren, eta horrek uztailean hasi ziren Washingtonen eta Oregonen erretzeak debekatzeko aginduak ekarri zituen. Paradoxikoki, adierazi da suteen kausetako bat \"Indigenen su-erregimenak\" deiturikoen debekua dela, eta horrek sastraka pilaketa izugarria eragin du, tradizionalki erretze kontrolatuekin ezabatzen zena. Zentzu horretan, basoen kudeaketa txarra dago, landare material pilaketa handia izan da denboran zehar, eta baso suteak izateko arriskua duten eremuen barruan etxeak eraikitzen dira. Lur oso lehorretan tximistak erortzea ere suteen arrazoi erregistratutzat jotzen da. Irailaren amaieran, alertek gora egin zuten Kaliforniako hegoaldean, 70 sute zeuden bitartean. Udazken hasierako haize bortitzek suteak itzaltzea zaildu zute.\nKlima aldaketaren rola.\nKlima aldaketak bero-boladak eta lehorte arriskua areagotzea ekarri du Kalifornian, eta sute gehiago eta larriagoak izateko baldintzak sortu ditu. Berkeleyko Unibertsitateko Zientzia atmosferikoen Zentroko zuzendari David Rompsek honela laburbildu du egoera: \"Harira joateko: berotze globalak eragina izan al du bero-boladan, tximistetan eta landarediaren lehortasunean? Bai, noski. Berotze globala dela eta, beroagoak, ugariagoak eta lehorragoak al ziren? Bai, seguruenik bai eta bai. Era berean, Friederike Otto Oxfordeko Unibertsitateko Ingurumen Aldaketarako Institutuko jarduneko zuzendariak honakoa dio: \"Ez dago zalantzarik, tenperatura oso beroak gizakiak eragindako klima-aldaketarik gabe izango liratekeenak baino altuagoak direla. Horren zergatiei buruzko literatura multzo zabal batek erakusten du klima aldaketa erabateko aldaketa dela bero-boladen inguruan, eta Kalifornia ez da salbuespena izango."}
{"id": "977339", "revid": "103793", "url": "https://eu.wikipedia.org/wiki?curid=977339", "title": "A-137", "text": ""}
{"id": "977340", "revid": "103793", "url": "https://eu.wikipedia.org/wiki?curid=977340", "title": "Miramont (Zigoze)", "text": "Miramont Aragoiko Zigoze udalerriko herria da, Zaragozako probintzian dagoena."}
{"id": "977341", "revid": "512", "url": "https://eu.wikipedia.org/wiki?curid=977341", "title": "Popotxo Aiestaran", "text": "Pedro Aiestaran \"Popotxo\" (Donostia, 1951eko urtarrilaren 18a - Donostia, 2020ko urriaren 3a) donostiar aktore eta plazagizona, Orquesta Mondrag\u00f3n taldearen partaidea. Donostiako pertsonaia ezaguna zen, batzuen iritziz, Buster Keaton donostiarra zeren eta bere aktuazioetan normalean hitz egiten ez baitzuen.\nBiografia.\nOrquesta Mondragoneko mutua gisa ezaguna, Javier Gurrutxagarekin batera oso ezaguna egin zen 1970eko hamarkadaren bukaeran eta 1980ko hamarkadan, Orquesta Mondragon rock-and-roll taldean egin zuen lanarengatik. 1982tik aurrera zineman ere aritu zen: \"Orquesta Mondragon, oso abesti bereziak idatzi eta jotzeaz gain, abesti horiek nolabait antzeztu egiten zituzten agertokian, eta Popotxo zen beti ikuskizun horietako burua: oilo mozorro batekin edo pailazoz jantzita atera zitekeen agertokira abesti batean, eta hurrengoan emakumezko panpin puzgarri batekin\". 2020an bere etxean hilda agertu zen bihotzekoak emanda; 69 urte zituen.\nKanpo estekak.\n[[Kategoria:Donostiarrak]]\n[[Kategoria:Donostiako aktoreak]]\n[[Kategoria:Euskal Herriko umoristak]]"}
{"id": "977342", "revid": "60265", "url": "https://eu.wikipedia.org/wiki?curid=977342", "title": "Ane (filma)", "text": "Ane 2020 urtean David P\u00e9rez Sa\u00f1udok zuzendutako film bat da, thriller generokoa. Gidoia P\u00e9rez Sa\u00f1udoren eta Marina Par\u00e9sen lana da. Aktore protagonistak Patricia L\u00f3pez Arnaiz, Jone Laspiur eta Mikel Losada dira. Mariana Cordero, Luis Callejo eta Gorka Aginagalde aktoreen kolaborazio bereziak ere baditu.\nFilmak harrera ona izan zuen Donostiako Zinemaldian, Irizar saria ere jaso zuelarik. Filma, Oscar sarietara joateko aurrez hautatua izan zen. 2020ko urriak 16an estreinatu zuten Hego Euskal Herrian\nSinopsia.\nAne, AHTko obretako segurtasun zaintzaileetako baten alaba, duela bi egunetik desagertu da, eta gurasoak, bananduta eta komunikazio arazoekin, urduri eta kezkatuta hasi dira haren bila.\nAktoreak.\nHorretaz gain, Isabel Guardiolak Liberen tabernako lagunaren papera egiten du eta I\u00f1igo Gastesi tabernako mutilaren paperean agertzen da. Vero Berenguer eta Pablo de Castro aktoreek poliziena egiten dute. Baionako sekuentzietan Unai Lopez de Armentia agertzen da gaztetxeko bezero gisa, eta estudioko elkarrizketako neskak Leiane Madariaga eta Maddi Sarasua dira. Laura Bemejo espezialistaren paperean agertzen da. Azkenik, filmean zenbait irratiko hainbat elkarrizketa eta albiste entzun daitezke; Rafa Mungia, Mikel Saez, Ane Zuazubiskar, Aratz Goikoetxea eta Urko Olazabal dira grabazio horietako ahotsak."}
{"id": "977345", "revid": "688", "url": "https://eu.wikipedia.org/wiki?curid=977345", "title": "Noaingo errepide lotunea", "text": "Noaingo errepide lotunea Nafarroako Noain Elortzibar udalerriko autobide errepide lotunea da.\n eta autobiak elkarrekin lotzen ditu.\nHistoria.\n autobidearen Noain eta Tafalla arteko zatia 1976n inauguratu zen. Bestalde, Iru\u00f1a eta Imarkoain arteko autobidea 2005ean ireki zuten. Hor sortu zen errepide lotunea."}
{"id": "977346", "revid": "103793", "url": "https://eu.wikipedia.org/wiki?curid=977346", "title": "N-130", "text": ""}
{"id": "977347", "revid": "23317", "url": "https://eu.wikipedia.org/wiki?curid=977347", "title": "Real Club N\u00e1utico D\u00e9nia", "text": "Real Club N\u00e1utico D\u00e9nia edo RCND, D\u00e9nia hiriko itsas kluba da. Itsasoari loturiko hainbat atal dauzka, tartean belaontziak, arraunketa eta poraguismoa. 1967an sortu zen elkartea."}
{"id": "977348", "revid": "23317", "url": "https://eu.wikipedia.org/wiki?curid=977348", "title": "Real Club N\u00e1utico de Gand\u00eda", "text": "Real Club N\u00e1utico de Gand\u00eda edo RCNG, Gand\u00eda hiriko arraun kluba da, belaontzietan eta arraunketan aritzen dena. Emakumezkoen talde indartsua dauka."}
{"id": "977349", "revid": "23317", "url": "https://eu.wikipedia.org/wiki?curid=977349", "title": "EHF Kopa", "text": ""}
{"id": "977350", "revid": "512", "url": "https://eu.wikipedia.org/wiki?curid=977350", "title": "Estatu Batuetako mendebaldeko kostaldea", "text": "Estatu Batuetako mendebaldeko kostaldea (\"West Coast\" ingelesez), Mendebaldeko Kostaldea edo Pazifikoko Kosta Estatu Batuetako mendebaldeko kostaldeko estatuak izendatzen dituzten terminoak dira, besteak beste, Kalifornia, Oregon, Washington eta Alaska. Arizona eta Nevada, kostaldekoak ez diren arren, sarritan sartzen dira Mendebaldeko kostaldean, Pazifikoko kostaldetik gertu daudelako eta Kaliforniarekin dituzten lotura ekonomiko eta kulturalak direla eta (adibidez, Arizonako bi unibertsitate handienak Pacific-12 Conferenceko kideak dira).\nEstatu Batuak kontinentalen zati ez den arren, Alaska eta Hawaii Ozeano Barearekin muga egiten dute eta Mendebaldeko kostaldean sar daitezke. 2007an Mendebaldeko Kostaldean zenbatetsitako biztanleria 50 eta 60 milioi artekoa zen, kalkuluan zein estatu sartzen diren arabera.\nIpar-ekialdeko Estatu Batuetan sortu zela uste den termino zaharragoa da eta Mendebaldeko Kostaldea \"Kosta\" bezala izendatzen duena. Txantxetan \u00abEzkerreko kostaldea\u00bb (\u00abLeft Coast\u00bb) ere deitzen zaio, politikoki Estatu Batuetako beste alde batzuk baino ezkertiarragoa izatearen ospeari buruzko hitz-jokoa.\nMendebaldeko Kostaldeko kostaldeko hiri nagusiak hauek dira: San Diego, Los Angeles, San Francisco eta Seattle . Barrualdekoak Portland, Las Vegas eta Sacramento dira."}
{"id": "977351", "revid": "96586", "url": "https://eu.wikipedia.org/wiki?curid=977351", "title": "Mentxa Krnitxeva", "text": "Melpomena Dimitrova Krnitxeva (bulgarieraz: \u041c\u0435\u043b\u043f\u043e\u043c\u0435\u043d\u0430 \u0414\u0438\u043c\u0438\u0442\u0440\u043e\u0432\u0430 \u041a\u044a\u0440\u043d\u0438\u0447\u0435\u0432\u0430, mazedonieraz: \u041c\u0435\u043b\u043f\u043e\u043c\u0435\u043d\u0430 \u0414\u0438\u043c\u0438\u0442\u0440\u043e\u0432\u0430 \u041a\u0440\u043d\u0438\u0447\u0435\u0432\u0430), \u2013Kruxevo, Manastirreko vilajet, Otomandar Inperioa (egun, Ipar Mazedoniako Errepublika), 1900ko martxoaren 16-Erroma, Italia, 1964ko irailaren 10- Mentxa (\u041c\u0435\u043d\u0447\u0430) Krnitxeva izenez ezagunagoa, bulgariar-mazedoniar nazionalista bat izan zen, Mazedonia Barneko Erakunde Iraultzaileko (VMRO) kidea, bere erakundearen alde zenbait hilketa egin zituena. VMROko lider Ivan Mihailoven emaztea ere izan zen. Bigarren Mundu Gudan Ardatzaren kolaboratzaile izan zen.\nHaurtzaroa eta gaztaroa.\nMelpomena \u201cMentxa\u201d Krnitxeva Kruxevo hirian jaio zen, familia aromaniar batean, Melpomena Karnitxiu izenarekin. Etnia-jatorria beste bat izan arren, krnitxevtarrak bulgariar nazionalismoari oso lotuak zeuden; Melpomena Krnitxevaren birraitona bat Bulgariar Eliza Ortodoxoko apaiza izan zen, turkiarrek hildakoa. 1903ko Ilinden matxinadak porrot egin ostean, familia osoak \u2013Mentxak barne- Bulgariara ihes egin zuen, Tsaribrod hirira (egun, Dimitrovgrad, Serbia). Krnitxeva 1918ko irailean Munichera joan zen ikastera, baina gutxi barru, Lehen Mundu Guda bukatuta Bulgariara itzuli behar izan zen, eta Sofian jarri zen bizitzen (Lehen Mundu Guda ostean Tsaribrod Serbia izatera pasa zen).\nMazedoniar mugimenduan militantziaren hasiera.\nBulgariara itzuli zenean Krnitxeva mazedoniar mugimenduan (egungo Ipar Mazedonia 1912 ostean Serbia izatera pasa zen, eta 1918an sortu berri zen Jugoslavia) militatzen hasi zen, hasieran, gerora berak hil zuen Todor Panitsarengandik gertu \u2013Panitsaren arreba Alemanian ezagutu zuen-. Krnitxevak dioenez, lehen aldiz 1920an elkartu zen Panitsarekin \u2013ordurako Munichen Panitsaren koinata ezagutu zuen Krnitxevak-. Garai hartan, Krnitxevaren arabera, Panitsa bulgariar Gobernuak Mazedonian interbentzioa egitearen (anexionismoaren edo panbulgarismoaren) aurkakoa zen eta Mazedoniaren askapena mazedoniarrek egin behar zuten iritziaren aldekoa zen. Panitsa momentu horretan Stamboliskiren ezkerreko Gobernuak jazartua zen. Hala ere, ematen zuenagatik laster dezepzionatu zen Panitsak, orduko bulgariar ezkerreko Gobernuarekin lerratzerakoan (honek Jugoslaviarekin bakea egin nahi zuen, eta hau onartezina zen mazedoniar-bulgariar nazionalista gogorrenentzat).\nPanitsaren ibilbide historikoa nazionalistenekiko haustura mazedoniar mugimenduan izandako barne-eztabaiden ondorio da: konkretuki mazedoniarren eta Mazedoniaren etorkizuneko izaerari buruzkoa\u00a0 -mazedoniarrak bulgariar herriaren parte edo Mazedonia bertako etnia guztiak bilduko dituen subjektu federal gisa- zein ezker-eskuin dialektikarekin korapilatu zen, azken hau batez ere Aleksandr Stamboliskiren ezkerreko mugimendua Bulgariako Gobernuaren jabe egin ostean. Panitsa, mazedoniar mugimenduko boluntario bat zen, 1903ko Ilinden matxinadan parte hartu zuena, baina duela urte asko ezkerreko ildoan kokatutakoa \u2013Jane Sandanski buruzagi historikoaren ildokoa-\u00a0 eta VMROko nazionalistenak etsai zituena: antza denez 1907an Boris Sarafov eta Ivan Garvanov, VMROko eskuineko ildokoak, hil zituen. 1908tik aurrera, Panitsa eta Sandanski Otomandar Inperioaren erreformisten alde agertu ziren, Mazedoniako bulgariarrak \u201cBalkanetako federazio\u201d multietniko baten proiektuaren ildoan, Bulgariarako anexio politikoa baztertuz. Federazioaren kontzeptu hori, Panitsak eta jarraitzaileek kontzeptu internazionalista bezala ere defendatzen zuten,\u00a0Otomandar Inperioaren etnia guztian arteko lankidetza gisa. Hala ere, Lehen Mundu Gudarekin bat, bulgariar nazionalismora egin zuen berriz bira Panitsak: Armadan izena eman zuen, borrokan zauritua izan zen eta 1915 eta 1918 artean Dramako (egun, Grezia) alkate bulgariar bihurtuta. 1919an, guda ostean VMRO birsortzean, Stamboliskiren Gobernuaren aurka lerratu zen honek Bulgariaren mugak handitzeko eginiko ukoagatik eta Jugoslaviara hurbiltzeko mugimenduagatik: mazedoniar nazionalista askok hau \u201cMazedonia lagatzea\u201d bezala interpretatu zuten. Panitsa hasieran VMROko kide zenez, Stamboliskiren aurka paratu zen, baina 1920-21etik aurrera hau babestu zuen, batez ere ezkerreko politika zela eta. Beraz, eztabaida ideologiko hauetan Panitsa figura nagusi bat izan zen, agian honek ekarri zuen gerora Krnitxevaren eta honen kideen jomuga izatea.\nVMROren zatiketa.\n1921ean zatiketa izan zen VMRO barruan; eta Panitsaren aldekoek, VMROko eta Ilindeneko Matxinadako beterano batzuez lagunduta Mazedoniar Erakunde Federalista sortu zuten. Erakunde honek Mazedonia Balkanetako Federazio baten barruan defendatzen zuen, Mazedonia bulgariarra baino gehiago, modu honetan Internazional Komunistaren posizioetara gerturatuz. Stamboliskiren Gobernuak Panitsaren federalistak armatu zituen VMROko nazionalisten aurka, Krnitxeva are gehiago lekutu zuen gertakari honek. 1922an borroka bat izan zen bi fakzioen artean Nevrokopen -VMRO nazionalistako kideak Panitsa atxilotzear izan ziren- eta beste bat Kiustendilen. Stamboliskiren Gobernuak, Jugoslaviarekin Adiskidantza Ituna sinatzea \u2013Ni\u0161eko Ituna-, izan zen VMROko eskuineko adar panbulgariarrentzat azken kolpea eta 1923ko irailean Bulgariako eskuinarekin bat egin zuen Stamboliskiren aurka Estatu kolpea emateko: mazedoniar erakundeak gainera lehen ministroa hil zuen.\nIturri batzuen arabera, Panitsa eta federalistak jugoslaviar Gobernuarekin kolaboraten hasi ziren VMROren aurka. Bestetik, Aleksandr Tsankoven Gobernu militar berriak VMROri babes osoa eman zion, erakunde honek Jugoslaviarekiko mugako eskualdeetan, Petritx barrutian (Pirin Mazedonia deitutakoan) indar handia lortu zuelarik, baita lurraldearen gaineko kontrola ere. Beraz, mazedoniarren barruan ezker federalistaren eta VMROren eskuinaren artean jada erabateko haustura eginda zegoen.\nOrdurako jada, Mentxa Krnitxeva eskuineko sektore panbulgariar honetarara biratua zen: Krnitxevak eta VMROko eskuinak Panitsaren fakzioa Ni\u0161eko Itunaren (Bulgariar-Jugoslaviar Adiskidantza Itunaren) atzean ikusten zuten. Garai hauetan atxilotu zuen jugoslaviar poliziak Krnitxeva lehen aldiz, torturatu ere egin zuen, Petar Xandanoven arabera. Atxiloalditik ateratzerakoan, 1924ko martxoaren 6an Ivan Mihailovekin elkartu zen, eta honek VMROko kide izatea proposatu zion. 1924ko martxoaren 15ean VMROko kide egin zen Krnitxeva. Bere klandestinitateko ezizena \u201cKarmen\u201d izan zen. Garai honetan, Krnitxevak oraindik Panitsaren familiarekin harremana mantendu zuen, nahiz eta politikoki lekutu. Honek VMROrentzat informazio oso baliotsua lortzeko aukera eman zion.\n1923an Panitsa Vienara erbesteratu zen, non mugimendu federalista Bulgariako Alderdi Komunistarekin harremanean jarri zuen. 1923ko iraileko Tsankoven eskuineko Gobernuaren aurkako matxinada komunistan federalistek ere kolaboratu egin zuten, hala ere, matxinada hori porrot batean bukatu zen.\n1924an mazedoniar mugimenduaren barruko sekulako anabasa eta fakzioen arteko hilketak ari gertatu ziren. Urte horretan, federalistek eta komunistek VMROrekiko hurbilketa berri bat egin zuten, eta negoziazioak hasiera batean arrakasta izatekotan izan ziren, Maiatzeko Manifestua atera zutelarik, Panitsa tartean zela. Maiatzeko Manifestuaren arabera, mazedoniar Estatu independente edo autonomo bat jarri zuten helburu moduan \u2013mazedoniarrak Balkanetako \u201cbeste herriez\u201d bereizten zituen-; eta era berean Balkanetako Gobernu guztien politika gaitzetsia zen. Manifestua VMROko hiru liderrek, Todor Aleksandrovek, Aleksandr Protogerovek eta Petar Txaulevek sinatu zuten hasiera batean. Baina behin Manifestua argitaratuta, Aleksandrovek eta Protogerovek \u2013baina ez Petar Txaulevek- atzera egin zuten berriz ere VMROn zatiketa sortuz. Honek VMRO barruan hilketak eta purgak ekarri zituen: lehenik VMROko buru Todor Aleksandrov hil zuten, VMROko kide batek jaurti zuen bala baten bidez. Egile batzuen arabera, komunisten aldekoak izan ziren hiltzaileak, geroago VMROren buru izan zirenen arabera, Aleksandr Protogerovek zerikusiren bat izan zuen hilketarekin, baina beste batzuen arabera, Ivan Mihailoven gora-nahia izan zen hilketaren arrazoia. Gertakari hauek ezkerreko kideen purga ekarri zuen: testuinguru honetan hil zuen Krnitxevak Panitsa.\nPanitsa hiltzea.\nKrnitxevak, Panitsarekin harremana mantentzen zuenak, jakin bazekien hau Vienara erbesteratzekotan zegoela, eta berak eman zien berria Panitsaren senideei. Krnitxevak bere osasun-arazoak aitzaki hartuta ere Vienara egin zuen eta 1925ean iritsi zen hara, non panitsatarrekin izandako harremana erabili zuen hauei gerturatzeko. Krnitxevaren arabera, Panitsa hiltzeko erabakia bere kabuz hartu zuen, VMROren zuzendaritzari galdetu gabe: \u201coso lasai hartu nuen erabakia, atzera bueltarik ez zuena jakitun\u201d. Krnitxevaren arabera, Panitsaren federalismoa, \u201cserbiarrekiko laguntza\u201d eta komunismoarekiko gerturaketa (Krnitxevak guzti hauek bere ildo panbulgariarraren etsaitzat zituen) izan ziren Panitsa hiltzeko arrazoiak. Krnitxevaren ustez, Panitsa Serbiaren laguntzaz ezkerreko matxinada bat prestatzen ari zen Bulgarian Tsankoven eskuineko gobernuaren kontra \u2013zeina VMROren laguntzaz iritsi zen Gobernura- Hala ere, beste egile batzuen arabera, erailketa Ivan Mihailovek agindu zuen. Alfred Rapaport Mazedonian Austria-Hungariako kontsul izandakoren arabera, Panitsak I Mundu Guda aurretik, VMROko bi militante, Boris Safarov eta Ivan Garvanov, hiltzean izandako ustezko ardura izan zen VMROk Panitsaren erailketa agintzeko arrazoia. Vida Boevak bat egin zuen arrazoi horrekin, eta Panitsaren ideologia \u2013komunistekin lan egiten zuela- ere arrazoi gisa jarri zuen, Boevak gainera Panitsak serbiarrekin eta greziarrekin kolaboratu zuela dio. Panitsa hiltzeko misiorako Dontxo Txuparinov eta Petar Stantxev VMROko kideek entrenatu zuten Krnitxeva.\n1925ko maiatzaren 8an hil zuen Todor Panitsa, Vienan, Vienako Udal antzeztokian, Ibsenen lan bat antzezten ari zirela. Panitsaren emazte Ekaterina Izmirleva Krnitxeva geratzear izan zen, baina hau ere zauritua izan zen, eta baita ere Izmirleva eta Panitsaren lagun Jane Bogatinov. Krnitxevaren arabera, bera izan zen hilketaren ostean polizia bati errenditu zitzaiona, antzezlekuaren kanpoaldean. Panitsa hiltzerakoan, \u201cMazedoniar txar bat zen\u201d esan zuen.\nErailketak Europa osoan zehar entzute handia izan zuen, bulgariar kazetari batek Charlotte Cordayrekin konparatu zuen Krnitxeva (gero ezizen hori VMROko beste kide bati, Mara Bunevari ere ezarri zitzaion. Krnitxevak Bunevarekiko miresmena izan zuen, bere idazkari Vida Boevaren arabera). Austriar epaitegiak hasieran zortzi urtetako kartzela-zigorra ezarri zion Krnitxevari, baina bere osasun txarra zela eta \u2013giltzurrunetako arazoak zituen, tuberkulosia eta erreumatismoa ere bazituen- hilabete batzuk pasata libre utzi zuten, Austriatik kanporatuta.\nAntza denez, Todor Panitsa ez zen Mentxa Krnitxevak hildako pertsona bakarra izan. Italiako \"Corriere de la Sera\" egunkariaren arabera, Krnitxevak eta Vlado Txernozemskik (1934an Marseillan Jugoslaviako errege Aleksandar I hiltzearren ezagun egingo zena) beste mazedoniar gazte bat hil zuten. VMROren fakzio ezberdinen arteko hilketek jarraitu egin zuten, Vida Boeva Mihailoven laguntzailearen arabera \u201ckomunistak izan ziren VMROk gehien hildakoak\u201d: 1925ean Panitsaren jarraitzaile Dimo Hadzhidimov ere hil zuen VMROk.\nPanitsaren hilketaren ostean, 1925eko urrian, bere jarraitzaileek erakunde berri batsortu zuten: Mazedonia Barneko Erakunde Iraultzailea (Batua) \u2013VMRO (obedinena)-, zeinak teorian eta adierazpenetan mazedonismoaren alde egin zuen. Hala ere, beste egile batzuen arabera, VMRO (ob.)-ren liderrek, indibidualki, bulgariartzat zituzten euren buruak. Hurrengo urteetan VMRO eta VMRO (ob.) erakundeen arteko hilketak ugaritu ziren.\nErbestean.\nVienako erailketaren ostean, Krnitxeva ez zen Mazedoniara itzuli, Bulgariara baino. 1926ko abenduaren 25ean Ivan Mihailovekin ezkondu zen, ordurako Mihailov VMROko buru izateko bidean zegoen. 1934ko maiatzean Bulgariako Gobernu berriak VMROri babesa kendu ostean (1935an Mihailovi \"in absentia\" heriotza zigorra ezarri zion Bulgariako Gobernu berriak), erbestera joan behar izan ziren, Turkiara, eta 1938 geroztik Poloniara. Stefan Tr\u00f6bsten arabera, AEBra (non VMROk mazedoniar diasporan babesle asko zituen) egin nahi zuten, baina AEBko Gobernuak ez zien baimenik eman.\nArdatzaren zerbitzuan.\nBigarren Mundu guda hasitan, Alemaniak Polonia inbaditu zuenean, Krnitxeva eta Mihailov Ardatzeko hainbat Estatutan bizi izan ziren. Biek Gestaporekin kontaktua egin zuten, Stefan Tr\u00f6bsten arabera Krnitxeva izan zen kontaktu hori egin zuena, \u201calemanieraz ondo baitzekien\u201d, hala ere \u201cez dago argi kontaktu horiek zertan geratu ziren, Alemaniako artxibategietan ez dago informaziorik\u201d. Berlinetik uneren batean Budapestera joan ziren bizitzera, eta 1941ean Zagreben, alemaniarrek Jugoslavia suntsitu ostean sortu zuten Kroaziako Estatu Independentearen hiriburuan kokatu ziren Krnitxeva eta Mihailov, Ante Paveli\u0107 diktadore ustasharen erabateko babespean. Artean, Jugoslaviaren suntsiketa-prozesua, Hegoaldean, Mazedonia Albaniaren eta Bulgariaren artean zatituz bete zen, Mazedoniaren parterik handiena Bulgariaren esku geratu zelarik. Krnitxevak eta Mihailovek hori ondo ikusi bazuten ere, eta Mihailoven kontrako heriotza-zigorrak anulatuak izan baziren ere, ez ziren Mazedoniara itzuli. 1944 arte \u201ckanpo politikan Paveli\u0107ek izan zuen aholkularirik garrantzitsuena Mihailov -eta zitekeenez, baita Krnitxeva- izan zen\u201d. Paveli\u0107ekiko harremanak aspaldikoak ziren, kontuan hartu behar da ustashek eta VMROk zenbat atentatu batera egin zituztela (famatuena, 1934an Alexandro erregearen kontra). Vida Boevaren arabera, VMROren eta ustashen arteko kontaktua 1928tik zetorren.\n1944an, Bulgariak ezkerrera eginda (Fronte Abertzalea talde prokomunistak boterea hartuta), Alemaniak, Mazedonian presentzia ez galtzeko, hango tropek babestuta \u201cEstatu independente mazedoniarra\u201d ezarri nahi izan zuen (1941-1944 artean Ardatzaren aldeko Bulgariak kontrolatu zuen Mazedoniaren gehiena), eta Ivan Mihailovi eskaini zioten Estatu horren burutza, baina Mihailovek Skopjera egindako bidai baten ostean uko egin zion, mazedoniar gehienak partisanoen aldekoak zirela konturatuta. Krnitxeva eta Mihailov SSk ebakuatu zituen Austriara. Egun horiek izan ziren erbeste-aldia hasi zuenetik Krnitxevak berriz Mazedoniaran eman zituen egun apurrak.\nII Mundu Gudaren ostean.\nII Mundu Guda bukatuta, Vida Boevaren arabera, Krnitxeva Erroman hasi zen bizitzen, Mihailovekin batera Italiarako muga pasa ostean. Hala ere, Stefan Tr\u00f6bsten arabera 1945etik 1948 arte Espainia frankistan ere bizi izan ziren. Erroman, Krnitxeva eta Mihailovekin batera, Vida Boeva idazkaria eta Anton Popov eta Asen Avramov laguntzaileak bizi ziren. Mentxa Krnitxevak \u201cMaria\u201d ezizena eta hungariar ustezko nortasuna zerabilen Erroman. Bertan, Mihailov eta bera mazedoniar diaspora nazionalistak ordaintzen zuen diruaz bizi ziren, euren idazkari Vida Boevak kontatzen zuenaren arabera; hala ere, Stefan Tr\u00f6bsten arabera, Angelo Roncalli gotzaiaren \u2013eta gero Joan XXIII Aita Santua- babesa izan zuten (Roncalli Bulgarian eta Turkian nuntzioa izandakoa zen). Boevaren arabera Krnitxevak giltzurrunetatik sufritzen zuen eta Alemania eta Austriara ere joan behar izan zen sendatzera. Boevaren arabera abortu bi ere izan zituen \u201cerbesteko bizitza ilegalean umeak arazo bat izan zitezkeelako\u201d. 1964an hil zen, antza denez, erbestean bere bulgariar nortasuna mantendu zuen."}
{"id": "977352", "revid": "23317", "url": "https://eu.wikipedia.org/wiki?curid=977352", "title": "Emakumezkoen EHF Kopa", "text": ""}
{"id": "977353", "revid": "56334", "url": "https://eu.wikipedia.org/wiki?curid=977353", "title": "Estatu Batuetako ekialdeko kostaldea", "text": "Estatu Batuetako ekialdeko kostaldea (ingelesez: \"East Coast of the United States\"), \"Ekialdeko kostaldea\" (\"Eastern Seabord\") edo \" \"Atlantikoko Kostaldea\"\" (\"Atlantic Seabord\") izenaz ere ezaguna, eskualde geografikoa da, Estatu Batuetako erdialdeko eta iparraldeko ekialdeko kostaldea eta Ozeano Atlantikoa eta Kanada mugakide dituena. Zentzu hertsiki geografikoan eskualdeak ekialdeko kostako estatu guztiak barne hartuko lituzkeen arren, \"ekialdeko kostaldea\" (\"East Coast\") terminoa popularki erabiltzen da aipatutako kostaldeko iparraldeko erdia zehazki izendatzeko, \"AEBetako ipar-ekialdea (Northeastern U.S.)\" ere deitua. Kostaldearen hegoaldea herrialdeko hegoaldeko edo hego-ekialdeko eskualdekoa (\"South\" o \"Southeast\") dela esan ohi da. Ekialdeko kostaldeko hiri nagusiak hauek dira: Atlanta, Philadelphia, Washington DC, New York, Boston eta Miami ."}
{"id": "977354", "revid": "512", "url": "https://eu.wikipedia.org/wiki?curid=977354", "title": "Arignote", "text": "Arignote edo Arignota (/\u02cc\u00e6r\u026a\u0261\u02c8no\u028ati\u02d0, \u02cc\u00e6r\u026a\u0261\u02c8no\u028at\u0259/; grekeraz: \u1f08\u03c1\u03b9\u03b3\u03bd\u03ce\u03c4\u03b7, \"Arign\u1e53t\u0113\"; fl. c. k.a. 500) Crotona edo Samoseko filosofo pitagorikoa zen, Pitagoras eta Teanoren ikaslea izandakoa eta batzuen ustetan haien alaba."}
{"id": "977355", "revid": "512", "url": "https://eu.wikipedia.org/wiki?curid=977355", "title": "Axiotea Fliuntekoa", "text": "Axiotea Fliuntekoa edo Axiothea (grezieraz: \u1f08\u03be\u03b9\u03bf\u03b8\u03ad\u03b1 \u03a6\u03bb\u03b5\u03b9\u03b1\u03c3\u03af\u03b1 fl. c. k.a. 350) Platon eta Espeusiporen ikaslea zen.\nAxiotea Fliunte edo Fliasian jaio zen, Espartarren menpean zegoen Peloponesoko polis bat. Garai berean Platonek bere akademia sortu zuen, eta ostera, Axioteak Platonen \"Errepublika\" irakurri zuenean, Atenasera joan zen bere ikasle izateko."}
{"id": "977356", "revid": "512", "url": "https://eu.wikipedia.org/wiki?curid=977356", "title": "Batis Lampsakokoa", "text": "Batis Lampsakokoa edo Bates (k.a. III. mendea), Epikuroren ikasle eta eskola bereko filosofoa zen. Metrodorusen ahizpa eta Idomeneusen emaztea zen."}
{"id": "977357", "revid": "56334", "url": "https://eu.wikipedia.org/wiki?curid=977357", "title": "Pi\u00f1oi-aske", "text": ""}
{"id": "977358", "revid": "119347", "url": "https://eu.wikipedia.org/wiki?curid=977358", "title": "Idea Vilari\u00f1o", "text": "Idea Vilari\u00f1o (Montevideo, 1920ko abuztuaren 18a - \"ib\"., 2009ko apirilaren 28a) \"45eko Belaunaldia\" (Generaci\u00f3n del 45) izeneko idazle taldeko kide zen. Uruguaiko poeta, saiakera eta literatur kritikaria izan zen, baita itzultzailea, musikagilea eta irakaslea ere.\nBiografia.\nKlase ertain eta kultuko familia batean jaio zen, non musika eta literatura presente zeuden. Aita, Leandro Vilari\u00f1o (1892-1944), poeta izan zen, nahiz eta bizi zela ez zuen argitaratu. Numen, Poem, Azul eta Alma neba-arrebek bezala, musika ikasi zuen Ideak. Amak oso ondo ezagutzen zuen Europako literatura, eta aita anarkista ezaguna zen.\nHezitzaile gisa, Bigarren Hezkuntzako Literaturako katedraduna izan zen 1952tik harik eta 1973ko estatu kolpera arte. Sistema demokratikoa berreskuratu ondoren, 1985az geroztik Uruguaiko Literatura irakaslea izan zen Uruguaiko eta Latinoamerikako Literatura Sailean Errepublikako Unibertsitateko Humanitate eta Zientzien Fakultatean .\nOso gaztetatik idatzi zuen, eta bere lehen poema helduak 17 eta 21 urte artean egin zituen. Bere lehenengo lan poetikoa, \"The Supplicant\", 1945ean argitaratu zuen, bere izenarekin. Ondorengo urteetan Nazioartean aitorpenak eta hainbat sari jaso zituen. Bere poemak esperientzia intimo, trinko eta kezkagarri batez markatuta daude, beti ere oso koherenteak. Adituek bere haurtzaroan izandako etengabeko osasun arazoei egozten diete ukitu hori.\nGaztetatik jasandako asma arazoak eta ekzemak, 16 urte zituela familia nukleotik alde egitera behartu zuten. Emozionaltasuneraino hedatu zen hauskortasun fisikoa eta sentikortasun berezi batekin hornitu zuen. Gurasoen eta anaia nagusiaren heriotza goiztiarrak ez zion batere lagundu eta dolua etengabeko bihurtu zen bere bizitzan.\n1945etik 1950era artistikoki sortu ziren era askotako idazleen belaunaldia integratu zuen, 45eko belaunaldia izena hartu zuena. Bertan honako hauek ere koka daitezke: Juan Carlos Onetti, Mario Benedetti, Sarandy Cabrera, Carlos Mart\u00ednez Moreno, \u00c1ngel Rama, Carlos Real de Az\u00faa, Carlos Maggi, Alfredo Gravina, Mario Arregui, Amanda Berenguer, Humberto Megget, Emir Rodr\u00edguez Monegal, Gladys Castelvecchi eta Jos\u00e9 Pedro D\u00edaz.\nLiteratur ekimen ugaritan parte hartu zuen. Bereziki \"Clinamen\" eta \"N\u00famero\" aldizkariaren sortzaileen artean egon zen 1945-1955 bitartean (Juan Ram\u00f3n Jim\u00e9nez ezagutu zuen orduan); eta \"March\", \"La Opinion\", \"Brecha\", \"Asir\" eta \"Text critical\" bezalako beste argitalpenetako kolaboratzaileen artean ere aurkitu zen.\nBere itzulpenak ere aitortu dira, horietako batzuk (esaterako, Shakespeareren antzezlanekin egin zituenak) Montevideoko antzokietan antzeztu dira.\n1997an Rosario Peyrouk eta Pablo Roccak elkarrizketatu zuten. Handik sortu zen \"Idea\" dokumentala, Mario Jacoben zuzendaritzapean, eta 1998ko maiatzean estreinatu zen.\nBere lana hainbat hizkuntzatara itzuli da, hala nola italierara, alemanera eta portugesera.\nKonpositore gisa, Uruguaiko musika herrikoiaren lau abesti enblematiko aipa daitezke: \"A una paloma\" (Daniel Viglietti-k musikatua ), \"La canci\u00f3n y el poema\" (Alfredo Zitarrosa-k musikatua), \"Los oriental\" eta \"Ya me voy pa 'la guerrilla\" (Los Olimare\u00f1os-en eskutik musikatua).\n2004an Letren Konex Mercosur Saria jaso zuen, Argentinako Konex Fundazioak emana, eskualdeko idazlerik eraginkorrena izateagatik.\nMontevideon hil zen 2009ko apirilaren 28an, 88 urte zituela, hesteetako eta arterietako oklusio batengatik egin zioten ebakuntza gainditu ez zuenean.\nGaur egun, bere lanaren originalak sakabanatuta daude; zazpi hamarkada baino gehiagoz bere poemak kopiatu zituen koadernoak Princetongo Unibertsitateko artxiboan saldu ziren, bere borondate espresuaren aurka.\nIdea Vilari\u00f1o eta Juan Carlos Onetti.\nIdea Vilari\u00f1oren lan askok Juan Carlos Onetti idazlearekin izan zuen maitasun harreman ekaitza islatzen dute. Gaur egun ez da zaila lekukoen eta lagunen testigantza anitzak, elkarrizketak eta korrespondentziak pasioz beteriko istorioaren zatiak berreskuratzen dituztenak aurkitzea. Vilari\u00f1oren grina eta errezeloa bat datoz Onettiren herabetasunarekin eta urduritasunarekin. Bi pertsonaia gogor eta indartsu erakarri zituzten. Ideia berberak limurtu zuen uneari egiten dio erreferentzia: \u201cbere \"buruarekin onenarekin seduzitzen ari ninduen eta hainbeste non sinetsita nengoen zazpigarren miraria zela.\" \"Gau horretan bertan maitemindu nintzen.\" \"Maitemindu nintzen, maitemindu nintzen, maitemindu egin nintzen \".\"\nPoeta uruguaiarraren \"Poemas de Amor\" lanak, era berean, ezin hobeto islatzen du Onettiren zalantza. Adierazgarrienetako bat \"Ya no\" izenekoa da. Izan ere, harremanaren erdian, beste emakume batekin ezkontzeko utzi zuen Onettik Idea. Dorothea Muhr-ekin ezkontzeko, bere egunak amaitu arte berarekin egon zen emakumearekin.\nHala ere, loturak ez zuen bien arteko amodioa amaitu, baina zalantzak, zeloak eta beldurra eragin zituen. Paradoxikoki, Dorotheak berak ezagutzen zuen egoera. Elkar ikusi zuten azken aldia 1974an ospitalean izan zen. Idea gelara sartu zenean, emazteak bakarrik utzi zituen, eta Ideak gogoan du bilera hura: \u00ab \"Jaiki eta ukitu nahi nion, masaila ukitu nirearekin.\" \"Apenas iritsi nintzen beregana etsi ninduen indar desesperatuarekin eta musukatu ninduten eman didaten musurik handiena, izugarrienarekin, inoiz emango didatenarekin, eta bere musua hasi bezain laster, negar egin zuen, musu horren atzetik negarrez hasi zen, ondoren hil beharko nintzatekeen\" \u201d."}
{"id": "977359", "revid": "56334", "url": "https://eu.wikipedia.org/wiki?curid=977359", "title": "Ameriketako Estatu Batuetako Ekialdeko Kostaldea", "text": ""}
{"id": "977361", "revid": "512", "url": "https://eu.wikipedia.org/wiki?curid=977361", "title": "Club N\u00e1utico Campello", "text": "Club N\u00e1utico Campello edo CNC, El Campello hiriko arraun kluba da, belaontzietan eta arraunketan aritzen dena. Emakumezkoen talde indartsua dauka."}
{"id": "977363", "revid": "512", "url": "https://eu.wikipedia.org/wiki?curid=977363", "title": "Silvia Cuevas Morales", "text": "Silvia Cuevas Morales (Txileko Santiago, 1962ko ekainaren 9a) txiletar-australiar idazlea, kazetaria eta itzultzailea da.\nBiografia.\nLangile familia batean jaio zen eta Augusto Pinocheten 1973ko irailaren 11ko estatu kolpe militarraren ondoren Salvador Allende sozialistaren gobernua indargabetu ostean, bere familiak Txiletik alde egin behar izan zuen. Bi urteko itxaropen larri baten ostean, aitak, trenbide sindikalista, Kanada edo Australiara emigratzea eskatu zuen.1975ean egoitza Melbournen finkatzea lortu zuten.\nBertan Silvia Cuevasek bigarren eta unibertsitate ikasketak amaitu zituen, Filologia Hispanikoan (Espainiako eta Latinoamerikako literaturan espezializatuta) ohorezko tituluak lortuz; geroago Europako Ikasketen masterra egin zuen. 1983an australiar herritartasuna hartu zuen. Hogeita lau urte zituela, gaztelania irakasten hasi zen La Trobe eta Melbourne unibertsitateetan. Graduatu ondoren, literatura eta gaztelania eskolak eman zituen Monash-en, eta han irakasle eta irakasle izan zen Hizkuntza eta Literatura Sailean eta gero Victoria-n.\nGaztetatik kazetari independente gisa aritu da Espainiako, Australiako eta Estatu Batuetako hainbat hedabidetan, eta horien artean daude honako egunkariak: \"The\" \"Australian\" \"Herald\", \"Green Left Weekly\" eta \"El Espa\u00f1ol Australian\", baita \"Andra\" egunkari feminista desagertua ere. (Bilbo). \"Nosotras\" (Sydney) aldizkarietan, \"Rain and Thunder\" (Massachusetts), \"Poder y Libertad\" (Madril), \"Opini\u00f3n Hispana\" (Melbourne), \"Maginaria\" (Sevilla), \"Viva Septiembre aldizkaria\" eta \"Viva Chile aldizkaria\", besteak beste. Esatari gisa SBS irratiko sare nazionalean lan egin zuen. Bertan, albiste eta kultur programa nazionalak aurkeztu zituen, 3CR irratian (La Voz del Pueblo programa) eta 3ZZZn (gaur egungo gaiak katalanez).\nTxikitatik literaturan aritu zen eta hamazazpi urte zituela bere lehen olerkiak Melbourneko \"Libra\" aldizkarian argitaratu zituen. Kontuan izan behar da literatur ibilbidea ingelesez hasi zuela, nahiz eta urteetan gaztelaniaz eta ingelesez argitaratu duen.\nBere olerkiak, ipuinak eta artikuluak hainbat hedabidetan argitaratu dira Australian eta atzerrian: \"El Espa\u00f1ol en Australia\", \"Southerly\", \"Letras Femeninas\" (Nebraskako Unibertsitatea), \"Poetry Monash\", \"Laberint.\" \"Revista de la Red de Amazonas\", \"The Spanish Herald\", \"Woorilla\", \"Nosotras\", \"Womanspeak\", \"Westerly\", \"Barcelona University Australia Studies: Papers\", \"Hares and Hyenas\", \"Hontanar\", \"Cuadernos Literarios\", \"Tirra Lirra\", \"Bolivariano Internacional\", \"Green Left Weekly\", \"Lanbroa\", \"Sales\", \"Rain eta Thunder\", \"Power and Freedom\", \"Maginaria\", \"Alandar\", \"Andra\", \"Women of the World\", \"\u00a1Viva Chile Magazine!,\" \"P\u00fablico\", \"Viva Septiembre Magazine\" eta \"Fiesta Hisp\u00e1nican\", besteak beste.\nLaurogeita hamarreko hamarkadaren amaieran Madrilen (Espainian) finkatzea erabaki zuen. Bertan kazetari independente gisa kolaboratzen jarraitu du poesia eta itzulpengintzari dedikatzeaz gain.\nLana.\nPoesia\nBiografia\nNarrazioa\nAntologia\nItzulpenak"}
{"id": "977365", "revid": "512", "url": "https://eu.wikipedia.org/wiki?curid=977365", "title": "Club de Rem Colera", "text": "Club de Rem Colera PPG, Colera herriko arraun elkartea da.\nGirona eta Katalunian lla\u00fcten estropaden sustapenean ezinbesteko elkartea da."}
{"id": "977367", "revid": "1545", "url": "https://eu.wikipedia.org/wiki?curid=977367", "title": "Antidisturbios", "text": "Antidisturbios () Isabel Pe\u00f1ak eta Rodrigo Sorogoyenek sortutako polizia-telesaila da.\nSinopsia.\nIstiluen aurkako sei poliziak kaleratzea egin dute Madrilgo erdigunean; egoera konplikatu, eta gizon bat hil da. Barne Arazoetarako talde bat arduratzen da gertakariak ikertzeaz, eta istiluen aurkako sei poliziei zuhurtziagabekeriazko homizidioa leporatzen diete. Agenteak irtenbide bat bilatzen hasten dira beren kabuz, baina, azkenean, banandu, eta are gehiago konplikatzen da egoera. Laia, Barne Arazoetako agenteetako bat, kasuarekin obsesionatzen da, eta, azkenean, konturatzen da huts egin duen kaleratze horren atzean gauza asko ezkutatzen dela."}
{"id": "977368", "revid": "1545", "url": "https://eu.wikipedia.org/wiki?curid=977368", "title": "Asa ga Kuru", "text": " 2020ko Naomi Kawasek zuzendutako film dramatikoa da.\nSinopsia.\nHaurdun geratzeko borroka luze eta asegabe baten ondoren, Satokok eta bere senarrak haur bat adoptatzea erabakiko dute, adopzio-elkarte batek konbentzituta. Urte batzuk geroago, bere familia arriskuan dago Hitari izeneko neska ezezagun baten erruz, ama biologikoa dela baitio. Satokok Hitariren aurka egitea erabakiko du."}
{"id": "977369", "revid": "512", "url": "https://eu.wikipedia.org/wiki?curid=977369", "title": "Alda Lara", "text": "Alda Ferreira Pires Barreto de Lara Albuquerque, \"Alda Lara\" izenarekin ezaguna (Benguela, Angola, 1930eko ekainaren 9a - Cambambe, Angola, 1962ko urtarrilaren 30a ) portugaldar hizkuntzako angolar idazle, ipuin idazle eta poeta izan zen.\nBiografia.\nAlda Lara 1930eko ekainaren 9an jaio zen Benguelan, Angolan, familia aberats batean. Kristau hezkuntza jaso zuen, eta horrek liberalismo espiritua eman zion iruzkingile baten arabera. Bere neba Ernesto Lara Filho poeta zen. Lara S\u00e1 da Bandeiran (gaur egun Lubango) emakumeen eskolan ibili zen Portugalera bigarren hezkuntzako ikasketak amaitzera joan aurretik. Lisboako Unibertsitatean ikasi zuen eta Casa dos Estudantes do Imperio (Inperioko Ikasleen Etxea) etxean bizi izan zen.Ikasle-bizitza aktiboa izan zuen eta idazle gisa hasi zuen bere ibilbidea, \"Mensagem\" literatur aldizkarian poesia argitaratuz, afrikarrei zuzendua.. Geroago, Coimbrako Unibertsitatera joan zen eta mediku titulua lortu zuen.\nHainbat egunkari eta aldizkaritan idatzi zuen, hala nola \"Jornal de Benguela\", \"Jornal de Angola\" eta \"ABC e Ci\u00eancia.\"Orlando Albuquerque idazle mozambikar-portugaldarrarekin ezkondu eta lau seme-alaba izan zituen. 13 urtez Portugalen bizi ondoren, Mozanbikera itzuli zen 1961ean. Hala ere, bere itzulera laburra izan zen, 1962ko urtarrilaren 30ean Canbamben hil baitzen. Hil ondoren, bere senarrak Lararen lanak bildu eta argitaratzeari ekin zion, besteak beste \"Poemas\" 1966an eta \"Tempo da Chuvaen\" 1973an. Lararen olerki eta ipuinetan batez ere amatasun eta haurtzaroko gaiak jorratzen dira, baita askatasuna eta justizia ere. Bere poesiaren zati handi batek \"egoera\" kolonialarekiko atsekabea islatzen du."}
{"id": "977370", "revid": "1545", "url": "https://eu.wikipedia.org/wiki?curid=977370", "title": "El olvido que seremos (filma)", "text": "El olvido que seremos 2020ko Fernando Truebak zuzendutako film dramatikoa da, H\u00e9ctor Abad Faciolinceren izen bereko eleberrian oinarrituta.\nSinopsia.\nIstorioak H\u00e9ctor Abad G\u00f3mez mediku kolonbiarren bizitza kontatzen du, seme-alabez ez ezik, klase behartsuenetako umeez ere kezkatzen zen aita baten bizitza, hain zuzen. Eszenatokia: etxea, tolerantzian eta maitasunean funtsaturiko hezkuntza batek berezko dituen bizitasunez eta sormenez beteriko tokia. Erabat ezustean, gizonaren alaba maiteetako bat minbizi izugarri batek jota hilko da. Izaki ezin bereziago bat galdu izanak eragindako tristurak eta amorruak bultzatuta, H\u00e9ctorrek begiak irekiko ditu, eta ikusiko du gizartea, ez entzuteaz eta zeharo intolerantea izateaz gain, bere atzetik joango dela, isilarazteko"}
{"id": "977371", "revid": "65203", "url": "https://eu.wikipedia.org/wiki?curid=977371", "title": "H\u00e9ctor Cavallero", "text": "H\u00e9ctor Cavallero (1939ko urriaren 2a \u2013 2020ko urriaren 2a) Argentinako politikari sozialista zen. Las Parejasen (Santa Fe) jaio zen. Rosarioko alkatea izan zen 1989tik 1995era. Cavallero Diputatuen Ganberako kidea izan zen 1999 eta 2003 artean.\nCavallero bere 81. urtebetetzean hil zen 2020ko urriaren 2an, Rosarion, pneumoniarekin lotutako arazoengatik."}
{"id": "977372", "revid": "98220", "url": "https://eu.wikipedia.org/wiki?curid=977372", "title": "\u00c9t\u00e9 85", "text": "\u00c9t\u00e9 85 2020ko Fran\u00e7ois Ozonk zuzendutako film dramatikoa da, Aidan Chambersen \"Dance on My Grave\" eleberrian oinarrituta.\nSinopsia.\nAlexis (16 urte betetzear) itotzeko zorian da bere itsasontzia Normandiako kostaldean irauli ondoren. Zorionez, David (18 urte) agertuko da, heroi salbatzailea. Alexisek bere ametsetako laguna ezagutu berri du. Baina, uda bat baino gehiago iraungo al du amets horrek? 1985eko uda."}
{"id": "977374", "revid": "58701", "url": "https://eu.wikipedia.org/wiki?curid=977374", "title": "Passion simple (filma)", "text": "Passion simple 2020ko Danielle Arbidek zuzendutako film dramatikoa da, Annie Ernauxen izen bereko eleberrian oinarrituta.\nSinopsia.\n\u201cIazko irailetik gizon baten zain egon naiz etengabe: deitu ziezadan nahi nuen, ni ikustera etor zedin... Gizon horrek duen guzti-guztia ezin ederragoa iruditzen zitzaidan: bere begiak, bere ahoa, bere zakila, bere haurtzaroko oroitzapenak, bere ahotsa...\u201d"}
{"id": "977375", "revid": "512", "url": "https://eu.wikipedia.org/wiki?curid=977375", "title": "Las Parejas (Santa Fe)", "text": "Las Parejas Belgranoko departamenduko hiria da, Santa Feko probintzian, Argentinan, Rosariotik 98 km-ra eta 156 km-ra probintziako hiriburutik. Herria nekazaritzako makineriaren produkzioarekin lotutako industria jarduera handia egoteagatik nabarmentzen da.\nKomuna 1902ko urriaren 6an sortu zuten eta hiri izendatu zuten 1986ko ekainaren 27an.\nBiztanleria.\n12,375 biztanle (2010) zituen, aurreko erroldako % 13ko hazkundea dena 2001eko 10.971 biztanleen aurrean."}
{"id": "977377", "revid": "512", "url": "https://eu.wikipedia.org/wiki?curid=977377", "title": "Patria (telesaila)", "text": "Patria () Aitor Gabilondok sortutako telesail dramatikoa da, Fernando Arambururen izen bereko eleberrian oinarrituta.\nSinopsia.\nETAk armak utziko dituela iragartzen duen egunean, Bittori hilerrira doa, ETAk hil zuen El Txato senarraren hilobiari esatera bizi izan ziren herrira itzultzea erabaki duela. Bizikide izan ahalko da bere eta familiaren bizitza aldarazi zuen atentatuaren aurretik eta ondoren jazarri ziotenekin? Jakin ahalko du nor den bere senarra garraio-enpresara bidean hil zuen kaputxaduna? Bittoriren presentziak herriko lasaitasun faltsua aldatuko du, eta, batez ere, Mirenena. Miren kartzelan dagoen Joxe Mari etakidearen ama da, eta, garai batean, lagun minak ziren. Zer gertatu zen bi emakume horien artean? Zerk pozoitu du beren seme-alaben eta senarren bizitza, iraganean harreman hain estua bazuten? Urradura disimulatuekin eta uste ezin hautsizkoekin, baita zauriekin eta ausardiarekin ere, El Txatoren hilketak eragindako kraterraren aurreko eta ondorengo istorio goriak ahazteko ezintasunaz eta barkamenaren beharraz hitz egiten digu.\nKanpo estekak.\nCliff de Hory-ren kritika zinea.eus atarian"}
{"id": "977378", "revid": "9133964", "url": "https://eu.wikipedia.org/wiki?curid=977378", "title": "I\u00f1igo Aranbarri (aktorea)", "text": "I\u00f1igo Aranbarri (Azkoitia, -) gipuzkoar aktorea da, telebistan eta zineman aritutakoa."}
{"id": "977379", "revid": "512", "url": "https://eu.wikipedia.org/wiki?curid=977379", "title": "Mar\u00eda de Abarca", "text": "Mar\u00eda de Abarca Espainiako Madrilen jaiotako XVII. mendeko emakume margolari barrokoa izan zen. Erretratugilea izan omen zen.\nDatuak.\nMargolari honi buruz oso informazio gutxi ezagutzen da. Haren aipamena Jos\u00e9 Garc\u00eda Hidalgok bere \"Principios para practicar el nobil\u00edsimo y real arte de la pintura\" liburuan (Madrid, 1691) jasotzen da. Informazio horiek, ondoren, Ce\u00e1n Berm\u00fadezek bere \"Diccionario hist\u00f3rico de los m\u00e1s ilustres profesores de las Bellas Artes en Espa\u00f1a\" liburuan jaso zuen ere bai.\nDirudienez, Abarcaren lana familia tailerretatik kanpo garatu zen. Hau ez zen ohikoena: XVII. mende espainiarrean badira beste emakume margolari esanguratsuak, esaterako Luisa Rold\u00e1n edo Josefa de Obidos, horrelako tailerretan ikasi zuten. Beste antzeko kasuak hauek dira: Luisa de Vald\u00e9s, Juan de Vald\u00e9s Lealen alaba, Francisca Palomino y Velasco, Antonio Palominoren arreba, Andrea de Mena eta Claudia de Mena, Pedro de Menaren alabak, beste batzuen artean."}
{"id": "977380", "revid": "512", "url": "https://eu.wikipedia.org/wiki?curid=977380", "title": "Asier Macazaga", "text": "Asier Macazaga (Gasteiz, ? -) arabar aktorea da, telebistan eta zineman aritutakoa. Rose Bruford ikastetxean ikasi ondoren, 2012an \"Wrath of the Titans\" filmean parte hartu zuen."}
{"id": "977382", "revid": "8990510", "url": "https://eu.wikipedia.org/wiki?curid=977382", "title": "Alberto Berzal", "text": "Alberto Berzal (Donostia, -) gipuzkoar aktorea da, telebistan eta zineman aritutakoa."}
{"id": "977384", "revid": "96586", "url": "https://eu.wikipedia.org/wiki?curid=977384", "title": "Carolyn Genzkow", "text": "Carolyn Sophia Genzkow (Hanburgo, 1992ko uztailaren 11) aktore alemaniarra da, herrialde hartako telesail eta telefilmetan lan egin duena.\nBiografia.\nZazpi urte baino ez zituela modelo bihurtu zen eta aurreneko aktore lana T-Mobile enpresaren iragarkian izan zuen. 2010an Emilie-W\u00fcstenfeld Institutuan graduatu eta Tanzaniara joan zen 9 hilabetetan umezurtzak zaintzera. Unibertsitatean Psikologia ikasi zuen eta 2016an Psikiatriako praktikuma egin zuen.\n2007an Doktor Martin telesailean agertu zen eta 2010an lortu zuen aurreneko paper protagonista \"Zivilcourage\" telefilmean. Grimme Prize Sarietan ikuslegoaren saria eskuratu zuen. 2012an Simone Thomalla aktore famatuak parte hartzen zuen \"Fr\u00fchling\" telesailean Kiki Baumann izan zen, protagonistaren alaba. 2013an \"Alerta Cobra\" telesailean ere agertu zen.\n2020an aktore lana alde batetara utzi eta psikologo lanean arituko dela iragarri zuen. Gaur egun Berlinen bizi da."}
{"id": "977385", "revid": "56334", "url": "https://eu.wikipedia.org/wiki?curid=977385", "title": "Hannon IV.a Kartagokoa", "text": ""}
{"id": "977390", "revid": "512", "url": "https://eu.wikipedia.org/wiki?curid=977390", "title": "Paul Delvaux", "text": "Paul Delvaux (Wanze, 1897ko irailaren 23a - Veurne, 1994ko uztailaren 20a) belgikar margolari surrealista izan zen. Bruselako Acad\u00e9mie Royale des Beaux-Artsen ikasi zuen. 1920ko hamarkadaren amaieran bere margolanek Constant Permeke eta Gustave De Smet espresionista flandestarren eragina dute. 1930an estiloa aldatu zuen, Giorgio De Chiricoen pintura metafisikoak eragina. Bere margolanean eszena onirikoak agertzen dira, emakumeak, trenak, tren geltokiak eta herurdurak, askotan konbinatuta. Beste eragin garrantzitsu bat bere haurtzaroko mundua izan zen: musika, latin eta greko ikasketak, Jules Verne eta Homeroren irakurketak..."}
{"id": "977392", "revid": "512", "url": "https://eu.wikipedia.org/wiki?curid=977392", "title": "Kopenhageko Unibertsitatea", "text": "Kopenhageko Unibertsitatea () Danimarkako unibertsitate eta ikerketa instituzio handiena eta zaharrena da. Kopenhage hiriburuan kokatuta dago.\nHistoria.\n1479an sortua, Danimarkako unibertsitaterik zaharrena da. Eta bakarra izan zen 1536an Lund-eko Studium Generale itxi eta 1920ko hamarkadaren amaieran Aarhuseko Unibertsitatea sortu arte. Katolikoen eta teologia ikasketen zentroa bihurtu zen orduan, Zuzenbidea, Medikuntza eta Filosofia irakatsiz.\n1675 eta 1788 urteen artean, Unibertsitateak diploma eta titulua lortzeko azterketen beharra ezarri zuen. Poliki-poliki fakultate guztiek azterketak ezarri zituzten diplomak eman aurretik.\nUnibertsitatean ondarean Arnamagn\u00e6anske Samling edo Arnamagn\u00e6anske bilduma dago, islandiar eta norvegiar jatorriko Erdi Aroko eskuizkribu eta pergaminoen bilduma. Bilduma pribatu hau \u00c1rni Magn\u00fasson intelektualarena zen, eta 1830. urtean Kopenhageko Unibertsitatearen eskuetan utzi zitue, 1730ean, hil baino lehenago.\nLehenengo emakumezko ikaslea 1877an erregistratu zen. Egun ikasle gehienak emakumezkoak dira, %57.\nEzaugarriak.\n37.000 ikasle inguru ditu, gehienak emakumeak. 9.000 langile ditu. Campus desberdinak ditu, gehienak Kpenhage erdialdean. Kurtso gehienak danieraz ematen dira; dena dela, gero eta gehiago dira alemanieraz eta ingelesez ematen direnak. Unibertsitatea International Alliance of Research Universities (IARU) erakundearen partaidea da. Munduko \"Hamar unibertsitate onenen\" artean dago (Webometrics Rankings).\nFakultateak.\n\"Kopenhageko Unibertsitateak\" gaur egun zortzi fakultate ditu. Datu hori denboraz aldatzen joan da:"}
{"id": "977398", "revid": "44278", "url": "https://eu.wikipedia.org/wiki?curid=977398", "title": "Hirigune", "text": "Hirigune edo aglomerazio hiriaren erdiko guneari esaten zaio. Biztanleriaren gehiengoa zonaldea horretan bizi da eta jarduera sozial gehienak (zinema, antzezlanak...) bertan gauzatzen dira. Hiriko leku garrantzitsuenak ere bertan aurkitzen dira normalean (plazak, eskulturak...); hau da, jende gehien ibiltzen den lekua da."}
{"id": "977399", "revid": "56334", "url": "https://eu.wikipedia.org/wiki?curid=977399", "title": "Kopenhageko Unibertsitate", "text": ""}
{"id": "977408", "revid": "56334", "url": "https://eu.wikipedia.org/wiki?curid=977408", "title": "Downtown", "text": ""}
{"id": "977409", "revid": "56334", "url": "https://eu.wikipedia.org/wiki?curid=977409", "title": "Josefa de Obidos", "text": ""}
{"id": "977410", "revid": "56334", "url": "https://eu.wikipedia.org/wiki?curid=977410", "title": "Maria de Abarca", "text": ""}
{"id": "977412", "revid": "6327", "url": "https://eu.wikipedia.org/wiki?curid=977412", "title": "Ibai harana", "text": ""}
{"id": "977414", "revid": "1545", "url": "https://eu.wikipedia.org/wiki?curid=977414", "title": "Dunwich (Lovecraft)", "text": "Dunwich, H. P. Lovecraft estatubatuar idazlearen \"Dunwicheko Izua\" (1929) beldurrezko eleberria girotzen den fikziozko herria da, AEBetako Massachusetts estatuko baserri giroko leku isolatuan, eta Miskatonic ibarran. Ingalaterra Berriko Lovecraft Lurraldean dago.\nLovecraften eleberriaren arabera, bertako herritarrak izaera zakarra, hezigabea eta antzinako siniskeren eta kondairen zalea da, herria bera ekonomikoki gainbeheran eta txiroa, eta bertako eraikinak zaharkituak edo abandonatuak bezala deskribatzen ditu."}
{"id": "977416", "revid": "1545", "url": "https://eu.wikipedia.org/wiki?curid=977416", "title": "Innsmouth", "text": "Innsmouth, H. P. Lovecraft estatubatuar idazlearen hainbat kontakizun girotzen diren AEBetako Massachusetts estatuko kostaldeko fikziozko herri bat da. Lovecraft Herrialdearen barnean dago.\nLehenbiziko aldiz \"Celepha\u00efs\" (1920) kontakizun laburrean izendatua izan zen, Ingalaterrako herri bat aipatzeko. Dena dela, bere ospea \"Itzala Innsmouth Gain\" (1936) eleberriaren kokalekua izateagatik bereganatu zuen.\nLovecraften eleberriaren arabera, Essex konderriaren kostaldean dago, Plum uhartea eta Ann lurmuturraren artean, benetazko Ipswich eta Rowney herrietatik hurbil eta aldamenean. Lovecraftek zioenez, Inssmouth herria sortzeko Massachusettseko benetazko Newburyport herrian oinarritu omen zen."}
{"id": "977417", "revid": "512", "url": "https://eu.wikipedia.org/wiki?curid=977417", "title": "Lovecraft Herrialdea", "text": "Lovecraft Herrialdea, Arkham Konderria, Miskatonic Konderria edo Miskatonic Eskualdea, H. P. Lovecraft estatubatuar idazleak bere kontakizunak girotzeko erabilitako Ingalaterra Berriko lurralde eremua da, honetan benetako nahiz fikziozko lekuak konbinatzen dira.\nDena dela, Lovecraft berak bere kontakizunetan lurralde honetako zenbait benetako nahiz fikziozko leku eta herriak benetako Massachusetts estatuko Essex konderrian daudela aipatzen du."}
{"id": "977418", "revid": "512", "url": "https://eu.wikipedia.org/wiki?curid=977418", "title": "Gabriel de Broglie", "text": "Gabriel Marie Joseph Anselme de Broglie (Versailles, 1931ko apirilaren 21a) frantziar historialaria da, Broglie Frantziako nobleziaren familiakoa, Piamonten jatorria duena. Zientzia Moral eta Politikoen Akademiako kidea da 1997az geroztik eta Frantses Akademiako kidea 2001az geroztik, eta han izan zen 11. katedra hautatua, lehen Alain Peyrefittek zuzentzen zuena. Broglie familiako bosgarren \"\" da. Frantziako Institutuko kantziler hautatu zuten 2005eko abenduan, Pierre Messmerren ondoren.\nDatu biografikoak.\nGabriel de Broglie-k Pontoise-ko \"Otoiztegitarren\" ikastetxean ikasi zuen. Geroago Parisko eta elite mailako Administrazio Eskola Nazionalean ( 1960ko Tocqueville belaunaldia) graduatu zen.\nOkupatu dituen beste kargu batzuen artean:"}
{"id": "977423", "revid": "512", "url": "https://eu.wikipedia.org/wiki?curid=977423", "title": "Yog-Sothoth", "text": "Yog-Sothoth, \"Giltza eta Atea\", \"Denak Bat\", \"Ezkutukoa\" edo \"Bide Irekitzailea\", Howard Phillips Lovecraft estatubatuar idazleak sortutako fikziozko izakia da, Cthulhuren mitoaren barnean sailkatua.\nKanpo Jainkoetako bat da. Denbora eta espazio guztiarekin lotura du, baina gure unibertsotik kanpo harrapatua dago.\nLehenbiziko aldiz \"Charles Dexter Warden kasua\" (1927-1928) kontakizun laburrean agertu zen, ondoren \"Dunwicheko Izua\" (1928) kontakizun laburrean ere aipatzen da."}
{"id": "977425", "revid": "98220", "url": "https://eu.wikipedia.org/wiki?curid=977425", "title": "Kanpo Jainkoak", "text": "Kanpo Jainkoak, H. P. Lovecraft estatubatuar idazleak sortutako Cthulhuren mitoetako jainkoak dira. Nahiz eta Kanpo Jainko ezagunenak berak asmatu izan, beste hainbat beste idazle batzuk sortu zituzten, baita Lovercraft beraren heriotzaren ondoren ere."}
{"id": "977426", "revid": "98220", "url": "https://eu.wikipedia.org/wiki?curid=977426", "title": "Four Corners", "text": "Four Corners, , AEBetako hego-mendebaldean dagoen kokaleku bat da, bertan lau estatuk bat egiten dute, Coloradoko hego-mendebaldeak, Utahko hego-ekialdeak, Arizonako ipar-ekialdeak eta Mexiko Berriko ipar-mendebaldeak.\nBertan, lau estatuen topagune zehatza adierazten duen Four Corners monumentua dago."}
{"id": "977427", "revid": "98220", "url": "https://eu.wikipedia.org/wiki?curid=977427", "title": "Four Corners monumentua", "text": "Four Corners monumentua edo Lau Izkinen monumentua, AEBetako hego-mendebaldean dagoen monumentu bat da, Four Corners deritzon kokalekuan. Colorado, Utah, Arizona eta Mexiko Berria estatuek bat egiten duten lekuan dago, hortik bere izena.\n1868an puntuaren kokalekua topatu zen, hareharrizko mugarri batez adieraziz. Ondoren, 1912an lehenbiziko seinale iraunkorra ezarri zen, eta 1992an gaur egungo granitozko monumentuaz ordezkatua izan zen. Azken honetan, granitozko mugarrian puntu zehatza adierazten duen brontzezko diskoa kokatzen da, honetan lau estatuen armarriak eta banderak ikusgai daude."}
{"id": "977428", "revid": "1659", "url": "https://eu.wikipedia.org/wiki?curid=977428", "title": "Kosmizismo", "text": "Kosmizismoa edo Izu Kosmikoa, H. P. Lovecraft estatubatuar idazleak bere kontakizunetan garatu eta erabilitako literatur filosofia bat da.\nIzu kosmikoaren ideia nagusia gizonaren ahalmenetik kanpo eta espazioan jatorria duten estralurtar jainko eta izaki ahalguztidun eta boteretsuek Lurra eta Gizateriarentzat suposatu ditzaketen mehatxuan oinarritutako izua datza.\nLovecraft filosofia sendoko beldurrezko kontakizunen idazlea izan zen, hauetan erritual okultistak, jabetze astralak eta estralurtar mestizaia jorratzen ziren, bai eta bere filosofiaren garapena ahalbideratu zuten beste zenbait zientzia fikziozko gai ere."}
{"id": "977429", "revid": "98220", "url": "https://eu.wikipedia.org/wiki?curid=977429", "title": "Izu Kosmiko", "text": ""}
{"id": "977430", "revid": "7388", "url": "https://eu.wikipedia.org/wiki?curid=977430", "title": "Infartu", "text": ""}
{"id": "977431", "revid": "1545", "url": "https://eu.wikipedia.org/wiki?curid=977431", "title": "Weird Tales", "text": "Weird Tales, , AEBetako fantasia, zientzia fikzio eta beldurrezko pulp aldizkari bat da.\n1922an J. C. Henneberger eta J. M. Lansingerrek sortu zuten. Bertan, gaur egun aski ezagunak diren idazleek beren kontakizunak lehenbizikoz argitaratu zituzten, tartean H. P. Lovecraft, Seabury Quinn, Clark Ashton Smith eta Robert E. Howard."}
{"id": "977434", "revid": "88969", "url": "https://eu.wikipedia.org/wiki?curid=977434", "title": "Caitlin Moran", "text": "Catherine Elizabeth \"Caitlin\" Moran (Brighton, Erresuma Batua, idazle eta kazetari britainiarra da.\nBizitzako lehen urteak.\nMoran Brightonen jaio zen, eta zortzi neba-ahizpetatik zaharrena da (lau ahizpa eta hiru neba ditu). Moran oso familia xumean jaio zen, eta Wolverhamptongo hiru logelako etxe batean bizi izan zen, bere guraso eta neba-ahizpekin. Moranek berak \"The Hunger Games\"eko esperientzia gisa deskribatu zuen aldi hori. \"The Guardian\"eko artikulu batean, Aida Edemariamek honela deskribatzen du haren aita: irlandar jatorriko gizona, \"bateria-jotzailea eta rock psikodelikoaren aitzindaria\", \"artrosia tarteko, sofara mugatuta\" amaitu zuena.\u200b\nMoran Springdale Junior School-era joan zen, baina hamaika urte bete ondoren etxean eskolatu zen, Bigarren Hezkuntzako eskolara soilik hiru astez joan ondoren. Gurasoek ez zieten eskaini hezkuntza formalik ez berari ez bere ahizpa eta nebei; tokiko kontseiluak onartu egin zuen haien erabakia, \"Wolverhamptongo hippy bakarrak baitziren\". Moranek beti deskribatzen du bere haurtzaroa haurtzaro zoriontsu gisa, baina aitortu zuen 18 urte bete zituen unean joan zela bertatik.\u200b\nKazetaritza eta idazletza.\nNerabe zela, Moran ziur zegoen idazle izango zela. 13 urte zituela, 1988ko urrian, Dillons liburudendak antolatutako irakurle gazteen sari bat irabazi zuen, \"Why I Like Books\" izeneko idazlanari esker. 250 liberaren balioa zuen bonu bat irabazi zuen liburuak erosteko. Hurrengo urtean, 15 urte zituela, \"The Observer\" aldizkariaren Urteko Erreportari Gaztearen saria irabazi zuen. Kazetari-ibilbidea \"Melody Maker\" musikari buruzko astekarian lanean hasi zuen, 16 urte zituela. Orobat, Moranek \"The Chronicles of Narmo\" izeneko nobela idatzi zuen 16 urte zituela; etxean eskolatutako familia bateko kide izatearen bizipenetan inspiratua.\n1992an, telebistako ibilbideari ekin zion, Channel 4 kateko \"Naked City\" musika-saioko aurkezle gisa; bi ziklo egin zituen, eta garai hartan gorantz zihoazen britainiar talde zenbaitek hartu zuten parte, besteak beste, Blur, Manic Street Preachers eta Boo Radleys taldeek. Johnny Vaughan aritzen zen aurkezle-lanetan Moranekin batera.\nMoranek bere heziketa izan zuen inspirazio-iturri \"Raised by Wolves\" telebistarako seriea idazteko. 2013ko abenduaren 4an hasi ziren ematen Channel 4 katean.\n2012ko uztailean, Moran Aberystwytheko Unibertsitateko langile izendatu zuten. Bestalde, 2014ko apirilean, BBCren \"Woman's Hour\" zerrendan sartu zuten, Britainia Handiko eragin handiko emakumeen zerrendan, alegia.\nMoranen \"How to Build a Girl\" (2014) nobela, erdi autobiografikotzat hartua, Wolverhamptonen kokatua dago, 1990eko hamarkadan. Trilogia bateko lehen lana da, eta hauek dira gainerako bi lanak: \"How to Be Famous\" eta \"How to Change the World\". Moranek John Nivenekin batera idatzi zuen liburu horren izen bereko filmaren gidoia. Halaber, Coky Giedroycek zuzendu zuen filmeko ekoizle exekutibo airtu zen. Beanie Feldstein, Alfie Allen, Paddy Considine and Sarah Solemani dira aktoreak.\nFeminismoa.\n2011n, Ebury Press argitaletxeak Moranen \"How to Be a Woman\" argitaratu zuen Erresuma Batuan. Liburua alegatu feminista bat da, eta hainbat gai aztertzen ditu (sexualitatea, elikadura, edertasuna, familia, bikote-harremanak, maitasuna, abortua...), ironia-tonuarekin eta ikuspegi pertsonalarekin. 2012ko uztailean 400.000 aletik gora zituen salduta 16 herrialdetan baino gehiagotan."}
{"id": "977438", "revid": "688", "url": "https://eu.wikipedia.org/wiki?curid=977438", "title": "Kordobilako errepide lotunea", "text": "Kordobilako errepide lotunea Nafarroako Galar Zendea udalerriko autobide errepide lotunea da.\n, eta autobiak elkarrekin lotzen ditu.\nHistoria.\n autobidearen Noain eta Berriozar arteko zatia 1991n inauguratu zen. Hor sortu zen errepide lotunea."}
{"id": "977440", "revid": "512", "url": "https://eu.wikipedia.org/wiki?curid=977440", "title": "Sarah Mather", "text": "Sarah Mather (Brooklyn, New York 1796 - 1868ko ekainaren 21a) estatubatuar asmatzaile handia izan zen, urpeko lehen teleskopioa asmatu eta patentatu zuena, periskopioaren aurrekoa.\nUrpeko teleskopioa.\n1845eko apirilak 16an erregistratutako patentearen arabera, urpeko teleskopioa, mutur batean lanpara bat zuen hodi bat eta mutur bati lotutako prisma optiko edo ispilu batzuk ziren, urperatzean, zenbait objektu argiztatzeko.Teleskopioa izanik objektu horiek gainazaletik aztertzeko aukera ematen zuten.\nAsmakizunaren aplikazio posibleen artean, Matherrek esan zuen itsasontzien kroskoak urpekaririk gabe aztertzeko, arrantza-bankuen kokapena edo ur azpiko objektuak aztertu zein aurkitzeko, arrantzarako edota kanaletarako hondoak lehertzeko erabil zitekeela.\n1864an bigarren patentea erregistratu zuen, lehen prototipoarekiko hobekuntzekin: lehenik, argiztapen sistemaren aldaketa batek, lanpara, presio subazuatiko indartsuen ondorioz itzaltzea aurreikusten zuen, eta, bestetik, ispilu bikoitzen joko batek, ikusmen zabalagoa ahalbidetzen zuen, lanpara edo teleskopioa mugitu behar izan gabe.\nBizitza pertsonala.\nMather ezkonduta egon zen eta gutxienez alaba bat zuen, Zientziaren Emakumeen Hiztegi Biografikoaren arabera.\nAitorpen zientifikoa eman zioten lana garatu zuen Estatu Batuetan."}
{"id": "977441", "revid": "688", "url": "https://eu.wikipedia.org/wiki?curid=977441", "title": "Aitzoaingo errepide lotunea", "text": "Aitzoaingo errepide lotunea Nafarroako Berriobeiti udalerriko autobide lotunea da.\n eta autobiak elkarrekin lotzen ditu.\nHistoria.\n autobidearen Noain eta Berriozar arteko zatia 1991n inauguratu zen. Hor sortu zen errepide lotunea."}
{"id": "977442", "revid": "336", "url": "https://eu.wikipedia.org/wiki?curid=977442", "title": "Benedetto Croce", "text": "Benedetto Croce (Pescasseroli, 1866ko otsailaren 25 \u2013 Napoli, 1952ko azaroaren 20) italiar idazle, filosofo, historialari eta politikari ospetsu eta garrantzitsua izan zen. Liberalismo barruan eragin handia izan zuen. Bere lanek Italiako pentsalari askoren gainean eragin handia izan zuten, esaterako Antonio Gramsci marxista, Giovanni Gentile faxista edo Piero Gobetti liberalarengan.\nBiografia.\n1866ko otsailaren 25ean Peskiserolin jaio zen, Abruzzo eskualde italiarrean, familia aberats batean: amaren adarra, Peskiserolitik zetorren eta ideal liberalekin lotuta zegoen; aitarena, ordea, borboitarrena, Montenerodomokoa zen, baina Napolin ezarri zen. Bere heziketa hertsiki katolikoa izan zen arren, 18 urterekin ateo bihurtu zen, eta bere bizitza osoan zehar ez zuen erlijiorik aitortu.\n1883an, Ischia uharteko Casamicciola herrian bere familiarekin oporretan zegoela, lurrikara batek ostatu hartzen zuten etxea suntsitu zuen. Bere ama, aita eta arreba bakarra hil egin ziren, bera, denbora luzez, hondakinen artean lurperatua egon zen bitartean, gutxi iraun zuelarik. Ezbehar honen ondoren, bere anaiarekin batera, familiako ondasun guztiak heredatu zituen. Horrek bere bizitza osoa lasai bizitzeko eta bere denbora guztia filosofiari eskaintzeko aukera eman zion.\nBere osaba Silvio Spaventaren zaintzapean utzi zuten, Bertrando filosofoaren anaia zena. Horrek Erromako bere etxean hartu zuen. Han Croce adin nagusitasunera arte bizi izan zen. Silvio osabaren etxeko kultura zirkuluan gizon politiko eta intelektual garrantzitsu zeuden, horien artean Antonio Labriola, marxismora eraman zuena. Napoliko Unibertsitateko Zuzenbide Fakultatean izena eman zuen arren, Labriolako filosofia moraleko klaseetan ibili zen Erroman; ez zituen sekula unibertsitate-ikasketak amaitu, baina ikasketa jakintsu, filosofiko, historiko eta literarioetan aritu zen. 1886an, Erroma utzi eta Napolira itzuli zen, Palazzo Filomarinoko bigarren solairua eskuratuz, non Giambattista Vico bizi izan zen; Crocek Vico miretsi zuen eta bere pentsamenduan eragin handia izan zuen.\nBere ospea handitu ahala, politikan aritzera erakarria izan zen, 1910ean senatari izendatua izan zelarik. Argi eta garbi kritikatu zuen Italiak Lehen Mundu Gerran parte hartu izana, gerra suizida zela uste zuelako. Horrek, hasiera batean, haren kronta kritika ugari eragin zituen baina, behin gerra amaituta, haren ospea zabaldu zuen. Gerra ondoren oso errespetatua zen figura politikoa bihurtu zen.\n1920tik 1921era, Instrukzio Publikorako ministro izendatu zuten Giovanni Giolittiren bosgarren eta azken gobernuan. 1924an Giacomo Matteotti politikari sozialista hil ondoren, Crocek mugimendu faxistarekin hautsi zuen. 1925ean Giovanni Gentilek bere \"Intelektual faxisten manifestua\" argitaratu zuenean, Benedetto Crocek \"Intelektual antifaxisten manifestua\"rekin erantzun zuen, erregimenaren indarkeria eta askatasun eza salatuz. Ondoren bizitza politikotik aldendu zen.\n1934an, Eliza Katolikoak, Pio XI.aren aitasantutzapean (garai hartan Mussolini eta bere Faszista Alderdi Nazionalarengandik gertu zegoen), Croceren lan osoak, Index Librorum Prohibitorum zerrendan, hau da, Liburu Debekatuen Indizean sartu zituen.\nItaliako aktibitate publikora itzuli zen Duceren erorketaren ondoren eta Bigarren Mundu Gerraren azken urteetan. Estatua nahasmen politikoan erortzen ari zen eta alderdi antifaxisten artean bitartekari lanak egiten saiatu zen. Hala, hainbat gobernutako Karterarik Gabeko ministro izan zen, 1943an Alderdi Liberaleko idazkari izendatu zuten arte; postua 1946an bertan behera utzi zuen. Urte horretan bertan, Ikerketa Historikoetarako Institutu Italiarra sortu zuen Napolin, eta bere jabetzako apartamentu bat jarri zuen bere egoitzarako. Bere bizitza politiko osoan Italiako pertsonaia publiko errespetatuenetako bat izan zen.\nArgentinako Arte Ederretako Akademia Nazionaleko kide izendatu zuten.\nPentsamendua.\nCrocek marxismoan zein Hegelen idealismoan sakondu zuen. Oso ideologia histozista zen berea. Haren hitzetan, bestetik, liberalismoa pertsonengan oinarritu behar da. Faxismoaren, komunismoaren eta Eliza Katolikoaren aurkaria izan zen."}
{"id": "977443", "revid": "336", "url": "https://eu.wikipedia.org/wiki?curid=977443", "title": "Alain Peyrefitte", "text": "Alain Peyrefitte, 1925eko abuztuaren 26an jaio zen Najac-en, Aveyron departamenduan, eta 1999ko azaroaren 27an hil zen Parisen, Frantziako hiriburuan. Funtsean politikara dedikatu zen.\nBiografia.\nAlain Peyrefitte-k, Goi Eskola Normaleko eta Administrazioaren Eskola Nazionaleko ikasle izandakoa, ibilbide politiko luzea izan zuen estatuaren zerbitzuan. Laguntzaile gisa hasi zuen bere ibilbidea, eta ondoren, Frantziako Zientzia Ikerketarako Gunean ikerketaren arduraduna izan zen, gero diplomazialari gisa jarduteko, batez ere Alemania federalean eta geroago Polonian. 1962an Charles de Gaulle jeneralak, noren konfiantzazkoa zena, Informaziorako idazkari izendatu zuen, eta urte hartan bertan egonaldi laburra egin zuen Ministerioan, lehengo kolonietako aberriratuen ardura hartzeko. 1967an Hezkuntza Ministro izendatu zuten, Ikerketa Ministerioan egonaldi labur baten ostean. Hala ere, kargua utzi behar izan zuen Frantziako maiatzeko gertakariak zirela eta, 1968ko maiatzean.\nEz zen Gobernura itzuli 1973 arte, Georges Pompidou-k deituta. Tarte horretan, Txinan hainbat bisita egiteko aukera izan zuen legebiltzarkide gisa. Bidaia horietako batetik bere liburu ospetsuenetako bat ekarri zuen: \"Txina esnatzen denean ... mundua dar-dar egingo du\". Val\u00e9ry Giscard d'Estaing-en lehendakaritzan, Kultura eta Ingurumen ministro izendatu zuten 1977an Justizia ministro izendatu aurretik, kargu hori 1981eko maiatzera arte beteko zuen. Provins-eko (Seine-et-Marne departamendua ) alkatea ere izan zen 30 urtez inguru. Frantses Akademiako kide hautatu zuten 1977ko otsailaren 10ean .\nSeine-et-Marne barrutiko diputatua 1958 eta 1995 artean, gero departamendu bereko senatari izan zen 1995 eta 1999 artean.\nZiur aski urruneko ahaidea zen (frogatu ez den arren) Roger Peyrefitte-rekin, eta Alainek bere izena aldatu zuen ikasle garaian nahasmena ekiditeko, Alainek nahiago zuen hasierako izena baino, Roger."}
{"id": "977444", "revid": "56334", "url": "https://eu.wikipedia.org/wiki?curid=977444", "title": "Lovecraft Lurraldea", "text": ""}
{"id": "977446", "revid": "1340", "url": "https://eu.wikipedia.org/wiki?curid=977446", "title": "Hauts-de-Seine", "text": ""}
{"id": "977448", "revid": "56334", "url": "https://eu.wikipedia.org/wiki?curid=977448", "title": "Guillem Agull\u00f3", "text": ""}
{"id": "977449", "revid": "512", "url": "https://eu.wikipedia.org/wiki?curid=977449", "title": "Vera Atseva", "text": "Vera Dontxeva Atseva (mazedonieraz: \u0412\u0435\u0440\u0430 \u0414\u043e\u043d\u0447\u0435\u0432\u0430 \u0410\u0446\u0435\u0432\u0430), Dosta (\u0414\u043e\u0441\u0442\u0430) ezizenez (Oreovec, Serbiarren, Kroaziarren eta Esloveniarren Erresuma (egun, Prilep udalerria, Ipar Mazedoniako Errepublika); 1919ko azaroaren 24a - Skopje, Ipar Mazedoniako Errepublika; 2006ko azaroaren 10a), mazedoniar politikari komunista eta jugoslaviar partisanoen kide bat izan zen, Mazedonian erresistentzia partisanoaren hastatzaileetako bat, hori dela eta Jugoslaviako Herriaren Heroi titulua jaso zuen. II Mundu Gudaren ostean politikari ezaguna izan zen Mazedonian, besteak beste Skopjeko alkate ere izan zen.\nMilitantziaren lehen urratsak.\nVera Atseva Oreovec herrian jaio zen, Prilep herritik gertu (egun udalerri horren parte da). Klase apaleko familia batean jaiotakoa izaki, oso gaztetik lan egin behar izan zuen, tabako industrian lehenbizi. 1935an, 16 urterekin sindikalgintzan hasi zen.\n1940ko lehen hilabeteetan Alderdi Komunistako kide egin zen. Urte horren irailean, Alderdi Komunistaren Mazedoniarako Probintzi-Komiteko kide aukeratu zuten, baita ere Prilep herriko Tokiko Komiteko buru.\nII Mundu Guda.\nLehen ekintzak.\nArdatzeko potentziek Jugoslavia okupatu zuenean, Mazedonia Bulgariari (eta eskualde bakan batzuk Albaniari) anexionatu zioten. Momentu horretan Atsevak Prilepen erresistentzia armatua egitea erabaki zuen, Prilepen destakamentu armatu bat sortuz eta 1941ko urrian polizia komisaldegi bat erasoz, bertan atxilotuta zeuden komunista batzuk askatzeko asmoz. Operazioak ez zuen arrakastarik izan eta Atsevak eta bere kideek klandestinitatera egin behar izan zuten.\nBulgariarzaleak eta jugoslaviarzaleak Alderdi Komunistan.\nMazedonian, partisanoek, okupazioaz gain, beste arazo bat izan zuten: barne-zatiketa. Jugoslaviar Alderdi Komunistaren Mazedoniarako Probintzi- Komitean zatiketa handi bat izan zen bulgariar okupazioarekiko ikuspegiaren eta erresistentzia-estrategiaren inguruan. Batzuk, kiderik jugoslaviarzaleenek, bulgariarrak okupatzaileetzat zituzten eta erresistentzia armatua berehala hastea nahi zuten. Beste batzuek, bulgariarzaleek, bulgariar okupazioa \u201cbateratze\u201d nazional\u201d bezala ikusten zuten (euren ustez \u201cokupazioa\u201d, 1941 aurreko Jugoslavia zen), eta \u201cmazedoniar populazioak onartu egin zuela\u201d esanda \u2013kontutan izan behar da mazedoniarren eta bulgariarren artean hizkuntz- eta kultur-harreman handia dagoela, askoren arabera hizkuntza bera hitz egiten dute, eta batzuen arabera herri bera dira, eta nazio-kontzientziaren azkartzea ere askotan batera gertatu izan da-, ez zuten aurrez-aurreko erresistentzia-estrategia ontzat jotzen, batez ere antifaxismoak kolore antibulgariar bat izango bazuen. Bigarren hauen artean zegoen orduko mazedoniar Probintzi-Komitearen buru Metodi Xatorov \u201cXarlo\u201d, zeinak mazedoniar komunisten zelulen Jugoslaviako Alderdi Komunistarekiko diziplina hautsi zuen, mazedoniar komunistak Bulgariako Alderdi Komunistaren pe ezarriz. Xatoroven eta bulgariar komunisten iritzia zen mazedoniar gehienek bulgariar izaera ondo hartzen zutela, beraz, ez zela egoki bulgariar anexioaren kontra borrokatzea, eta erregimenaren kontra ere, armez baino propagandaz borrokatu behar zela, zenbait iturriren arabera, Xatorovek bulgariar okupazioa ez zuen okupaziotzat \u201cbateratzen nazionaltzat\u201d baino. Hori dela eta, nolabait, Mazedonian erresistentzia partisanoa nahiko baxua izan zen 1943 arte, mazezdoniar komunisten zuzendaritzatik elementu bulgariarzaleak baztertu edo lekutu arte. Jugoslaviako Alderdi Komunistak zailtasunak izan zituen mazedoniar komunistak berriz diziplinara ekartzeko. Xatorov eta honen kideak politikoki salatu eta Alderditik kanporatu behar izan zituen eta Bulgariako Alderdi Komunistarekin harremanak hautsi zituen. Azkenik 1941ko irailean Internazional Komunistak esku hartu behar izan zuen: jugoslaviarrei arrazoia eman zien eta Mazedoniako komunistak Jugoslaviar Alderdi Komunistaren parte zirela ebatzi zuen. Xatorov Alderditik zein Mazedoniatik kanporatua izan zen. Jugoslaviako Alderdi Komunistak hartutako beste neurri bat, Serbiatik Mazedoniara koadro komunista berriak \u2013batzuk serbiarrak Svetozar Vukmanovi\u0107 \"Tempo\", Dragan Pavlovi\u0107 edo Dobrivoje Radosavljevi\u0107 \"Bobi\" bezala, beste batzuk mazedoniarrak Mara Natseva eta Lazar Kolixevski bezala- bidaltzea izan zen.\nHalako koadroek, ildo berria ezartzerakoan Atseva bezalako militante mazedoniarrak euren alde izan zuten. Vera Atseva hasieratik kokatu zen mazedoniar komunisten barneko ildo jugoslaviarzalean, baita erakundean gutxiengoan zeudenean, Xatorov buruaren iritziaren kontra ere. Atsevaren arabera, bulgariar okupazioa hasi zenean, bere sorterrian, Prilepen, komunistek (tokiko antolakundearen burua Atseva bera zela) serbiar etniako populazioa babestu zuten, bulgariar nazionalisten mendeku gosetik.\n1942 hasieran, Atsevak, Xatorov postuan ordeztu zuen eta bere ildoa jarraitzen zuen Bane Andreievekin tirabira gogorrak izan zituen Alderdi Komunistaren barruan. Atsevaren arabera, Andreievek VMROko militante ohiekin (asko Bulgariaren okupazioaren aldekoak) harremana zuen, eta hori dela eta, okupazioaren kontrako borroka aktiboaren aurka aholkatzen zuen, Mazedonian erresistentzia oztopatuz (eta zenbait komunistaren arabera, trukean okupazioko zenbait agintarik babesa eman zioten). Gertakari hauek Jugoslaviar Alderdi Komunistaren Komite Zentralean salatu zituzten Atsevak eta bere senar Borko Talevskik. Hori dela eta 1942an Mazedoniako zuzendaritza komunista aldatu egin zuten, okupazioaren kontrako ildo aktiboago bat hartuz. Momentu horretan, Atsevak Alderdiarentzat ezkutuko lana egin zuen Skopjen, Strumitsan, Bitolan eta Xtipen. 1943ko abuztuan Xar mendikateko destakamenduetan egin zuen lana.\nMazedoniako erresistentziaren ordezkari gisa.\n1943an bertan, Mazedonian erresistentzia hedatzen ari zen urtean, Mazedoniako Alderdi Komunista sortu zen, Jugoslaviako Alderdi Komunistaren baitan (zenbait egileren arabera, Mazedoniako Alderdi Komunista sortzea jugoslaviar alderdiaren inspiraziozko mugimendu bat izan zen, behin kontrola ziurtatuta \u2013eta joera bulgariarzaleak apalduta- mazedoniar masa handiagoak erakartzeko). Atseva ez zen bere Komite Zentralerako aukeratua izan, baina bai 1943ko azaroan sortu zen Mazedoniar-Kosovar Brigadaren komisario politiko. 1944ko urtarrilean Mazedoniako Alderdi Komunistako Veles, Xtip eta Tikvex hirietarako arduradun izan zen.\n1944ko abuztuaren 6an, Mazedoniako Nazio Askapenerako Asanblada Antifaxistaren (ASNOM) sorrera-asanbladan parte hartu zuen -organu horiek, Jugoslaviako Nazio Askapenerako Kontseilu Antifaxistaren pekoak, partisanoen organu errepresentatibo eta politiko-administratiboak ziren, hau da Jugoslavian eta honen eskualde bakoitzean zeuden Gobernu-enbrioi partisanoak. ASNOM, beraz, Mazedoniako Gobernu partisanoa zen-. Hasierako asanblada horretan, ASNOMek \u201cMazedoniar Estatuaren berrezarpena\u201d aldarrikatu zuen Jugoslavia federalaren barruan, Mazedoniako Herri Errepublika sortuz. Vera Atseva ASNOMen lehendakaritza-kontseiluko kide izan zen.\nMazedoniako Herri Errepublikako politikaria.\nAskapenaren ostean, Vera Atsevak postu garrantzitsuak izan zituen, adibidez, Mazedoniako Herri Errepublikaren zein Jugoslaviako Herri Errepublika Federalaren parlamentuan parte izan zen. 1946tik 1960ra bitarte Mazedoniako Alderdi Komunistako Komite Zentraleko kide izan zen, eta horrez gain Mazedoniako Herri Langilearen Aliantza Sozialistaren (Herri Langilearen Aliantza Sozialista Jugoslaviako Alderdi Komunistaren masa-frontea zen) lehendakariorde baita. 1948an Jugoslaviako Alderdi Komunistako Komite Zentraleko kide aukeratu zuten. Urte horretan bertan, Skopjeko alkate izan zen. Hala ere, postuan hilabete gutxi eman zituen (Asparukh Kenevtxevek ordeztu zuen), izan ere, 1949ko martxoaren 17an Mazedoniako Herri Errepublikako Nekazaritza Ministro izendatu zuten. 1951an, Mazedoniako Herri Errepublikako Osasun Publikorako eta Ongizaterako Ministro izendatu zuten. Jugoslaviako parlamentuaren Politika Sozialerako komisioaren buru izan zen baita.\nIvo Banacen ustez, 1948an Jugoslaviaren eta Bloke Sozialistaren arteko apurketa eman ostean, Atsevaren inguruan \u201cstalinista\u201d izatearen susmoak izan ziren, baina sekula ez zen ez atxilotua ez publikoki kritikatua izan.\n1953ko azaroaren 28an Jugoslaviako Herriaren Heroi izendatu zuten.\n1960an, Mazedoniako Alderdi Komunistako idazkari nagusi Lazar Kolixevski kritikatu zuen, honek Vidoje Smilevskiren laguntzaz erabaki politikoak Mazedoniako Alderdi Komunistaren ohiko kanaletatik kanpo hartzen zituela salatuz. Hala ere, pultso politiko horretan galtzaile atera zen, eta 1960ko irailaren 27an Mazedoniako Gobernuko ministro-kargua utzi behar izan zuen (postuan Traitxe Grujovskik ordeztu zuen), Belgradera lan egitera joan zelarik.\n2006an hil zen Skopjen."}
{"id": "977455", "revid": "512", "url": "https://eu.wikipedia.org/wiki?curid=977455", "title": "Mara Natseva", "text": "Mara Natseva (mazedonieraz: \u041c\u0430\u0440\u0430 \u041d\u0430\u0446\u0435\u0432\u0430 ; Kumanovo, Serbiarren, Kroaziarren eta Esloveniarren Erresuma (egun, Ipar Mazedoniako Errepublika), 1920ko irailaren 28a - Kumanovo, Ipar Mazedoniako Errepublika, 2013ko uztailaren 1a) mazedoniar politikari komunista bat izan zen, Bigarren Mundu Gudan jugoslaviar partisanoen kide izandakoa. Jugoslaviako Herriaren Heroi titulua jaso zuen.\nGaztetatik militantzian.\nMara Natseva Kumanovo hirian jaio zen. Klase apalekoa izanik, lehen hezkuntza bukatuta eskola utzi behar izan zuen. Natseva 15 urterekin hasi zen lanean oihalgintza fabrika batean. 16 urterekin, 1936an, greba bat antolatu zuen bere lantokian, eta hori zela lanetik bota zuten (greba arrakastatsua izan bazen ere). Segituan, Jugoslaviako Gazteria Komunistaren Batasunean sartu zen. Hiru urte barru, 1939an, Ni\u0161 hirira (Serbia) joan zen, han oihalgintzan lana topatuta. Ni\u0161en Jugoslaviako Alderdi Komunistako eta Abra\u0161evi\u0107 Elkarte Kulturaleko kide egin zen. Laster ardura postuak izan zituen, 1940an Ni\u0161 hiriko Tokiko- eta Probintzi-Komiteko idazkari izan zen. Garai hartan bitan atxilotua eta torturatua izan zen, baina ez zuen ezer ere kontatu, eta aske utzi behar izan zuten. Urte horretan, Zagreben (Kroazia) burutu zen Jugoslaviako Alderdi Komunistaren Bosgarren Biltzar Nagusian parte hartu zuen.\nII Mundu Guda: Mazedoniara itzultzea.\nMazedoniako Alderdi Komunistaren barne-eztabaidetan.\nII Mundu Guda hasita, Mazedonia jugoslaviarraren (egun Ipar Mazedoniako Errepublika osatzen duenaren) gehiena Bulgariaren pe geratu zen. Gainera, mazedoniar komunistek okupazio honen inguruan zatiketa pairatu zuten, izan ere, parte batek (tartean Alderdi Komunistaren Mazedoniako Probintzi-Komitearen buru Metodi Xatorovek) bulgariar okupazioaren aurkako erresistentzia armatuaren aurrean mesfidantza zuten. Xatorovek eta bulgariarzaleek populazio gehiena bulgariarren aldekoa zela argudiatzen zuten \u2013kontuan izan behar dugu askorentzat mazedoniar eta bulgariarren hizkuntza oso gertuko edo are berdina zela, eta herri bezala ere askok berdin kontsideratzen zituzten-, eta beraz, bulgariar erregimena politikoki eraso ahal bazen ere, nazionalki bulgariarrek Mazedonian egindakoa ez zela \u201cokupazioa\u201d \u2013\u201cokupaziotzat\u201d aurreko Jugosaviaren baitako egoera jotzen zuten bulgariarzale hauek-. Ildo bulgariarzale honen arabera, erresistentzia armatua hastea ere negatiboa zen.\nEgoera hau oso kezkagarria izan zitzaion Titori eta Jugoslaviako Alderdi Komunistaren zuzendaritzari, are gehiago Xatorovek Mazedoniako Probintzi-Komitea Bulgariako Alderdi Komunistaren diziplinaren pe ezarri zuenean, Jugoslaviako Alderdi Komunistarekiko hautsiz. Tito eta jugoslaviar komunistentzat Mazedoniako komunisten artean zuzendaritza- zein ildo-aldaketa ematea ezinbestekoa eta premiazkoa zen. Horretarako koadro komunista leialagoak Mazedoniara bidaltzea beharrezkoa zitzaion. Mara Natseva, ildo jugoslaviarzalekoa izanik, Mazedoniako Probintzi-Komitera bidali zuen Alderdiak ildo berria ezartzera. Natsevak Lazar Kolixevski izan zuen lan horretan bidaide. Natsevak oso oposizio gogorra izan zuen Xatoroven jarraitzaileen aldetik. Desadostasun hauek, Jugoslaviako Alderdi Komunistak Xatorov alderditik kanporatzea ekarri zuten. Jugoslaviako eta Bulgariako Alderdi Komunisten-azken honek, Xatoroven maniobren ostean Mazedoniako komunisten kontrola zuen- artean Internazional Komunistak artekari lana egin behar izan zuen 1941ko irailean eta Mazedoniako zelula komunistak jugoslaviar alderdira itzultzeko erabakia hartu zuen. Titoren zuzendaritzaren erabakia Mazedonian Jugoslaviako beste eskualdeetan moduan, borroka armatua berriz hastea izan zen, orduko mazedoniar probintzi-komiteko kideen gehiengo bulgariarzalearen iritziaren kontra. Natseva izan zen ildo hori babestu zuen apurrenetakoa, eta 1942ko abuztuan, Mazedoniako Probintzi-Komitean jugoslaviarzaleek indarreko posizioa hartu zutenean, Dobrivoje Radosavljevi\u0107en zuzendaritzapean komite kide aukeratu zuten. Izan ere, ildo bulgariarzaleak zuen indarrak erresistentzia armatua Mazedonian, 1943 urtea arte, alderdi barruan jugoslaviarzaleak guztiz nagusitu arte, hedatu ez zedin ekarri zuen.\nAtxiloketak eta ordezkaritza karguak.\n1942an, Bulgariar poliziak atxilotu eta torturatu egin zuen eta Asenovgrad hirian izan zen emakumeentzako kontzentrazio-eremuan sartu zuten. Lehen aldiz ihes egitea lortu zuen, baina Skopjeko beste kontzentrazio-eremu batean sartu zuten. 1943ko ekainean, oraindik kartzelan zela, Mazedoniako Alderdi Komunista sortu zenean \u2013Jugoslaviar Alderdi Komunistaren baitan, lehengo Mazedoniako Probintzi-Komitea ordeztuz-, Mara Natseva honen Komite Zentraleko kide aukeratua izan zen, berak biltzar horretan parte hartzerik izan ez zuen arren. Abuztuan, Jugoslaviako Nazio-Askapenerako Kontseilu Antifaxistako (AVNOJ; partisanoen organu politiko-administratiboa, lurralde askatuetako enbrioi-Estatu partisanoaren organu gorena) kide ere aukeratu zuten -bi emakumeetatik bat, bestea Kata Pejnovi\u0107 Kroaziako serbiarra izan zen-. Ostean, ihes egitea eta Kumanovora bueltatzea lortu zuen.\n1944ko udaberrian Mazedoniako Hirugarren Talka-Brigada Partisanoaren kide egin zen, 1944ko ofentsiban parte hartuz. 1944ko abuztuaren 6an, Mazedoniaren Askapen Nazionalerako Asanblada Antifaxista (ASNOM) \u2013Mazedoniako partisanoen organu politiko-administratiboa, AVNOJen Mazedoniarako besoa- sortzeko asanblada burutu zen. Natsevak asanblada horretan hartu zuen parte. Asanblada horretan \u201cMazedoniako Estatu federala\u201d aldarrikatu zuten Jugoslaviaren baitan, Mazedoniako Herri Errepublika zenaren sornamuina osatuz. Asanblada horretan, Natseva, ordezkari aukeratu zuten berriz, baita ere AVNOJeko honen lehendakaritza-kontseiluaren parte.\n1944ko abenduaren 30ean, ASNOMen bigarren asanbladan, ASNOMen lehendakaritza-kontseiluko kide aukeratu zuten. Postu hori berretsi zuen ASNOMen hirugarren asanbladan, 1945eko apirilean.\nGuda ostean.\nGuda ostean, Mara Natseva politikari ezaguna izan zen. Bai Mazedoniako Errepublika Sozialistako zein Jugoslaviako Errepublika Sozialista Federaleko parlamentuetako kide izan zen, eta bai Mazedoniako Alderdi Komunistaren zein Jugoslaviako Alderdi Komunistaren Komite Zentraleko kide izan zen. Jugoslaviako Parlamentuan hainbat kargu izan zituen, hori dela eta Belgradera joan zen bizitzera (nahiz eta hil aurretik Kumanovora bueltatu).\nEmakume Antifaxisten Frontearen lehendakariorde izan zen, eta baita ere 1953an erakunde honen ordez sortu zen Emakumeen Elkarteen Batasuneko lehendakariorde. Gainera, partisano ohien elkarteko (SUBNOR, Herri-Askapen Gudako Borrokalari Ohien Batasuna) lehendakariorde ere izan zen.1957an Emakumeen Nazioarteko Federazio Demokratikoaren Biltzar Nagusian Jugoslaviako ordezkaritzaren parte izan zen.\n1953ko azaroaren 29an Jugoslaviako Herriaren Heroi izendatua izan zen. 2013an, 92 urte zituela hil zen Kumanovon, bere sorterrian. Hiltzeko unean, bizirik geratzen zen azken Jugoslaviako Herriaren Heroi mazedoniarra zen."}
{"id": "977456", "revid": "8169339", "url": "https://eu.wikipedia.org/wiki?curid=977456", "title": "Andrakatu", "text": ""}
{"id": "977458", "revid": "98220", "url": "https://eu.wikipedia.org/wiki?curid=977458", "title": "Pedro Aiestaran", "text": ""}
{"id": "977460", "revid": "512", "url": "https://eu.wikipedia.org/wiki?curid=977460", "title": "San Roke baseliza (Deba)", "text": "San Roke baseliza, Gipuzkoako Deba udalerrian dagoen baseliza bat da, Debabarrena eskualdean. Itziarrera iristen den antzinako galtzadan dago.\nHistoria.\nBaseliza honi buruzko lehenbiziko datuak XVII. mendekoak dira.\nEraikina.\nArkitekturari dagokionez, bere egurrezko arkupe ederra nabarmentzen da, bai eta sarbideko atrio gaineko korua ere.\nOspakizunak.\nBaseliza hau hainbat ospakizunen kokalekua da:"}
{"id": "977466", "revid": "65203", "url": "https://eu.wikipedia.org/wiki?curid=977466", "title": "Armen Sarkissian", "text": "Armen Vardani Sargsyan (; 1953ko ekainaren 23a) politikari, fisikari eta informatikari armeniarra da. 2018tik 2022ra Armeniako presidentea izan zen."}
{"id": "977467", "revid": "90799", "url": "https://eu.wikipedia.org/wiki?curid=977467", "title": "Nikol Paxinian", "text": "Nikol Vovaii Paxinian (; 1975eko ekainaren 1a) 2018ko maiatzaren 8az geroztik Armeniako lehen ministro gisa aritzen den politikari armeniarra da"}
{"id": "977468", "revid": "512", "url": "https://eu.wikipedia.org/wiki?curid=977468", "title": "Geoffrey Burgon", "text": "Geoffrey Alan Burgon (Hambledon, Hampshire, 1941eko uztailaren 15a - Gloucestershire, 2010eko irailaren 21a) ingeles musikagilea izan zen, batez ere telebistarako eta zinemarako egindako lanegatik ezaguna. Brideshead Revisited sailerako eta Brianen bizitza filmerako musika konposatu zuen. Ahotsa, orkestra eta kontzertu musikarekin ere lortu zuen arrakasta. Bere estiloak Benjamin Britten eta Erdi Aroko musika eragina izan zuen."}
{"id": "977469", "revid": "512", "url": "https://eu.wikipedia.org/wiki?curid=977469", "title": "Eye in the Sky (2015eko filma)", "text": "Eye in the Sky (euskaraz \"Begia Zeruan\"), 2015eko Gavin Hood hegoafrikarrak zuzendutako thriller film bat da. Helen Mirren, Aaron Paul, Alan Rickman, Barkhad Abdi, Jeremy Northam eta Iain Glen aktoreek antzeztu zuten.\nMilitar erasoak burutzeko dronak erabiltzearen arazo etiko-moralen gaian jorratzen du.\nArgumentua.\nKenia, Nairobi, Katherine Powell (Helen Mirren) Britainiar Inteligentziako ofizialak hirian dagoen talde armatu bat atzemateko operazio baten buru da. Talde armatuko kideak misio suizida batean daudela jabetzen direnean, Katherine eta britainiar militarrek bere hasierako \"atzemate\" misioaren helburua \"hiltzeagatik\" ordezkatu beharko dute, beren egitasmoa uste baina arriskutsuagoa bilakatu baita. Steve Watts (Aaron Paul) estatubatuar dron pilotuak talde armatuko kideak dauden babeslekua suntsitzeko agindua jasoko du, baina babeslekua dagoen eremuan bederatzi urteko keniar neskato bat sartuko da, britainiar eta estatubatuarren biktima izatera arriskatuz. Orduan britainiarrek babeslekua dronarekin erasotu eta bertan dauden guztiak hil, neskatoa barne, edo misioa bertan behera uzteko erabaki etikoa hartu beharko dute."}
{"id": "977477", "revid": "116477", "url": "https://eu.wikipedia.org/wiki?curid=977477", "title": "Ricotta", "text": "Ricotta, Italiako gazta mota bat da. Kolore zuri, zapore goxo eta egitura biguina du. Ardi, behi, ahuntz eta italiar bufalo esnez egiten da.\nBigarren tratamendu bat ematen zaion gazta berria dugu, bigarren tratamendu honekin gazta berri hau gehiago lehortzen da. Pikordun testura bat izaten du, kolore zurikoa. Italian Ravioliak, tortelliniak, kaneloiak eta lasagnak betetzeko, azkenburuko ugari prestatzeko, bere horretan frutarekin edo gozoekin jateko erabiltzen dira.\nJatorriz, Campania, Lazio, Basilicata, Calabria, Sardinia, Sizilia eta Apulia eskualdeetan ekoizten da."}
{"id": "977478", "revid": "98220", "url": "https://eu.wikipedia.org/wiki?curid=977478", "title": "Mascarpone", "text": "Mascarpone, Italiako iparraldeko gazta-krema mota bat da. Behi esnez ekoizten da, zenbait substantzia azido gehituz, tartean limoi zukua, ozpina edo azido zitrikoa.\nJatorriz, Milan hiritik hegoaldera, Lodi eta Abbiategrasso udalerrien arteko eremuan ekoizten da."}
{"id": "977484", "revid": "56334", "url": "https://eu.wikipedia.org/wiki?curid=977484", "title": "Loina", "text": "Loina hainbat arrainen izen arrunta da. Loina arrunt izena ematen zaio \"Parachondrostoma miegii\" espezieari, baina historikoki \"Chondrostoma\" generoan egon diren animaliei ere izen hori ematen zaie. Gaztelaniaz, adibidez, loina izena ematen zaio \"Parachondrostoma arrigonis\" espezieari.\n2007ra arte talde monofiletikoa zela uste zuten adituek baina harrezkero 6 generotan banatu dute: \"Achondrostoma\", \"Chondrostoma\", \"Iberochondrostoma\", \"Pseudochondrostoma\", \"Protochondrostoma\" eta \"Parachondrostoma\". Baina litekeena da \"Achondrostoma\" eta \"Iberochondrostoma\" zalantzazkoak izatea.\nDeskribapena.\n\"Chondrostoma toxostoma\"\nLoina handienek 20 cm. baino gehiagoko luzera izan dezakete guztira. Hala ere, normalean harrapatzen diren aleak 15 eta 18 cm. artekoak dira. Gorputza fusiformea eta luzea du eta itxura lirainekoa. Ahoa ilargi-erdi formakoa du, infera eta ez du biboterik. Beheko ezpaina loditua eta gogortua du, adarkara eta ebakitzailea. Uzki-hegalak kanpoko ertza konkaboa du. Bizkarraldearen kolorea marroi iluna da. Alboak zilar-itxurakoak ditu eta alboko lerroarekiko paraleloa den zerrenda beltz batek zeharkatzen du.\nBiologia eta ohiturak.\nArrain hauek erreofiloak dira, bizitzeko nahiago dituzte ur korronteak eta freskoak, ongi oxigenatuak. Hala eta guztiz ere, ur lasaiagoetan eta sakonagoetan ere egoten dira askotan, erreka ertzeko zuloetan ezkutatzen dira, hamarnakako sardak osatuz.\nTaldekoiak dira; jaki bila uretan korrontearen kontra igerian ibiltzen dira,sardetan bilduta. Ohikoa da loinak beren ezpain adarkararekin hondoko harriak karraskatzen ikustea, itsatsitako algak irentsiz moztea lortzen dutenean. Era berean, gustura aprobetxatzen dituzte normalean algei itsatsita bizi diren animalia guztiak. Lurrazaletik gertu bizi diren intsektu hegalariak edo inguruan bizi diren larbak dira loinen dietaren beste zati bat, uretatik kanpora salto eginez harrapatzen dituzte.\nEspezie honen araldia udaberriarekin batera iristen da. Ugaltzeko, sarda handiak osatzen dituzte, eta ibaian gora erruteko leku egokien bila joaten dira. Aukeratzen dituzten lekuak, ur biziak, garbiak eta ondo oxigenatuak izaten dira. Errekarrizko edo hartxintxarrezko zorua eta korronte handia dagoen lekuak izaten dira. Emeak, ar batzuekin batera, arrautzak zuzenean botatzen ditu hondoko harrien gainean, sakonera txikiko lekuetan. Jaiotzen diren arrainkumeak zilar kolorekoak dira eta erreka ertzetik hurbil ibiltzen dira, ehunka arraineko taldetan; beste espezie batzuen portaera dute hauek ere, harraparien aurrean babesteko mekanismo eraginkorra da.\nBanaketa, habitata eta estatusa.\nEspezie hau Europako hego-mendebaldean dago. Frantziako hego aldean, Italiako iparraldean, eta Iberiar penintsulako erreketan. Iberiar penintsulan azpiespezie bat bereizten da, \"Parachosdroma arrigonis,\" hegoaldeko arroetan dago. Gure uretan , Bidasoaren arroan izan ezik, non ez den aurkitu, beste arro hidrografiko guztietan banatzen da. Ugariagoa da hegoaldeko isurialdeko ibaietan kantauriarrean baino. Iparraldeko isurian ubide askotatik desagertu da, edo, oro ar, gizakiaren eta industriaren presio hobea jasaten duten ibaiadarretan mantentzen da.\nIbaien erdi inguruetan arrainik tipikoena da, non espezie nagusia den kopuruari dagokionez, ibaien behe aldean ere ohikoa da, barboekin"}
{"id": "977487", "revid": "56334", "url": "https://eu.wikipedia.org/wiki?curid=977487", "title": "2020ko Italiako Giroa", "text": "2020ko Italiako Giroa Itzuli Handi honen 103. edizioa izan zen. 2020ko urriak 3 eta 25 bitartean egin zuten, 21 etapatan banatutako 3497,9 kilometro eginez Monreale eta Milan artean. Lehen asmoa maiatzaren 9an hasi eta 31n amaitzea zen, baina COVID-19 pandemiaren eraginez datak atzeratu egin ziren."}
{"id": "977488", "revid": "1545", "url": "https://eu.wikipedia.org/wiki?curid=977488", "title": "2020ko Lieja-Bastogne-Lieja", "text": "2020ko Lieja-Bastogne-Lieja txirrindularitzako lasterketa klasiko honen 106. edizioa izan zen. 2020ko urriaren 4an ospatu zuten Lieja eta Lieja artean, 258 kilometroko ibilbidearekin. Proba UCI World Tourren zati izan zen.\nLehen asmoa apirilaren 26an egitea zen, baina COVID-19 pandemiaren eraginez data atzeratu egin zuten."}
{"id": "977490", "revid": "10891", "url": "https://eu.wikipedia.org/wiki?curid=977490", "title": "2009ko Lieja-Bastogne-Lieja", "text": "2009ko Lieja-Bastogne-Lieja txirrindularitzako lasterketa klasiko honen 95. edizioa izan zen. 2009ko apirilaren 26an ospatu zuten Lieja eta Lieja artean, 260 kilometroko ibilbidearekin. Proba UCI World Tourren zati izan zen."}
{"id": "977491", "revid": "1545", "url": "https://eu.wikipedia.org/wiki?curid=977491", "title": "Team Saxo Bank", "text": ""}
{"id": "977499", "revid": "512", "url": "https://eu.wikipedia.org/wiki?curid=977499", "title": "Giskon (K.a. 239an hila)", "text": "Giskon (K.a. 239an hila) kartagotar jenerala izan zen, Lehenengo Gerra Punikoaren amaierako urteetan zerbitzatu eta Mertzenarioen gerraren gertaeretan parte hartu zuena. Gaur egun Tunisia den Kartago hiri-estatuko herritarra zen. Ezezagunak dira jaiotze data eta heriotza adina.\nGerra amaitzean kartagotarrren porrotarekin (K.a. 241), Hamilkar, kartagotar armaderen agintaria zela, Ericetik Lilibeora iritsi zen bakea sinatzeko bere borondatearen aurka. Giskon, bitartean, Siziliako Lilibeoko (Marsala modernoa) base nagusiko komandantea zen. Hamilkar, armadako komandantea Kartagora amorruz erretiratzerakoan, Giskon utzi zuen Siziliako komandante nagusiena gisa erromatarrekin bakea negoziatzeko. Lortutako akordioa Lutazioren Ituna deitu zen. Hitzarmenaren ondoren, tropa mertzenarioak Afrikara itzuli behar zituen. Horretarako, zuhurtziaz, destakamendu txikietan banatu ziren, iritsi ahala, soldata jaso eta deseginak izateko.\nEhun eta lauren Kontseiluak, Giskonen asmoei jarraitu beharrean, armada osoari, Afrikako lautadetan bildu arte, itxaron arazi zion, soldaduei eskatu nahi zielako Kartagok zor zizkien zorrak eta atzerapenak barkatzeko. Horrek matxinada orokor bat sortarazi zuen, azkenean, Kartagon gerra zibila piztu zuena, \"Ordaindu gabekoa\" izenekoa.\nGiskonek, tropen gaineko eragina zuenez Sizilian haien buruzagia izan zelako, Afrikara deitua izan zen matxinada apaltzeko. Baina, ordurako, animoak asaldaturik zeuden, eta matxinatuetako batzuek erabaki zuten ezinezkoa zela Kartagorekin inolako akordiorik lortzea. Istiluak piztean, disidenteak harrika hil zituzten. Honetaz gain, Giskon eta bere laguntzaieak preso hartu zituzten baita zeramaten altxorra bahitu ere.\nBi urtez preso egon ziren bitartean, matxinatuek hainbat porrot militar jasan zuten. K.a. 239an, matxinoen indar ugari kartagotarretara desertatu zuen, non harrera ona izan baitzuten. Gauzak honela, matxinoen buruzagiek beldur ziren beren armada desegingo ote zen; jakitun zirelako matxinatutako soldaduekin izandako jokaera eskuzabala ez zitzaiela pertsonalki luzatuko. Horren aurrean eta desertzio gehiago ekiditzeko, Giskon eta beste 700 kartagotar preso heriotzara arte torturatu zituzten.\nBizitza.\nGiskon, eta Gesko izenarekin ere ezaguna, Kartago hiri-estatuko herritarra zen, gaur egun Tunisia den tokian zegoena. Kartagok K.a. III. mendearen erdialdean honako lurralde hauek menderatzen zituen: Iberiar penintsularen hegoaldea, Afrikaren iparraldeko kostaldeko anitz eskualde, Balear uharteak, Korsika, Sardinia eta Siziliaren mendebaldeko erdia, non inperio militar eta komertzial bat zuen. Giskonen jaiotze data eta heriotzaren adina ezezagunak dira. Era berean, ez dakigu zer egin zuen Lehen Gerra Punikoaren amaieran baino lehenago, non protagonismo handia lortu baitzuen.\nLehen Gerra Punikoa.\nArtikulu nagusiak: Lilibeoko setioa (K.a. 250) eta Egada uharteetako gudua\nLehen Gerra Punikoa K.a. 264an hasi zen Kartago eta Erromaren artean, K.a. III. mendeko mendebaldeko Mediterraneoko bi potentzia nagusiak zirenak. Hogeita hiru urtez, etengabeko gatazka luzeenetan eta antzinako itsas gerra handienetan, bi potentziek eskualdeko nagusitasunagatik borroka egin zuten, batez ere Mediterraneoko Sizilia uharteetan eta inguruko uretan. K.a. 250. urtean, Kartagoko Siziliako gotorleku nagusia, Lilibeo (Marsala modernoa), erromatarrek lehorretik setiatu zuten, baina kartagotarrak gai izan ziren Lazioko indarren erasoak uxatzeko. K.a. 248. urterako kartagotarrek Sizilian bi hiri besterik ez zituzten: Lilibeo eta Drepano; hauek ongi gotortuta zituztenez eta mendebaldeko kostaldean kokatuta egotean, itsasoz hornitu eta indartu zitezkeen, erromatarrek beren armada gorena oztopatzeko gai izan gabe. Hamilkar Barkari, Siziliako kartagotarren agintea hartu zuenean K.a. 247an, armada txiki bat baino ez zitzaion eman, eta kartagotar flota pixkanaka erretiratu zuen. Hogei urte baino gehiago gerran egon ondoren, bi estatuak ekonomikoki agortuta zeuden eta borrokatzeko adin eta sasoi oneko gizonezkoen jaitsiera handia izan zuten. Kartagoren finantza-egoera txarra zen, horren lekuko da Egiptori 2.000 talentu maileguen eskaera, baina Ptolomeotar Erresumak ukatu egin zion. Erroma ere ez ordaintze subiranotik gertu zegoen eta gizonezko herritar helduen kopurua, itsas armadari eta legioei eskainitakoak, %17 gutxitu zen gerra hasi zenetik. Adrian Goldsworthy klasizistak erromatar soldaduen galerak \"ikaragarriak\" zirela esan zuen. Kristo aurreko 243. urtearen amaieran, konturatu zirenean ez zutela Drepano eta Lilibeo harrapatuko blokeoa itsasoraino luzatu ezean, Erromako Senatuak flota berria eraikitzea erabaki zuen. Estatuaren altxorra agortuta, Senatuak erromako hiritar aberatsenengana jo zuen, itsasontzi bana ordaintzeko. Dirua itzuliko litzaieke gerra irabazi ondoren, Kartagori ezarri beharreko erreparazioetatik. Emaitza 200 quinquerremetako flota bat izan zen, diru pribatuekin eraikia, ekipatua eta tripulatua. Kartagotarrek flota handiagoa sortu zuten Siziliako hornidurak bideratzeko. Gaio Lutazio Katulo eta Kinto Valerio Faltoren agindupean flota erromatarrak atzeman zuen eta Egada uharteetako gudua hobeto trebatutako erromatarrek, gaizki hartakotutako kartagotar flota garaitu zuten. Garaipen erabakigarri hau lortu ondoren, erromatarrek Sizilian lurreko operazioekin jarraitu zuten Lilibeo eta Drepanoren aurka. Giskon une honetan aipatzen da lehenengo aldiz, Lilibeoko komandante gisa. Setioaren hasierako urteetan bere komandantea Himilkon izan zen. Ez da ezagutzen Giskonek noiz ordezkatu zuen. Giskonen agintaldian egoera militarra lasaia zen Lilibeoren inguruan; erromatarrek onartu zuten ezin zutela hiria erasotu, eta lur eta egurrezko horma sendoak eraiki zituzten kartagotar irteerak saihesteko, baina horiek hiriaren aurkako eraso gehiago ere oztopatzen zituzten, beraz, borrokaren gunea iparraldera mugitu zuten.\nLutazioren Ituna.\nArtikulu nagusia: Lutazioren Ituna\nLaguntza-indarrak garaituta, Kartagoko Senatuak ez zuen nahi izan beste flota eraiki eta tripulatu ahal izateko beharrezko baliabideak esleitu. Nolanahi ere, litekeena zen kartagotarren goarnizioak gosez errenditzea, flota berria egin aurretik.\nHorren ordez, Hamilkarri agindu zion erromatarrekin bake ituna negoziatzeko, lortu zitzakeen baldintzetan. Hamilkarrek bakea egiteko aginduari muzin egin zion, amore ematea ez zela beharrezkoa argudiatuz. Agian, arrazoi politiko eta bere sonagatik, Hamilkarrek ez zuen nahi loturik egon 23 urteko gerraren ondoren Kartagoren porrota formalizatzen zuen itunarekin. Uharteko kartagotarren eskarmentudunen artean, Giskonaren esku utzi zen bake baldintzak kudeatzea. Giskonek eztabaidak ireki zituen Gaio Lutazio Katulorekin, Siziliako komandante erromatar garaile berriarekin. Aspaldiko erromatar prozedura zen urtero bi gizon izendatzea, kontsulak izateko, hau da armadaren buruzagiak. Katuloren agintaldia amaitzear zegoen eta bere ordezkoa Siziliara laster iritsiko zela espero zen. Horrek behin betiko bakea amaitzeko gogoa piztu zion, berak izan nahi zuelako gerra luze horri amaiera emango ziona. Giskonek eta Katulok adostu zuten Kartagoren Siziliako jabegoak entregatuko zituela; erromatar preso guztiak erreskatarik gabe askatuko zituela, nahiz eta erreskateak ordaindu beharko lirateke erromatarrek zituzten presoen askatasuna ziurtatzeko; eta zilarrezko 2.200 talentutako kalte-ordaina pagatu (57.000 kilogramo), 20 urtez. Baldintza horiek Erromara bidali zirenean berresteko, baztertu ziren eta hamar lagunen batzorde bat bidali zen gaia konpontzeko. Batzordea Katuloren anaiak, Kinto Lutazio Zerkok, zuzendu zuen, kontsul lanetan aurrekoaren ordezkoa. Aldaketa hori negoziazioaren trikimailu bat izan zitekeen neurri handi batean. Giskonek bizkor adostu zituen beste kontzesio batzuk batzordearekin: Siziliatik gertuko hainbat uharte ere emango zitzaien eta 3.200 talentutara igo zen kalte-ordaina, berehala ordaindu beharreko 1.000 talentu betebeharrekin eta kitatzeko epea 10 urtera murriztu zen. Lutazioren Itunean formalizatutako azken hitzarmenean beste klausula txiki batzuk zeuden. Atoan, Hamilkarrek Siziliarren gaineko agindua eman zion Giskoni eta bere esku utzi zuen Kartagori formalki adostutakoaren berri emateko.\nMertzenarioen gerra.\nArtikulu nagusia: Mertzenarioen gerra\nSiziliako kartagotar indarrek uhartearen gainerakoa ebakuatu eta Lilibeon kontzentratu ziren. 20.000 gizon horiek Siziliatik erretiratzea Giskonen esku zegoen. Horietako gutxi batzuk kartagotarrak baziren ere, gehienetan, Kartagok atzerritarrak kontratatzen zituen bere armada osatzeko. Asko Afrikako iparraldekoak, beste batzuek Iberiar penintsulakoak, galiarrak, Italiar penintsulakoak, greziarrak, Sizilia eta Balear uharteetakoak ziren. Soldadu inaktibo berriak euren helburuetarako konbinatzea nahi ez zuenez, Giskonek armada destakamendu txikietan banatu zuen haien jatorrizko eskualdeen arabera. Geroago, Kartagora bidali zituen banan banan eta agindu zien, han, berehala zor zitzaien hainbat urteko ordainketa atzeratua jasoko zutela eta aurki etxera itzuliko zirela. Hala ere, kartagotar agintariek, tropa guztiak iritsi arte itxarotea erabaki zuten, soldatei zegokienez, akordio merkeago bat nahi zutelako. Bitartean, talde bakoitzak heldu ahala, Kartago hirian hartzen zuen ostatu, non zibilizazioaren abantailak oso ondo hautematen ziren, hamar urteko setioaren ondoren. Horrela, 20.000 iritsi baino lehen, Sicca Venerian (gaur egungo Al-K\u0101f) birkokatu zituzten, 180 kilometroko distantziara, nahiz eta bere atzerapenen zati esanguratsu bat, joan aurretik jaso. Beren diziplina militarrez aske eta zereginik gabe, gizonak euren artean hasi ziren kexatzen, eta kartagotarrek zor zutena baino gutxiago ordaintzeko egindako saiakera guztiak arbuiatu zituzten. Kartagotik 16 kilometrora, 20.000 soldadu Tunisiara joan ziren. Izuak jota, Senatuak ordainketa osoa egitea erabaki zuen, baina gudarostearen matxinatuek are gehiago eskatu zuten. Giskon, armadan ospe ona zuenez, Siziliatik ekarria izan zen K.a. 241ean, eta mertzenarioengana bidalia zor gehiena ordaintzeko adina diru zeramala. Honela ordaintzen hasi zen, eta kitapenari zegokionez, dirua bildu bezain laster ordainduko zitzaiela agindu zien. Nahigabeak behera egin zuela zirudien, baina arrazoi ezezagun batengatik diziplina hautsi zen. Zenbait soldaduk Kartagorekin inolako akordiorik ez zela onargarria berretsi eta gero, matxinada piztu zen eta disidenteak hil arte harrikatu zituzten. Giskon eta bere languntzaileak preso hartuak izan ziren baita zeramaten altxorra konfiskatua ere. Spendio, eta Mato jeneral izendatu zituzten. Bere lurraldearen bihotzean trebatutako, eskarmentudun eta kartagotarren aurkako armada baten albistea zabaldu zenean, hiri eta herri asko matxinatu ziren. Polibioren arabera, hornidurak, dirua eta errefortzuak iritsi ziren; 70.000 gizon gehiago. Soldata eztabaida Kartagoren estatua mehatxatzen zuen eskala handiko matxinada bihurtu zen. Kartagok, gerraz nekatuta, ez zuen emaitza onik izan gerraren hasieran. Bere armada Hannonen agindupean zegoen; Nigel Bagnall historialari militarrak \"lehorreko komandante gisa gaitasunik eza zuela\" idatzi zuen. Beranduago, K.a. 240ean, kartagotarrek, beste indar bat sortu zuten, txikiagoa, 10.000 soldadu ingurukoa, Hamilkarren agindupean jarri zuten Spendiok gidatutako 25.000 soldaduko indar errebeldeari aurre egiteko, zeinak ,oraindik, Giskon eta bere languntzaileak preso bitzituen. Hamilkarrek matxinatuen armada garaitu zuen Bagradas ibaiko guduan. Hannon, Matoren aurka, Hipotik (gaur egungo Bizerta) gertu iparralderantz maniobratzen ari zen bitartean, Hamilkar, matxinatuei pasa zitzaien zenbait herri eta hiriren aurka borrokatu zen. Azkenean, kartagotar leialtasunera itzularazi zituenak diplomazia eta indarraren konbinazioaren bitartez. Matxinatuak jazarriak zirela jakitean, Hamilkarraren zalditeria eta elefanteen beldur, lur malkartsuan babesten ziren, bilatzaileak eta esploratzaileak harrituz.\nK.a. 239an, Hamilkarrek bere indarra Utikaren hego-mendebaldeko mendietara eraman zuen matxinoak gudara ekartzekotan, baina inguratua izan zen. Kartagotarrak suntsitzetik salbatu ziren, Navaras lider numidiar bat, Sizilian Hamilkarrekin zerbitzatu eta miretsi zuena, bere 2.000 zalditeriarekin kartagotarren aldera joan zelako. Hori tamalgarria izan zen matxinoentzat, zeinek guduan 10.000 hildako eta 4.000 harrapatu izan baitzituzten.\nHeriotza.\nKartago utzi zuenetik, Hamilkarrek harrapatutako matxinoak ondo tratatu zituen eta bere armadan sartzeko edo etxera aske igarotzeko aukera eskaini zien. Eskaintza bera egin zien azken guduko 4.000 gatibuei. Matxinoen buruzagiek tratamendu eskuzabal hori Navarasen defekzioaren ondoko motibazio gisa hauteman zuten eta, hori dela eta, beldur ziren beren armada desegingo ote zen. Bestela, bazekiten halako baldintza eskuzabalak pertsonalki ez zitzaizkiela zabalduko. Etsaien arteko borondate onaren aukera ezabatzeko, Giskon eta preso zeuden beste 700 kartagotar torturatu zituzten: eskuak moztu, kastratu, hankak hautsi eta zulo batera bota, bizirik lurperatuak izateko. Hamilkarrek mendeku gisa bere 4.000 preso hil zituen. Une horretatik aurrera, bi aldeek ez zuten errukirik, eta borrokari ezohiko gogorkeriengatik, Polibiok \"Gerra amaigabea\" deitu zion. Ondoren, kartagotarrek hartutako preso guztiak elefanteek zapalduta hil zituzten, matxinoek harrapatutako kartagotar ugari gurutziltzatu zituzten bitartean. . K.a. 238an, Mendilerroko guduan, Hamilkarrek, bake-konferentzia batean, Spendio eta bere teniente nagusietako bederatzi preso hartu eta gurutziltzatu zituen."}
{"id": "977502", "revid": "512", "url": "https://eu.wikipedia.org/wiki?curid=977502", "title": "The Good Lord Bird", "text": "The Good Lord Bird 2020ko Ethan Hawkeek eta Mark Richardek sortutako estatubatuar minisaila da.\nSinopsia.\nOnion izengoitiko esklaboaren begietatik garatzen da istorioa; Brownen familiako kide izatera igaro da mutila."}
{"id": "977504", "revid": "1484", "url": "https://eu.wikipedia.org/wiki?curid=977504", "title": "Jainko sortzaile", "text": "Jainko sortzailea erlijioaren mitologian mundua edo unibertsoa sortu duen jainkoa da. Erlijio monoteistetan, Jainkoa, batzuetan Jaungoikoa ere deitua, naturaz gaindiko izaki gorena eta unibertsoaren sortzaile bakarra da, besteak beste judaismoan, kristautasunean eta islamean. Politeismoaren tradizioan, bestetik, jainko sortzaile izan daiteke ala ez. Erlijio henoteista batzuetan, azkenik, Jaungoiko nagusi bat egon daiteke, sortzaile nagusia, eta bigarren mailako beste sortzailea; lehenengoari bakarrik egiten zaio otoitz.\nMonoteismo.\nHistorikoki erlijio desberdinek horrelako jainko sortu eta harengan sinistu dute.\nHaien historia oso luzea izan zen eta, ondorioz, haien erlijioak fase desberdinak izan zituen. Akhenaton faraoiak eta Nefertiti erreginak K.a. 1330 urtearen inguruan, Akhetaton jainko bakarraren aginduz hiriburu berri bat sortzea agindu zuten. Horrela, politeismotik monoteismora pasa zen, muga bat gaindituz. Atonismoa faraoia hil ondoren desagertu zen baina hasiera bat izan zen.\nIndian \"Rig-veda\" liburuan monismoaren zantzuak ikusten dira, bai Brahman (aldaketaren lehen kausa) deskribitzerakoan, Dh\u0101tar goi-jainkoa, sortzaile handia, aipatu arte. Rig-vedan agertzen diren pasaia geografiko eta etnologiko batzuk testua K. a. 1400 eta K. a. 1100 bitartean idatzia izan zen.\nK.a VI. mendean Zoroastroaren jarraitzaileek jainko nagusi batengan sinetsi zuten, Ahura Mazda, \"Guztiaren egilea\" eta lehenengo beste guztien aurretik. Kontzeptua Zoroastrok sartu zuen, bere aurreko erlijioa, mazdeismo, erreformatzeko momentuan.\nBiblian nola Yahvehk mundua zazpi egunetan sortu zuen, tartean lehen gizakiak.\nJudaismoaren ildoa jarraituz, monoteista zen. Tomas Akinokoak Aristotelesen filosofia eta kristau fedea lotu zituen, Jainkoa lehen izaki izan zela baieztatuz eta bera dela lehen motorra.\nIslamaren arabera Ala da sortzailea eta ahalguztidun epailea da. Sorrera berak erabakitako ekintza da, libre erabakita; horren bitartez helburu handi batez bere errukitasuna erakusten du.\nIndiako erlijio nagusietako bat, XIV. m.an Punjab-en sortua. Hasieran, hinduismo barruko erlijio-erreforma modernoa izan zen, hinduismoaren eta islamismoaren elementuz osatua, aparteko erlijio gisa eratu zen arte. Jainko sortzaile bakarra aitortzen du eta hinduismoaren kasta-sistema baztertu egiten du."}
{"id": "977506", "revid": "512", "url": "https://eu.wikipedia.org/wiki?curid=977506", "title": "Oktoberfest 1900", "text": "Oktoberfest 1900 2020ko Christian Limmerrek eta Ronny Schalkek sortutako germano-txekiar telesaila da.\nSinopsia.\nMunichen 1810ean sortu zuten Oktoberfest, garagardo jaialdi sonatua. Ia mende erdi geroago heldu zen, ordea, une giltzarria. Bi sendi garagardogile lehia gordinean aritu ziren jaiaren gidaritza eskuratu nahian."}
{"id": "977507", "revid": "1545", "url": "https://eu.wikipedia.org/wiki?curid=977507", "title": "Arzak since 1897", "text": "Arzak since 1897 2020. urtean Asier Altunak zuzendutako film dokumentala da.\nSinopsia.\nMende bat baino gehiago pasatu da Arzak jatetxea sortu zenetik: 1897. urtea zen, eta Donostiako Mirakruzen ireki zuten. Geroztik, milaka pasarte bizi izan dituzte bertan Juan Mari Arzak eta Elena Arzak sukaldariek.\nHistorian eta ehun urte baino gehiagoko lan prozesuan ez ezik, orainean eta etorkizunean egin du azpimarra dokumentalaren zuzendariak, erreleboan, Juan Mari lehen lerrotik erretiratzear baitago. Horrenbestez, hurrengo belaunaldiaren esku geldituko da jatetxea: Elenaren gidaritzapean, hain zuzen ere."}
{"id": "977508", "revid": "512", "url": "https://eu.wikipedia.org/wiki?curid=977508", "title": "\u00c9mile Augier", "text": "Guillaume Victor Emile Augier (Valence, 1820ko irailaren 17a - Croissy-sur-Seine, 1889ko urriaren 25a) frantziar poeta, antzerkigile eta idazlea izan zen.\nBiografia.\nGuillaume Pigault-Lebrun eleberrigilearen iloba, \u00c9mile Augier Valence-n jaio zen ingurune burges ondo pentsatzailean. Heziketa zaindua jaso zuen eta, familia Parisen finkatu zenean, 1828an, bikain ikasi zuen Henrike IV.a Lizeoan (Aumaleko dukea ikaskide izan zuen bertan) eta, ondoren, Zuzenbide Fakultatean. Izan ere, hasiera batean, zuzenbidera dedikatzea pentsatu zuen, antzerki testuen zirriborroak aldi berean hasiz. 1844an bere drama \"La cigu\u00eb-k,\" Com\u00e9die-Fran\u00e7aise-k baztertuta, arrakasta izugarria lortu zuen Odeon antzokian.\nEstreinaldi honek bere ibilbide dramatikoa abiarazi zuen, ordutik arrakasta handiz betea: \"L'Aventuri\u00e8re\" (1848) eta \"Gabrielle\" ( 1850), bertsotan idatziak, ondoren \"Le Gendre de M. Poirier\" (1854), \"Le leonesse povere\" (1858) eta \"Les Effront\u00e9s\" (1861), prosaz idatziak.\n1857an Frantziako akademiko hautatu zuten. 1862an, \"Les Fils de Giboyer\", klerikalismoari erasotzen \"diona\", Napoleon III.aren esku-hartze pertsonalari esker soilik antzeztu zen. Bere azken komedia, \"Les Fourchambault\", 1879an \"taularatu\" zen.\nValencen inauguratu zen 1897an egundoko monumentu bat, musek inguratutako harrizko oinean hogei metroko altuera zuen \u00c9mile Augier-en irudia duena. 1942an suntsitu zuten, Bigarren Mundu Gerran, estatua osatzen zuen metala okupatzaile alemanek konfiskatu zutenean.\nAntzezlanak.\nBere kezka sozial eta politikoak bereziki nabarmentzen dira \"Le Gendre de Monsieur Poirier\", arrakasta handiena izan zuena, \"Les Effront\u00e9s\", \"Le Fils de Giboyer\", \"Lions et Renards\", \"La Pierre de touche\", \"La Contagion\", \"Paul Forestier\" eta \"Jean de Thommeray\" ."}
{"id": "977509", "revid": "512", "url": "https://eu.wikipedia.org/wiki?curid=977509", "title": "Audenasa", "text": "Audenasa (Autopistas de Navarra SA izen ofiziala, Nafarroako Autobideak euskaraz, AUDENASA laburtua) autobideko enpresa bat Nafarroan, It\u00ednere enpresaren filiala.\nEnpresa 1973n sortu autobideko kudeatzeko.\nHistoria.\nNafarroako autobidea.\nAutobide honen historia 1973ko uztailean hasi zen, Audenasa enpresa sortu zenean. Horri esker, lanak zuzenean has daitezke, obra publiko-pribatu gisa diseinatu baita, eta zati pribatuak azpiegitura eraiki eta ustiatzen du, zorra onbideratu arte. 1974rako autobide ia osoa eraikitzen hasi ziren, 1976ko urtarrilean lehen tartea inauguratzea ahalbidetu zuena: Noain-Tafalla.\nUrtebete geroago, 1977ko uztailean, Tafalla eta Castej\u00f3n arteko zatia martxan jarri zen, Tutera eta Iru\u00f1a arteko ibilbideak 80 kilometro eskasetan egiteko aukera emanez. Azken zati horri, 1978ko apirilean, autobidearen lotunea egokitu zitzaion Castej\u00f3n inguruan, eta, horrela, Zaragozarako eta Logro\u00f1orako etorkizuneko ibilbideekin lotu zen.\n1980an, martxoan, autobidearen azken tartea inauguratu zen, Berriozar eta Irurtzun lotuz. Horrela, autobidea amaituta zegoen. Hala ere, Irurtzun eta Tutera arteko trafiko guztia Iru\u00f1etik igarotzen zen, eta, ondorioz, egungo Iru\u00f1eko mendebaldeko erronda eraiki zuten agintariek, autobidearen bi zatiak lotuko zituena. Hala ere, honek izena izango luke, doakoa izango litzatekeelako. 1991n inauguratu zen.\nAutobidea hainbat urtez aritu zen lanean. 1993ko abenduan, Audenasak saneamendu-aldia amaituta zegoela adierazi zuen, hau da, autobidea eraikitzeko gastua itzulita zegoela bidesariei esker.\nAutobidea 2029ko ekainean itzuliko da Nafarroako Gobernuaren eskuetara. Orduan amaituko ziren bidesariak."}
{"id": "977510", "revid": "1545", "url": "https://eu.wikipedia.org/wiki?curid=977510", "title": "Sestra (filma)", "text": "Ahizpa () 2019. urtean Svetla Tsotsorkovak zuzendutako film dramatikoa da.\nSinopsia.\nGaur egungo Bulgariako herri batean girotuta dago: ama baten eta bere bi alaben kontakizuna du ardatz. Ahizpen arteko nondik norakoak azaltzen ditu, eta bien artean amari buruzko egia ezkutuak ezagutuko dituzte."}
{"id": "977511", "revid": "1545", "url": "https://eu.wikipedia.org/wiki?curid=977511", "title": "Yalda (filma)", "text": "Yalda () 2019. urtean Massoud Bakhshik zuzendutako film dramatikoa da.\nSinopsia.\nMaryam izeneko 22 urteko neska bat da filmaren protagonista: Yalda gaueko jaian 65 urteko senarra hil du nahi gabe. Heriotza zigorra jarri diote, eta Mona da bizitza salba diezaiokeen bakarra: senarraren alaba, hain zuzen ere."}
{"id": "977514", "revid": "15795", "url": "https://eu.wikipedia.org/wiki?curid=977514", "title": "No Time to Die (2020ko filma)", "text": ""}
{"id": "977515", "revid": "336", "url": "https://eu.wikipedia.org/wiki?curid=977515", "title": "Ardaxir II.aren koroatzea", "text": "Ardaxir II.aren koroatzea, 379 eta 383 artean, Sasandar Inperioko hamaikagarren errege izan zen Ardaxir II.ak (shahanshah) zizelkatu zuen harrian egindako erliebe bat da. Erliebe harritsua Taq-e Bostanen dago, Iranen.\nErliebeak, gala-arropak daramatzaten zutik dauden hiru irudi erakusten ditu; Ardaxir erdian dago, alboetan bi gizonezko dituelarik. Eskuinaren irudia, Ardaxirri diadema ematen diona, lehen zoroastriar Ahura Mazda jainko gorena zela esaten zen, baina, orain, Xapur II.a izatea onartzen da, bere koroaren estiloagatik, eta ondo egokitzen dena, Xapur zelako Ardaxir shah bezala izendatu zuena. Bi shahk, eroritako etsai baten gorputzean zutik daude, zalantzarik gabe, erromatar bat, honen koroak, enperadore bat dela adierazten duelarik. Uste denez, eroritako irudiak, Juliano Apostata erromatar enperadorea irudikatzen du, 363an Iran inbaditu zuena eta Ktesifonen mendebaldean hila izan zena. Ezkerreko muturrean dagoen irudia, batzuek Zoroastro zoroastriar profeta bezala izendatu dutena, ziur asko Mitra aingeru jainkoa da. Barra bat eusten ari da, inbestidura santutzen."}
{"id": "977516", "revid": "56334", "url": "https://eu.wikipedia.org/wiki?curid=977516", "title": "No Time to Die (2021ko filma)", "text": ""}
{"id": "977517", "revid": "512", "url": "https://eu.wikipedia.org/wiki?curid=977517", "title": "Puntu Gorria II", "text": "Puntu Gorria II (\"Roter Fleck II\") Vasili Kandinski margolariak oihal gainean egindako olio-pintura bat da. Municheko St\u00e4dtische Galerie im Lenbachhausen gordetzen da.\nDeskribapena.\nLan honetan forma geometrikoak abstrakzio lirikoa gogorarazten duten egitura irregularreko beste batzuen alboetan daude, eta oso kalibratutako balantza bat du ezaugarri, zeinaren euskarri puntua margolanari izenburua ematen dion orban gorria baita. Oinordetza suprematista duen trapezoide baten espazio argian, bakartu eta hondotik bereizi eta aldi berean nabarmentzen dena, formak eta koloreak kolore anitzeko segmentu txikien, kolore-arkuen eta oihalaren bihotz gorritik abiatzen diren elementu lerromakurren zurrunbiloan elkartzen dira.\nZirkulu ilun batzuk ere, lehen aldiz, elementu geometriko berri bat bezala agertzen dira, horien artean, bat nabarmentzen delarik, halo batean bilduta dagoena, ia zulo beltz baten irudia gogoratzeko bezala. Forma trapezoidal zuriak definitutako mundu honetatik harago, bi irudi obalatu, bi objektu zorrotz luzez zeharkatuak, hondo ilun batetik irteten dira. Kandinskik, oihal honetan, bere \"Espiritualtasuna artean\" adierazitako funtsezko printzipioetako batzuk aplikatzen ditu, kolore distiratsuak, horia bezala, forma zorrotz eta sakonekin lotuz, urdina eta beltza bezala, forma biribilduekin, eta orbana, kolore gorri \"bero, bizi eta urduriarekin\" identifikatuz, \"botere izugarri baten emaitza\" dena."}
{"id": "977522", "revid": "58701", "url": "https://eu.wikipedia.org/wiki?curid=977522", "title": "Balada Sentimentala (margolana)", "text": "Balada Sentimentala Grant Wood artista amerikarraren 1940ko margolan bat da. Taberna batean abesten ari den gizon talde bat irudikatzen du.\nPintura Connecticuteko Britainia Berriko Arte Amerikarreko Museoan dago.\nSorrera.\nMargolana Wooden arte merkatariari, Associated American Artists, eta Walter Wanger zinema ekoizleari zor zaie, azken honek, bederatzi artista herrikoiri, John Fordek zuzendutako \"The Long Voyage Home\" hurrengo filmaren motibo bat margotzeko eskatu baitzien. Beste artistak Thomas Benton, George Biddle, James Chapin, Ernest Fiene, Robert Philipp, Luis Quintanilla Isasi, Raphael Soyer eta Georges Schreiber izan ziren. 1940ko maiatzean, artistek filmaren set-a bisitatu zuten. John Qualen, John Wayne, Barry Fitzgerald, Thomas Mitchell, Joe Sawyer, David Hughes eta Jack Pennick aktoreek antzeztu zuten."}
{"id": "977523", "revid": "512", "url": "https://eu.wikipedia.org/wiki?curid=977523", "title": "Ezkaba aldizkaria", "text": "Ezkaba aldizkaria Iru\u00f1eako Arrotxapea auzoko aldizkaria da.\n2020ko urrian, 277. zenbakia kaleratu du, eta auzoko hainbat tokitan eskura egoteaz gain, etxe gehienetara ere iristen da, aldizkariaren lan taldeak postontziz postontzi banatzen baitu. Interneten ere eskura dago.\nProiektu herrikoia da, boluntarioz osatua, eta Arrotxapeako dendari askoren babesa dauka, horietariko askok iragarkia jarri ohi dutelako aldizkarian.\nEditorialarekin hasita, auzoak dituen arazoei nahiz proiektuei heltzen die, eta, maiz, aldizkariaren orrietatik at ateratzen diren egitasmoak bultzatzen dituzte: esate baterako, auzoko parkeetan pilatzen den zaborraren aurkako kanpainak sustatu dituzte, edo \"bookcrossing\" gisako ekimenak antolatu dituzte.\nErredakzio talde iraunkorrak argitaratzen dituenez gain, hainbat orrialdetan, auzoko taldeek ere haien kolaborazioak idazten dituzte: Gaztetxeak, euskalgintzak, liburutegiak, eta abarrek.\nTokian tokiko hedabidea izateaz gain, beste talde batzuekin batera auzoko dinamiketan parte hartzen du. KORRIKAren edizioan, auzoko kolektiboek hartzen dituzten kilometroen barruan, Ezkaba aldizkarikoek haien tartea ere izan zuten."}
{"id": "977527", "revid": "512", "url": "https://eu.wikipedia.org/wiki?curid=977527", "title": "Eulalia Lled\u00f3", "text": "Eul\u00e0lia Lled\u00f3 i Cunill (Bartzelona, 1952) filologia erromanikoan doktorea da Bartzelonako Unibertsitatean, sexismoari eta hizkuntzari buruzko ikerketan espezializatua. Genero indarkeriaren tratamenduari eta 1999an Andaluziako Emakumeentzako Institutuak eta Radio Televisi\u00f3n de Andaluc\u00eda-k argitaratutako genero indarkeriaren eta hedabideen tratamenduari buruzko Espainiako lehen gidaren egilea da. Hainbat sari jaso ditu egindako lanagatik, besteak beste, Creu de Sant Jordi saria (2008). Gaur egun, The Huffington Post egunkariko kolaboratzailea da.\nBiografia.\nLled\u00f3 Bartzelonan bigarren hezkuntzako irakaslea airtu izan da eta hainbat unibertsitate eta genero ikasketetarako sareekin kolaboratzen du ere bai, besteak beste, Ikerketa Zientifikoen Goi Kontseiluko (CSIC) Genet Sarearekin. Aditua da literaturaren eta hizkuntzaren alborapen sexista eta androzentrikoak ikertzen. \nGai eta eskuliburu ugari egin ditu gaiari buruz, besteak beste \",\" \"C\u00f3mo tratar bien a los malos tratos. Manual de Estilo para los Medios de Comunicaci\u00f3n\" en 1999. Espainian hedabideei eta genero indarkeriari aurre egiteko gomendioekin idatzitako lehen gida. Hezkidetzari buruzko liburuak, artikuluak eta literatura kritikak ere idatzi ditu, batez ere emakumezkoen idazkerari buruz.\n1994an sortu zenetik, Espainiako Gobernuko Emakumeen Institutuko Aholku Batzordeko Nombra taldeko kidea da. Katalan Ikasketen Institutuko Hizkuntza Katalanaren Hiztegi Orokorraren berrikuspenean eta Espainiako Errege Akademiaren Hiztegia berrikusten kolaboratu du:\n2018ko martxoan, RTVE Korporazioan \"Encuentro Responsable \"La f\u00f3rmula de la igualdad\" \"-en parte hartu zuen sexismoaren alborapen inkontzienteei buruzko esku hartze batekin. \nGaur egun, El Huffington Post- en kolaboratzailea da gaztelaniazko bertsioan. "}
{"id": "977529", "revid": "1545", "url": "https://eu.wikipedia.org/wiki?curid=977529", "title": "Edmond Leburton", "text": "Edmond Leburton (Waremme, 1915eko apirilaren 18a - \"ibidem\", 1997ko ekainaren 15a) Belgikako 42. lehen ministroa izan zen. Politika eta gizarte zientzia ikasi zituen Liejako Unibertsitatean. Bigarren Mundu Gerran parte hartu zuen eta erresistentziako kidea izan zen. Belgikako Alderdi Sozialistako kide izan zen eta 1973an lehen ministro aukeratu zuten. 1974an dimititu zuen eta 2011 arte ez zen beste lehen ministro valoniarrik izan, Elio Di Rupo hautatua."}
{"id": "977530", "revid": "201", "url": "https://eu.wikipedia.org/wiki?curid=977530", "title": "Hiri-hidrologia", "text": "Hiri-hidrologia edo hidrologia urbanoa hidrologiaren adar bat da, hidrologiaren printzipio zientifikoak eta ezagutzak aplikatzen dituena hiri-eremuaren kudeaketan eta plangintzan. Funtsean, hiri eta herrietako ur zikin eta euri-uren ebakuazioa eta edateko uraren banaketa sareen diseinua aztertzen ditu."}
{"id": "977532", "revid": "119347", "url": "https://eu.wikipedia.org/wiki?curid=977532", "title": "Victoria Send\u00f3n de Le\u00f3n", "text": "Victoria Send\u00f3n de Le\u00f3n (Alacant, 1942ko martxoaren 14a) filosofo, aktibista feminista eta idazle espainiarra da.\nBiografia.\nAlacanten jaio zen 1942an. Ama bilbotarra zuen eta aita Santiago de Compostelakoa. Madrilen hazi eta ikasi zuen Filosofian lizentziatuta Unibertsitate Konplutentsean . 2015ean Sevillako Unibertsitatean doktoretza lortu zuen \"Una civilizaci\u00f3n de referencia y su crisis sist\u00e9mica\" tesiarekin\".\" 60ko eta 70eko hamarkaden artean, Madrilgo eta Kataluniako bigarren hezkuntzako hainbat ikastetxetan filosofiako irakasle gisa irakasten aritu zen, idazlanak argitaratzen zituen bitartean.\nSend\u00f3n Espainiako feminismoan Internet komunikazio bide gisa erabiltzerakoan aitzindari izan zen. 1997an Mujeres en Red espazio feminista digitala sortu geroztik kolaboratzailea izan zen. 2000. urtean \"\u00bfQu\u00e9 es el feminismo de la diferencia? (Una visi\u00f3n muy personal)\" bere testu historikoetako baten bertsio elektronikoa argitaratu zuen\".\" 2005ean \"Casandra\" bloga sortu zuen. Bertan argitaratu zituen 2014ra arte aldian-aldian ikuspegi kritiko feminista eta sozialetik egiten zituen hausnarketak. Bestelako hedabideetan ere kolaboratzaile aritua da: Rebeli\u00f3n, Eldiario.es, Tribuna Feminista.\nAktibista feminista.\nAktibista feminista, 1974an, \"Mujeres Universitarias\" taldean sartu zen eta handik gutxira \"Seminario Colectivo Feministaren\" sorkuntzan parte hartu zuen bertan Cristina Alberdi, Paloma Saavedra, Marisa Go\u00f1i eta Carmen Sarmiento-rekin batera . Lidia \"Falc\u00f3n\"\"ek\" sortutako \"Vindicaci\u00f3n\" aldizkariko \"kolaboratzaile\" izan zen eta 80ko hamarkadaren hasieran Bartzelonan \"Dones en Lluita\" aldizkarikoa ere, hiriko mugimendu feministaren kide izatera iritsi zelarik.\n1981ean bere lehen liburua argitaratu zuen: \"Sobre, diosas, amazonas y vestales utop\u00edas para un feminismo radical.\" 1982an Bilbora joan zen bizitzera eta bere jardun profesionala gidoilari eta ikus-entzunezko komunikabideen zuzendari lanetan zentratu zuen. \"Instituto de la Mujer\" erakundearekin lankidetzan aritu zen hezkidetza programetan eta Espainiako Telebistan. 1986an argitaratu zuen izen bereko liburuko \"La Espa\u00f1a Her\u00e9tica\" programako gidoilaria izan zen. 1992an \"El mundo que viene\" telesailaren gidoia idatzi eta zuzendari izan zen (Canal Sur), Emakumeentzako Andaluziako Institutuak eskatuta.\n90eko hamarkadan \"\u00c1gora\" elkarte feministako kide izan zen. Taldearen hausnarketen ondorioz, 1994an \"Feminismo hol\u00edstico: de la realidad a lo real\" liburu kolektiboa argitaratu zuten\".\" Garai horretan Send\u00f3nek maiz bidaiatu zuen Latinoamerikara eta bertan mintegietan parte hartu zein konferentziak eman zituen, batez ere Mexikon, Argentinan, Txilen eta Kolonbian. Aldi honetan sortutako hausnarketak \"Marcar las diferencias\" (2002) eta \"Mujeres en la era global (\" 2003) liburuetan argitaratu zituen.\n2006an, sortu zuen baita zuzendari lanetan aritu, ikuspegi integratzaileko erakunde humanista feminista, laikoa eta ekofeminista gisa definitu zuen \"Matria\" Fundazioa\".\" Urte berean argitaratu zuen \"Matria: el horizonte de lo posible.\"\n2014ean pentsamendu estereotipatuarekin hausteko harturiko konpromiso aktiboaren ondorioz, agertu zen aldizkari batean bularrak erakutsiz ustezko Femen ekintzaile balitz bezala:\n2017tik 2019ra Podemos-Ahal Duguko \"Zirkulu Garden\"-eko kide izan zen, 50 urtetik gorako emakumeak biltzen zituena, 2017an alderdiko Kontseiluan zirkulu sektorialak ordezkatzeko hautagai gisa aurkeztu zen."}
{"id": "977535", "revid": "336", "url": "https://eu.wikipedia.org/wiki?curid=977535", "title": "Bridget Moynahan", "text": "Kathryn Bridget Moynahan (Binghamton, New York, 1971ko apirilaren 28a) estatubatuar aktore eta modeloa da. Modelo lanetan hasi zen eta 2000n egin zuen debuta zineman \"Coyote Ugly\" filmarekin. Hogei film baino gehiagotan eta telesailetan lan egin du."}
{"id": "977541", "revid": "56334", "url": "https://eu.wikipedia.org/wiki?curid=977541", "title": "Ktesifone", "text": ""}
{"id": "977542", "revid": "8786962", "url": "https://eu.wikipedia.org/wiki?curid=977542", "title": "Marina Subirats", "text": "Marina Subirats i Martori (Bartzelona, 1943ko martxoaren 13a) soziologoa, zuzendari publikoa, politikaria eta filosofoa da. Emakumeentzako Institutuko zuzendaria (Gizarte Gaietarako Ministerioa) 1993tik 1996ra eta Bartzelonako udalean kargu desberdinak izandakoa: Hezkuntza kontseilaria (1999 - 2006), Sants Montju\u00efc-eko Kontseiluko presidentea (1999-2003), Nou Barriseko kontseilukoa ere (2003-2006) eta bosgarren alkateordea eta hezkuntza zinegotzia (2003-2006). Soziologo gisa hezkuntzaren soziologia zein emakumeen soziologian espezializatuta dago. Hezkuntzak berdintasunik ezaren aurka borrokatzeko eta feminismoaren balioak aldarrikatzeko duen garrantziaren defendatzaile, hezkidetzan erreferente da.\nBiografia.\nBartzelonan jaio zen 1943an. Lehen mailako ikasketak egin zituen \"Escuela del Mar\" ikastetxean eta bigarren mailako ikasketak Bartzelonako Ensanche auzoko \"Joan Maragall\" institutuan. Bartzelonako Unibertsitatean Filosofian lizentziatu zen 1965ean . Parisen \"\u00c9cole Pratique des Hautes \u00c9tudes\"-en ikasi eta 1967an Soziologiako \"Diploma d'\u00c9tudes Approfondies\" eskuratu zuen. 1967tik 1970era Pariseko \"Laboratoire de Sociologie Industrielle-\"n ikertzaile lanetan aritu zen, Alain Touraine irakaslearen zuzendaritzapean. Kataluniara itzuli eta gero Soziologiako irakaslea aritu zen Bartzelonako Unibertsitatean (1970- 1973 ) zein Bartzelonako Unibertsitate Autonomoan (1973tik aurrera). Aldi berean, ikertzaile gisa lan egin zuen \"Jaume Bofill Fundazio\"an (1970-71), eta UAB-ko Hezkuntza Zientzien Institutuan hainbat momentutan. Bartzelonako Unibertsitatean Filosofian doktoratu zen 1974an . 1977an ikerketa egonaldiak egin zituen Wisconsin- eko Unibertsitatean (Madison, Estatu Batuak), 1978an Kaliforniako Unibertsitatean (Berkeley) eta 1987an Londresko \"Institute of Education-en.\" 1992an UAB-ko soziologiako katedra irabazi zuen, hezkuntza soziologia eta emakumezkoen soziologia arloetan espezializatu. 2006a geroztik irakasle emeritua da.\nHainbat hedabideetan egiten ditu kolaborazioak: El Pa\u00eds, El Peri\u00f3dico, Eldiario.es \nFeminismoan aldarrikatzen du emakumeen elkarteen bitartez bideratu behar dela mobilizazioen harira sortu den mugimendua:\nKarrera politikoa.\nFrankismoan eta demokraziaren lehen urteetan \"Bandera Roja\", PSUC eta Katalunia Berdea ekimeneko alderdietako kidea izan zen. Gizarte Gaietako Ministerioko \"Instituto de la Mujer-\"en zuzendaria izan da (1993-1996). Europar Batasuneko Aukera Berdintasun Batzordeko kidea 1993 eta 1996 artean, bertan 1995eko presidentea izanik. 1999tik 2007ra Bartzelonako Udaleko zinegotzia izan zen, 1999tik 2006ra Hezkuntzaz arduratzen den Kataluniako Sozialisten Alderdiaren zerrendako independente gisa. Sants-Montju\u00efc Kontseiluko presidentea izan zen 1999tik 2003ra, eta Nou Barris Barrutiko Kontseilukoa 2003tik 2006ra. 2003tik 2006ra bosgarren alkateordea ere izan zen. 2004tik Estatuko Eskola Kontseiluko kidea da: \n2011ko Espainiako Gorteetarako hauteskunde orokorretan, Iniciativa per Catalunya alderdiko Joan Coscubiela hautagaiaren alde egin zuen beste kargu sozialista ohi batzuekin batera. 2012ko azaroaren 25ean Kataluniako Parlamenturako hauteskundeetan ere, 150 kontseilari eta senatari ohiren manifestua sinatu zuen Joan Herrera, Catalunya-ICV per Iniciativa per hautagaiaren alde.\n2015ean manifestu bat sinatu zuen Bartzelona en Com\u00fanen alde. 2015eko irailean Kataluniako Parlamenturako hauteskundeetan jakinarazi zen Marina Subirats Vicen\u00e7 Navarrorekin batera Bartzelonako barrutirako Catalunya S\u00ed que es Pot- eko zerrenda itxiko zutela.\n2019an \"Grup Pr\u00f2leg -\"eko kide gisa Kataluniako ezkerreko beste intelektual eta politikari batzuekin batera, PSOE eta Podemos-en arteko itun baten alde agertu zen, enpleguaren, genero-berdintasunaren eta desberdintasun sozialen alde lan egingo duen Gobernu aurrerakoi bat eratzeko."}
{"id": "977544", "revid": "121248", "url": "https://eu.wikipedia.org/wiki?curid=977544", "title": "Newsboy txapela", "text": "Newsboy edo newsie txapela, txapel lauaren estiloko txapel bat da.\nAurrealdean txapel lauak bezalako forma du, bisera zurrun batekin, baina txanoaren gorputza borobilagoa eta beteagoa da, eta goiko aldean botoi batez estalita dago, eta, askotan, aurrealdea hegalarekin lotzen duen botoi batez (batzuetan txapela lauak izaten duen bezala).\nHistoria.\nEstiloa ezaguna izan zen Europan eta Ipar Amerikan XX. mendearen hasieran, bai haurren artean, bai gizon helduen artean. Ingelesezko izenak dioen bezala, oso lotuta zegoen egunkariak banatzen zituzten mutil gazteen artean. Horrek gaizki-ulertu bat sortzen du: egia da egunkariko mutil askok eta garai hartako beste langile batzuek txapel lauak zeramatzatela beste estilo batzuekin batera. Estilo hau, ordea, ez zuten haurrek bakarrik erabiltzen.\nTxapel lauak oso ohikoak ziren klase guztietako amerikar eta europar gizon eta haurrentzat XX. mendearen hasieran, eta ia unibertsalak izan ziren 1910-20 urteetan, bereziki klase baxuko langileen artean. Garaiko argazki askok, kazetariek ez ezik, zamaketariek, altzairugileek, armadoreek, uzta-biltzaileek, nekazariek, eskaleek, bidelapurrek, artisauek eta mota askotako merkatariek ere erabiltzen zituzten txapel horiek erakusten dituzte. Aldi honetako eleberri eta filmetan ere ondo azaltzen da hori.\nKlase sozial guztietako haurrek eta gizonek eramaten zituzten bitartean, klase \"altuek\" aisialdiko jardueretarako erabiltzen zituzten batez ere, eta estiloa landa-kirolari aberats, gidari eta golflari aberatsekin lotu zen."}
{"id": "977545", "revid": "56334", "url": "https://eu.wikipedia.org/wiki?curid=977545", "title": "CTV", "text": "CTV hurrengoa izan daiteke:"}
{"id": "977546", "revid": "512", "url": "https://eu.wikipedia.org/wiki?curid=977546", "title": "Santanderreko gudua", "text": "Santanderko gudua Espainiako Gerra Zibilean 1937ko abuztuaren 14tik irailaren 17ra Kantabriako probintzian egindako operazio militarren multzoa da, Espainiako Bigarren Errepublikaren aurka matxinatutako alderdiaren okupazioarekin amaituko zena.\nAurrekariak.\n1937ko uztailean, eta Bizkaia erori ondoren, Errepublikako Gobernuak Bruneteren aurkako erasoaldi bat agindu zuen, distrakzio-maniobra gisa, Madrilen gaineko presioa kendu eta altxatutako armadak iparralderantz aurrera egin zezan, une hartan, Kantabriako probintziaren atarian. Bruneteko gudua uztailaren amaieran amaitu zen, eta Francisco Franco jeneralak, iparraldeko atala amaitzeko gogoz, fronte honetarako berreskuratu zituen Espainiako zentroko operazioetara eraman zituen unitateak. Erasoa berehalakoa zen.\nAbuztuaren 6an, dekretu batek Santanderren Gobernuaren Iparraldeko Batzorde Delegatua sortu zuen, Mariano Gamir Ulibarri jenerala buru zela, zeina Euskadiko, Asturiasko eta Kantabriako gobernuen ordezkari banak osatzen zuten. Horrela, defentsa-ekintzak koordinatu nahi ziren. Garai honetan, elikagai faltarekin batera, hiriburuko biztanleek aireko eraso erregularrak jasaten zituzten, aurreko urtean baino askoz ere sarriagoak, eta tokiko prentsatik gotortze lan sutsu batera animatzen zituzten. Aldi berean, euskal errefuxiatuak itsasoz Frantziara ebakuatzen ziren.\nKantabriako lurraldearen defentsa lau armada-kidegoetan bildutako 80.000 gizoni eman zitzaien: XIV.a, \"Euskal Armada\" (Euzko Gudarostea) izenekoaz osatua, XV.a, gehiena Kantabriako tropaz osatua, eta, neurri txikiagoan, XVI eta XVII. taldeak (asturiarrak biak). Indar horien aldean, errepublikanoek 50 bateria artillero, 33 ehiza-hegazkin eta 11 hegazkin zituzten.\nBestalde, matxinatuen aldeko indarrek Nafarroako sei brigada eta Gaztelako bi zituzten, biak hiru dibisiok eta Italiako brigada batek lagunduak, guztiak Fidel D\u00e1vila Arrondo jeneralaren agindupean, Emilio Mola jeneralaren heriotzaren ondoren Iparraldeko Armadaren arduraduna zena. Horri, artilleria- eta hegazkingintza-laguntza garrantzitsua gehitu behar zaio. 90.000 gizonek osatzen zuten.\nGudu-zelaia eremu menditsuan kokatuko zen frontea Kantauriar mendilerroan egonda. Gailurrik garaienak eskuetan zeuden, abantaila posizionala emanez. Gudu lerroa Reinosako hegoaldetik El Escudo mendateraino zihoan, Barruelo de Santull\u00e1n, Aguilar de Campoo eta Soncilloren artean poltsa bat marraztuz, Gaztelako ordokiaren gaineko gobernu aurreratua zena, non Errepublikari leial zitzaion armadaren unitate kopururik handiena biltzen zen. Luzarora, hornikuntza-arazoak eta defentsa zailak zituen poltsa hori tranpa bihurtuko zen.\nBestalde, matxinatuen baldintza fisikoak eta morala gobernuaren indarren gainetik zeuden. Euskal unitate askok ez zuten Euskaditik kanpo borrokatu nahi, eta Jose Antonio Agirre lehendakariak berak euskal indar guztiak itsasontziz eraman nahi izan zituen, Frantzia zeharkatuz, Aragoira, Nafarroaren gainean aurrera egiteko gobernuaren atzeguardiatik. Ideia hau Errepublikako gobernuak errefusatu zuen Valentziatik, eginezina eta kimerikoa zela iritzita. Horri Asturiasko, Kantabriako eta Euskal Herriko batailoien arteko harreman zailak gehitu behar zaizkio. Honela adieraziko zuen Dolores Ibarrurik geroago:\nMorala are gehiago apalduko zen lehen zurrumurruak zabaldu zirenean, hau da, Eusko Jaurlaritzako goi-kargudunek ekainetik aurrera indarrak italiarrei errenditzea negoziatzen aritu zirela, abuztuaren 24an Santo\u00f1ako Itunaren sinadurarekin eta Euzko Gudarostearen tropen kontzentrazioarekin Kantabriako herri horretan.\nKronologia.\nAbuztuaren 14tik 21era.\n1937ko abuztuaren 14an hasi ziren operazioak frankisten aldetik, gobernuaren posizioak bonbardatuz, artilleria eta abiazio bidez; lehen helburua \"Constructora Naval\" armamentu fabrika eta Mataporquerako trenbide korapiloa izan ziren, Valdecebollas eta Cuesta Labra mendien artean Nafarroako 1. brigadaren erasoz, H\u00edjar mendilerroaren altuerak okupatuz eta Reinosarantz aurrera eginez. Horrela, etsaiaren komunikazio-arteria nagusia mehatxatu nahi zen, Kantauri mendikatearen hegoaldean zeuden Errepublikaren indar leialak egoera kritikoan utziz. Erasoaren lehen egun honetan, brigada nafarrek errepublikanoen hegoaldeko frontearen lerroa hautsi zuten, aireko bonbardaketek asko zigortu zutena. Corpo Truppe Volontarie italiarrak Soncilloko frontea apurtu zuen (Carrales mendatearen eta Quintanaentello inguruaren artean, Burgos) El Escudo (Kantabria) eta Arija (Burgos) aldera aurrera eginez; aireko borrokak izan ziren El Escudon, errepublikanoen hegazkinak IMAM Ro.37 asaltozko biplano bat eraitsiz, eta blindatuen borrokak El Escudoren oinean.\nHilaren 15ean, matxinatutako indarrak, zailtasunik gabe, Barruelo de Santull\u00e1ndik aurrera joan ziren Pe\u00f1a Rubia, Salcedillo, Matalejos eta Reinosillaraino, erresistentzia handia aurkituz Portillo de Suanon. Gamir Ulibarri jeneralak Pe\u00f1a Astia - Pe\u00f1a Rubia - Pe\u00f1a Labra iparraldeko lerroan defentsa etsigarria planifikatu zuen. Sei mila soldadu Reinosako poltsan zeuden. Matxinoen hegazkinek Soto-Iruz bonbardatu zuten (lau hildako eta hainbat zauritu eraginez) eta El Escudo gainean bi Polikarpov I-16 bota zituzten.\nHurrengo egunean, 16an, Nafarroako IV. Brigadak euskal 50 talka-dibisioaren erresistentzia apurtzea lortu zuen Portillo de Suanon, langileek suntsitzeari uko egin zioten fabrika gzutiak bereganatuz, eta Reinosan sartu ziren iluntzean. Garc\u00eda Vali\u00f1oren brigadak bere aurrerapena jarraituko zuen Saja ibaian zehar, Cabu\u00e9rniga haranaren bila.\nItaliako tropak Corconte-Reinosa errepidean aurrera egin zuten Lancharesetik San Miguel de Aguayorantz gobernuaren indarrak erretiratu zirenean. Aldi berean, Puerto del Escudon aurkako erasoek jarraitzen zuten, non Sanjuan tenientearen 55. Mendiko Dibisioak erresistentzia gogor bati aurre egiten zion. Errepublikaren aldeko indarrak Luenako haranetik erretiratzen dira, hainbat zubi eraitsiz eta hainbat etxe eta udaletxeari su emanez.\n17an, gobernuaren gotortze lanak egin arren, \"Martxoak 23\" dibisioko italiarrek El Escudoko portua konkistatzea lortu zuten, honela, 22 batailoi leial lortuz eta gainontzeko armadarekin San Miguel de Aguayon biltzea lortuz. Eraso azkar honekin, matxinatutako indarrek, Ebro Garaiko gobernuaren aldeko poltsa itotzea lortu zuten. Poltsa honen suntsipena, Errepublikari leial zitzaizkion indar kopuru handiarekin, kolpe moral gogorra izan zen gainontzeko armadarentzat.\nHortik aurrera, erasoaldiak bi norabidetan jarraitzen du: alde batetik, hego-iparralde batean, menditik Bizkaiko golkorako bidea irekitzen duten lau haranetan sakonduz (Cabu\u00e9rniga, Besaya, Pas eta Carriedo), helburu argi batekin: Torrelavegako populazioa, Errepublikari leial zaizkion indarrak Asturiaserantz erretiratzea moztuko lukeena.\nBestalde, \"Flechas Negras\" Italiako armadak mendebaldetik irekitzen du frontea, kostaldetik aurrera eginez eta Ason eta Ag\u00fcera ibaietara iritsiz.\nMatxinatutako hegazkinek Borle\u00f1a (hildako bat eta gutxienez zauritu bat), Pontejoseko aerodromoa, El Astilleroko CAMPSAren instalazioak, Saron (hamabi hildako) eta Alceda (hildako bat) bonbardatzen dituzte, alemaniar hegazkinek Villacarriedo gainean bi Polikarpov I-15 botatzen dituzten bitartean.\nHilaren 18rako, Gamir Ulibarri jeneralak proposatutako defentsa-sistema osoa hautsita zegoen, eta ezin izan zuen defentsa-lerro jarraiturik ezarri, etsaien aurrerapen azkarra geldiezina baitzen, aurre egiten zioten posizio guztiak gaindituz. Gamir Ulibarrik abangoardiako erreserbako tropa guztiak bidaltzen ditu eta XIV. Unitateari Karrantzatik Ramales de la Victoriara bi euskal brigada lehenbailehen bidaltzeko eskatu zuen.\nEgun horretan bertan, tropa nafarrek Santiurde hartzen dute, eta italiarrek San Pedro del Romeral eta San Migel de Luena.\n19an, tankeen aurretik zihoazen unitate italiarrek San Pedro del Romeral iparraldeko mendietan gobernuaren erresistentzia ezabatu zuten; Cabu\u00e9rniga, Barcena de Pie de Concha Besaya haranean, Entrambasmestas eta Pas haranean matxinatutako tropen aurrerapenek Gamir Ulibarri agindu zorrotzak ematera behartu zuten, aurre egin ziezaion. Hala ere, frankismoaren aurrerapen azkarrak gobernuaren hirugarren defentsa lerroa gainditzea lortu zuen, eta, beraz, Santanderrera atzera egiteko plana antolatzea beste aukerarik ez zuen izan. Frankisten hegazkinek Vega de Pas bonbardatzen dute, eliza suntsituz, eta gauean gobernuaren indarrak Vegatik Selayarantz erretiratzen dira.\nHilaren 20an, XVII. armada gorputzak brigada bat jarri zuen Torrelavegan, eta Iparraldeko Armadako buruak eskatutako 48. euskal dibisioa Puente Viesgon dago Asturiasekiko komunikazioak defendatzeko. Italiako tropak Cild\u00e1, Guzparras eta Beranako gailurretara iristen dira, Alceda eta Ontaneda inguratuz eta Vega de Pasen sartuz; gobernuaren hegazkinek La Braguiako portutik igotzen den zutabe italiarra erasotzen dute, baja ugari eraginez.\n21ean, tropa frankistak San Martin de Toranzo, Selaya, Castillo Pedroso, Quintana de Toranzo, Alceda, Ontaneda, San Vicente de Toranzo, Villacarriedo, Tezanos eta B\u00e1rcenan sartzen dira, Santib\u00e1\u00f1ezera iritsiz; abiazio italiarrak sei Polikarpov I-16 eta Polikarpov I-15 botatzen ditu El Escudo gainetik.\nAbuztuaren 22tik 25ra.\n21etik 22rako gauean, Euskal Herriko 50. Mailako abertzaleen hiru batailoiek, Juan Ibarrolaren agindupean, Saja haranean zituzten posizioak utzi zituzten \u2014 baita Gomez, Kristobal Errandonea eta Lazkanoren dibisioetako batailoiak ere \u2014, Santo\u00f1ara joanez. Bien bitartean, Italiako indarrek eta Nafarroako brigadek Torrelavega eta Cabez\u00f3n de la Sal aldera jarraitzen dute.\n22an, matxinatutako indarrak Torrelavegatik eta Puente Viesgotik kilometro gutxira zeuden. Las Fraguas erortzen da. Errepublikari leial zaion XIV. Armada osoa prestatzen ari da Ason ibaiaren defentsa lerroa estaltzeko, Santander defendatzeko, gainerako indarrak Asturiasekin komunikazioak babesten saiatzen diren bitartean.\nItaliako hegazkinek beste hiru Polikarpov I-15 bota zituzten El Escudo gainean; indar italiar eta errepublikarren arteko borrokak izan ziren Santib\u00e1\u00f1ez de Carriedon, Puente Viesgon eta Prases eta Borle\u00f1a artean; Gobernuko hegazkinek Selaya bonbardatu zuten hiru hildako eraginez.\nEgoera hain larria dela eta, arratsaldean Gobernu Errepublikanoaren Batzorde Delegatua bildu da, bi aukera posibleak aztertzeko asmoz: armada Asturiaserantz erretiratzea edo Santander hirirantz atzera egitea eta 72 ordu gehiagoz aurre egitea, abuztuaren 24tik aurrera Aragoiko frontean (Belchiteko gudua) sortuko zen Indalecio Prieto Gerrako ministroak agindutako distrakzio maniobraren zain egoteko. Azken aukera hori aukeratu zuten.\nHilaren 23an, Nafarroako brigadak Mazcuerras haranera iristen dira, kostaldeko errepidera eta Asturiasko trenbidera iristen dira eta Ibio erpina hartzen dute. Bien bitartean, Italiako indarrek Errepublikarekiko leialak diren tropen erresistentzia garaitzen dute Puente Viesgok defendatzen dituen pasabideetan. Gobernuaren erretiratze orokor eta kaotikoaren aurrean, bere jazarpena agintzen da etsaiarekiko kontaktua galdu gabe, Dobrako Errepublikarekiko leialak diren defentsa-posizioak lortuz, baita Santa Mar\u00eda de Cay\u00f3n ere. Ekialdetik doazen tropa italiarrak Castro-Urdialesera hurbiltzen ari dira. Gobernuaren hegazkinek zutabe italiar bat metrailatu zuten Ontanedako errepidean, matxinatuen hegazkinek eraso egin aurretik, eta bi Polikarpov I-15 eta Polikarpov I-16 bota zituzten, Fiat CR.32 bat galduz. Hegazkin frankistek Oru\u00f1a (gutxienez 5 hildako) eta Renedo (gutxienez bi hildako) bonbardatu zituzten.\nEuskal indar armatuak Santo\u00f1arako bidean erretiratzen hasi ziren, Kantabriako hiriburutik 30 kilometro ekialdera. Eusko Jaurlaritzak Euskal Herritik hain urrun borrokatzen jarraitzeari uko egiten zion, eta Italiako gobernuarekin Erroman egiten ari ziren errendizio negoziazioetan zituen itxaropenak.\nHilaren 24an, Kantabriako hiriburua defendatzeari uko egin zioten, eta Gamir Ulibarrik Asturiaserako ebakuazio orokorra agindu zuen, oraindik Errepublikarekiko leiala. Matxinatutako indarrek Torrelavega hartu, 18:00etan Barredako bidegurutzea okupatu eta Asturiasekin lehorreko komunikazioa eten zuten. Gobernuko indarrak akituta zeuden, eta agintari politiko eta militarren desertzioa eta ihesa orokorra da une horretan. Unitate osoak goi-arduradunik gabe geratzen dira. Egun horretan bertan, Eloy Fernandez Navamuel 54. dibisioko komandantea hegazkinez aterako da Frantziara.\nItaliako hegazkinek Vargas (gutxienez bi hildako) bonbardatzen dute, Italiako tropak Puente Viesgo, Vargas, Carandia, Zurita, Vio\u00f1o, Cayon eta Casta\u00f1eda eta Obreg\u00f3n haranetan sartzen diren bitartean.\nGauzak horrela, ekialdeko frontean, errebeldian zeuden euskal batailoiak Santo\u00f1an biltzen joan ziren, Guriezora kostaldetik zihoazen Flechas Negras brigadako indar italiarrekin harremanetan jarri ziren mezulariak bidaliz eta negoziazio nahasiak hasiz. Biek sinatu zuten Guriezoko herrian baldintzapean amore emateko agiri bat. Akordio hau, ondoren, Santo\u00f1ako Ituna bezala ezagutuko zen, D\u00e1vila jenerala jakindakoan gauzatuko ez zena.\nAbuztuaren 25etik aurrera.\nHilaren 25ean, Jose Antonio Agirre Euskadiko presidentea Santanderretik eraman zuten hegazkinez Biarritzera bidean, eta Gamir Ulibarri jenerala, bere Estatu Nagusiaren zati batekin, Vladimir Gorev jeneral errusiarra eta politikari batzuk Xixonera doan itsaspeko batean eraman zituzten. Bertan, bere kuartel nagusia ezarri zuen Ribadesellan, Deva ibaian, Francisco Gal\u00e1nen eta \"Ibarrola\" Dibisioaren gorpuzkiekin defentsa lerro bat antolatzeko aginduz. Oraindik Kantabriako hiriburuan zeuden gobernu indarrek amore eman dute.\n1937ko abuztuaren 26ko 8:00etan, Nafarroako IV. Brigadako eta \"Littorio\" Dibisioko soldaduak hiribururantz abiatu ziren, eta eguerdi aldera sartu ziren hiriburura, nagusiki kontserbadorea zen biztanleria batek pozik hartu zuen arte. Santanderren, matxinatutako tropek, 17.000 preso egin zituzten, horietako asko, berehala fusilatuak izango zirelarik.\nErrepublikarekin konprometituenak zeuden pertsonak 48 ordu dramatikotan bizi izan ziren Asturiasera edo Frantziara itsasoratzen diren ontzietako batean lekua aurkitzeko esperantzan, Kantauri itsasoa kontrolatzen zuen armada frankistak itsasoan harrapatuko ez zituelakoan. Ihes egiterik izan ez zutenei etorkizun zalantzagarria geratzen zitzaien, ezin konta ahala zitazio publiko eginez auzitegi militarretan. Beste tropa errebelde batzuek, Cabez\u00f3n de la Sal hartzen dute.\nAbuztuaren 31n, Asturiaserantz erretiratutako Errepublikaren aldeko armadaren hondakinek Potesen zati handi bat erre eta dinamizatu zuten, \"Karlismoaren gotorleku zital\" bat zela argudiatuz.\nIrailaren 1ean, tropa frankistek Deva ibaiaren lerroa hartu zuten, Unquera (bokalean) okupatuz, baita Panes (Pe\u00f1amellera Baja), La Hermida eta Pe\u00f1arrubia haran osoa ere, Liebana eta Asturias arteko komunikazioak moztuz. Gaztelako II. Brigadak Pe\u00f1a Labra, Piedrasluengas eta Sierra de Albas posizioak hartzen ditu, Palentzia eta Kantabria artean.\nIrailaren 2an Potesen elkartzen dira Palentziatik jaisten diren Gaztelako II. Brigadako tropak eta Nafarroako VI. Brigadakoak, Lamasonetik Taruey muinotik eta Bedoya haranetik (Cillorigo de Li\u00e9bana) aurrera doazenak.\nHurrengo egunean, irailak 3, frankisten 81. dibisioa Leondik San Gloriotik aurrera doa, Vega de Li\u00e9banatik jaitsiz Potesen gainontzeko indarrekin bat egin arte. Matxinatutako beste tropa batzuk, Potesetik Cosgayaraino, Camale\u00f1oko haranetik doaz.\nIrailaren 4an, matxinatutako tropak Posada de Valde\u00f3nen (Leon) sartzen dira, Europako Mendien setioa estutuz.\nIrailaren 7an, matxinatutako tropak \u00c1ndarako mendigunean dauden meategietara igo ziren, eta Urdon ibaiaren zintzurra frankisten eta gobernuaren posizioen artean geratu zen, Tresvison.\nAzkenik, irailaren 17an, gobernuaren esku jarraitzen zuen Kantabriako azken herria okupatu zuten, Tresviso, eta operazio militarrak Kantabrian amaitu ziren."}
{"id": "977547", "revid": "336", "url": "https://eu.wikipedia.org/wiki?curid=977547", "title": "Santo\u00f1ako ituna", "text": ""}
{"id": "977548", "revid": "336", "url": "https://eu.wikipedia.org/wiki?curid=977548", "title": "Gaztelako ordokia", "text": ""}
{"id": "977549", "revid": "27401", "url": "https://eu.wikipedia.org/wiki?curid=977549", "title": "Archboldomys kalinga", "text": ""}
{"id": "977555", "revid": "512", "url": "https://eu.wikipedia.org/wiki?curid=977555", "title": "Iru\u00f1eko ingurubideak", "text": "Iru\u00f1a eta bere metropolitar gunea hainbat ingurubidea ditu inguruan:"}
{"id": "977556", "revid": "512", "url": "https://eu.wikipedia.org/wiki?curid=977556", "title": "Hamilkar (Drepano)", "text": "Hamilkar (, \u1e24MLK) Lehen Gerra Punikoan kartagotarren agintea lortu zuen jenerala izan zen. Familiaren xehetasunik ezagutzen ez den arren, argi dago ez dela Hamilkar Barkaren pertsonaia bera.\nGerraren hirugarren urtean (K.a. 262), kartagotarren komandante nagusi izendatua izan zen Hannonen ordez, Agrigentoko guduan porrota saihestu ezin izan zuena. Bere lehen operazioak garaileak izan ziren, baina Gaio Duilio erromatar kontsulak kartagoko flota Milasko guduan garaitu zuen K.a. 260an. Hala ere, Hamilkarrek indarren nagusitasunari eutsi zion lehorrean.\nErromako aliatuak garaitu zituen K.a. 259an Termaeko guduan. Izan ere, erromatarrak Terman kanpatu zutela jakitean, legionarioen kanpamendutik urrun, bat-batean eraso eta 4.000-6.000 erromatar hil zituen, inteligentzia militarraren eta ustekabeko erasoa erabilerarekin, gero uhartea zeharkatuz, Enna eta Camarina hiriak harrapatu zituen zenbait traidoreren laguntzarekin, non biztanleak errenditu ziren borrokarik gabe. Drepano gotortu zuen, gerra amaitzean kartagotar gotorleku nagusietako bat bihurtu zelarik.\nK.a. 257an, Siziliako iparraldeko kostaldean flotaren gaineko agintea izanik, Tindariseko guduan borrokatu zen Gaio Atilio Regulo Serrano kontsularen aurka, non 18 itsasontzi galdu eta 9 itsasontzi erromatar hondoratu baitzituen. Polibioren arabera, irabazle argirik gabeko gudua zen.\nK.a. 256an, kartagotar flota handiaren agintzen zuelarik, Hannonekin batera, erromatarrak Afrikara igarotzea eragozteko ardura eman zitzaion, Marko Atilio Regulo eta Luzio Manlio Vulso Longo kontsulek Kartagoren inguruan lehorreratzeko ekimena mozteko. Bi flotek Eknomo lurmuturreko guduan elkarren aurka egin zuten, Siziliako hegoaldeko kostaldean. Biak antzekoak ziren, kartagotarrenak 350 trirreme zituen eta erromatarrenak 330, gehi garraio-itsasontziak. Ezkerraldea gidatzen zuen Hamilkarrek abantaila txiki bat lortu bazuen ere, batailaren emaitza garaipen handia izan zen latinoentzat; Kartagoko 30 ontzi hondoratu edo suntsitu eta 64 harrapatu zituzten eta erromatarrek, bakarrik 24 itsasontzi galdu zituzten; Hamilkarrek gainerako flotarekin Heraclea Minoara alde egin zuen eta handik gutxira Kartagora itzultzeko agindua jaso zuen, lehorreratutako erromatarrek hiria mehatxatzen zutelako.\nKartagora itzultzean, armadaren agintea eman zitzaion, Hasdrubal eta Bostarrekin batera, Reguloren aurka borrokatzeko. Jeneral hauen akatsek Adisko porrota ekarri zuten Marko Atilio Reguloren aurrean. Polibiok ez du esaten guduaren ondoren jeneralen zoria zein izan zen, baina, dirudienez, agintea mantendu zuten. Orosiok, ziuraski, Adisko gudua gertatu eta handik gutxira, Hamilkar bat aipatzen du Numidiako matxinatuen aurka borrokatzera bidalia izan zena, Florok, bere aldetik, kartagotar jeneralak hil egin zirela edo preso hartuak izan zirela dio, beraz, Orosiok aipatutako Hamlikar hori, beste pertsonaia bat izan zitekeen."}
{"id": "977557", "revid": "129250", "url": "https://eu.wikipedia.org/wiki?curid=977557", "title": "Maria Aur\u00e8lia Capmany", "text": "Maria Aur\u00e8lia Capmany i Farn\u00e9s ( Bartzelona, 1918ko abuztuaren 3a - 1991ko urriaren 2a ) kataluniar eleberrigile, antzerkigile eta saiogilea izan zen. Feminista, kultur ekintzaile eta antifrankista ezaguna ere izan zen. \nBiografia.\nSebasti\u00e0 Farn\u00e9s intelektualaren biloba izan zen, berori \"Katalanaren\" Paremiologia \"Konparatuaren egilea,\" eta Aureli Capmanyren alaba, folklorista eta kolaboratzaile izan zena haurrentzako aldizkarietan. Bartzelonan eman zuen gaztaroa familiak Ramblatik gertu zuen etxebizitzan. Generalitatearen Institutu-Eskolan egin zituen ikasketak eta Filosofian lizentziatu zen gerraostean, Bartzelonako Unibertsitatean. \n1940ko eta 1950eko hamarkadetan irakasle aritu zen Alb\u00e9niz institutuan, Badalonan, eta Isabel de Villena ikastetxean, Bartzelonan. Beira grabatua ere landu zuen, unibertsitate garaian ikasitako ofizioa. \n\"Necessitem morir\" eleberria (1952an argitaratua) finalista izan zen 1947an Joanot Martorell Sarian. Saria bera hurrengo urtean irabazi zuen Capmanyk \"El cel no \u00e9s transparent\" aurkeztuta. Bi lanok katalanez (hizkuntza ez-oficiala, baina baimenduta diktadura garaian) idatzi zituen. Narratzaile gisa honako eleberriek ekarri zioten ospea: \"Bet\u00falia,\" \"El gust de la pols\" eta \"Un lloc entre els morts\", azkena Sant Jordi Saria 1968an. 1981ean Ramon Fuster Saria jaso zuen, Kataluniako Filosofian eta Letretan eta Zientzietan Doktore eta Lizentziatuen Elkargo Ofizialak emana. 1983an \"El malefici de la reina d\u00b4Hongria\" lanak Serra d'Or Kritika Saria eman zion Haur eta Gazte Literatura. \nKataluniako idazle polifazetikoenetarikoa izan zen Capmany, narrazioaz gain itzulpengintzan ere jardun baitzuen, eta antzerkia, saiakera eta bestelako literatura-generoak ere landu baitzituen. Marina Rossellek musika jarri zien haren zenbait testuri: \"Soc una dona\", \"El penjat,\" \"Can\u00e7\u00f3 del lladre\", \"El jutge\", etab. \nDramaturgia arloan, Ricard Salvatekin batera ( 1959 ) sortu zuen Adri\u00e0 Gual Arte Dramatiko Eskola. Irakasle, aktore eta zuzendari lanetan jardun zuen bertan. Horretaz gain, berak idatzitako lanak estreinatu zituen, hala nola, \"Preguntes i respostes sobre la vida i la mort de Francesc Layret, advocat dels obrers de Catalunya\"; Layret langileen abokatua zen Katalunian eta 1920an erail zuten.\nSaiakeran ezagunak dira Capmanyren lanak emakumearen egoerari buruzkoak, batez ere \"La dona a Catalunya: consci\u00e8ncia i situaci\u00f3, 1966an idatzia. Artikulu ugari ere eskaini zien Kataluniako kulturaren eta gizartearen zenbait alderdiri. Halaber, aipatzekoak dira bere memoria liburuak: Pedra de toc (1 eta 2), Mala memoria\" eta \"Aix\u00f2 era i\" \"no era\".\nCapmanyk parte hartu zuen \"M\u00edting de la Llibertat\" (1976ko ekainaren 22an) eta (PSC) Kataluniako Alderdi Sozialistaren prozesu eratzailean (1976ko azaroan).\nLehen legegintzaldietan, Kultura eta Argitalpen arloetako zinegotzi eta zuzendaria izan zen Bartzelonako Udalean, (PSC) Kataluniako Alderdi Sozialistaren izenean, eta Bartzelonako Diputazioaren kide 1983tik zendu zen arte. Katalanezko Idazleen Elkarteko kide izan zen, baita Kataluniako Pen Clubeko presidentea ere.\nGaixotasun luze batek jota hil zen Bartzelonan 1991ko urriaren 2an eta Collserola hilerrian erraustu zuten. \nAntzezlanak.\nHainbat generotan lan zabala eta emankorra egin zuen: "}
{"id": "977558", "revid": "1545", "url": "https://eu.wikipedia.org/wiki?curid=977558", "title": "Mariano Gamir Ulibarri", "text": ""}
{"id": "977560", "revid": "46380", "url": "https://eu.wikipedia.org/wiki?curid=977560", "title": "Fidel D\u00e1vila", "text": "Fidel D\u00e1vila y Arrondo Gil y Arija (Bartzelona, \u2013 Madril, ) espainiar militarra izan zen. Hispano-Estatu Batuetako Gerran eta Rifeko Gerran borrokatu zuen. Gerra Zibila eragin zuen 1936ko uztaileko Espainiako estatu-kolpean parte hartu zuen. Mola jenerala hil ondoren, Iparraldeko Armadaren komandante buru izendatu zuten, eta haren agindupean, zenbait ekintza nabarmenetan parte hartu zuen, hala nola Bilbo hartzea, Aragoiko ofentsiba, Ebroko gudua edo Kataluniako ofentsiba.\nDefentsa Batzorde Nazionaleko kide izan zen, eta, ondoren, Estatuko Batzorde Teknikoko presidente (matxinatutako eremuan administrazio publikoaren jatorria) eta, Franco jeneralaren lehen gobernuetan, Armadako ministro."}
{"id": "977561", "revid": "1545", "url": "https://eu.wikipedia.org/wiki?curid=977561", "title": "Fidel D\u00e1vila Arrondo", "text": ""}
{"id": "977563", "revid": "336", "url": "https://eu.wikipedia.org/wiki?curid=977563", "title": "IMAM Ro.37", "text": "IMAM Ro.37 \"Lince\" bonbardaketa-hegazkin biplano italiarra izan zen. 1934an agertu zen eta zurez eta metalez osatutako egitura mistoa zuen. Hegazkinak, lehen aldiz, Bigarren Italo-Etiopiar Gerran (1935-1936) eta Espainiako Gerra Zibilean (1936-1939) zerbitzu operatiboan hasi, eta Bigarren Mundu Gerran ia fronte guztietan egon zen, Errusian eta Mantxako Kanalean izan ezik. Bere garaiko Regia Aeronauticaren miaketa-hegazkin nagusia izan zen Ro.1 ordezkatuz. Ro.37ek nolabaiteko esportazio arrakasta izan zen, Austria, Afganistan, Espainia, Hungaria, Ekuador eta Uruguaiko aire indarrek erabili baitzituzten."}
{"id": "977564", "revid": "1545", "url": "https://eu.wikipedia.org/wiki?curid=977564", "title": "Meridionali Ro.37bis", "text": ""}
{"id": "977568", "revid": "336", "url": "https://eu.wikipedia.org/wiki?curid=977568", "title": "Fiat C.R.32", "text": "Fiat C.R.32 ehiza-hegazkin biplano italiarra izan zen. Celestino Rosatellik asmatu zuen Fiat CR.30ean oinarrituta. Espainiako Gerra Zibilean, CR.32ek Aviazione Legionariaren indar nagusia osatu zuten, non \"Txirri\" izengoitiz ezagutu zituztelarik. 1936ko abuztutik aurrera 400 aparatu baino gehiago erabili zituzten gerran. Bere maniobrabilitateari esker, Fiat CR.32ak aurkari arriskutsua izan ziren ehiza-hegazkin modernoagoentzat, Polikarpov I-15 eta Polikarpov I-16 sobietarrentzat, esaterako.\nBigarren Mundu Gerran, italiar armadak 300 inguru erabili zituen, batez ere ipar eta ekialdeko Afrikan, Albanian eta Mediterraneon. Baina, ordurako nahiko zaharkiturik zegoen."}
{"id": "977569", "revid": "1545", "url": "https://eu.wikipedia.org/wiki?curid=977569", "title": "Fiat Cr-32", "text": ""}
{"id": "977570", "revid": "1545", "url": "https://eu.wikipedia.org/wiki?curid=977570", "title": "Fiat CR.32", "text": ""}
{"id": "977571", "revid": "336", "url": "https://eu.wikipedia.org/wiki?curid=977571", "title": "Savoia-Marchetti SM.81", "text": "Savoia-Marchetti SM.81 \"Pipistrello\" bonbardaketa-hegazkin biplano italiarra izan zen. 1935ean agertu zen eta laster, italiar hegazkingintzan, mugarri bat bilakatu zen. Hegazkinak, lehen aldiz, Bigarren Italo-Etiopiar Gerran (1935-1936) eta Espainiako Gerra Zibilean (1936-1939) zerbitzu operatiboan hasi, eta Bigarren Mundu Gerran ia fronte guztietan egon zen."}
{"id": "977572", "revid": "1545", "url": "https://eu.wikipedia.org/wiki?curid=977572", "title": "Savoia S-81", "text": ""}
{"id": "977573", "revid": "1545", "url": "https://eu.wikipedia.org/wiki?curid=977573", "title": "Savoia-Marchetti S.M.81", "text": ""}
{"id": "977575", "revid": "7388", "url": "https://eu.wikipedia.org/wiki?curid=977575", "title": "Aro arkaiko", "text": ""}
{"id": "977576", "revid": "7388", "url": "https://eu.wikipedia.org/wiki?curid=977576", "title": "Aro Iluna", "text": ""}
{"id": "977578", "revid": "336", "url": "https://eu.wikipedia.org/wiki?curid=977578", "title": "Savoia-Marchetti SM.79", "text": "Savoia-Marchetti SM.79 \"Sparviero\" bonbardaketa-hegazkin biplano italiarra izan zen. Savoia-Marchetti S.M.81en aldaera hau 1934an agertu zen. Hegazkinak, lehen aldiz, Espainiako Gerra Zibilean (1936-1939) zerbitzu operatiboan hasi, eta Bigarren Mundu Gerran ia fronte guztietan egon zen. Gerraren amaierarako, 1.300 unitate ekoiztu zituzten eta, batzuk, 1952ra arte izan ziren zerbitzuan."}
{"id": "977580", "revid": "1545", "url": "https://eu.wikipedia.org/wiki?curid=977580", "title": "Savoia-Marchetti S.M.79", "text": ""}
{"id": "977581", "revid": "1545", "url": "https://eu.wikipedia.org/wiki?curid=977581", "title": "Savoia-Marchetti SM.79 Sparviero", "text": ""}
{"id": "977582", "revid": "1545", "url": "https://eu.wikipedia.org/wiki?curid=977582", "title": "Campsa", "text": "Compa\u00f1\u00eda Arrendataria del Monopolio del Petr\u00f3leo, S.A. (Campsa) petrolio-industriako enpresa espainiarra izan zen, 1927ko monopolioari esker sortua. Garai haietan, Zazpi Ahizpek merkatua kontrolatzen zuten eta espainiar enpresa boikotatu zuten. Campsak orduan SESBeko petrolioa erosteari ekin zion.\n1986an Instituto Nacional de Hidrocarburosek Repsol sortu eta Campsa (Petronor bezala) marka bat bilakatu zen. Europako Ekonomia Erkidegoaren monopolioen aurkako legediaren ondorioz, 1992an desegin zuten eta bere aktibo logistikoekin Compa\u00f1\u00eda Log\u00edstica de Hidrocarburos (CLH) sortu zuten."}
{"id": "977583", "revid": "1545", "url": "https://eu.wikipedia.org/wiki?curid=977583", "title": "CAMPSA", "text": ""}
{"id": "977584", "revid": "1545", "url": "https://eu.wikipedia.org/wiki?curid=977584", "title": "Cepsa", "text": "Compa\u00f1\u00eda Espa\u00f1ola de Petr\u00f3leos S.A.U. (Cepsa) petrolio-industriako enpresa espainiarra da. 1929an sortua, espainiar lehenengo petrolio-konpainia pribatua izan zen. Cepsa, fakturazioa kontuan hartuz, Espainiako hirugarren industria-taldea da eta, bere sektorean, munduko 35 enpresa handienetako bat da eta Europako lehen hamarren artean dago. Konpainiak hiru findegi- \"Tenerife\" (1930), \"San Roque\" (1967) eta \"La R\u00e1bida\" (1967)- eta bi petrokimika ditu Espainian."}
{"id": "977585", "revid": "1545", "url": "https://eu.wikipedia.org/wiki?curid=977585", "title": "CEPSA", "text": ""}
{"id": "977586", "revid": "1545", "url": "https://eu.wikipedia.org/wiki?curid=977586", "title": "\u00c1ndarako mendigunea", "text": ""}
{"id": "977587", "revid": "56334", "url": "https://eu.wikipedia.org/wiki?curid=977587", "title": "Harvey J. Alter", "text": "Harvey James Alter (New York, 1935eko irailaren 12a) estatubatuar mediku, ikertzaile eta birologoa da. 2020ko Medikuntzako Nobel Saria partekatu zuen Michael Houghtonekin eta Charles M. Ricerekin C hepatitisaren birusaren aurkikuntzagatik."}
{"id": "977589", "revid": "56334", "url": "https://eu.wikipedia.org/wiki?curid=977589", "title": "Santanderko gudua", "text": ""}
{"id": "977595", "revid": "512", "url": "https://eu.wikipedia.org/wiki?curid=977595", "title": "Olga Taussky-Todd", "text": "Olga Taussky-Todd (1906ko abuztuaren 30a - 1995eko urriaren 7a) judu jatorriko matematikari austriarra izan zen, 1953an estatubatuar herritartasuna hartu zuena, zenbakien teorian eta matrizeen teorian aditua.\nBiografia.\nOlomoucen jaio zen 1905ean Austria-Hungariako Inperioaren menpean (gaur Txekiar Errepublika). Zazpi urte zituela, bere familia Vienara joan zen bizitzera eta 1916an Linzen finkatu zen behin betiko, non bere aita ozpina fabrikako zuzendari gisa kontratatu zuten.\nLondresko Unibertsitatean matematika ikasi zuen, 1930ean zenbakien teorian doktoretza lortu zuen, Kurt G\u00f6del matematikariaren eraginez. 1931n, G\u00f6ttingeneko Unibertsitatean laguntzaile postua lortu zuen eta bertan Emmy Noether aljebraria ezagutu zuen, G\u00f6delekin batera bere ikerketan eragin handia izan zuena. Prestakuntza graduondoko batekin amaitu zuen Pennsylvaniako Bryn Mawr Collegen (1934-1935). Emmy Noether lagunak bezala, Olga Tausskyren jatorri juduak Austriatik ihes egitera behartu zuen presio naziaren pean eta Britainia Handira emigratu zuen 1934an. 1937an, Londreseko Unibertsitatean sartu zen, eta 1938an ezkondu zen han ezagutu zuen John Todd matematikariarekin, bere abizena senarrarenarekin bateratuz eta artikulu ugari elkarrekin argitaratuz.\n1943 eta 1947 artean hegazkin ingeniari gisa lan egin zuen Londresko Fisikako Laborategi Nazionalean (NPL). Han, Olga Tausskyk hegazkin supersonikoen hegaletan sortutako bibrazioak ikertu zituen (edo \"fluttering\" izeneko aeroelastikotasunaren fenomenoa), eta ekuazio diferentzialen bidez kalkulu asko sinplifikatu ahal izan zituen matrizeak erabiliz, bereziki Gerschgorinen teorema ahaztua aplikatuz..\n1947an Estatu Batuetara emigratu zuen, nazionalitatea hartuz 1953an eta, Washingtonen matematika aholkulari lanetan aritu ondoren, 1957an Kaliforniako Teknologia Institutuko irakasle izendatu zuten, hori egin zuen lehen emakumea izanik.\nAljebrari buruzko 200 artikulu baino gehiago argitaratu zituen, gehienetan Zenbakien teoriaren inguruan. Olga Taussky-Todd funtsezko pertsonaia da matrizeen teoriaren garapenean eta konputazioaren garapenean. Bere monografia ezagunetako \"bat Many aspects of Pythagorean Triangles (Pitagorasen Triangeluen alderdi asko)\" da. Domina ugari jaso zituen, hala nola Austriako Ohorezko Gurutzea.\nPasadenan (Kalifornia, AEB) hil zen."}
{"id": "977597", "revid": "512", "url": "https://eu.wikipedia.org/wiki?curid=977597", "title": "Jagellondar Unibertsitatea", "text": "Jagellondar Unibertsitatea (; ) Poloniako Krakovia hirian dagoen instituzioa da. 1364an sortua, Times Higher Education Supplementaren arabera Poloniako unibertsitate onena da.\nHistoria.\nJagellondar Unibertsitatea 1364ko maiatzaren 12an sortu zuen Kasimiro III.a Handia erregeak Krakoviako Akademia izenarekin. Erakunde honetan, aldatuz, mendeetan zehar iraun du. 1817an, bere egungo izena hartu zuen (Uniwersytet Jagielloatski) Jagellondarren dinastia omentzeko; dinastia honen lehen erregea Ladislao II.a Poloniakoa izan zen, Lituaniako duke handia. Dinastia honen mezenasgopean, Errenazimentuko unibertsitate garrantzitsuenetariko bat izan zen eta humanismoaren munduan gailendu zen.\nEuropako unibertsitaterik handienetako bat da. Bertan Koperniko eta Joan Paulo II.ak ikasi zuten.\nIkasle ospetsuak.\nHainbeste mendetako historian asko izan dira. Hona hemen batzuk:"}
{"id": "977598", "revid": "56334", "url": "https://eu.wikipedia.org/wiki?curid=977598", "title": "Boikotatu", "text": ""}
{"id": "977599", "revid": "512", "url": "https://eu.wikipedia.org/wiki?curid=977599", "title": "Stana Kova\u010devi\u0107", "text": "Stana Kova\u010devi\u0107 (serbieraz zirilikoz: \u0421\u0442\u0430\u043d\u0430 \u041a\u043e\u0432\u0430\u0447\u0435\u0432\u0438\u045b) \u2013Crnjelovo, Bijeljina, Serbiako Printzerria (egun, Republika Srpska, Bosnia eta Herzegovina); 1850-heriotza-data eta toki ezezagunak- serbiar gudari eta heroi militar bat izan zen, 1876-78ko Serbiar-Turkiar gudan boluntario gisa borrokatu zena. XIX mendeko emakume soldadu apurrenetakoa izan zen. Nahiz eta XIX mendean itzal handia izan XX mendean bere figura ahaztuz joan da, orain berriz oroitzeko saiakerak badaude ere.\nGuda aurreko bizitza.\nEz zaigu apenas ezer iritsi bere guda aurreko bizitzaz. 1850 urtean, ezagutzen ez den egun batean, jaio zen Bijeljina hiriaren ondoko Crnjelovo herrian (egun herria Bijeljinaren parte da, eta egun eskualde hori Bosniaren parte da). 20 bat urterekin ezkondu zen Stevan Kova\u010devi\u0107 deitutako gizon batekin eta harekin \u0160abac hirira joan zen bizitzera.\nSerbiar-turkiar guda.\n1875an, Herzegovinan,\u00a0serbiar baserritarrak matxinatu ziren turkiar agintarien kontra. Era berean, bulgariar matxinada bat ere gertatu zen 1876an. Serbiako Printzerriak (formalki Otomandar Inperioaren parte, baina estatus quasi-independente batekin) 1876an matxinoak babestea erabaki zuen, bai hurbiltasun etnikoko arrazoiengatik eta baita ere Balkanetan turkiar posizioa ahultzeko eta lur gehiago irabazteko \u2013eta hala bai Serbiak zein Montenegrok independentzia osoa lortu ahal izateko-. Guda bi frontetan borrokatu zuten, bat Iparraldera (Bosniara begira) eta bestea Hegoaldera (egungo Hego Serbiara begira). Beste alde batetik, Balkanetako beste herri ortodoxoek \u2013egoera berriko independentean edo ia-independentean-, aspaldiko tentsioen eztanda baliatu zuten Turkiaren kontra guda nazional ezberdinak (independentziazkoak edo irredentistak) deklaratzeko. Horrela matxinoek hasitako krisi politikoa guda internazional bilakatu zen. Beraz, Serbiar-Turkiar guda Balkaniar guda-sorta baten barruan kokatzen da, non Estatu balkaniar txiki ezberdinek (Errusiaren laguntzaz), elkarrekin aliaturik, Turkiaren kontra borrokatu zuten, guda erregularraren (armaden bidezkoaren) eta irregularraren (oraindik Turkiar Inperioak kontrolatzen zituen barneko baserritar-gerrillarien erabilpenaren) konbinazio batean.\nStana Kova\u010devi\u0107ek guda horretan parte hartzeko aukera ikusi zuen, eta Drinako boluntarioen batailoian borrokatu zuen. Horretarako gizonez mozorrotu zen -orduko armadak ez baitzuen ondo ikusten emakumeek borrokan egitea- , ilea moztuz eta gizon-jantziak jantziz. Gizonezko \u201cStanko\u201d izena ere hartu zuen. Podrinje eskualdeko frontean borrokatu zuen. Gudan zen artean, ausardia saritzeko zilarrezko domina bat irabazi zuen, Mikhail Txernaiev errusiar jeneralak -Errusiar Espedizio-Indarreko buruak- emandakoa. Hiru hilabetez iraun zuen amarruak, ahalik eta Stevan senarra gudan zauritua izan arte. Orduan erretiratu zuten guda-oinetik.\nStevan zauriez osatu zenean Stana Kova\u010devi\u0107 etxera itzuli zen guda aurreko bizitza arrunta egitera. Hala ere, gudan egoerak Serbiarentzat okerrera egin zuenean, guda-oinetik lekutu zutenek berriz deitu zuten eta berriz borrokatu zuen, Moravako frontean (Hegoaldean).\nSerbiar-Turkiar guda 1878an bukatu zen, serbiarren garaipenarekin, beraz Serbiako Erresuma aldarrikatua izan zen, independentzia osoa lortuz. Bosniako frontean ez zituzten lur gehiago irabazi (bai Bosnia eta Sand\u017eak Austriak okupatu zituen), baina bai Hegoaldean, Ni\u0161, Leskovac, Pirot, Pre\u0161evo eta Vranje hiriak askatuz. Hala ere, John K. Cox historiagilearen arabera, salneurri garestia ordian du behar izan zuen: 16.000 pertsona hildako eta milaka errefuxiatu. Beste gudei dagokionez, Montenegrok eta Errumaniak ere independentzia osoa lortu zuten azken loturak hautsiz, eta bestetik Bulgariar Printzerria ere aldarrikatu zuten ia-ia independentzia osoarekin (1885ean lortuko zuen). Greziak ere lur berriak konkistatu zituen. Turkiaren lurrak Europan oso murriztuta geratu ziren.\nKova\u010devi\u0107, bere garaian, Serbian heroi bezala tratatua izan zen eta gudako beteranoen elkarteko kide ere bazen, hauen ospakizunetan eta desfile militarretan parte hartuz. Kova\u010devi\u0107en eresuaren itzala nahiko handia izan zen, kontuan izanik Lehen Mundu Gudan Serbia izan zela emakume boluntarioak onartu zituen armada bakarra. Hala ere, XX mendean zehar bere itzala apalduz joan zen."}
{"id": "977600", "revid": "21098", "url": "https://eu.wikipedia.org/wiki?curid=977600", "title": "Grunwaldzki zubia", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2020-10-08T06:16:50Z&lt;/timestamp&gt;\n &lt;contributor&gt;\n &lt;username&gt;Zuiarra&lt;/username&gt;\n &lt;/contributor&gt;\n &lt;comment&gt;Zuiarra wikilariak \u00abGrunwaldzki zubia\u00bb orria \u00abGrunwald zubia\u00bb izenera aldatu du&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "977605", "revid": "23317", "url": "https://eu.wikipedia.org/wiki?curid=977605", "title": "Emmanuelle Charpentier", "text": "Emmanuelle Charpientier (Juvisy-sur-Orge, Frantzia, 1968ko abenduaren 11) frantziar mikrobiologoa eta biokimikaria da. 2020an Jennifer Doudnak eta biek Kimikako Nobel Saria jaso zuten genoma editatzeko metodo bat garatzeagatik.\nBizitza.\n1968an Juvisy-sur-Orgen jaioa, Biokimika, Mikrobiologia eta Genetika ikasi zituen Pierre eta Marie Curie Unibertsitatean. Pasteur Institutuan doktoratu zen, 1995ean, Listeria spp.-en antibiotikoekiko erresistentziari buruzko doktore-tesiarekin.\nHandik Ameriketako Estatu Batuetara joan zen. 1996 eta 1997 bitartean New Yorkeko Rockefeller Unibertsitatean doktoretzaondoko ikerketak egin zituen. Orduko hartan, Elaine Tuomanen mikrobiologoaren laborategian egin zuen lan. 1997 eta 1999 bitartean New Yorkeko Unibertsitatearen Medikuntza Zentroan ikerlari laguntzaile egin zuen lan. 1999tik 2002ra St. Jude Ikerkuntza Haur Ospitalean ikerlari elkartu egin zuen lan.\nAmeriketako Estatu Batuetan bost urte igaro ondoren, Europara itzuli zen, hasieran Austriara. 2002 eta 2004 bitartean Vienako Unibertsitateko Mikrobiologia eta Genenetika Institutuko laborategi-burua eta irakasle gonbidatua izan zen. 2004tik 2006ra Mikrobiologia eta Immunobiologia Saileko laborategi-burua eta irakasle laguntzailea izan zen. 2006an mikrobiologiako irakasle pribatu bihurtu zen eta Molekula Biologia Zentroan gaikuntza eman zioten. 2006 eta 2009 biateran Max F. Perutz Laborategietako laborategi-burua eta irakasle elkartua izan zen.\n2009an Suediara joan zen. Han, Ume\u00e5ko Unibertsitateko Suediako Molekula Infekzio Medikuntza Laborategiko laborategi-burua eta irakaslea izan zen.\n2015ean Max Planck Elkarteko kide egin zen eta Berlingo Infekzioaren Biologia Max Planck Institutuko zuzendari izendatu zuten."}
{"id": "977607", "revid": "512", "url": "https://eu.wikipedia.org/wiki?curid=977607", "title": "Hamilkar (argipena)", "text": "Hamilkar (punikoeraz: \ud802\udd07\ud802\udd0c\ud802\udd0b\ud802\udd0a, \u1e24MLK, edo \ud802\udd07\ud802\udd0c\ud802\udd0b\ud802\udd12\ud802\udd13\ud802\udd15, \u1e24MLQRT, \"Melqart grazioso da\"; grezieraz: \u1f09\u03bc\u03af\u03bb\u03ba\u03b1\u03c2, Ham\u00edlkas; Hebreeraz: \u05d0\u05d7\u05d9-\u05de\u05dc\u05e7\u05e8\u05ea) kartagotar izen arrunta zen. Izena bereziki ohikoa zen antzinako Kartagoko agintarien familia baten artean.\nHamilkar izenekoen artean honako hauek daude:\nHainbat modutan, izena beste kulturetan agertzen da batzuetan. Amilcare izen italiarra Benito Mussolini diktadorearen eta Amilcare Ponchielli konpositorearen izenetako bat izan zen. Am\u00edlcar portugesezko izena, Am\u00edlcar Cabral Afrikako iraultzaile ospetsuaren izenetako bat izan zen."}
{"id": "977612", "revid": "56334", "url": "https://eu.wikipedia.org/wiki?curid=977612", "title": "Hamilkar", "text": ""}
{"id": "977613", "revid": "512", "url": "https://eu.wikipedia.org/wiki?curid=977613", "title": "Hanibal (argipena)", "text": "Hanibal latinizazio bat da (grezieraz: \u1f08\u03bd\u03bd\u03af\u03b2\u03b1\u03c2, Hann\u00edbas) kartagotar izen maskulinoaren izena \u1e24NB\u02bfL da; (punikoeraz: \ud802\udd07\ud802\udd0d\ud802\udd01\ud802\udd0f\ud802\udd0b), \"Baal grazia\" esan nahi duena. Geroztik, izen hau asko erabili da hainbat kulturetan, gehienbat, Hanibal kartagotarraren buruzagiak Bigarren Gerra Punikoan lortutako ospeagatik.\n\"Hanibal\" izena honako pertsonaia hauek izan zuten:"}
{"id": "977623", "revid": "512", "url": "https://eu.wikipedia.org/wiki?curid=977623", "title": "Hannon (argipena)", "text": "Hannon (punikoeraz: \ud802\udd07\ud802\udd0d\ud802\udd00, \u1e24N\u02be '; grezieraz: \u1f0c\u03bd\u03bd\u03c9\u03bd, Hann\u014dn), kartagotar izen arrunta zen.\nHannon izenarekin honako hauek aipa daitezke:"}
{"id": "977626", "revid": "98220", "url": "https://eu.wikipedia.org/wiki?curid=977626", "title": "Soldier (1998ko filma)", "text": "Soldier (euskaraz \"Soldadu\"), 1998ko Paul W. S. Anderson ingelesak zuzendutako zientzia fikziozko ekintza film bat da. Kurt Russell, Jason Scott Lee, Jason Isaacs, Connie Nielsen, Sean Pertwee eta Gary Busey aktoreek antzeztu zuten.\nGidoia \"Blade Runner\" (1981) filmaren David Peoples gidoilariak idatzi zuen, eta frankizia horretako spin-off edo filmetzat jotzen da.\nArgumentua.\nEtorkizuneko gizartean, zenbait pertsona jaiotzean soldadu izateko hautatuak dira, bai eta gizakiak akatzeko makina bilakatzeko entrenatuak ere. Todd (Kurt Russell) soldadu horietako nabarmenetako bat da, eta oraintxuki bioingeniaritza erabiliz hobetu eta atera berri den soldadu kasta sail berriko Caine 607 (Jason Scott Lee) kidearekin lehiatu beharko da. Biak borrokatu, Caine 607 irabazle atera eta Todd hiltzat emango dute. Todden gorpua kasik biztanlerik ez duen planeta-kolonia batean abandonatuko dute, bertan ordurarte ezagutzen ez zituen bizitzaren beste hainbat alde baketsu eta arruntagoak ezagutuko ditu. Baina bere bizileku berria defendatzeko berriz ere soldadu kasta berriaren aurka borrokatu beharko da."}
{"id": "977630", "revid": "98444", "url": "https://eu.wikipedia.org/wiki?curid=977630", "title": "Diana Krall", "text": "Diana Jean Krall (Nanaimo, Kanada, 1964ko azaroaren 16a) kanadar piano-jotzailea eta jazz-abeslaria da."}
{"id": "977631", "revid": "512", "url": "https://eu.wikipedia.org/wiki?curid=977631", "title": "Himilkon (argipena)", "text": "Himilko (fenizieraz: Chimilk\u00e2t; antzinako grezieraz: \u1f39\u03bc\u03af\u03bb\u03ba\u03c9\u03bd).\nHimilkon izenez honako hauek ere aipa daitezke:"}
{"id": "977632", "revid": "512", "url": "https://eu.wikipedia.org/wiki?curid=977632", "title": "Aire Freskoa", "text": "Aire Freskoa, , H. P. Lovecraft estatubatuarrak idatzitako beldurrezko kontakizun labur bat da. 1926ko martxoan idatzi eta 1928ko martxoan \"Tales of Magic and Mystery\" aldizkarian lehenbizikoz argitaratu zuen.\nArgumentua.\n1913ko udaberrian, New York hirian girotua dago. Istorioaren protagonista hiriko erdipurdiko etxalde batean ostatu hartu eta alokatutako gela batean bizi da, etxalde horretan jatorriko apaleko espainiar jendea ere bizi da. Bertan, Mu\u00f1oz medikua ezagutuko du, ostatuan bizi den agurea, bizitzen jarraitzeko bere gela hoztera derrigortua. Protagonistak bere eginkizunean lagunduko dio.\nBaina gela zero azpitik izozten duen bonba matxuratzean Mu\u00f1ozen gorpua usteldu egingo da. Orduan haren gutun bat topatu eta denen harridurarako medikuaren sekretu handiaz jabetuko dira: jada 18 urte hilik zeramatzala."}
{"id": "977633", "revid": "65203", "url": "https://eu.wikipedia.org/wiki?curid=977633", "title": "Damdin S\u00fckhbaatar", "text": "Damdin S\u00fckhbaatar (, \"Damdinii Sykebaatar\", ; Khuree, Qing Inperioa, gaur egun Ulan Bator, Mongolia, 1893ko otsailaren 2a - Mongolia, 1923ko otsailaren 20a) mongoliar buruzagi iraultzaile eta Mongoliako Herriaren Alderdiaren sortzailea izan zen. \"Mongoliako iraultzaren aitatzat\" hartzen da.\n1912an errusiarrek zuzendutako eskola militar batean sartu zen, Bogd Khanen zerbitzura. 1919an txinatarrek Mongolia okupatu zuten. 1920an S\u00fckhbaatarrek Bogd Khanen gutuna bat eraman zuen beste iraultzaile batzuekin txinatarren aurkako sobietar laguntzaile eskatzeko. 1921eko otsailean Roman von Ungern-Sternbergek mongoliar hiriburua konkistatu zuen. S\u00fckhbaatar partisanoen buruzagia izendatu zuten eta otsailaren 20an txinatarraren aurkako lehen gudua borrokatu zuen. 1921eko martxoan Mongoliako Herriaren Alderdia sortu zen eta S\u00fckhbaatar buruzagia izendatu zuten. Uztailean iritsi ziren Mongoliako hiriburura eta behin-behineko gobernu bat ezarri zen, non S\u00fckhbaatar armadako ministro zen. 1923an hil zen eta 1924an Mongoliako hiriburuak Ulanbaatar (Heroi Gorria) izena jaso zuen bere omenez."}
{"id": "977635", "revid": "512", "url": "https://eu.wikipedia.org/wiki?curid=977635", "title": "Dagon (kontakizun laburra)", "text": "Dagon, H. P. Lovecraft estatubatuarrak idatzitako beldurrezko kontakizun labur bat da. 1917ko uztailean idatzi eta 1919ko azaroan \"The Vagrant\" aldizkarian lehenbizikoz argitaratu zuen.\nArgumentua.\nNarratzailea Lehen Mundu Gerran zehar jazotako gertaera batez mintzatzen da, honetan morfinaren kontsumoan kontsolamendua hartuko du: preso zegoen alemaniar gerraontzi batetik ihes egin eta txalupa batean itsasoan noraezean dagoela, lo hartu, eta lokatz beltzezko uharte batean amaituko du, hain handia, jada itsasoa ikusten ez dela.\nUhartea arakatzen ari dela, monolito erraldoi bat eta ur-purrustada bat topatuko ditu, azken honetatik bapatean Dagon irtengo da. Protagonistak ihes egiten eta txalupan guztiz beldurturik itsasoratuko da. Estatubatuar itsasontzi batek erreskatatuko du baina jada munstroaren itxura beldurgarriak ez du bere subkonszientea lagako.\nJada etxean dela, bere buruaz beste egitea erabakiko du, baina orduan kontakizuna esaldi honekin amaituko da:"}
{"id": "977636", "revid": "512", "url": "https://eu.wikipedia.org/wiki?curid=977636", "title": "Haratagotik (kontakizun laburra)", "text": "Haratagotik, , H. P. Lovecraft estatubatuarrak idatzitako beldurrezko kontakizun labur bat da. 1920ean idatzi eta 1934ko ekainean \"The Fantasy Fan\" aldizkarian lehenbizikoz argitaratu zuen.\nArgumentua.\nCrawford Tillinghast zientzialariak glandula pineala eragiteko gai den gailu bat diseinatu berri du, harekin tratatutako pertsonek bost zentzuetatik haratago dauden planoetara iristera ahalbideratuz. Honek bi norantzako efektua sorrarazten du: dimentsioarteko izakiak ikusteak haiek ere begiratzaileak ikustea gaitzen baiditu."}
{"id": "977637", "revid": "512", "url": "https://eu.wikipedia.org/wiki?curid=977637", "title": "Amaia Serrano Mariezkurrena", "text": "Amaia Serrano Mariezkurrena (Donostia, 1984) Irakasle eskolan diplomatua eta Euskal Filologian lizentziatua. 1936ko Gerra eta euskal nobelari buruzko doktorego-tesia idatzi du. Euskal kultur sorkuntza, literatura kritika gaiak aztertu eta jorratu ditu. Kultura sorkuntza eta literatura kritika feministako graduondoko Irakaskuntza moduluko koordinatzailea izan da, eta EHUko Hezkuntza, Antropologia eta Filosofia (HEFA) fakultateko irakaslea da. UEUko Literatura saileko sailburua da."}
{"id": "977639", "revid": "512", "url": "https://eu.wikipedia.org/wiki?curid=977639", "title": "Arthur Jermyn Hilberria eta Haren Familiari Buruzko Gertaerak", "text": "Arthur Jermyn Hilberria eta Haren Familiari Buruzko Gertaerak, , H. P. Lovecraft estatubatuarrak idatzitako beldurrezko kontakizun labur bat da, 1920an idatzi eta 1921ean \"The Wolverine\" aldizkarian lehenbizikoz argitaratu zuen.\nArgumentua.\nIstorioa Jermyn familia aberatsa eta bere senideei buruzkoa da, esploraketa, etnologia eta antropologian adituak. Haiseran Arthur Jermyn aurkezten da, familiako azken senidea eta haren amaiera tragikoa.\nFamilia honi buruzko kontakizuna aurrera doan heinean, sir Wade Jermyn (Arthurren arbasoa) aipatuko da, esploratzaile nabarmena, antzinako zibilizazioekin obsesionatua, eta Afrikara bidaian joana. Esploraketa hauek sir Waden patua zehaztu eta bere emaztea izango dena ezagutzera eramango dute, emazte honen nortasuna sekretupean gorde beharko du, eta bere ondorengo guztiengan eragin handia izango du, bereziki Arthurrengan, kontakizun honetako protagonista nagusia, bere buruaz beste egin eta leinu madarikatuari amaiera emanez."}
{"id": "977640", "revid": "98220", "url": "https://eu.wikipedia.org/wiki?curid=977640", "title": "Arthur Jermyn", "text": ""}
{"id": "977645", "revid": "94547", "url": "https://eu.wikipedia.org/wiki?curid=977645", "title": "Louise Gl\u00fcck", "text": "Louise Elisabeth Gl\u00fcck (New York, Ameriketako Estatu Batuak, 1943ko apirilaren 22a - Cambridge, Massachusetts, 2023ko urriaren 13a) estatubatuar poeta eta saiakeragilea izan zen. Irakaslea izan zen Yale Unibertsitatean. 2020an Literaturako Nobel Saria irabazi zuen.\nBiografia.\nLouise Gl\u00fcck New York hirian jaio zen 1943ko apirilaren 22an. Familia judu hungariar batekoa, Daniel Gl\u00fcck eta Beatrice Gl\u00fcck-en (Grosby jaiotzaz) alaba zaharrena izan zen.\nG\u00fccken ama errusiar juduen ondorengoa zen. Bere aitaren aldeko aitona-amonak, Ter\u00e9zia (Moskovitz jaiotzez) eta Henrik Gl\u00fcck, \u00c9rmih\u00e1lyfalvako juduak ziren, garai hartan Austria-Hungaria (gaur egungo Errumania) zena; bere aitonak \"Feldmann \u00e9s Gl\u00fcck\" izeneko zurgintza enpresa zuzentzen zuen. 1900eko abenduan Estatu Batuetara emigratu zuten eta New Yorkeko janari-denda baten jabe izan ziren. Gl\u00fccken aita, Estatu Batuetan jaioa, idazle izateko anbizioa zuen, baina bere koinatuarekin negoziotan hasi zen. Elkarrekin X-Acto labana asmatu zutenean lortu zuten arrakasta. Gl\u00fccken ama Wellesley Collegeko graduatua zen.\nHaurtzaroan, Gl\u00fccken gurasoek greziar mitologia eta ipuin klasikoak irakatsi zizkioten, hala nola, Joana Arc-ekoaren bizitza. Adin goiztiarrean hasi zen poesia idazten.\nNerabe zela, Gl\u00fcckek anorexia nerbiosoa garatu zuen, eta bere nerabezaroko eta helduaroko urteen erronka nagusia bihurtuko zen. Gaixotasuna saiakera batean deskribatu zuen, amarengandikako independentzia berresteko ahaleginaren emaitza zela zioen. Gaixotasuna bera jaio aurretik gertatutako ahizpa nagusi baten heriotzarekin lotu zuen. George W. Hewlett institutuan (Hewlett, New York) egin zuen azken urtean tratamendu psikoanalitikoari ekin zion. Handik hilabete batzuetara eskolatik atera zuten bere errehabilitazioan zentratzeko, hala ere, 1961ean graduatu zen. Hurrengo zazpi urteak terapian eman zituen, gaixotasuna gainditzen lagundu eta pentsatzen irakatsi ziolarik.\nBere egoera zela eta, Gl\u00fcck ez zen unibertsitatean hasi arduraldi osoko ikasle gisa. Goi-mailako hezkuntzari uko egiteko erabakia beharrezkoa zela azaldu zuen terapiaren alde: \"Nire egoera emozionalak, portaera zurrunak eta erritualarekiko mendekotasunak ezinezkoa egin zuten beste hezkuntza modu bat\" . Horren ordez, Sarah Lawrence Collegen poesia ikasi zuen eta, 1963tik 1966ra, olerki-tailerretan aritu zen graduatu gabeko ikasleentzako ikastaroak eskaintzen zituen Columbia Unibertsitateko Ikasketa Orokorren Eskolan. Bertan, L\u00e9onie Adams eta Stanley Kunitzekin ikasi zuen. Irakasle hauek aholkulari esanguratsu gisa aitortu ditu bere poeta garapenean.\nGl\u00fccken ahizpa nagusia gazte hil zen, Gl\u00fcck jaio aurretik. Bere ahizpa gazteenak, Tereze (1945-2018), \"Citibank\"en lan egin zuen lehendakariorde gisa, eta idazlea ere izan zen; 1995ean \"Iowa Short Fiction Award\" saria irabazi zuen \"The May You Live in Interesting Times\" liburuagatik.\nCharles Hertz Jr.ekin ezkondu zen 1967an. Gl\u00fccken bigarren ezkontza 1977an izan zen, John Dranowrekin, prosa idazlea eta \"New England Culinary Institut\"eko (NECI) lehendakari ordea. John Dranow eta Francis Voigt 1970eko hamarkadan elkartu ziren \"Goddard College\"n, non Voigt udako programen dekanoa izan zen eta Dranowek eskolako udako idazketa programa hasi zuen. Euren emazteak, Ellen Bryant Voigt poeta eta Louise Gl\u00fcck, hurrenez hurren, Goddard-eko idazketa programa graduatuan irakasten ari ziren. Dranow eta Voigtek 1978an sukaldaritza eskola bat irekitzeko planari ekin zioten, \"New England Culinary Institute (NECI),\" irabazi asmorik gabeko unibertsitate pribatua. Gl\u00fcck eta Bryant Voigt institutuko lehen inbertitzaileak izan ziren eta zuzendaritza batzordean aritu ziren.\n1980an Gl\u00fccken Vermonteko etxea suak hartu zuen eta bere ondasun gehienak galdu zituen.\n1985an bere aita hil zen, eta bere ama 2011an 101 urterekin.\nJohn Dranow eta Gl\u00fcck 1996an dibortziatu ziren eta iskanbilak izan zituzten sukadaritza eskola zela eta; Dranow kanpo geratu zen. Dranowrekin seme bat izan zuen, Noah Dranow (1973) \"somelier\"ra. Bere bigarren ezkontzaren hausturak Gl\u00fccken bi liburuetan eragin zuzena izan zuela dirudi: Meadowlands (1996), eta Vita Nova (1999).\nGl\u00fccken iloba Abigail Savage aktorea da.\nIbilbide literarioa.\nPoesia tailerretan ari zela, Gl\u00fcck bere olerkiak argitaratzen hasi zen. Bere lehen argitalpena \"Mademoiselle\" aldizkarian izan zen, ondoren \"Poetry\", \"The New Yorker\", \"The Atlantic Monbly\", \"The Nation\" eta beste zenbait agerkaritan. Columbia utzi eta gero, Gl\u00fcck idazkari lanetan aritu zen.\n1968an, Gl\u00fcckek bere lehen poema bilduma argitaratu zuen, \"Firstborn\". Robert Hass poetak liburua \"gogor, artatsu eta oinazez betea\" bezala deskribatu zuen. 2003an, Stephen Burt kritikariak \"poeta ausart baina zabarra, Robert Lowell eta Sylvia Plathen imitatzaile grinatsu\" hitzekin deskribatu zuen. Argitalpenaren ondoren, Gl\u00fcckek idazlearen blokeoa jasan zuen, 1971tik aurrera Vermonteko Goddard Collegen poesia irakasten hasi zenean soilik sendatu zitzaiona. Garai honetan idatzi zituen olerkiak bere bigarren liburuan bildu zituen, \"The House on Marshland\" (1975), kritikari askok bere lan urratzailetzat hartu zutena, \"ahots bereizgarri baten aurkikuntza\" .\n1980an, Gl\u00fccken hirugarren bilduma, \"Descending Figure\", argitaratu zen. Kritika batzuk jaso zituen bere tonuagatik eta gaiarengatik: adibidez, Greg Kuzma olerkariak Gl\u00fccki leporatzen zion \"haur gorrotatzaile\" bat izatea \"The Drowned Children\" bere poemarako. Oro har, liburua ongi hartua izan zen. \"The American Poetry Review\" n, Mary Kinziek \"izaki gabetu, kaltetu eta totelka ari direnen\" liburuaren argitasuna goraipatu zuen .\nUrte horretan bertan, sute batek Gl\u00fccken etxea suntsitu zuen Vermonten, bere ondasun gehienak galduz. Tragedia harekin Gl\u00fcck geroago bere lan sarituenean bilduko zituen olerkiak idazten hasi zen: \"The Triumph of Achilles\" (1985). Liz Rosenberg idazle eta kritikariak Gl\u00fccken aurreko lana baino \"argiago, garbiago eta zorrotzago\" bezala deskribatu zuen bilduma. Peter Stitt kritikariak, \"The Georgia Review\"-en, adierazi zuen liburuak erakusten ziola Gl\u00fcck \"gure garaiko poeta garrantzitsuen artean\" zegoela. Bildumatik, \"Mock Orange\" olerkia, ereserki feminista baten antzeko bihurtu dena, \"antologia pieza\" deitua izan da, poesia antologia eta unibertsitateko ikastaroetan agertu den maiztasunagatik.\n1984an, Gl\u00fcck Massachusettseko \"Williams College\"n fakultatean sartu zen ingeleseko irakasle \"senior\" bezala.\nHurrengo urtean, bere aita hil egin zen. Galerak poema bilduma berri bat hastera bultzatu zuen, \"Ararat\" (1990) izenburukoa, Genesiko uholdeen mendiari erreferentzia egiten diona. 2012an \"The New York Times\" egunkarian idatzirik, Dwight Garner kritikariak \"azken 25 urteetan argitaratutako poesia amerikarraren libururik basatiena eta sorginena\" deitu zion.\nGl\u00fcckek bilduma honi bere liburu ezagunenetako batekin jarraitu zion: \"The Wild Iris\" (1992), lorezain batekin elkarrizketan lorategiko loreak eta bizitzaren naturari buruzko jainkosa bat adierazten dituena. \"Weekly\" editoreek \"edertasun handiko poesia\" aldarrikatu zuten. Elizabeth Lund kritikariak, \"The Christian Science Monitor\" liburuan, \"milurteko lana\" izena eman zion. Lan honekin, 1993an, Pulitzer Saria irabazi zuen, Gl\u00fcck-en ospea goratuz poeta estatubatuar gailen gisa.\n1994an saiakera-bilduma bat argitaratu zuen, \"Proofs &amp; Theories: Essays on Poetry\" izenekoa. Ondoren, \"Meadowlands\" (1996) sortu zuen, maitasunaren izaerari eta ezkontzaren hondamenari buruzko poesia bilduma. Beste bi bildumarekin jarraitu zuen: \"Vita Nova\" (1999) eta \"The Seven Age\" (2001).\n2004. urtean, 2001eko irailaren 11ko eraso terroristei erantzunez, Gl\u00fcckek \"Octobre\" argitaratu zuen. Sei zatitan banatutako poema, antzinako greziar mitoa hartu eta trauma eta sufrimenduaren alderdiak aztertzen ditu. Urte honetan bertan, Rosenkranz idazle izendatu zuten Yale Unibertsitatean.\nYale fakultatean sartu zenetik, Gl\u00fcckek olerkiak argitaratzen jarraitu du. Denboraldi honetan argitaratutako liburuak \"Averno\" (2006), \"A Village Life\" (2009) eta \"Faithful and Virtuous Night\" (2014) dira. 2012an, \"Poems: 1962 \u2013 2012\" izeneko poema-bilduma argitaratzea \"literatur gertakari\"tzat hartua izan zen. Bere saiakeren beste bilduma bat, \"American Originality\" izenekoa, 2017an agertu zen.\n2020ko urrian, Gl\u00fcckek literaturako Nobel saria jaso zuen, hamaseigarren emakumezko saritua 1901ean saria sortu zenetik. Akademiak nabarmendu zuen bere ahots poetikoa nahastezina dela, apaindura gutxiko edertasunarekin norbanakoaren bizitza unibertsal bihurtzen duena eta horretarako mitoak eta motibo klasikoak baliatzen ditu; horregatik daude haren lanak Dido, Pertsefone, Euridize eta antzinatik datozen ahots gehiagoz beteak. \"Idazkera aratz baten bilaketan datza Gl\u00fccken lanaren balioa. (...) Haurtzaroa, familia barneko bizitza eta senideekiko harremanak dira haren poemetan maiz agertzen dituen gaiak\". COVID-19aren pandemiak eragindako murrizketen ondorioz, saria bere etxean jaso zuen. Idatziz emandako Nobel hitzaldian, William Blake eta Emily Dickinsonen poesiarekiko hasierako konpromisoa nabarmendu zuen poeten, irakurleen eta publiko orokorraren arteko harremanaz hitz eginez.\nIdazlanen azterketa.\nGl\u00fccken lana ikasketa akademikoetako gaia izan da, eta hala izaten jarraitzen du. Bere paperak, baita eskuizkribuak, gutunak eta beste material batzuk ere, Yale Unibertsitateko Beinecke Ohiz kanpoko liburu eta eskuizkribuen liburutegian daude.\nForma.\nGl\u00fcck ezaguna da bere poema lirikoen hizkuntzaren doitasun eta tonu ilunagatik. Craig Morgan Teicher poetak idazle gisa deskribatu du: \"Hitzak urriak dira beti, esfortzuz lortutakoak, eta ez dira alferrik galtzeko modukoak.\". Laura Quinney adituak argudiatu du hitzen erabilera zainduak Gl\u00fcck jarri duela \"trinkotze lirikoa biziki baloratzen duten poeta estatubatuarren lerroan\", Emily Dickinsonetik Elizabeth Bishop-era. Gl\u00fcck-en poemak formaz aldatu dira bere ibilbidean zehar, lerro trinkoz osatutako poema labur eta lakonikoekin hasi eta liburu baten luzerako elkartutako hurrenkeretara hedatuz. Errima edo aliterazioa bezalako poesia-baliabideak ez dira bere lanaren ezaugarri. Aitzitik, Robert Hahn poetak bere estiloa \"erabat diskretua\" edo \"ia estilorik eza\" deitu du, \"intonazio arranditsuak\" lagunarteko hurbilketarekin nahasten dituen ahots batean oinarrituta.\nKirmen Uribe idazleak idatzi zuen: \"Bere olertia oso berezia da. Aitortzatik jaiotzen da, bere barrutik, baina ezagutzatik jakintzara egiten du berehala jauzi. Ahozkotik hurre dago darabilen hizkera, baina konplexutasuna gero dator, azal garbi hori duten poemek sakontasun handia hartzen dute, maisua delako esaldien eta xehetasunen aukeraketa eta elkartze ezohikoetan. Ur azala gardena da, baina barruko olatua du\".\nAditu eta kritikarien artean eztabaidatu da ea Gl\u00fcck poeta konfesionala den, bere poemetan lehen pertsona izateko modua gailentzen delako, eta gai intimoa, sarritan Gl\u00fccken bizitza pertsonaleko gertaerek inspiratua. Robert Baker adituak argudiatu du Gl\u00fcck \"ziurrenik poeta konfesionala dela, oinarrizko zentzu batean\"; Michael Robbins kritikariak, berriz, argudiatu du Gl\u00fccken poesia, Sylvia Plath edo John Berryman poeta \"konfesional\"ena ez bezala, \"pribatutasunaren fikzioaren mende dagoela\". Bestela esanda, ezin da poeta \"konfesionala\" izan, argudiatu du Robbinsek, entzule batengana zuzentzen ez bada. Aurrerago, Quinneyk argudiatzen du ezen, Gl\u00fccken aburuz, poema konfesionala \"gorrotagarria\" dela. Beste batzuek adierazi dute Gl\u00fccken poemak autobiografikotzat har daitezkeela. Zenbait pertsona bizitzeko bere teknikak, berriz, antzinako jainko greziarretatik lorategiko loreetara zabukatuz, bere poemak aitormen hutsa baino gehiago egiten ditu. Helen Vendler adituak adierazi duenez: \"Bere zeihartasunean eta erreserban, Gl\u00fccken poemek alternatiba bat eskaintzen diote lehen pertsonaren \"konfesioa\"ri, oso pertsonala izaten jarraitzen duen bitartean\".\nGaiak.\nGl\u00fcck-en lana askotarikoa da, baina aditu eta kritikoek funtsezko gaiak identifikatu dituzte. Nabarmenago, Gl\u00fccken poesiak trauma du ardatz, bere karreran zehar heriotza, galera, sufrimendua, huts egindako harremanak eta sendatzeko eta berritzeko ahaleginen gainean idatzi duelako. Daniel Morris adituak dioenez, Gl\u00fccken poesiak tradizioz zoriontsuak edo idilikoak izan diren irudiak erabiltzen dituenean ere, \"hilkortasunaren, inozentzia-galeraren egilearen kontzientzia iradokitzen du\". Joanne Feit Diehl adituak nozio horren berri ematen du, argudiatzen duenean \"amaiera baten zentzu\" horrek Gl\u00fccken poemak bere atzera begirako boterearekin nahasten dituela\", eta adierazten du objektu komunen eraldaketa, hala nola haurrentzako kotxetxo bat, bakardade- eta galera-irudikapenetan. Hala ere, Gl\u00fccken aburuz, trauma, ezbairik gabe, bizitzaren balioespen handiagorako bidea da, \"The Triumph of Achillesen\" aztertutako kontzeptua. Tituluak aipatzen duen garaipena Akilesek heriotza onartzea da, eta, horri esker, erabat egindako gizaki bihurtu da.\nKirmen Uribek ere bere ikuspuntua gehitzen du \"Galera da bere gai nagusiena: hutsunea, heriotza, banaketa (\u00abzuk ez zenuen nire bihotza nahi, nire gorputzaren atzetik joan zinen\u00bb)\" idazten duenean.\nGl\u00fcck-en beste gai komun bat desioa da. Gl\u00fcckek zuzenean idatzi du desira mota askori buruz, adibidez, maitasun edo bereizkeria desioari buruz, baina anbibalentziak markatzen du haren ikuspegia. Morrisek argudiatzen du Gl\u00fcck-en poemek, askotan ikuspuntu kontraesankorrak hartzen baitituzte, \"estatusarekin, boterearekin, moralarekin, generoarekin eta, batez ere, hizkuntzarekin duen erlazio anbibalentea\" islatzen dutela. Robert Boyer autoreak Gl\u00fccken anbibalentzia karakterizatu du \"autogaldeketa estugarri\" gisa. Hauxe dio: \"Gl\u00fccken olerkiak, unerik onenean, atzerakadaren eta baieztapenaren artean, berehalakotasunaren sentsualtasunaren eta gogoetaren artean... izan dira beti, askotan lurrekoa eta erronkaz ilusiorik gabea dirudien poeta batentzat, eta oso sentibera izan da eguneroko mirariaren erakarpenarekiko eta emozio menderatzailearen bat-bateko gorakadarekiko\". Gl\u00fccken lanean lehiatzen diren desioen arteko tentsioa bai poemako hainbat pertsona bere gain hartzean, bai poemako bilduma bakoitzera hurbiltzean agertzen da. Hori dela eta, James Longenbach poeta eta adituak esan du \"aldaketa Louise Gl\u00fccken baliorik altuena dela\", eta \"aldaketa gehien nahi duena bada, horixe bera da gehien irauten duena, harentzat zailena dena, gogorragoa dena\".\nGl\u00fccken beste kezka bat natura da, bere poema askoren agertokia. \"The Wild Iris\"en, loreek ahots adimentsu eta hunkigarriak dituzten lorategi batean gertatzen dira poemak. Hala ere, Morrisek dio \"The House on Marshland\" ere naturaz arduratzen dela, eta naturaren poesiaren tradizio erromantikoaren berrikuspen gisa irakur daitekeela. \"Ararat\"en, halaber, \"loreak luto-lengoaia bihurtzen dira\", baliagarria oroitzapenerako eta doludunen arteko lehiarako, \"naturaren jabetza sinbolismo-sistema adierazgarri gisa\" zehazteko. Hala, Gl\u00fccken lanean, natura, aldi berean, kritikotzat eta besarkatutzat hartu beharreko zerbait da. Alan Williamson autore eta kritikariak adierazi duenez, batzuetan jainkozkoa ere iradoki dezake, hala nola, \"Celestial music\" poeman, hizlariak dioenez, \"mundua maitatzen duzunean musika zerutiarra entzuten duzu\", edo, \"The Wild Irisen\", jainkoak eguraldian gertatzen diren aldaketen bidez hitz egiten duenean.\nGl\u00fccken poesia ere nabarmentzen da ekiditen duenagatik. Morrisek argudiatzen duenez, \"Gl\u00fccken idazketak maizenik saihesten ditu identifikazio etnikoa, erlijio-sailkapena edo genero-afiliazioa. Hain zuzen, haren poesiak, askotan, ebaluazio kritikoak ukatzen ditu, zeinek identitate-politika baieztatzen baitute literatura-ebaluaziorako irizpide gisa. Kanonizazioari aurre egiten dio marratxodun poetak (hau da, olerkari \"judu-amerikar\" gisa, edo poeta \"feminista\" gisa, edo \"natura\" poeta gisa), eta nahiago du ikonoklasta-aura bat gorde, edo tarteko gisa.\nEraginak.\nGl\u00fcckek adierazi du psikoanalisiak bere lanean duen eragina, bai eta bere gaztetatako ikaskuntzak ere legenda zaharretan, paraboletan eta mitologian. Gainera, L\u00e9onie Adams eta Stanley Kunitzen eragina egiaztatu du. Adituek eta kritikariek, besteak beste, Robert Lowellen , Rainer Maria Rilkeren eta Emily Dickinsonen eragin literarioa nabarmendu dute, besteak beste."}
{"id": "977646", "revid": "8188790", "url": "https://eu.wikipedia.org/wiki?curid=977646", "title": "Louise Gluck", "text": ""}
{"id": "977647", "revid": "56334", "url": "https://eu.wikipedia.org/wiki?curid=977647", "title": "Yngwie Malmsteen", "text": "Yngwie Johan Malmsteen, jaiotze izenez Lars Johan Yngve Lannerb\u00e4ck (Stockholm, Suedia, 1963ko ekainaren 30a), suediar gitarra elektriko-jotzaile, kantautore, konpotsatzaile eta taldeburu bat da. Nagusiki 1980ko hamarkadan heavy metal generoan nabarmendu da. Steeler, Alcatrazz, Hear 'n Aid eta G3 taldeetan nahiz bakarka jotzen du."}
{"id": "977649", "revid": "1545", "url": "https://eu.wikipedia.org/wiki?curid=977649", "title": "Harvey James Alter", "text": ""}
{"id": "977651", "revid": "119347", "url": "https://eu.wikipedia.org/wiki?curid=977651", "title": "Estremerako espetxea", "text": "Estremerako espetxea () edo Centro Penitenciario Madrid VII, Madrilgo Erkidegoaren Estremera herrian dagoen presondegia da. Egun 91.761 m\u00b2-ko azalera eta 1214 ziega- 16 modulotan banaturik- ditu\n2008an Alfredo P\u00e9rez Rubalcabak inauguratu zuen. Bitxia izanda ere, ministroaren alboan zegoen Francisco Granados kontseilaria 2014an bertan sartu zuten P\u00fanica operazioaren ondorioz. Torbe, Jos\u00e9 Manuel Villarejo edota Oriol Junqueras, Joaquim Forn, Ra\u00fcl Romeva, Jordi Turull, Josep Rull, Carles Mund\u00f3 eta Santi Vila kataluniar independentistak ere bertatik pasa dira."}
{"id": "977653", "revid": "512", "url": "https://eu.wikipedia.org/wiki?curid=977653", "title": "Mogolera", "text": "Mogolera beharbada galzorian dagoen edo desagertutako mongoliar hizkuntza bat da, behiala Afganistango Herateko inguruan hitz egiten zena. Mogol herriaren hizkuntza zen, 1970eko hamarkadan 2.000 bat lagun ziren. Mogolak XIII. mendean Afganistanen bizitzen jarri ziren Gengis Khanen mongoliar armadako oste baten ondorengoak dira.\nMichael Weiers alemaniar filologo eta orientalistak hizkuntza ikertu zuen 1970eko hamarkadan. Ordu hartan, Weiersek adierazi zuen oso jende gutxik hitz egiten zuela, baita gehienak hiztun pasiboak eta 40 urtetik gorakoak zirela ere.\nPersierak eragin nabarmena izan du mogoleraren fonologian, morfologian eta sintaxian."}
{"id": "977654", "revid": "512", "url": "https://eu.wikipedia.org/wiki?curid=977654", "title": "Hans Hahn", "text": "Hans Hahn (1879ko irailaren 27a - 1934ko uztailaren 24a) matematikari austriarra izan zen eta ekarpen ugari egin zituen analisi funtzionalean, topologian, multzoen teorian, aldakuntzen kalkuluan, analisi errealean eta ordena-teorian.\nBiografia.\nVienako Technische Hochschule-ko ikaslea izan zen. Estrasburgon, Munichen eta G\u00f6ttingenen ere ikasi zuen, Vienako fakultateko kide izendatu zuten 1905ean eta 1921ean matematikako irakasle bihurtu zen unibertsitate berean. 1905-06 ikasturtean, Hahn-ek Otto Stolz ordezkatu zuen Innsbruck-en .\nFilosofiarekiko oso interesa zuen eta Mach-en neopositibismoari buruzko eztabaida talde bateko kidea izan zen, Otto Neurath-ekin eta Phillip Frank-ekin batera, Lehen Mundu Gerra baino lehen. 1922an, Hahnek Moritz Schlick taldearekin bat egiten lagundu zuen, horrela Vienako Zirkulua eratuz eta 1920ko hamarkadan positibismo logikoko mugimendu garrantzitsuena bilakatuz. Bere ikaslerik ospetsuena Kurt G\u00f6del izan zen, tesia 1929an amaitu zelarik.\nHahnek matematikari egindako ekarpenen artean Hahn-Banach teorema ospetsua eta (Banach eta Steinhaus kontuan hartu gabe), mugatze uniformearen printzipioa daude. \" \"... funtzio errealen teorian aurrerapen handi baten parte da eta teoria horren etorkizuneko garapenean eragin handia du\"\". \"Set Functions\" liburuaren egilekidea ere izan zen."}
{"id": "977656", "revid": "1491", "url": "https://eu.wikipedia.org/wiki?curid=977656", "title": "Olatz Perez-Binasperikoa Garralda", "text": ""}
{"id": "977657", "revid": "512", "url": "https://eu.wikipedia.org/wiki?curid=977657", "title": "Magon (argipena)", "text": "Magon (hizkuntza punikoz: \ud802\udd0c\ud802\udd02\ud802\udd0d, MGN).\nMagon Kartagoko zenbait pertsonaiaren izena da:\nHonako hauek ere izan daitezke:"}
{"id": "977658", "revid": "15795", "url": "https://eu.wikipedia.org/wiki?curid=977658", "title": "Olatz Perez Binasperikoa Garralda", "text": ""}
{"id": "977659", "revid": "512", "url": "https://eu.wikipedia.org/wiki?curid=977659", "title": "Mirza Ghalib", "text": " Ghalib (urduz: \u063a\u0627\u0614\u0644\u0628; ) Mirza Asadullah Beg Khan jaiotzez (Urdu: \u0645\u0631\u0632\u0627 \u0627\u0633\u062f \u0627\u0644\u0644\u06c1 \u0628\u06cc\u06af \u062e\u0627\u0646; ), 1797ko abenduaren 27\u20131869ko otsailaren 15), Mogol Inperioaren amaierako urdu hizkuntzaz eta persierazko poeta handia izan zen. Haren izengoitia, Ghalib (Urdu: \u063a\u0627\u0644\u0628, \"\u0121h\u0101lib\" \"menperatzaile\" esan nahi du) eta Asad (Urdu: \u0627\u0633\u062f, \"Asad\" \"lehoi\" esan nahi du). Haren ohorezko izena \"Dabir-ul-Mulk, Najm-ud-Daula\" zen.\nTestuingurua.\nGhalib Bahadur shah Zafar (1775-1862) Indiako azken enperadore mogolen zerbitzuan egon zen. Ghalibek 1857ko Zipaioen matxinada bizi izan zuen. Horren ondorioz mogol herria britaniarrek baztertuta eta, azkenik, garaituta izan zen. Idazleak gertaera hauek bere lanetan jaso zituen. Bere obran ghazal izeneko lanek garrantzi handia izan zuten; lan horiek interpretatzaile askoren eskutik zabaldu ziren. Mogolen garaiko poeta nagusia eta oso herrikoia da. XXI. mendearen hasieran Ghalib oso ezaguna da India zein Pakistanen baina baita ere herrialde horien diasporan mundu osoan.\nBiografia.\nGhalib 11 urterekin hasi zen poesia idazten. Bere ama hizkuntza urduera zen, bere etxean ere persiera eta turkiera hitz egiten zen arren. Txikitatik, persieraz eta arabieraz hezia izan zen. Ghalib bere nerabezaroa hasten ari zenean, irandar bidaiari musulman bihurtu berri bat (Abdus Samad, jatorrian Hormuzd izenarekin, Zoroastra bat) Astrara iritsi zen. Abdusek Ghaliben etxean hartu zuen ostatu bi urtez, eta persiera, arabiera, filosofia eta logika irakatsi zizkion."}
{"id": "977660", "revid": "6327", "url": "https://eu.wikipedia.org/wiki?curid=977660", "title": "Irun Ficoba geltokia", "text": ""}
{"id": "977661", "revid": "1545", "url": "https://eu.wikipedia.org/wiki?curid=977661", "title": "Hope Solo", "text": "Hope Amelia Solo (Richland, Washington, 1981eko uztailaren 30a) estatubatuar futbol atezain ohia da. 2000 eta 2016 bitartean Ameriketako Estatu Batuetako emakumezkoen futbol selekzio nazionaleko atezaina izan zen. Selekzio nazionalarekin hainbat garaipen lortu zituen, tartean Munduko Txapelketa bat eta Olinpiar Jokoetan urrezko bi domina."}
{"id": "977664", "revid": "201", "url": "https://eu.wikipedia.org/wiki?curid=977664", "title": "Hiri drainatze sistema", "text": ""}
{"id": "977665", "revid": "512", "url": "https://eu.wikipedia.org/wiki?curid=977665", "title": "Emari ekologiko", "text": "Emari ekologikoa ibilguan balio ekologikoak babesteko behar den ur emaria da, horrela:\nIbilgu naturaletik dabilen ura, ekosistemen garapen biologikoarentzat oso garrantzitsua da, ezinbesteko elementua delako. Bertatik, gizakion beharrak ere asetzeko kontsumitzen da, eta kasu askotan, ibilgu naturaletan aldaketak egiten dira. Aldaketa horiek, normalean, presen erainkuntzak dira, eta ekintza horiek induzitutako efektu negatiboak sortzen dituzte. Hala nola, emari naturala aldatzeagatik, ekosistemaren gaitza. Bertako landaredia eta fauna ingurugiro eta kondizio zehatzak dituzte ibaiaren ibilgutik igarotzen den emariaren menpe, orduan kurtso naturalean aplikatutako aldaketa kaltegarria da horri aurre egiteko prest ez daudelako.\nHori dela eta, emarien balio minimoak ezartzearen beharra dago, eta horrekin batera, ingurumen-eskakizunaren kontzeptua agertzen da.\nIngurumen-eskakizunak.\nKontzeptu horrek azaltzen duena hurrengoa da: ingurumen-eskakizuna ez da kontsideratzen uraren erabilera, errekurtsoaren errestrikzioa baizik. Horrela, gizakiok erabili ahal dugun ur kantitatea gainerakoa da, ingurumenean inpakturik ez eragiteko.\nIngurumen behar hauek, hala ere, 3 kriterio ezberdinen arabera zehaztu ahal dira:\nKasu bakoitzeko datuak ez daudenez, balio orokor bat planteatu da ingurumen beharrei aurre egiteko; urte baten bataz besteko emariaren balioaren %20-a izanez.\nEmari ekologikoa.\nAzken 20 urteetan emari ekologikoa gero eta garrantzia handiagoa hartuz joan da planifikazio hidrologikoan. Uraren 29/1985 Legea ezarri zenetik gaur egunera arte, eboluzio nabaria ikusi da planifikazioaren helburuetan eta errekurtsoen balantzeetan protagonismoa gero eta handiagoa da.\nEmari ekologikoa ingurugiroaren oreka mantentzeko beharrezkoa den un fluxu minimoa da. Oreka horren barruan habitat baten flora eta fauna sartzen dira, muturreko gertakizunen efektuen murrizketa eta paisaiaren babesa besteak beste.\nIbai bat definitzen dituzten ezaugarriak lau dira: uraren ezaugarriak (kalitatea eta kantitatea), ibilguaren morfologia, ibai ertzetan dagoen habitat mota eta errekurtso trofikoak. Beraz, hau azalduta uler daiteke emari ekologikoa ez dela bakarrik ura, eta ingurumen-eskakizun minimo batzuk beharrezkoak direla bertako ekosistema babesteko. Uraren emari minimoaz aparte, parametro fisiko-kimiko-biologikoak ere kontutan hartu behar dira.\nHala ere, kontutan izan behar dugu ibilgutik dabilen emaria geroz eta handiagoa izanik ez dela hobetuko ibai bizitza kasu guztietan. Udak eragiten duen beroagatik hainbat ibai lehortzen direnean, haien emari ekologikoa nulua da, beraz, ez da zuzena suposatzea ibilgu horietatik uraren fluxua inposatzen badela, inguruarentzako onuragarria izango dela. Erabaki horrek eragin dezake, adibidez, oso ondorio kaltegarria faunan (animalien gordelekuak urez betetzea eta itotzea). Azken finean, bertako bizitza urtaroek dakarten aldaketei aurre egitera ikasi dute eta horren arabera antolatzen dira.\nEmari ekologikoaren deskribapenarekin ikus daiteke parametro aldakorra izango dela lekua (ibaiaren tarte bakoitza) eta denboraren (urtaro ezberdinak) arabera. Kalitatezko emari minimoarekin eta emari minimo hidrologikoarekin hori ez da gertatzen, beraz, hori da aurreko kriterioekin desberdintasun handiena.\nDenborarekiko aldakortasuna.\nIbaiko arrainen bizitza urtaro ezberdinen zehar kontutan hartzen da, haien biziraupena bermatuz. Amuarraina arrunta den lekuetan, adibidez, ugalketa momentuan babesten dira emari txikiago bat ezarriz (azaroaren erdialdetik otsailera), lekualdatzea ahalik eta gehien errazteko, eta, beste alde batetik, udako tenperaturak jasangarriak izateko, emari minimoaren balioa handitzen da. Gainerako hilabeteetan, ezarritako balioa mantenduz nahikoa da.\nLekuarekiko aldakortasuna.\nIbaiaren tartearen arabera ezartzen da emari ekologikoa:\nEmari ekologikoaren ezarpena.\nEmari ekologikoa ezartzeko, bi eratara egin daiteke: berez dagoen emarian oinarritu eta balio bat estimatu edo lortu nahi den balio batean oinarrituz azterketa bat egitea emaria ezartzeko. Bestalde, emari horiek kalkulatzeko, metodo matematiko konplexuak erabiltzen dira eta gehien erabiltzen direnetatik, hurrengo biak erabililenak dira:\nEmari ekologikoa mantentzea.\nBehin ingurumen beharrak ezarrita, agertzen den arazoa emari ekologikoa mantentzea da, erregulatzeko obrak (presak) oztopo moduan jokatzen dutelako. Beraz, ibai bizitza bermatzeko, arrainena batez ere, \"pasabideak\" eta \"arrain-eskalak\" prestatzen dira. Obra horiek eraikitako presen oztopoari aurre egitea ahalbidetzen du, zonalde altuagoetara hel daitezen.\nZenbait arrain mota kontinentaledunak elikatze eta erreproduzitze inguruneak elkar hurbil dituzte, baina beste batzuek, izokina eta aingira adibidez, lan horiek elkar oso urrun gauzatzen dituzte. Kasu batzuetan, ehunka kilometroko distantzia ibili ahal dute leku batetik bestera joateko. Horregatik, ibaiaren ibilguan oztopo baten agerpena oso desegokia da, presa bat bada, batez ere. Soluziorik jarri ezean (lehen aipatutako pasabideak eta arrain-eskalak), arrain horien sartzea ezinezkoa izango litzateke eta espeziaren desagerpena ondorioztatuko litzateke haien erreproduzitze inguruneetara ailegatzen ez direlako. Beraz, oso ondorio larria da ekosistemarako.\nLaguntzazko elementu horiek benetan erabilgarriak izateko, baldintza batzuk betetzea beharrezkoa da:\nLortutako alde onak.\nIngurugiroaren babespenari esker, ibai baten berreskurapena lortzen da, eta horrekin lortzen diren onurak hurrengoak dira:"}
{"id": "977666", "revid": "512", "url": "https://eu.wikipedia.org/wiki?curid=977666", "title": "Hanna Pakarinen", "text": "Hanna Helena Pakarinen (Lappeenranta, Finlandia, 1981eko apirilaren 17a) finlandiar pop eta pop-rock abeslaria da. 2004an Finlandiako \"Idols\" kanta lehiaketaren lehen edizioa irabazteagatik egin zen ezaguna. 2007ko Eurovision Abesti Lehiaketan Finlandia ordezkatu zuen."}
{"id": "977669", "revid": "58701", "url": "https://eu.wikipedia.org/wiki?curid=977669", "title": "Agur maitea, ikusi arte", "text": "Agur, maitea, ikusi arte (\"Arrivederci amore, ciao\") Massimo Carlotto italiar idazlearen eleberri beltz bat da, 2001. urtean argitaratua\nEleberri honekin, Carlotto finalista geratu zen Edgar Allan Poe Sarian, \"Mystery Writers of America\" erakundeak ematen duen nazioarteko sari ospetsuan.\nEuskaraz, 2022ko urtarrilean plazaratu zuen Txalaparta argitaletxeak, Koldo Biguriren itzulpenarekin, (H)ilbeltza bekaren eta Baztango Udalaren laguntzarekin.\nArgumentua.\nGiorgio Pellegrini ezkerreko terrorista ohi bat da atzerrira ihes egin behar izan zuena, biziarteko kartzela-zigorra saihesteko, kamarada batekin Milango Industria Elkartearen egoitzaren aurrean jarri zituen bonba batekin gauzain baten heriotza nahi gabe eragin ondoren. Ihesean, Pellegrini eta beste kamarada Frantziara doaz lehendabizi eta Erdialdeko Amerikara gero. Hortxe hasten da eleberria, Erdialdeko Amerikako herrialde zehaztu gabe batean, oihanean; Pellegrinik odol hotzean hiltzen du bere kamarada, gerrillako buruzagi baten aginduz. Izan ere, ordurako, erabat desilusionatuta dago bere bizitzarekin eta bere ordura arteko ideologiarekin, jada ez du bere ideal zaharretan sinesten eta ez dago Erdialdeko Amerikako herriaren alde borrokatzeko eta hiltzeko prest.\nHorrela, lehenengo aukera profitatzen du oihanetik alde egiteko eta Erdialdeko Amerikako beste herrialde batera joateko; han, hondartza turistikoetako hotel batean hasten da lanean eta harremanak izaten ditu hainbat emakumerekin, haietaz aprobetxatzen da eta menderatzen ditu. Urte batzuen ondoren, Europara itzultzeko burubidea hartu eta Frantziara itzultzen da, bere bizitza berregiteko asmoz eta Italiako justiziarekin duen zorra (biziarteko kartzela) arintzeko edo kitatzeko asmoz. Horretarako, Parisera doa eta, han, emakume baten lepotik bizitzen hasten da, maitatzeko itxurak eginez; noizbait, harremanetan jartzen da bere antzinako talde armatuko buruzagi ohi batekin, eta xantaia egiten die: norbait hilketaren errua bere gain hartzeko prest ez badago, Italiako justiziatik ihesi dauden kidea guztiak salatuko ditu. Kamaradek amore ematen dute eta gauzainaren hilketa bere gain hartzeko prest dagoen preso bat aurkitzen dute, Pellegrini errugabetzeko. Orduan, Parisko bere emakumeari dirua eta harribitxiak lapurtu ondoren, Italiako mugaraino iritsi, dirua jatetxe garesti eta prostitutatan gastatu eta bere burua Italiako poliziari entregatzen dio. Milanen, Anedda izeneko polizia bat ezagutzen du, kartzelako egonaldia arintzearen truke haien informatzaile izatea proposatzen diena. Kartzelan, txibatoa izateaz gainera, prostituzio-negozio bat antolatzen du hango preso homosexual batekin.\nHilketaren errua bere gainetik kendu arren, urte gutxi batzuk pasatu behar ditu kartzelan talde armatu bateko kide izateagatik. Ateratzen denean, aberastea eta \"irabazle\" bat izatea da buruan duen helburu bakarra. Hasieran, lan bat lortzen du preso-ohiei laguntzen dien apaiz bati esker, baina diru gutxiegi irabazten du eta konturatzen da horrela \"galtzaile\" bat besterik ez dela izango. Halako batean, kartzelan ezagututako gaizkile batek prostituzioa egiten den diskoteka bateko ardura-lan bat proposatzen dio eta Veneto aldera joaten da. Han, kontu handiz saiatzen da deliturik ez egiten, baina trikimailuak erabiltzen ditu ezkutuan dirua irabazteko, prostituten lepotik eta bezeroak xantaiatuz. Bezero bat engainatuz, ordaindu ezineko zorra eragiten dio eta, kitatzeko, haren emaztearekin harreman sexualak izaten uztea eskatzen dio.\nDiskotekako jabeak Pellegriniren diru-trafikoen berri jakin eta jipoi bat emanarazten die bere gorila batzuei, eta beste gaizkile batzuen hilketan parte hartzera behartzen dute. Berriro kartzelan bukatzeko arriskua ikusita, handik alde egiteko modua aurkitu behar duela pentsatzen du. Halako batean, Milango kartzelan ezagututako preso batek bisita egiten dio eta furgoi blindatu bat lapurtzea proposatzen dio, milioi asko irabazteko moduko kolpe bat. Pellegrinik lapurreta antolatzea onartzen du, eta horretarako Anedda polizia ustelduarekin bat egiten du, kolpean parte hartuko duten beste gaizkideak kontaktatzeko. Denak hiltzea eta diru guztiarekin geratzea da haren asmoa, eta lapurreta egiten dutenean, Aneddak eta berak gaizkide guztiak (hiru anarkista espainiar eta bi faxista kroaziar) hiltzen dituzte.\nDirutza handiaren jabe eginda, bere hurrengo asmoa gizartean posizio errespetagarria lortzea da. Horretarako, lehendabizi lapurtutako dirua zuritu behar du, zilegizko negozio on batean inbertitzeko, eta aurrekari penalak ezabatu behar ditu. Horretarako, abokatu batekin jartzen da harremanetan eta jatetxe baten jabe bihurtzen da; handik urte batzuetara, abokatuak Pellegriniren aurrekariak ezabatzea lortzen du. Gizartean posizio on bat lortzeko, abokatuak esaten dio emazte bat falta zaiola. Jatetxera joaten den neska batekin ezkonduko da azkenik.\nBaina orduan arazoak sortu eta bere planak arriskuan egongo dira. Hori ez gertatzeko, beste hilketa batzuk egin beharko ditu, eta horretan ez du inolako zalantzarik izango.\nJarraipena.\nEleberri honek, italieraz, jarraipena du \"Alla fine di un giorno noioso\" izenburuarekin 2011n argitaratutako liburuan. "}
{"id": "977673", "revid": "25669", "url": "https://eu.wikipedia.org/wiki?curid=977673", "title": "Maria Miloslavskaja", "text": ""}
{"id": "977675", "revid": "96586", "url": "https://eu.wikipedia.org/wiki?curid=977675", "title": "Carmen Miranda", "text": "Mar\u00eda do Carmo Miranda da Cunha, ezagunagoa Carmen Miranda izenez, (Marco de Canaveses, Portugal, 1909ko otsailaren 9a - Beverly Hills, Ameriketako Estatu Batuak, 1955eko abuztuaren 5a) luso-brasildar sanba-abeslaria eta aktorea izan zen. 1930eko eta 1950eko hamarkaden bitartean ospe handia lortu zuen. Ameriketako Estatu Batuetako filmetan jantzi ohi zituen fruitudun kapelak zituen bereizgarri."}
{"id": "977676", "revid": "512", "url": "https://eu.wikipedia.org/wiki?curid=977676", "title": "Andoni Olariaga", "text": "Andoni Olariaga Azkarate (Berriz, Bizkaia, 1984) filosofoa eta idazlea da.\nIbilbidea.\nFilosofian doktorea da. UEUko Filosofia Sailburua izan zen bi urtez eta \"Euskal Herriko pentsamendu kritikoa XX-XXI. mendeetan\" graduondokoa sustatu zuen. Lapiko Kritikoa kolektiboko partaidea eta \"HAUSnART\" aldizkariko zuzendaria izan da. Egun Iratzar Fundazioan lan egiten du. Garan kolaboratzaile gisa artikuluak idatzi zituen (2011-2013). Artikuluak idatzi ditu hainbat hedabidetan: \"Uztaro\", \"Jakin\", \"Hegats\". Doktorego tesia idatzi zuen \"Erlatibismoa eta egia-ostea. Margolisen Pragmatismo amerikarretik abiatuz erlatibismoaren ulerkera erlazionalistari kritika eta errealismo konstruktibistaren aldezpena\" izenburupean. "}
{"id": "977677", "revid": "512", "url": "https://eu.wikipedia.org/wiki?curid=977677", "title": "Mikel Huarte Alzueta", "text": "Mikel Huarte Alzueta (Iru\u00f1ea, 1970), suhiltzailea lanbidez, kirolzalea eta Osasuna futbol klubaren historiaren ikertzailea.\nBiografia.\nSuhiltzailea, Soziologia eta Gizarte Lana ikasi du."}
{"id": "977678", "revid": "56334", "url": "https://eu.wikipedia.org/wiki?curid=977678", "title": "Madrilgo etxe orratzen zerrenda", "text": ""}
{"id": "977679", "revid": "96586", "url": "https://eu.wikipedia.org/wiki?curid=977679", "title": "Duffy", "text": "Aimee Anne Duffy, ezagunagoa Duffy izen artistikoaz, (Gwynedd, Gales, 1984ko ekainaren 23a) galestar abeslaria, abestigilea eta aktorea da. 2008an estreinako estudioko diskoa argitaratu zuen, \"Rockferry\" izenburukoa, eta urteko diskorik salduena izan zen Erresuma Batuan. Nazioartean ere oihartzuna izan zuen diskoak. 2009an Pop Bokal Disko Onenaren Grammy Saria eman zioten \"Rockferry\" diskoagatik."}
{"id": "977680", "revid": "8189148", "url": "https://eu.wikipedia.org/wiki?curid=977680", "title": "Duffy (abeslaria)", "text": ""}
{"id": "977682", "revid": "96586", "url": "https://eu.wikipedia.org/wiki?curid=977682", "title": "Oona Chaplin", "text": "Oona Castilla Chaplin (Madril, Espainia, 1986ko ekainaren 4a), ezagunagoa Oona Chaplin izen aristikoaz, espainiar zinema, antzerki eta telebista aktorea da. HBOko \"Game of Thrones\" telesailean Talisa Maegyr pertsonaiarena egiteagatik ezaguna da. Horrez gain, \"The Hour\" eta \"Taboo\" telesailetan ere antzeztu du. Charles Chaplinen biloba da amaren aldetik."}
{"id": "977686", "revid": "98220", "url": "https://eu.wikipedia.org/wiki?curid=977686", "title": "Pico Tesorero", "text": "Pico Tesorero edo Tesorero Tontorra, Europako Mendietako Urrieles mendikatean dagoen mendi bat da, bere tontorran Espainiako Le\u00f3n, Asturias eta Kantabria probintziek bat egiten dute. 2.570 metroko garaiera du."}
{"id": "977690", "revid": "512", "url": "https://eu.wikipedia.org/wiki?curid=977690", "title": "Laminazio (hidrologia)", "text": "Laminazioa ibaietan ematen den fenomeno naturala da. Ibaiaren zati baten emariaren ekarpen ezta galera nabarmenik ez badin badago, norabide gorakor zein beherakorrean, ur beherako aldakuntzak ur gorakoak baino txikiagoak direla egiaztatzen da, hau da, bataz besteko emariari dagokionez, desbideraketetan ahultze ba ematen da. Honek, ibai osoan zehar emari maximoen murrizketa eta emaria minimoen gehikuntza eragiten du. Era horretan, punta bakarreko uraldi batek, denboran zehar luzatzen den emari maximo txikiago baten bihurtzen da, eta garraiatutako bolumen totala konstantea denez, iraupen luzeagoa du. Fisikoki, emariak gorakorrak direnean, ibaian sartzen den uraren zati bat ibaiaren beste muturretik irteten da, eta beste zatia, aldiz, adarretan biltegiratuta geratzen da. Biltegiratutako ur horrek irteerako emaria handituko du, aipatutako emari horrek txikitzen dabilenean.\nIbaiaren ibilguan zehar zatiren baten presa edo urtegiren bat baldin badago, laminazioaren efektua handiagoa izango da, uraren ispiluaren azaleraren menpekoa izanik. Lautada handietan, uholdeak daudenean, antzeko efektua gertatzen da; urez betetako azalerak handiagoak dira eta laminazioaren efektua askoz ere nabariagoa da kasu hauetan. Presa edo urtegi hauei dagokionez, uraldi baten eraginak nabarmen murriztu ahal dira hauen eraginez. Aurreikuspen meteorologikoak kontuan hartuz, urtegiko erreserba bolumena handitu daiteke, uraldietako puntak desfasatu edota magnitude altuagatik kaltegarriak diren emari batzuk baliabide erabilgarri baten bihurtu ur eskasia dagoen garaietarako edo momentuetarako. Uraldietako puntak desfasatuz emari anitzen elkargunetan beraien gehiketa aljebraikoa saihestuko da.\nLaminazioa presetan.\nPresetan laminazioa (\"Hidrogramen igarotzea\"-z ere ezaguna), urtegiaren gainezkabideetatik edota hustubideetatik atera daitekeen emari maximoa uhaldi baten puntako emaria baino txikiagoa izatea ahalbidetzen duen funtzioari deritzo. Hau da, urtegiko edo presaren bolumena uhaldi baten emari maximotik datorren ura gordetzeko erabiltzen da, eta horrela, metatutako ura modu mailakatu baten eta sarrerako emaria baino txikiagoa den emari batekin askatu ahal izango da, uraldiaren puntako emariak eragingo zituen eragozpenak nabarmen murriztuz.\u00a0\nLaminazioa burutzeko, bi era desberdinetan gauzatu daiteke. Alde batetik, presa mekanismo bidez erregulatutako isurbideez osotuta egon daiteke (Hustubide balbulak edo/eta gainezkabideen gaineko uhateak), presaren operazioa ahalbidetuz. Bestetik, presaren isurbideak finkoak izan ahal dira, presaren operazioa galaraziz. Azken hauei \"Zulo-presa\" deritze.\nUrtegietan laminazioa ahalbidetzen duten 4 zati nagusi bereizten dira:\nHidrogramak.\nLaminazioaren fenomenoa era egoki baten adierazteko baliabiderik erabilgarriena hidrogramak izan ohi dira. Hidrograma batek emarien eta denboraren arteko erlazioa grafikoki adierazte du. Laminazioaren kasuan, bi hidrograma desberdin erabiliko dira: Uraldiaren hidrograma (sarrerako emariarena) eta Hidrograma laminatua (irteerako emariarena). Hidrogramak erlazionatuz, fase desberdinak azalduko dira:\n1. Fasea: Uralditik datorren ura urtegian sartzen hasten da, erreserba bolumena betetzen hasiz. Tarte horretan oraindik erreserba bolumena ez denez guztiz bete, beraz, oraindik gainezkabideetatik ez da emaririk kanporatzen: Q = 0\n2. Fasea: Urtegiko erreserba bolumena beterik dago eta urak sartzen jarraitzen du, emari txikiarekin. Soberako ura kanporatzen hasten da, baina sarrerako emaria oso txikia denez, irteerako emaria ia zero da. Fase honetan aldi baterako erreserba bolumena betetzen hasten da.\n3. Fasea: Uraldi baten eraginez sarrerako emaria handitzen hasten da, urtegian uraren kota igoz. Hori dela eta, gainezkabidearen ura kanporatzeko gaitasuna handituz doa, irteerako emaria handituz.\n4. Fasea: Sarrerako eta irteerako emarien kurbek bat egiten dute. Puntu horretatik aurrera, irteerako emaria sarrerakoa baina handiagoa da, beraz, urtegian dagoen uraren kota jaisten hasten da. Q &gt; Q \n5.Fasea: Azkenean irteerako emaria hasiera baten ibaian zegoen emariarekin berdintzen da.\nGizakion eragina.\nLaminazioari dagokionez, giza esku-hartzea eta natura erlazionatuz, 3 egoera desberdin azaldu daitezke:\nHonen ondorio praktiko gisa, presaren eta presari lotzen zaion urtegiaren eraikuntzaren ostean, urtegi edo presaren ur beherako emari altuak ez-ohikoagoak dira. Horrek, ur behean kokaturiko biztanleek aurretikan emari altuak betetzen zuen azalerak pixkanaka betetzera bultzatzen ditu. Honek arazo larriak eragin ahal ditu, izan ere, liberatutako espazio horiek urtegiaren segurtasuna bermatzeko neurri bezala erabili behar dira, eta inoiz ere ez edonolako urbanizazio edo eraikuntza berrien eraikuntzarako. Uraldi handi baten ondorioz urtegitik askatu beharreko emaria ez-ohiko egoera batekoa baldin bada, emari horrek hasiera baten biztanleek era ez-egokian hartutako azaleratik igaroko da eta bertan eraikitako eraikinetan edo etxebizitzetan kalte materialak, eta, zenbait kasutan ere, kalte pertsonalak eragingo ditu."}
{"id": "977691", "revid": "25669", "url": "https://eu.wikipedia.org/wiki?curid=977691", "title": "Martin Ttipia", "text": ""}
{"id": "977692", "revid": "512", "url": "https://eu.wikipedia.org/wiki?curid=977692", "title": "Zuhaitza (Lovecraft)", "text": "Zuhaitza, , H. P. Lovecraft estatubatuar idazlearen kontakizun labur makabro bat da. Antzinako Grezian girotua dago, bertan ondorio ironikoak izango dituen bi eskultoreen istorioa kontatzen da. 1920an idatzi eta 1921eko urrian \"The Tryout\" aldizkarian argitaratu zuen.\nArgumentua.\nAntzinako Grezia, marmolezko hilobi baten inguruan olibondo arraro bat hazi da. Zuhaitza erraldoia da eta modu beldurgarrian desitxuratutako gizon baten antza du.\nBertako tiranoak Kalos eta Musides eskultoreei estatua maiestatiko bat burutzeko ardura emango die, baina betekizun hau onartzeak artistei olibondoaren leku horretan bertan zorigaiztoko ondorio ironikoak ekarriko dizkie."}
{"id": "977694", "revid": "15795", "url": "https://eu.wikipedia.org/wiki?curid=977694", "title": "Laminazioa (Hidrologia)", "text": ""}
{"id": "977696", "revid": "15795", "url": "https://eu.wikipedia.org/wiki?curid=977696", "title": "Orogenia herziniar", "text": ""}
{"id": "977697", "revid": "512", "url": "https://eu.wikipedia.org/wiki?curid=977697", "title": "Oneka Iru\u00f1ekoa", "text": "Oneka Iru\u00f1ekoa hauetako bat izan daiteke:"}
{"id": "977698", "revid": "512", "url": "https://eu.wikipedia.org/wiki?curid=977698", "title": "Norman Maclean", "text": "Norman Fitzroy Maclean (Clarinda, Iowa, 1902ko abenduaren 23a - Chicago, 1990eko abuztuaren 2a) estatubatuar idazlea izan zen. Familia presbiteriar batean jaio zen eta anaia bat (Paul Davidson, 1906-1938) eta bost arreba izan zituen. Lehen Mundu Gerran borrokatu zuen eta gero Estatu Batuetako Baso Zerbitzuan lan egin zuen ipar-mendebaldeko Montanan. Chicagoko Unibertsitatean ikasi zuen eta literatura inglesa ikasten zuen. Erretiratu hartu ondoren, bere seme-alabei kontatzen zizkien istoriak idazteari ekin zion. Horien artean \"A River Runs Through It\", film bat inspiratu zuena."}
{"id": "977699", "revid": "512", "url": "https://eu.wikipedia.org/wiki?curid=977699", "title": "Eragon (filma)", "text": "Eragon, 2006ko Stefen Fangmeier estatubatuarrak zuzendutako fantasia eta ekintza film bat da. Christopher Paolini idazlearen \"2002ko izenburu berdineko eleberrian\" oinarritua dago. Ed Speleers, Jeremy Irons, Sienna Guillory, Robert Carlyle, Djimon Hounsou, Garrett Hedlund, Joss Stone eta John Malkovich aktoreek antzeztu zuten, eta Rachel Weisz aktoreak Saphira herensugeari ahotsa ipini zion.\nArgumentua.\nAlaga\u00ebsia eskualdeko kondairazko baso batean, Eragon (Edward Speleers) baserritar mutil gazteak harribitxi urdin eta arraro bat topatuko du. Bere familiak negu gorria igaro ahal dezan, mutilak harribitxia elikagaiengatik trukatzea erabakiko du, baina bapatean harria zirudienatik Saphira (Rachel Weisz) herensugea agertzeak zur eta lur utziko du, zinez, herensuge arrautz bat baitzen."}
{"id": "977701", "revid": "56334", "url": "https://eu.wikipedia.org/wiki?curid=977701", "title": "Laminazioa (hidrologia)", "text": ""}
{"id": "977703", "revid": "512", "url": "https://eu.wikipedia.org/wiki?curid=977703", "title": "Ali Khalif Galaydh", "text": "Ali Khalif Galaydh (, ; Las Anod, 1941eko urriaren 15a - Jijiga, Etiopia, 2020ko urriaren 8a) Somaliako lehen ministroa izan zen 2000tik 2001ean. Administrazio publikoa ikasi zuen Bostonen. Parlamentuko kide eta ministro Siad Barreren gobernuan izan zen. Somalilandeko independentzia aldarrikapena babestu zen eta Khatumoko presidentea izan zen 2014 eta 2020 artean."}
{"id": "977704", "revid": "512", "url": "https://eu.wikipedia.org/wiki?curid=977704", "title": "Joe Satriani", "text": "Joseph Satriani (Westbury, New Yorkeko estatua, 1956ko uztailaren 15a), estatubatuar rock musikaria, konposatzailea, kantautorea, gitarra elektriko-jotzailea eta irakaslea da.\nGaur egun aski ezagunak diren gitarra-jotzaileen irakaslea izan da, tartean Steve Vai, Larry LaLonde, Rick Hunolt, Kirk Hammett, Andy Timmons, Charlie Hunter, Kevin Cadogan eta Alex Skolnick."}
{"id": "977705", "revid": "201", "url": "https://eu.wikipedia.org/wiki?curid=977705", "title": "Aralar mendia", "text": ""}
{"id": "977706", "revid": "201", "url": "https://eu.wikipedia.org/wiki?curid=977706", "title": "Everest mendia", "text": ""}
{"id": "977707", "revid": "116965", "url": "https://eu.wikipedia.org/wiki?curid=977707", "title": "Alina Zagitova", "text": "Alina Ilnazovna Zagitova () edo Alina Ilnaz kyzy Zahitova () (Izhevsk, Udmurtia, Errusia, 2002ko maiatzaren 18a) errusiar izotz gaineko patinatzaile artistikoa da. 2018ko Neguko Olinpiar Jokoetan bi domina irabazi zituen, urrezko banakakoan eta zilarrezkoa taldekakoan. 2019an Munduko Izotz Gaineko Patinaje Artistiko Txapelketa irabazi zuen emakumezkoen bakarkako kategorian."}
{"id": "977708", "revid": "64658", "url": "https://eu.wikipedia.org/wiki?curid=977708", "title": "Oneka Ortitz", "text": ""}
{"id": "977710", "revid": "15795", "url": "https://eu.wikipedia.org/wiki?curid=977710", "title": "Oneka Garzeitz", "text": ""}
{"id": "977711", "revid": "64658", "url": "https://eu.wikipedia.org/wiki?curid=977711", "title": "Oneka Beraskoitz", "text": ""}
{"id": "977712", "revid": "15795", "url": "https://eu.wikipedia.org/wiki?curid=977712", "title": "Urraca S\u00e1nchez", "text": ""}
{"id": "977713", "revid": "336", "url": "https://eu.wikipedia.org/wiki?curid=977713", "title": "Asona Enekoitz", "text": ""}
{"id": "977714", "revid": "15795", "url": "https://eu.wikipedia.org/wiki?curid=977714", "title": "Auria (Iru\u00f1eko erregina)", "text": ""}
{"id": "977715", "revid": "512", "url": "https://eu.wikipedia.org/wiki?curid=977715", "title": "Falling (2020ko filma)", "text": "Falling, 2020ko Viggo Mortensenek zuzendutako film dramatiko bat da. Mortensen beraz gain, Lance Henriksen, Terry Chen, Sverrir Gudnason, Laura Linney, Hannah Gross eta David Cronenberg aktoreek antzeztu zuten.\nArgumentua.\nJohn Petersen Eric mutil-lagunarekin eta Monica bien alabatzakoarekin bizi da Kalifornian. Willis haren aitak, nekazari tradizional eta kontserbadorea, Los Angelesera bidaiatzea erabaki du, eta Johnen etxean geratuko da erretirorako tokirik egokiena aurkitu arte. Etxean dagoen bitartean, aita-semeen munduek talka egingo dute bortizki, eta zauri zaharretan zirikatzea eta beste batzuk irekitzea ekarriko du, elkar onartu eta barkatzeko bidaian."}
{"id": "977716", "revid": "119347", "url": "https://eu.wikipedia.org/wiki?curid=977716", "title": "Goiburu (Urnieta)", "text": "Goiburu auzoa Urnieta osatzen duten lau auzo administratibo eta historikoetako bat da. Udalerria osatzen duten lau auzoen artean handiena da eta bertan kokatzen da Urnietako punturik altuena, Adarra mendiaren gailurra (817 metro). Udalerriaren hego-ekialdea du bere baitan auzoak eta bertan kokatzen dira herriko giza aztarnarik zaharrenak (Marizulo, Mulisko Gaina, Eteneta, etab.) eta herriko gailur esanguratsuenak (Adarra, Aballarri, Onddi, Zorroztarri, etab.).\nAuzoak auzo-elkarte bat du, Xoxoka-Goiburu Auzo Elkartea hain zuzen, eta udalarekin lankidetzan dihardu 2014tik. Auzoaren erdigunea Xoxokan kokatu ohi da, bertan baitago biztanle kopuru handiena. Landa-eremuko auzoa izanik, biztanle gutxiko auzoa da. 2008. urtean aditzera eman zenez, 400 eta 500 biztanle artean zituen Goiburu auzoak.\nMugaketa.\nGoiburu auzoak Lategi auzoarekin egiten du muga iparraldean, Enbutegi landetxearen inguruan. Landetxetik gora, Goiburu auzoa hasten da eta behera, Lategi auzoa. Osinaga auzoarekin (Hernani) egiten du muga iparraldean ere. Goiburu auzoa hainbat zonaldetan banatu daiteke, horietan nagusiena Xoxoka delarik, zeina Urnietako Udalak Goiburu auzoaren baitako gune gisa sailkatu arren, Gipuzkoako Foru Aldundiak auzo independentetzat hartzen duen, Tsusaka izenarekin. Xoxoka auzoan bizi dira goiburutar gehienak, auzoaren ipar-mendebaldean eta bertan kokatzen dira Auzoko frontoia, Tsusaka herri-eskola eta hainbat landetxe eta jatetxe. Ormazarreta eta Aierdi baserriak ere Goiburu auzoan kokatzen dira, baita horien inguruan biltzen diren beste etxalde eta baserriak ere.\nXoxokatik at, Besadegi da erreferentziazko beste landetxe bat Goiburu auzoan, Adarra mendia igotzeko abiapuntu ohikoena izateagatik ezaguna. Besadegitik aurrera baserri eta landetxe kopurua murritza da. Goiburuk Ere\u00f1otzurekin (Hernani) ipar-ekialdean eta Pagoagarekin (Hernani) hego-ekialdean egiten du muga, mendigunean. Ere\u00f1otzu auzoarekin egiten duen muga Urumea ibaiak zehazten du Bezkita inguruan, hala, Goiburu auzoari esker Urnietak Urumea ibaia ukitzen du eremu hartan. Gune horri Bezkita burdinolak ematen dio izena, zeina Eusko Jaurlaritzak euskal ondaretzat sailkatu duen. Goiburu auzoak hegoaldean Elduain herriarekin egiten du muga, Adarraren hegoaldean kokatzen den Txokoko Errekatik hurbil. Andoainekin ere muga zabala egiten du Urnietako auzoak, Leizotz auzoarekin hain zuzen, Akurrikako Txabola inguruan hasi eta Arizmendi baserriraino.\nOndarea.\nGoiburu auzoa, Urnietako handiena izanik, ez da behartsua ondare aldetik.\nOndare arkeologikoa.\nGoiburu auzoan lau karobi kokatzen dira: Mikelabil, Goiko Barkaiztegi, Zuloeta eta Montefrio baserrietan. Marizulo haitzuloa da ordea ziur aski Urnietako giza-aztarna zaharrenak dituen gune arkeologikoa, izan ere, K. a. 6500. urteko bizi-aztarnak aurkitu dira bertan, lau mailatan banatuta, aipatutako garaikoak zaharrenak direlarik eta berrienak K. a. 3335. urtekoak. Azken garai horretan hilobi gisa baliatu zen haitzuloa. Giza gorpuzkiak eta zenbait animalienak aurkitzeaz gain, zeramika puskak eta Neolito garaiko hainbat tresna aurkitu dira bertan.\nEraikuntza eta baserri historikoak.\nGoiburu auzoa landa-auzo zabala da, horregatik, baserri historiko ugari ditu bere lurretan. Horien artean esanguratsuak dira Aierdi baserria, Eusko Jaurlaritzak Eraikitako Euskal Ondasun Nabarmentzat eta Monumentutzat duena, Marizulo baserria eta Bezkita burdinola. Horietaz gain, aipagarriak dira Besabi, Igartza-Yarza eta Altzibar baserriak. Aierdi baserriari dagokionean, XVI. mendean eraiki zen eta garai hartako egitura eta ezaugarriak mantentzen ditu oraindik ere. Bezkita burdinolaren bidez auzoak (eta herriak) Urumea ibaia ukitzen du, izan ere, burdinola horrek Urumea ibaiaren urak baliatu zituen bere funtzionamenduan. Bezkita burdinola Eusko Jaurlaritzak ondare arkeologikotzat sailkatu du."}
{"id": "977718", "revid": "512", "url": "https://eu.wikipedia.org/wiki?curid=977718", "title": "Lategi (Urnieta)", "text": "Lategi auzoa Urnietako lau auzo administratibo eta historikoetako bat da. Urnietaren erdialde-ekialdean kokatzen da, Goiburu auzotik iparraldera eta herriaren erdigunetik ekialdera. Landa-eremuko auzoa da, zenbait baserrik eta landetxek osatzen dutena. Auzo honetan kokatzen da Urnietako trenbidearen zatirik handiena eta Hernanirekin muga egiten du ipar-ekialdean. Izagirre baserria da bertako eraikin esanguratsuenetako bat, zeina errota izan zen eta oraindik urak biltzeko azpiegituraren zati bat gordetzen duen."}
{"id": "977720", "revid": "56334", "url": "https://eu.wikipedia.org/wiki?curid=977720", "title": "Himilkon", "text": ""}
{"id": "977721", "revid": "512", "url": "https://eu.wikipedia.org/wiki?curid=977721", "title": "The Trial of the Chicago 7", "text": "The Trial of the Chicago 7 2020ko Aaron Sorkin estatubatuar zinema zuzendariaren film dramatiko historiko bat da. Filma \"Chicago Seven\" deiturikoen kasuan oinarritzen da, Vietnamgo Gerraren aurkako protestalari talde bat, konspirazioaz eta istiluak bultzatzeaz akusatu zutena. Yahya Abdul-Mateen II, Sacha Baron Cohen, Daniel Flaherty, Joseph Gordon-Levitt, Michael Keaton, Frank Langella, John Carroll Lynch, Eddie Redmayne, Noah Robbins, Mark Rylance, Alex Sharp eta Jeremy Strong aktoreek antzeztu zuten.\nSinopsia.\n\"Chicago Seven\" deituriko zazpi akusatuen kasuan oinarritzen da: 1969 eta 1970an AEBetako gobernu federalak konspirazioa eta istiluak bultzatzea leporatu zieten besteak beste, Vietnamgo Gerraren aurkako protestak eta beste protesta kontrakultural batzuk burutzeagatik, Chicagon Alderdi Demokrataren 1968ko Batzar Nazionala ospatzen ari zirenean."}
{"id": "977722", "revid": "56334", "url": "https://eu.wikipedia.org/wiki?curid=977722", "title": "Hannon", "text": ""}
{"id": "977723", "revid": "1519", "url": "https://eu.wikipedia.org/wiki?curid=977723", "title": "Oibarko Antsa", "text": ""}
{"id": "977724", "revid": "2048", "url": "https://eu.wikipedia.org/wiki?curid=977724", "title": "Hanlonen printzipioa", "text": "Hanlonen printzipioa, batzuetan Hanlonen labana gisa ere ezaguna, zuhur-hitz ezagun bat da, hurrengoa dioena: \u00abInoiz ez iezaiozu gaiztakeriari egotzi ergelkeriak ederki esplika dezakeena\u00bb.\nJatorria.\nAntza, esaldia lehen aldiz Robert J. Hanlonek idatzitako txantxa batean agertu zen, Murphyren legeari buruzko 1980ko bilduma-liburu batean (\"Murphy's Law Book Two: More Reasons Why Things Go Wrong!\"). Hala ere, bazeuden antzerako esaldiak XVIII. mendetik."}
{"id": "977725", "revid": "1310", "url": "https://eu.wikipedia.org/wiki?curid=977725", "title": "Occamen labana", "text": ""}
{"id": "977727", "revid": "1545", "url": "https://eu.wikipedia.org/wiki?curid=977727", "title": "Bigarren Opioaren Gerra", "text": "Bigarren Opioaren Gerra () edo Txinarako anglo-frantziar espedizioa Erresuma Batuak eta Frantziako Bigarren Inperioak Txinako Inperioaren kontra 1856 eta 1860 artean borrokatu zuten gerra bat izan zen.\nOpioaren Gerretan zehar, bigarren gatazka nagusia izan zen, berriro Txinarako opioaren esportazioan izandako tirabirek eraginda. Europarrek, berriro, Qing dinastia menderatu zuten. Pekingo Itunaren ondorioz, Hong Kongek Kowloon penintsula bereganatu zuen."}
{"id": "977728", "revid": "1545", "url": "https://eu.wikipedia.org/wiki?curid=977728", "title": "Txinarako anglo-frantziar espedizioa", "text": ""}
{"id": "977729", "revid": "1545", "url": "https://eu.wikipedia.org/wiki?curid=977729", "title": "Bigarren Opio Gerra", "text": ""}
{"id": "977731", "revid": "1545", "url": "https://eu.wikipedia.org/wiki?curid=977731", "title": "Opioaren Bigarren Gerra", "text": ""}
{"id": "977732", "revid": "56334", "url": "https://eu.wikipedia.org/wiki?curid=977732", "title": "Jagelloniar unibertsitatea", "text": ""}
{"id": "977735", "revid": "56334", "url": "https://eu.wikipedia.org/wiki?curid=977735", "title": "Obra kontratua", "text": ""}
{"id": "977736", "revid": "65203", "url": "https://eu.wikipedia.org/wiki?curid=977736", "title": "Francesc Betriu", "text": "Francesc Betriu Cabeceran (Orga\u00f1\u00e1, Lleida, 1940ko urtarrilaren 18a - Valentzia, 2020ko urriaren 7a ) Kataluniako zinema eta telebistako zuzendaria izan zen, Francesc Betriu edo Paco Betriu izenarekin ere ezaguna. Bere lanean frankismo garaiko komedia beltzaren kutsua eta literatura-egokitzapenerako gaitasuna nabarmendu zituen, Miguel Delibes, Juan Mars\u00e9, Ram\u00f3n J. Sender, Merc\u00e8 Rodoreda bezalako egileen moldaketekin. Kataluniako zinema akademiak \u00ab\"diktadurako eta Trantsizioko Espainia edo zinemaren eta literaturaren arteko harremanak ulertzeko ezinbesteko izena\" \" zela uste zuen.\nKarrera.\nEkonomia eta Politika Zientzietako ikaslea eta Soziologian diplomatura lortu zuen Zinematografia Eskola Ofizialeko (EOC) ikaslea izateaz gain, Berlanga, Borau, Saura edo S\u00e1enz de Heredia-rekin ikasi zuen. Zinema eta telebistako ekoizle gisa lan egin zuen eta 1960ko hamarkadaren amaieran film laburren produkzio independentean aitzindari izan zen. Besteak beste, Manuel Guti\u00e9rrez Arag\u00f3n, Jos\u00e9 Luis Garc\u00eda S\u00e1nchez eta Antonio Drove-rekin batera hamahiru film labur ekoiztea erabaki zuten. Handik \"Zer egin daiteke neska batekin?\", \"Labeleciallalacio\" edo \"Bolero de Amor\" film laburrak sortu zituzten.\n\"Nuevos Fotogramas\" aldizkariko zuzendaria izan zen. Euskarri zinematografikoan hasi zen zuzendari laguntzaile gisa Manuel Revueltaren \"Antonio y Lola\" (1965) filmean. Urte bat geroago, hala nola \"Beatles-ak Madrilen\" (1966), \"Gente de Mes\u00f3n\" (1969) eta \"Bolero de amor\" (1970) laburmetraiak filmatzen hasi zen.\nBere film gehienak literatura lanetan inspiratuta daude. Bere moldaketetan komedia hispano, beltz eta groteskoaren zaletasuna da nagusi. \"Coraz\u00f3n solitario\" (1972) eta \"Furia espa\u00f1ola\" (1975) filmen kasua da, Jos\u00e9 Luis Garc\u00eda S\u00e1nchez zinemagile lankideak batera idatzitako gidoiekin; \"La viuda andaluza\" (1976) eta \"Los fieles servientes\" (1980) komediak, Espainiako Filmaren Kalitate Goreneko Aipamena saritu zuten Mostra de Cinema Mediterranin .\n\"Playas y piscinas\" (1981) eta \"La plaza del Diamante\" (1982) \"lanen ondoren\", egokitzapen berria filmatu zuen, \"R\u00e9quiem por un campesino espa\u00f1ol\" (1985), kasu honetan, Ram\u00f3n J. Sender-en izen bereko eleberrian ( 1901-1982) oinarrituta. Film horretan Fernando Fern\u00e1n G\u00f3mez, Terele P\u00e1vez eta Antonio Banderas gaztea izan zituen.\n\"Vida privada\" (1987) H\u00e9ctor Alterio protagonista zuen telebistarako filmatutako mini-serie bat izan zen. \"Sinatra\" (1988) bere hurrengo lanean, Ra\u00fal N\u00fa\u00f1ezen eleberrian oinarrituta, Francesc Betriuk Alfredo Landak interpretatutako Frank Sinatra abeslari estatubatuarraren imitatzaile baten bizitza kontatzen du. Aktore lanetan telebistako Ana Obreg\u00f3n eta Maribel Verd\u00fa ere badaude. Hurrengo film luzeak \"Eurocop\" (1988) eta TVE-k ekoitzitako \"Un d\u00eda volver\u00e9\" (1990) seriea, Juan Mars\u00e9- ren eleberrian oinarrituta.\nBetriuk sei urte geroagora arte ez zuen berriro filmatu: \"La duquesa roja\" (1996) komedia, Andr\u00e9s Vicente G\u00f3mezek koproduzitutako eta Rosa Mar\u00eda Sard\u00e1 protagonista duen filma. beste aktore batzuk Loles Le\u00f3n, Javier Gurruchaga eta Mar\u00eda Isbert dira, besteak beste.\n\"Una pareja perfecta\" (1997), Andr\u00e9s Vicente G\u00f3mezek ekoitzia eta Antonio Resines protagonista \"duena\", Miguel Delibes-en \"Diario de un jubilado\" eleberriaren moldaketa da.\nBere azken bi lanak \"El para\u00edso ya no es lo que era\" (2000) film luzea eta Susana Prieto gidoian ere parte hartu zuen \"La madre de mi marido\" telebistako filma (2004) izan ziren.\n2014an Zinematografiaren Sant Jordi saria eman zioten.\n2020ko urtarrilaren 19an, Gaud\u00ed Ohorezko Saria jaso zuen \" \"bere konpromiso sozial irmoagatik eta bere produkzioaren aniztasunagatik\"\". Sant Pol de Maren (Bartzelona) bizi zen."}
{"id": "977738", "revid": "7388", "url": "https://eu.wikipedia.org/wiki?curid=977738", "title": "Iraungitako espezie", "text": ""}
{"id": "977739", "revid": "3591", "url": "https://eu.wikipedia.org/wiki?curid=977739", "title": "Kaukasoko ipar-ekialdeko hizkuntzak", "text": "Kaukasoko ipar-ekialdeko hizkuntzak Kaukasiako ipar-ekialdeko jatorrizko hizkuntza familia da.\nBi sail ditu:"}
{"id": "977745", "revid": "512", "url": "https://eu.wikipedia.org/wiki?curid=977745", "title": "Oztaran (Urnieta)", "text": "Oztaran auzoa Urnieta osatzen duten lau auzo administratibo eta historikoetako bat da. Herriaren ipar-mendebaldean kokatzen da eta Lasarte-Oriarekin eta Hernanirekin muga egiten du. Landa-eremuko auzoa da, hainbat baserri kokatzen dira bertan eta herrigunearekin muga egiten du. Eraikin esanguratsuen artean, Oztaranen daude Argarate, Berrasoeta eta Aritzola baserriak, zeintzuek armarria gorde duten oinetxe izan baitziren.\nMugaketa eta ezaugarriak.\nOztaran auzoak gutxi gorabehera 2 kilometro karratuko azalera du, hau da, Urnietaren azaleraren %9 inguru. Herrigunetik mendebaldera kokatzen da auzoa, Lasarte-Oriarekin muga egiten du nagusiki, izan ere, Urnieta herri horrekin lotzen duen bide nagusia Oztarandik igarotzen da. Hernanirekin ere muga egiten du iparraldean, Santa Barbara auzoarekin hain zuzen. Oztaran auzoan kokatzen dira Setien eta Elutxeta sagardotegiak, Urnietatik Santa Barbara mendira heltzen den bidearen bazterretan. Auzo honek Langarda urbanizazioko zati bat hartzen du bere baitan eta urbanizazioa inguratzen du Lategi auzoarekin batera. Gainera, Urnietako trenbidearen bazterreraino iristen da Hernanirako bidean, Langarda urbanizazioa igaro ostean.\nHegoaldean, Oztaranek Ergoien auzoarekin egiten du muga, Urnietakoa hura ere. Ergoien eta Oztaranen arteko muga Fatima ermitatik hurbil dago (zeina ez dagoen bi auzo horietako batean, herrigunean baizik). Zehatzago esanda, Azkorte ermitarako bidean dagoen Errekalde Kaleko zubia, Fatima ermitatik gora eginez aurki daitekeena, da auzoen arteko mugatik hurbilen dagoen erreferentzia. Muga ia lerro zuzen bat da. Hori horrela, Azkorte ermita Ergoienen kokatzen da, Buruntzara bidean dauden baserri eta landetxe ugari bezalaxe."}
{"id": "977746", "revid": "1545", "url": "https://eu.wikipedia.org/wiki?curid=977746", "title": "Vielh zubia", "text": "Vielh zubia () edo Zubi Zaharra Durolle ibaia gurutzatzen duen zubi historikoa da. Frantziako Vall\u00e9e des Usinesen dago, Ti\u00e8rn udalerrian, Auvernian. Inguruko zubi zaharrena da: 1476 urtean iadanik zubi zaharra gisa aipatua agertzen da. Ez da oso toki irritsi-erraz eta, ondorioz, bere egoera ez da oso ona."}
{"id": "977747", "revid": "137486", "url": "https://eu.wikipedia.org/wiki?curid=977747", "title": "Hiri-drainatze sistemek uraren kalitatean duten eragina", "text": "Hirietan eta beste lekuetan jausten diren ur bolumenak nahiko antzekoak izaten dira. Aldaketa minimoak antzeman daitezke. Klima edota mendien gune altuen presentzia zeozer baldintzatu dezakete, baina bere osotasunean ur kopuru diferentziak oso txikiak dira. Hala ere, hirietako drainaketak oso ondo diseinatu eta mantendu behar dira larreak edo mendiak dauden guneetan daudenekin alderatuz. Lehenik, jende dentsitate handiak dituzten guneak direlako eta bigarrenik, hirietako isurketa garbia askoz ere handiagoa delako.\nPrezipitazioa lur azpian infiltratu, lurrundu edota gainazaleko isurketatik joan daiteke. Lurrunketa, alde batera utziz gero, hirietako ur gehiena gainazaleko isurketatik doa. Horren erruduna hirietako orografia da, hirietako errepideen, etxeen eta kaleen infiltrazioa minimoa delako. Hiriaren gainazala iragazgaitza bihurtu dela esan daiteke. Beraz, hirietan kontrolatu behar den ur bolumena oso handia denez, ur hori bideratu eta ondo tratatzea da hiritarren eginkizuna.\nManipulatu beharreko ur bolumena txikitzeko hainbat teknika daude eta azken urteotan garrantzi handiagoa izaten hari dira inguruko hirietan. Hala ere, hirietako drainaketa konbentzionalek oraindik ere presentzia izugarria dute, azpiegituren aldaketak suposatu \u00a0dezaketen diru kosteengatik batez ere. Metodoen onurak alde batera utzita biek uraren kalitatean aldaketa nabariak kausa dezaketela ez da ahaztu behar, uraren jatorriengatik edo ur horrek mugitzean lortzen dituen aldaketengatik.\nUraren kalitatea.\nIngurumen arazo handienak eragiten duten ur kutsatuak hirietatik datozenak dira gaur egun. Hirietako egoera ez da onuragarriena uraren kalitaterako, hirian zehar herrialdeko beste tokitan topatzen ez diren hainbat kutsatzaile daudelako. Hirigunea oso handia eta heterogeneoa denez, drainatzen den urak kontaminatzeko jasan ditzakeen aukerak bi ibilbidetan sailkatzen dira:\nAlde batetik, uraren kutsaduraren iturri ezagunak egoten dira. Drainatutako ura beste ur kutsatuekin edo gune kutsatzaile jakin batekin kontaktuan dagoenean eta puntu finkoa eta ezaguna denean, iturriak ezagunak deritze. Ingeleses \u201cpoint source\u201d ere deiturikoak. \u00a0Iturri hauen kontrola oso erraza izaten da, arazoa lokalizatzea eta konpontzea posible delako. Hauen adibide, beste drainaketa sare baten apurketak kausa dezakeen kutsadura izan daiteke. Ur horren propietateak desberdinak eta kalteak eragin ditzaketenak izateagatik kutsadura gertatzen dela esaten da. \u00a0Ur grisekin egoten diren isurketak horien adibide dira.\nBeste aldetik, uraren kutsadura difusoa gertatzen da. Kasu honetan ura ingurunearekin edozein momentuan kutsatu ahal da. Nahiz eta momentu hori zehaztu eta analizatu, prozesua kontrolatzea ezinezkoa edo oso zaila izaten da. Kutsadura difusoak du hiriko ur drainaketen urak duen arriskuaren erru gehiena. Honako ezaugarriak ditu:\nUraren kutsatze prozesua hurrengo 3 fasetan sailkatu daiteke:\nJatorriak eta kalteak.\nKutsatze egoerak nonahi eta edonon gertatzen direnez, horien jatorri nagusia identifikatu behar izaten da. Kutsadura difusoa eragiten dituzten jatorri nabarmenenak hurrengoak dira:\nUraren kalitatearekin zerikusia duten hiri drainaketekin amaitzeko ez da ahaztu behar drainaketa jasangarrien egoera. Egia da orokorrean drainaketa mota hauek onura asko dituztela. Alde batetik, uraren kalitatea modu naturalean homogeneizatzen eta marjina batzuen artean mantentzen dituztelarik. Eta bestaldetik, ur drainaketan kaltea eragin dezaketen aurkako filtro moduan lan egin dezakeela ere egia da. Hala eta guztiz ere, lehen aipatu diren kutsatzaile askorengan ez dute ia eraginik. \u00a0Drainaketa sistema jasangarri hauek kaltetuak izateko aukera ere kontuan hartu behar da, hirietan drainatzen den uraren material korrosibo edo pozoitsu askok kaltetu ahal dituztelako hain zuzen ere. \u00a0"}
{"id": "977750", "revid": "336", "url": "https://eu.wikipedia.org/wiki?curid=977750", "title": "Elkano mendiak", "text": "Elcano Montes edo Elkano mendiak Pluton planeta nanoaren hegoaldean dagoen eskualde menditsua da. 488 kilometroko zabalera du. Juan Sebastian Elkano euskal marinelari erreferentzia egiten dio.\nCthulhu eskualdearen hegoaldean dago."}
{"id": "977751", "revid": "6327", "url": "https://eu.wikipedia.org/wiki?curid=977751", "title": "Elkano Mendia", "text": ""}
{"id": "977752", "revid": "512", "url": "https://eu.wikipedia.org/wiki?curid=977752", "title": "Odaliska emakume esklabuarekin", "text": "Odaliska emakume esklabuarekin () Jean-Auguste-Dominique Ingres frantziar margolariak 1839an egindako lana da. Margoa Charles Marcotte d'Argenteuil-en enkargua izan zen, bere bilduma pribaturako. Egun margolana Estatu Batuetako Massachusetts estatuko Cambridge hiriko Fogg Art Museumen erakusten da. Orientalismoarekin lotutako horrelako margolan erotikoak ezagunak dira Ingresen obran.\nHistoria.\nMargoa Charles Marcotte d'Argenteuil-en enkargua izan zen, bere bilduma pribaturako. Ingresek 1842an Baltimoreko Arte Museumen dagoen erreplika bat egin zuen, bi ikasleen laguntzaz: Paul eta Hippolyte Flandrin. Bien artean zehaztasun batzuk desberdinak agertzen dira. Adibidez Baltimoreko margolanean, atzealdeko planoan Paul Flandrinek egindako lorategia ikus daiteke; lorategi hori Dampierre gazteluaren lorategian inspiratu zen."}
{"id": "977753", "revid": "336", "url": "https://eu.wikipedia.org/wiki?curid=977753", "title": "Elcano Montes", "text": ""}
{"id": "977754", "revid": "56334", "url": "https://eu.wikipedia.org/wiki?curid=977754", "title": "L'Odalisque \u00e0 l'esclave", "text": ""}
{"id": "977755", "revid": "336", "url": "https://eu.wikipedia.org/wiki?curid=977755", "title": "Hisamuddin Selangorrekoa", "text": "Sultan Sir Hisamuddin Alam Shah Al-Haj Ibni Almarhum Sultan Alaeddin Sulaiman Shah (Kuala Langat, Selangor, 1898ko maiatzaren 13a - Kuala Lumpur, 1960ko irailaren 1a) Selangorreko 6. sultana eta Malaysiako 2. erregea (Yang di-Pertuan Agong) izan zen. Sulaiman Selangorrekoaren bigarren semea izan zen. 1938an, bere aita hil zenean, tronura igo zen bere anaia zaharrenaren ordez, presio britainiarrengatik. 1943an inbaditzaile japoniarrek Musa Ghiatuddin Riayat Shah Selangorrekoa anaia nagusia tronuan jarri zuten eta britainiarraren itzuli zirenean, Hisamuddin tronura itzuli zen 1945ean. 1960ko apirilean Malaysiako bigarren errege aukeratu zuten, Abdul Rahman Negeri Sembilangoa hil ondoren eta bera ere lau hilabete geroago hil zen."}
{"id": "977756", "revid": "2048", "url": "https://eu.wikipedia.org/wiki?curid=977756", "title": "Irurtzungo trukagailua", "text": ""}
{"id": "977760", "revid": "2048", "url": "https://eu.wikipedia.org/wiki?curid=977760", "title": "Altsasuko trukagailua", "text": ""}
{"id": "977761", "revid": "2048", "url": "https://eu.wikipedia.org/wiki?curid=977761", "title": "Noaingo trukagailua", "text": ""}
{"id": "977762", "revid": "2048", "url": "https://eu.wikipedia.org/wiki?curid=977762", "title": "Etxabakoizko trukagailua", "text": ""}
{"id": "977763", "revid": "2048", "url": "https://eu.wikipedia.org/wiki?curid=977763", "title": "Aitzoaingo trukagailua", "text": ""}
{"id": "977764", "revid": "2048", "url": "https://eu.wikipedia.org/wiki?curid=977764", "title": "Kordobilako trukagailua", "text": ""}
{"id": "977765", "revid": "512", "url": "https://eu.wikipedia.org/wiki?curid=977765", "title": "Soul (2020ko filma)", "text": "Soul 2020ko Pete Docter estatubatuar zinema zuzendariaren konputagailu-animaziozko komedia dramatiko film bat da. Pixar Animation Studios ekoiztetxeak ekoitzi zuen eta Walt Disney Pictures ekoiztetxea da banatzailea.\nZinema aretoetan estreinatzekoa zen, baina COVID-19 pandemiaren eraginez, banatzaileak Disney+ streaming plataforman estreinatu zuen, 2020ko abenduaren 25ean.\n93. Oscar Sarietan, bi sari eskuratu zituen: Animaziozko film onenaren Oscar Saria eta Jatorrizko soinu banda onenaren Oscar Saria.\nArgumentua.\nJoe Gardner musika irakasleak jazz-musikari profesional bihurtzeko ametsa dauka. Half Note Club-en jotzeko aukera lortzen duenean, istripu larri bat izaten du, eta ondorioz arima gorputzetik irtetzen zaio. Joen arima orduan \"You\" hazitegian aurkitzen da, non arimek grinak garatu eta bereganatzen dituzte, jaioberri batengana bidali aurretik. Joek oraindik bizirik dagoela jakiten duenean, kide duen 22 arimari bere gorputzera itzultzeko laguntza eskatzen dio. Ez dio lagundu nahi, baina Joek istripuz berarekin eramaten du, Lurrera doan tunel batetik erortzen direnean.\nAktoreak (Jatorrizko ahotsak).\nHorrez gain, Cody Chesnuttek gitarradun abeslari baten ahotsa antzezten du."}
{"id": "977767", "revid": "119347", "url": "https://eu.wikipedia.org/wiki?curid=977767", "title": "Atrio (bihotza)", "text": "Atrioa bihotzaren goiko aldean kokatzen den ganberetako bakoitza da. Ez da aurikula terminoarekin nahastu behar, izan ere, honek atrioaren belarritxoari egiten dio erreferentzia. Giza bihotzak bi atrio ditu: ezkerrekoa birika-zainetatik odol oxigenatua jasotzen duena eta eskuinekoa kaba zainetik odol desoxigenatua jasotzen duena. Atrioak odolez betetzeko diastolean egon behar dira (erlaxatuta) eta odola bentrikuluetara ponpatzeko, berriz, sistolean (uzkurtuta).\nDeskribapena.\nGizakion bihotza lau ganberaz osatuta dago eta atrioak goialdean kokatzen diren bi ganberak dira, eskuineko atrioa eta ezkerreko atrioa.\nEskuineko atrioa.\nEskuineko atrioak gorputz osotik datorren odola biltzen du, zirkulazio nagusiko odola, hain zuzen ere. Horretarako beheko eta goiko Kaba zainetaz baliatuko da, baita sinu koronarioataz. Horretaz gain, eskuineko atrioak bi atal ditu:\n1. Atzeko atala edo leuna: hemen aurkituko ditugu goiko eta beheko Kaba zainak eta koronario sinuaren zuloa.\n2. Aurreko atala edo giharrezkoa: Pektinati giharrak izango ditugu atal honetan.\nBi atalak banatzeko \"Crista terminalis\" edo bukaera gangarra deritzon egitura izango dugu. Gangar honen atzean bukaerako ildoa egongo da.\nHorretaz aparte, bi atrioak banatzeko atrio arteko trenkada dago; trenkada honek, eskuineko atrioan, hobi arrauzkarra edo ovala izango du. Hobi honek ertz lodia du eta horri linboa deritzo.\nAipatutako beheko Cava zainak balbula bat izango du eskuineko atrio honetan: Eustakioren balbula. Era berean, koronario sinuak bere balbula izango du: Tebesio balbula.\nEzin dugu ahaztu eskuineko atrioak atrio-bentrikuluetako balba bat izango duela: trikuspide balba, 3 balbulaz osatuta.\nGainera, goiko Kaba zaina eta bukaera gangarraren artean nodo sinusala edukiko dugu. Are gehiago, eroapen-sistemarekin ere erlazionatuta, sinu koronarioaren zuloa eta trikuspide balbaren artean, atrio-bentrikuluetako nodoa dugu.\nAzkenik, kanpo morfologiari dagokionez, eskuineko atrioak luzapen bat izango du, belarritxoa deritzona, odol-hodiak babesteaz arduratuko dena. \nEzkerreko atrioa.\nEzkerreko atrioak zirkulazio txikiko odola biltzen du, hots, lau birika-zainetatik datorrena. Eskuineko atrioarekin alderatuz, txikiagoa eta leunagoa izango da, baina horma lodiagoa du.\nEskuineko atrioan aipatutako bi atalak ditu, leuna (non birika-zainak aurkituko ditugun) eta giharrezkoa (Pektinati giharrekin). Bukaera gangarra ere aurkituko dugu, zertxobait txikiagoa.\nAtrio honen barruan, atrio arteko trenkadan, arrautza-itxurako foramen balbula izango dugu.\nEzkerreko atrioak atrio-bentrikuluetako balba desberdin bat izango du: balba mitrala, 2 balbulaz osatuta.\nAmaitzeko, eskuineko atrioan aurkitzen dugun belarritxoa ezker bentrikuluan ere izango dugu, pixka bat txikiagoa. \nAtrioaren funtzioa.\nAtrioetara gorputzeko errai eta atal guztietako odola iritsiko da; eskuineko atriora, goiko eta beheko kaba zainen eta sinu koronarioaren odol desoxigenatua iritsiko da eta ezkerreko atriora aldiz, eskuineko eta ezkerreko birika zainen odol oxigenatua. Beraz, bihotzeko ganbara hauen funtzio nagusia bentrikuluen uzkurketa ematen den bitartean bihotzari gelditu gabeko odol fluxua eskaintzea izango da.\nAurretik aipatutako balbek presioaren arabera funtzionatzen dute, hau da, presio aurikularrak bentrikularra gainditzean ireki egingo dira eta itxi egingo dira presio bentrikularrak aurikularra gainditzean, atzeranzko fluxua ekiditeko (odola presio gradientearen arabera mugitzen baita).\nBihotz zikloan zehar, atrioek sistole eta diastole bat jasango dute. Zikloaren iraupenaren gehiengoan diastolean egongo dira eta bitartean, bentrikuluen sistolea eta diastolea emango dira. Beraz, bentrikuluak erlaxatuta daudenean ere, bihotzak odolez betetzeko denbora izango du eta horretarako balba atrio-bentrikularrak irekita mantenduko dira atrioetara iristen den odol guztia bentrikuluetara zuzenean pasatzea ahalbidetuz. Diastole bentrikular honen amaieran, atrioen sistolea gertatuko da, honen bidez bihotza odolez erabat beteko delarik (odol guztiaren %20a bakarrik ponpatzen da).\nAtrioek, bihotzerako etengabeko odol iritsera mantendu egiten dute eta iritsera hau jarraia eta pultsu gabekoa izango da, hau da, etengabea. Atriorik gabe odol-fluxua zirkulazio aparatuan zehar ez litzateke jarraia izango, etena baizik, bizitzarekin ez bideragarria. Odol mugimendu hau mantentzeko, ez dago balbarik odol honen atrioetarako sarreran, fluxua ez eteteko. Gainera, atrioen uzkurketak ez dira totalak, izan ere, honek, zainetatik atrioetarako fluxua etengo luke ere eta uzkurketa honen indarrak ezingo du zainen itzuleraren presioa gainditu. Bestalde, odol fluxu hau etengabea mantentzeko bentrikuluen uzkurketarekin erabat koordinatuta egon behar da atrioetako odolaren ateraldia, bentrikuluen uzkurketa baino lehen berriro erlaxatzen hasi beharko baitira atrioak.\nBeraz, atrioen funtzionamendua beharrezkoa da geroagoko bentrikuluen sistolean odola kanporatu ahal izateko, bestela ez litzateke bentrikuluetara odolik iritsiko eta ez litzateke ponpatzeko odolik egongo.\nAmaitzeko, aipagarria da atrioetan dagoen bolumen hartzaileen presentzia. Hauek hipotalamora seinaleak bidaltzen dituzte atrioen presioaren jeitsiera bat dagoenean (zeinak odol bolumenaren jeitsiera adierazten duen). Erantzun gisa basopresina hormonaren jariaketa egiten da odol presio hori berreskuratzeko.\nEroate sistema eta inerbazioa.\nEroate sistema.\nEroate sistema taupadak frekuentzia erregular batekin gertatzeko sistema automatikoa da, non miokardioko zelulek bat-bateko kinada modu esponteneo eta koordinatuan jasotzen duten. Honen zuntzak eta zelulak kinadak garraiatzeko gaitasuna duten miokardio zelula espezializatuak dira, eta nahiz eta hauek kinada berez sortzeko gaitasuna izan, sistema hau nerbio sistema autonomoaren eraginpean dago (NS sinpatiko eta NS parasinpatiko).\nEroate sistema honetan aurkitzen diren ataletatik bi atrioetan kokatuko dira: nodo sinusala edo sinu-atrioetakoa eta atrio-bentrikuluetako nodoa. Nodo sinusala edo sinu-atrioetakoa goiko kaba zaina eta bihotzaren bukaera-gangarraren artean kokatuko da, goiko kaba zainaren aurrealdean eta bukaera-gangarraren atzealdean hain zuzen. Perikardioaren errai-orriak nodoa estaliko du eta eroate-sistema honen markapausu fisiologikoa izango da, izan ere hemen aurkitzen diren zelulak espostaneoki despolarizatuz bihotzaren uzkurketa bideratuko duten ekintza potentzialak sortuko dituzte.\nAtrio-bentrikuluetako nodoa aldiz, eskuineko atrioaren atze-behealdean kokatuko da, koronario sinuaren zuloa eta trikuspide balbaren trenkada balbularen artean. Hona kinada edo despolarizazioa nodo arteko faszikuluetatik helduko da. Hiru faszikulu daude; alde batetik aurreko eta erdiko adarrak, atrio arteko trenkadatik doazenak eta bestetik, azteko faszikulua, bukaera gandorretik joango dena. Kinada honek atrio guztiko miokardioko zelulak kitzikatuko ditu eta modu honetan informazio hori atrio-bentrikuluetako nodora helduko da. Hemen kinadaren atzerapen bat emango da, garrantzitsua izango dena atrioak odolez ondo husteko.\nInerbazioa.\nNahiz eta bihotz taupadak eragiten dituen kinada bihotzean bertan sortzen den, esan bezala sistema hau nerbio sistema autonomoaren eraginpean dago (NS sinpatiko eta NS parasinpatiko).\nHasteko, atrioetako inerbazioa nerbio sistema sinpatikoak zein parasinpatikoak bideratuko dute, gainera parasinatikoak soilik atrioetan izango du eragina (bertan dauden nodoak barne), sinpatikoak adiz bentrikuluak ere inerbatuko ditu. Nerbio sistema sinpatikotik bihotzera helduko den inerbazioa kate ortosinpatikoko T1-T4 mailatik ateratako gongoil osteko zuntzek bideratuko dute, bai iduneko bai toraxekoak. Toraxekoak aipatutako mailetako gongoiletan izango dute bigarren neurona, idunekoak aldiz bizkar nerbioa ateratzen den mailatik baino apur bat gorago. Eta bertatik aterako diren iduneko goiko, erdiko eta beheko bihotz nerbio sinpatikoak eta toraxeko nerbioak bihotz plexura bideratuko dira eta bihotzeko leku ezberdinen artean atrioa inerbatuko dute.\nParasinpatikoaren inerbazioa aldiz, erraboilean hasten den vagus nerbioak bideratuko du. Nerbio honen bizkar nukleoan lehenengo neurona egongo da, baina bertatik bihotzera ailegutuko diren zuntzak gongoil aurrekoak izango dira (toraxeko eta iduneko goiko eta beho\u00a0bihotz nerbio vagalak). Bihotzetan kokatuta dauden goiko bihotz gongoilean (Wrisberg) (aorta-arkuaren behealdean), beheko bihotz gongoilean (eskuin-atrioaren atzealdean) eta bihotz hormetan dauden gongoiletan egingo dute sinapsia, bertan bigarren neurona baitago.\nModu honetan, nerbio guzti hauek bihotz plexua osotuko dute eta honek bai eroate sisteman bai koronaria hodietan izango du eragina.\nOdoleztapena.\nAtrioaren odoleztapena eskuineko eta ezkerreko koronario-arteriek burutzen dute. Eskuinekoari dagokionez, aurreko eta eskuineko birika aldeko adarrak diren atrioko adar batzuk eta nodulu sinusala odoleztatzen duen sinu-atrioetako nodoaren adarra emango ditu. Azken hau eskuineko koronario-arteriatik (%60ko probabilitatea) edo ezkerreko koronario-arteriatik (%40ko probabilitatea) sor daiteke. Era berean, diafragma aurpegian eta oinaldeko adarrak diren atrio-bentrikuluetako adarrak ere emango ditu, hala nola, atrio-bentrikuluetako nodoaren adarra.Ezkerreko koronario-arteriaren kasuan, koronario-ildoa ezkerretik inguratzen eta alde diafragmatikotik beherantz egiten duen adar inguratzailearen atrioetako adarrek odoleztapena burutuko dute.\nAtrioetako itzulera benosoa enbrioi garaiko kardinal primitibotik datorren ezker atrioaren lapraneko zainaren (Marshall zaina) bidez egiten da. Marshall zainak sinu koronarioan drainatuko du odola. Sinu koronarioa bihotzaren ezkerraldean sortzen da eta eskuinalderantz bideratuko da odola eskuineko atrioan isuriz.\nAtrioaren garapena.\nBihotzaren atrio egituraren bilakaera azaltzeko enbriologian zentratuko da.\nBihotzaren jatorria eta garapena.\nHasteko, bihotza, bai atrioak eta bai bentrikuluak, zelula mesodermikoetatik sortuko dira, zelula hauek epiblastotik sortutzen dira eta enbrioiaren bigarren leinu zelularra izango da. Gainera, mesodermoak bihotza sortzeaz gain, gorputzeko zirkulazio aparatua ere sortuko du.\nEnbrioiaren 22.egunean bihotzak lehenengo taupadak ematen hasiko da. Momentu honetan enbrioiaren bihotzari tubo kardiakoa deitzen zaio eta barrunberik gabeko egitura izango da, hala ere, hainbat osagaiz osatuta egongo da:\nKasu honetan, odolaren norabidea, alde kaudaletik alde kranealera abiatuko da, hau da, tubo kardiakoaren behekaldetik (altzo benosoa eta atrioa igaroz) goikaldera (bentrikulua eta bulboa igaroz) da.\nData garrantzitsu horretatik aurrera, enbrioiaren bihotzak tolesdurak jasango ditu eta desplazamenduak gertatuko dira. Bihotza garatzen joango da eta azkenean, atrioa gorantza edo beste hitzetan, alde kranealera mugituko da eta bentrikuluaren gainean kokatuko da, aldiz, bentrikulua beherantza edo alde kaudalera mugituko da. Bihotzaren barrunbe hauen kokapena, bihotz heldu baten kokapen berdinak izango dira.\nForma hau daukan bihotzak odolaren norabidea bestelakoa izango du. Odola alde kranealetik alde kaudalera abiatuko da, hau da, odola goitik behera edo atriotik bentrikulura garraiatuko da.\nBihotzaren tabikeak.\nBihotzaren kabitate ezberdinak kokapen aldaketak jasateaz gain, bihotzaren paretetan ere aldaketak gertatuko dira.\nBihotzean tabikeak sortu behar dira bihotzeko barrunbeak banatzeko, hain zuzen, 2 atrioak eta 2 bentrikuluak sakabanatzeko.\nBihotzaren tabikazioa burutzeko oso garrantzitsua den osagai bat behar da, almoadilla subendokardikoa edo kojinete kardiakoa izenekoa. Bihotzaren erdialdean dagoen zuloan sortzen den elementua da eta jatorri endoteliala dauka. Kabitateak banatzeko behar ditugun paretak almoadilla horretan iltzatuko dira, barrunbeen itxiera gauzatuz.\nAtrioen tabikazioa.\nHasi baino lehen, atrio bakoitzak 2 atal izango ditu: atzeko atala edo leuna eta aurreko atala. Eta bakiotzak jatorri desberdin bat dauka:\nAtrioen tabikazioa 27.egunean, hau da, 4.astean hasten da eta fetoa jaio arte irangu du. Esan beharra dago, bentrikuluen tabikazioa atrioarenarekin batera hasi egiten dela. Tabikazioaren bidez, atrio batetik 2 atrio lortuko ditugu:\nHorrela, bi atrioen artean 2 pareta izango ditugu eta bakoitzak zulo bat izango du. Zulo hauen bidez, ezkerreko eta eskuineko atrioak komunikatuta jarraituko dute, eta azkenengo hau, oso garrantzitsua izango da fetoaren odol zirkulazioa egokia izateko.\nAzkenik, jaioberria jaiotzean, bere lehen arnasketa egingo du, horrela, ezkerreko atriora biriketako odola helduko da barrunbe honen presioa igoaraziz. (gogoratu- fetoa amaren zaku amniotikoaren barruan dagoen bitartean ez ditu birikak erabiliko, amaren bidez jasotzen baitu odol oxigenatua eta kanporatu odol desoxigenatua). Presio altua dela eta atrio arteko 2 paretak hurbiltzen joan eta itsatsi egingo dira. Horren bidez, 2 atrioen artean zegoen komunikazioa eten egingo da eta zuloak itxi egingo dira (foramen ovala eta ostum secundum). Orain, atrio bakoitzera odol mota ezberdina helduko da: eskuineko atriora gorputzetik datorren odol desoxigenatua eta ezkerreko atriora birikatik datorren odol oxigenatua.\nHorretaz aparte, heldu baten bihotza aztertzean, eskuineko atrioan foramen ovalaren aztarna ikusi daiteke eta ezkerreko atrioan septum primun-aren aztarna.\nAtrioarekin erlazionaturiko gaixotasunak.\nAtrioen arteko komunikazioa.\nAtrioen arteko komunikazioa jaiotzetik agertzen den bihotzeko patologia da. Patologia honetan, atrio arteko trenkadan zulo bat gelditzen da bi ganberak erlazionatzen dituena eta hauen odola nahasten duena. \u00a0\nEnbrioi garaian atrioen artean ostium secundum eta foramen ovala izeneko zuloak sortuko dira sortu berri diren paretetan. Zulo horiei esker enbrioi garaian zirkulazio sistemaren funtzioa egokia izatea lortzen da. Izan ere, enbrioiak ez ditu birikak guztiz garatuta, beraz, birika- arteria ez da funtzionala oraindik. Hala ere, umea jaiotzean zulo horiek itxiz joango dira atrioen arteko komunikazioa eten egingo da.\nKomunikazio hori eteten ez denean sortuko da patologia hau. Eskuineko atrioan gorputzetik datorren odol ez-oxigenatua bilduko da, ezkerrekoan aldiz, biriketatik datorren odol-oxigenatua . Atrioen artean komunikazioa dagoenez, ezkerreko atrioan dagoen odola eskuineko atriora pasako da, odol ez oxigenatuarekin nahastuz. Ondorioz, biriketara askatuko den odol bolumena ohikoa baino handiagoa izango da biriketako hipertentsioa sortuz.\nArazo honek ohikoa ez den bihotzeko soinu bat eragiten du, soplo kardiako deritzona. Soinu hau oso garrantzitsua da medikuentzat atrioen artean komunikazioa dela adierazten duelako.\nAtrio arteko komunikazioa trenkada aurikularraren toki desberdinetan aurki daiteke eta zuloaren tamaina ere desberdina izan daiteke pertsona batetik bestera.\nMotak.\nHainbat mota ezagutzen dira, gehienetan secundum motakoa ematen da, zuloa trenkadaren erdian ematen da. Horrezgain, primum, sinu benoso eta sinu koronario motakoak ere izan daitezke.\nKausak.\nKasu batzuetan, gaixotasun hau heredatu egiten da, kromosomen atal baten falta egoten delako. Hala ere, gehienetan ez da patologiaren kausa ezagutzen. Ohikoagoa da nesketan agertzea baina honen arrazoia ere ezezaguna da.\nSintomak.\nOrokorrean patologia hau duten umeek ez dute inolako sintomarik pairatzen eta fisikoki osasuntsuak direla ematen du. Baina komunikazioa oso handia denean eta gaixotasuna larria denean honako sintomak ohikoak izaten dira:\nGaixotasun hau tratatzen ez bada haurtzaroan, larritasun handiagoko patologietan bilakatu daiteke. Batez ere, bihotzaren erritmoa anormala bihurtzen da (arritmia) eta ponpatzeko arazoak sortzen dira. Muturreko kasuetan, biriketako hipertentsioa Eisenmenger sindromea garatzen dira.\nTratamendua.\nTratamendua umearen adinaren, zuloaren kokapenaren eta tamainaren araberakoa izango da. Zuloa txikia baldin bada askotan ez da tratatzeko beharrik egoten. Beste batzuetan, jarraipenekin nahikoa izaten da. Kasu larrienetan bihotzeko ebakuntzaren edo kateterismo kardiako baten bidez itxi daiteke zuloa, gaixotasunarekin bukatuz."}
{"id": "977770", "revid": "15795", "url": "https://eu.wikipedia.org/wiki?curid=977770", "title": "Auria Iru\u00f1eko", "text": ""}
{"id": "977772", "revid": "512", "url": "https://eu.wikipedia.org/wiki?curid=977772", "title": "Homeroren apoteosia", "text": "Homeroren apoteosia () Jean-Auguste-Dominique Ingres frantziar margolariak 1827an egindako lana da. Parisko Louvre museoan ikus daiteke. Oihal gaineko olio-margolaritzaren teknika erabiliz egina, oso margolan handia da: 386 zm x 515 zm.\nHistoria.\nHomeroren apoteosia Louvreko museoaren gelaren sabaia apaintzeko enkargua izan zen; Louvre garai hartan Karlos X.aren museoa zen. Apaindu behar zen gela Clarac gela zen alegia. 1826an enkargatuta, margolariak garaiko 10.000 libera kobratu zituen lana egiteagatik. Inaugurazioa 1827an egin zen eta erregeak berak, Karlos A.a, bertan egon zen. Ingresen bizitzako enkargurik garrantzitsuena izan zen eta, bere hitzetan, \u00abnire bizitza artistikoaren lan ederrena eta garrantzitsuena egin dut\u00bb.\u200b\nMargolana Ingresen lantegian egin zen eta, ondoren, Louvren jarrita. Lanean, maisuarekin batera, beste bi artista aritu ziren: Armand Cambon eta Bernard Prosper Debia. Latinez eta grezieraz agertzen diren esaldiak D\u00e9sir\u00e9 Raoul Rochette arkeologoak idatzi zituen. Sabaian ere Homeroren jaioterria izan ziren zazpi hirien alegoriak margotu ziren. Lan horiek Auguste Moench-ek egin zituen, Ingreren zirriborroak jarraituz.\n1855ean oihala sabaitik jaitsi zen Parisko Nazioarteko Erakusketan erakusteko. 1860an jatorrizko lana kopia batez ordeztu zen, eta jatorrizkoa Luxenburgoko Museora eraman zuten. Kopia Paul eta Raymond Balze anaiekin batera Michel Dumasek egin zuen. Museo horretan 1874 arte egon zen. Ondoren Louvrera eraman zuten berriro ere, eta aurretik ikusteko moduan jarri zen, ez sabaian. Egia esateko, margolanaren perspektibak ez zeuden sabaian ikusteko pentsatuta, hau da, margolana behetik ikusita izateko ez zegoen pentsatuta, aurrez aurre baizik.\nDeskribapena.\nAntzinako Greziako Homeroren irudia adierazteko egindako lana da hau. Horregatik, greziarra margolanaren erdian, beste egile guztien gainetik agertzen da. Modu batez, gainontzeko egileek, jarrera nahiko estatikoa erakutsiz, haien omenaldia eskaintzen diote. Margolana, zentzu horretan, simetrikoa da. Homero aulki berezi batean azaltzen zaigu eta haren atzealdean berari eskainitako joniar greziar tenplua ikus daiteke; arkitrabean bere izena irakur daiteke: \u1f4d\u039c\u0397\u03a1\u039f\u03a3. Eskuetan gauzaki batzuk erakusten ditu: ezkerrean lantza bat, bere olerkietan agertzen diren heroien sinboloa, eskuinean bere testuekin idatzitako pergamino. Homeroren gainean irudi hegaldun batek erramu-koroa jartzen dio. Idazlearen oinetan bi emakume gazte daude, \"Odisea\" eta \"Iliada\"ren sinboloak hurrenez hurren; emakume hauen ondoan beste bi sinbolo daude: ezpata, Troiako gerraren ikurra, eta arrauna, Odiseoren bidaiaren ikurra. Inguruan 42 irudi daude, hainbat artista eta egileren irudikapenak. Ingresek hainbat zerrenda egin zituen azkenik hemen agertzen direnak aukeratzeko.\nMargolanaren pertsonaiak.\nMargolanean pertsonaia hauek agertzen dira:\n1840an, Luigi Calamattak egin behar zuen grabatu bati begira, Ingres margolanaren marrazkia egin zuen; horren izenburua Hom\u00e8re d\u00e9\u00effi\u00e9 izan zen. Marrazki berrirako Ingres pertsonaia batzuk aldatu zituen. Shakespeare, Tasso eta Cam\u00f5es kendu zituen eta beste artista batzuk sartu zituen: Iktinos, Giulio Romano, Jean Goujon, John Flaxman, Eustache Le Sueur eta Jacques-Louis David; haiekin batera idazle hauek sartu zituen: Plinio Zaharra, Plutarco, Zizeron, Jean-Jacques Barth\u00e9lemy eta Andr\u00e9 Dacier; eta estatista batzuk: Augusto, Cosimo Medici, Frantzisko I.a Frantziakoa, Luis XIV.a eta Leon X.a."}
{"id": "977774", "revid": "78290", "url": "https://eu.wikipedia.org/wiki?curid=977774", "title": "Altsasu (telesaila)", "text": "Altsasu euskarazko telesail laburra da, Altsasu auzian oinarritutako istorioa ardatz duena. Asier Urbieta da telesailaren sortzailea eta zuzendaria, eta Baleuko ekoiztetxeak ekoitzi du.\nGidoilariak Harkaitz Cano, Mikel Alvarez eta Andoni De Carlos dira. Auzipetutako zortzi gazteen paperak egiten dituzten aktoreak Jon Olivares, Erik Probanza, Nikola Zalduegi, Asier Oruesagasti, Aia Kruse, Xabier Elizalde, Ander Azurmendi eta Julen Jimenez dira. 4 atalez osatua, 2020ko abenduan estreinatu zen ETB1en.\nSinopsia.\nAltsasuko taberna batean gauez Guardia Zibileko bi kiderekin gertatutako liskar baten ondorioz, herriko zortzi gazte auziperatuak izango dira.\nAktoreak eta pertsonaiak.\nAktore nagusiak.\nKolaborazio bereziak\nEkoizpena.\nMaite Iturbe EITBko zuzendariak Euskal Telebistak hiru telesail labur egiteko asmoa zuela iragarri zuen Eusko Legebiltzarreko kontrol batzordean, 2019ko martxoan. 2019ko azaroan Eduardo Barinagak, ETBko zuzendariak, Altsasu auziari buruzko telesail bat egingo zutela iragarri zuen \"Gure kasa\" saioan egindako elkarrizketan, eta \"fikzio soziala\" egiteko apustua nabarmendu zuen. Halaber, presoen senideek proiektua begi onez ikusten zutela aipatu zuen.\nTelesaila Baleuko ekoiztetxeak ekoitzi du, eta ETB zein TV3en parte-hartzea du. Eider Gabilondo izan da ekoizpen zuzendaria, eta Idurre Cajaraville produktore eragilea. Asier Urbietak zuzendua, gidoilari taldea Harkaitz Canok, Mikel Alvarezek eta Andoni De Carlosek osatu dute, eta Txabe Atxa izan da casting zuzendaria. Telesaila sortzeko dokumentazio lan handia gauzatu zuten; kasuan inplikatutako hainbat pertsona elkarrizketatu zituzten eta epaiketaren transkripzioa erabili zuten. Auzipetutako gazteekin zein haien senideekin hitz egin zuten. Guardia zibilekin ere hitz egin nahi izan zuten, baina ezezkoa eman zieten.\nGrabaketak irailaren 21ean hasi ziren eta bost astez luzatzea aurreikusten da, urriaren 24ra arte. Grabaketa gehienak Altsasun egin ziren, baina Iru\u00f1ea, Oiartzun eta Segoviako kartzelan ere erabili ziren hainbat eszenatarako.\nEstreinaldia eta emisioa.\nTelesaila 2020ko abenduaren 9an estreinatu zen ETB1en. Katalunian ere emititu zen, TV3en partaidetza baitu.\nDenboraldiak.\nAudientzien eboluzioa (4 atalak).\n&lt;graph&gt;{\n \"version\": 2,\n \"width\": 500,\n \"height\": 250,\n \"data\": [\n \"name\": \"table\",\n \"values\": [\n \"x\": 1,\n \"y\": 64\n {\n \"x\": 2,\n \"y\": 46\n {\n \"x\": 3,\n \"y\": 30\n {\n \"x\": 4,\n \"y\": 16\n ]\n ],\n \"scales\": [\n \"name\": \"x\",\n \"type\": \"linear\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"area\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"interpolate\": {\n \"value\": \"monotone\"\n \"padding\": {\n \"top\": 30,\n \"bottom\": 10,\n \"left\": 7,\n \"right\": 30\n}&lt;/graph&gt;\nOihartzun mediatikoa.\nETB 1en abenduaren 9an aireratu zuten. Egun batzuk beranduago espainiar unionismoaren inguruko alderdi zein komunikabideetatik kritika zorrotzak izan zituen. Euskadiko PP + CC - Herritarron Alderdiaren bozeramaileak zera esan zuen: \"(ETBko) Telebatzokitik, teleherrikora pasatu gara\" \"... ETBk terrorismoa (hau da, ETA) zuritu nahi du\".\nBestalde komunikabide batzuen arabera, \"La Raz\u00f3n\" eta \"Ok diario\" egunkarien arabera besteak beste, Altsasu telesailean agertzen diren Guardia Zibilak mozkorti eta biolentoak bezala agertzen dira. Luis Gordillo Eusko Legebiltzarreko PP + CC talde politikoaren bozeramaileak 2021eko otsailaren 24an adierazi zuenez, telesail horrek, EITBko beste batzuek bezala, \"itxuraldatu egin dute [EAEko] historia berria\", eta ez zaizkio lotzen \"egia judizialari\", besteak beste.\nAdierazpen horien ondoren, PP + CC taldeak Andoni Aldekoa EITBko zuzendari nagusiaren agerraldia eskatu zuen Eusko Legebiltzarrean telesailari buruzko azalpenak eman zitzan, baita horrek hala egin ere. Bada, Aldekoak erantzun zuen EITB ez dela \"liskarrerako elementu bihurtuko\" eta, beraz, ez duela \"Altsasu\" telesailaren moduko programarik gehiago ekoitziko, \"ika-mikarako eta polarizazio politikorako\" bidea zelaitu dezaketelako.\nBitxikeriak.\nAltsasuko telesaila egiterakoan, bai Altsasuko gurasoak bai eta gazteen gurasoak bere sentimentuei eta historiari buruzko kontakizuna kontatzeko desiatzen egon ziren. Aldiz, erasotuak izan ziren edo lizkarrean parte hartu zuten Goardia Zibilek eta beraien bikoteek ez zuten elkarrizketan parte hartu nahi izan."}
{"id": "977776", "revid": "56334", "url": "https://eu.wikipedia.org/wiki?curid=977776", "title": "Francesc Betriu i Cabeceran", "text": ""}
{"id": "977779", "revid": "78290", "url": "https://eu.wikipedia.org/wiki?curid=977779", "title": "Go!azen", "text": ""}
{"id": "977782", "revid": "56334", "url": "https://eu.wikipedia.org/wiki?curid=977782", "title": "L'Apoth\u00e9ose d'Hom\u00e8re", "text": ""}
{"id": "977783", "revid": "56334", "url": "https://eu.wikipedia.org/wiki?curid=977783", "title": "Andoni de Carlos", "text": "Andoni de Carlos Yarza (Donostia, Gipuzkoa, 1980ko martxoaren 2a) gipuzkoar gidoilaria da, telebistan eta zineman aritutakoa. Larrotxene kultur etxean hasitakoa, \"Handia\" filmerako egindako lanagatik Gidoi original onenaren Goya Saria irabazi zuen."}
{"id": "977784", "revid": "1545", "url": "https://eu.wikipedia.org/wiki?curid=977784", "title": "Andoni De Carlos", "text": ""}
{"id": "977785", "revid": "15795", "url": "https://eu.wikipedia.org/wiki?curid=977785", "title": "2020ko Kataluniako Parlamentuko hauteskundeak", "text": ""}
{"id": "977786", "revid": "512", "url": "https://eu.wikipedia.org/wiki?curid=977786", "title": "Javier Pagola", "text": "Francisco Javier Pagola Lorente (Manila, Filipinak, 1946ko urtarrilaren 6a - Iru\u00f1ea, 2020ko urriaren 10a) nafar kazetari eta idazlea izan zen. Iru\u00f1eko Udalak Iru\u00f1eko Zapia eman zion 2017an.\nBizitza.\nJavier Pagola Manilan jaio zen 1946an, gurasoak Lizarrerrikoak zituela. Haurra zelarik Iru\u00f1era aldatu zen familia. Irakasle ikasketak egin zituen. 1969an sartu zen Iru\u00f1eko Radio Requeten, geroago Radio Pamplona-Cadena Ser izan zena. Trantsizioaren garaian, Mikel Bujandarekin batera, \"Batzarre\" izeneko irratsaioa egin zuen, Nafarroako Garaiko irratigintzaren erreferente bilakatu zena. 2000. urtean, Ser irratia utzirik, lankidetzaren munduan hasi zen lanean, Medicus Mundi elkartearen bitartez.\nSentimendu erlijioso sakona zuen, eta oinarrizko kristau taldeetan ibili zen gazte denboratik aurrera. \"Hobea izaten laguntzen dit, behar zaituen jendearen ondoan egotea, alegia\" zioen. Ekimen sozial ugari bultzatu zuen, hala nola, Hirugarren Adineko Gelak. Horrezaz gain, fedearen eta kulturaren arteko elkarrizketa eragin nahi duen Gogoa Forumaren sustatzailea izan zen.\n2019an, AEA diagnostikatu zioten. Iru\u00f1ean hil zen, 2020ko urriaren 10ean."}
{"id": "977787", "revid": "1545", "url": "https://eu.wikipedia.org/wiki?curid=977787", "title": "Arcelor Mittal", "text": ""}
{"id": "977788", "revid": "119347", "url": "https://eu.wikipedia.org/wiki?curid=977788", "title": "Ra\u00fal N\u00fa\u00f1ez", "text": "Ra\u00fal N\u00fa\u00f1ez (Buenos Aires, 1946 - Valentzia, 1996) idazle argentinarra izan zen, eleberri, poesia eta kontaketen egilea.\nBiografia.\nBuenos Airesen jaio zen 1946an edo 1947an.\n1971an iritsi zen Bartzelonara, eta han kolaboratu zuen garaiko kontrakulturako hainbat aldizkaritan, hala nola \"Vibraciones\" eta \"B\u00e9same mucho\", eta bertan agertu zen \"People\" bere poema antologia 1974an.\n1979an Producciones Editoriales-ek bere lehen eleberria argitaratu zuen, \"Derrama whisky sobre tu amigo muerto\", Star-Books bilduma mitikoan.\nAmsterdamen bi urte eman ondoren Bartzelonara itzuli zen. Anagramak hurrengo bi nobelak argitaratzen ditu. \"Sinatra. Novela urbana\" 1984an eta \"ubia del bar\" 1986an. Biak geroago zinemara eramaten dituzte.\n\"La Rubia del Bar-\" en moldaketa 1986an filmatu zen katalanez Ventura Ponsek zuzenduak \"La rossa del bar\" izenburuarekin eta Gato P\u00e9rezen musikarekin. \"Sinatra\", bere aldetik, Francesc Betriuk zuzendu zuen 1987an eta Joaqu\u00edn Sabinaren abestiak biltzen ditu, hau ere interpretatzaile gisa labur agertzen da.\nLaurogeiko hamarkadaren amaieran Valentziara joan zen bizitzera, eta handik Playboyrekin eta beste aldizkari batzuekin kolaboratzen jarraitu zuen. 1989an, Laiak \"A solas\" eleberri berria argitaratu zuen Betty Boopekin.\nCartelera Turia astekarian \"El aullido del mudo\" izeneko atal finkoa du. 1994an Midons Editorial- ek testu horien aukeraketa bat izenburu bereko liburuki batean bildu zuen eta horietako bat Francesc Betriuren eta egilearen beraren film labur baten gidoia bihurtuko da.\n1996ko maiatzaren 7tik 8rako egunsentian hil zen, bere azken eleberria amaituta utzi zuen, \"Fuera de combate\", oraindik argitaratu gabe jarraitzen duena.\n2008an, bere lagun batzuek (Francesc Betriu, Alfons Cervera, Juan Madrid, Juan Mars\u00e9, Ventura Pons eta Joaqu\u00edn Sabina, besteak beste) haren poesia biltzea lortu zuten \"Marihuana para los rosas\" liburuan, aurretik argitaratutako \"olerkiak\" (\"Poemas de los \u00e1ngeles n\u00e1ufragos\", \"San John L\u00f3pez del Camino\", \"Juglarock\", \"People\" y \"Cannabis flan\") liburu guztien edukia biltzen duena.\nUrte berean, \"Resaca / Hank Over\" antologia\".\" \"Charles Un homenaje a Charles Bukowski\", gaztelaniadun beste hainbeste egileren hogeita hamazazpi ipuin biltzen dituena, \"Hablando con Bukowski\" ipuina biltzen du omenaldi bikoitz gisa. Horretaz gain, liburukia Hern\u00e1n Migoya, David Gonz\u00e1lez, Karmelo C. Iribarren, Jos\u00e9 \u00c1ngel Barrueco, Agust\u00edn Fern\u00e1ndez Mallo, Ana P\u00e9rez Ca\u00f1amares, \u00c1ngel Petisme edo Kutxi Romero bezalako idazle garaikideen lan laburrek osatzen dute, besteak beste, eta Patxi Irurzun-en eta Vicente Mu\u00f1oz \u00c1lvarez-en, ere hautaketaren arduradunen, bana hitzaurrek.\nLanak.\nPoesia\nEleberria\nIpuinak, artikuluak eta testuak\nBeste batzuk"}
{"id": "977789", "revid": "1545", "url": "https://eu.wikipedia.org/wiki?curid=977789", "title": "Ebro Foods", "text": "Ebro Foods, S.A. (lehen Ebro Puleva deitua) elikagaien sektoreko talderik handiena da Espainian, fakturazioaren arabera. Produktu nagusiak arroza, pasta eta bioteknologia dira. Ebro Foods munduko liderra da arrozaren sektorean, munduko bigarren pasta ekoizlea. Dibisio horiek saldu arte, Espainiako lehen azukre-taldea eta Espainian balio erantsiko esnekiak merkaturatzen zituen lehen konpainia izaten zen.\n2000. urtean Azucarera Ebro Agr\u00edcolas (azukrea) eta Puleva (esnekiak) fusionatu eta enpresa sortu zuten."}
{"id": "977790", "revid": "1545", "url": "https://eu.wikipedia.org/wiki?curid=977790", "title": "Ebro Puleva", "text": ""}
{"id": "977791", "revid": "1545", "url": "https://eu.wikipedia.org/wiki?curid=977791", "title": "Telepizza", "text": "Telepizza pizzerien kate multinazional espainiarra da, munduko hainbat herrialdetan lan egiten duena. Egoitza nagusia San Sebasti\u00e1n de los Reyesen du, Madrildik gertu, eta bere fabrika nagusia Daganzo de Arriban dago. 2018an estatubatuarra ez zen pizza konpainiarik handiena izan zen. Leopoldo Fern\u00e1ndez Pujals kubatar etorkinak 1987an sortu zuen."}
{"id": "977792", "revid": "1545", "url": "https://eu.wikipedia.org/wiki?curid=977792", "title": "Campofr\u00edo Food Group", "text": "Campofr\u00edo Food Group, Campofr\u00edo bezala ezagunagoa, eligakai-industriako enpresa multinazionala da, Sigma Foods mexikarraren filiala dena. Jatorriz Burgoskoa baden ere, bere egoitza nagusia Alcobendasen du. Haragi-deribatuen sektorean Europako liderra da, eta baita munduko bost enpresa handienetako bat ere.\nEspainian Campofr\u00edo Espa\u00f1a konpainiaren bidez jarduten du, taldearen fakturazioaren % 40 ematen duena. Europan beste 7 enpresa independente daude taldearen barruan. Bere marka nagusiak Campofr\u00edo, Oscar Mayer, Weight Watchers, Navidul, Revilla, Aoste, Nobre eta Jean Caby dira."}
{"id": "977793", "revid": "1545", "url": "https://eu.wikipedia.org/wiki?curid=977793", "title": "Mahou-San Miguel", "text": "Mahou-San Miguel Espainiako garagardogilerik garrantzitsuena eta handiena da, egoitza nagusia Madrilen eta bigarren egoitza M\u00e1lagan duena. Konpainiak hiru garagardo marka nagusi banatzen ditu: Mahou, San Miguel eta Alhambra. Espainiako garagardo ekoizlerik handiena da, eta Espainiako garagardo esportatuaren merkatuaren %70 du. 2017an Mahou-San Miguel 50 herrialdetan dago eta 3.200 langile baino gehiago zituen. 2011n bere negozioa dibertsifikatu zuen Sol\u00e1n de Cabras ur mineraleko enpresa erosiz."}
{"id": "977796", "revid": "1545", "url": "https://eu.wikipedia.org/wiki?curid=977796", "title": "Teresita Aguilar", "text": "Teresita Aguilar Mirambell (Atenas, Costa Rica, 1933ko urtarrilaren 1a - 2020ko urriaren 8a), Costa Ricako zirujaua, irakaslea eta biologoa izan zen.\nEsparru akademikoa.\nGizarte segurantzako masterra zuen eta zientzia irakaslea zen. Jos\u00e9 Joaqu\u00edn Aguilar Monge eta Alice Mirambell Uma\u00f1aren alaba zen. Hezkuntza plangintzari eta ikerketari, komunitate antolaketari eta gizarte segurantzari buruzko argitalpen anitzen egilea izan zen, diputatua 2005-2006 bitartean, Herritarren Ekintza Alderdiko idazkaria 2006-2009, Costa Ricako Idazleen Elkarteko presidenteordea 2010-2012 artean. Horrez gain, Club 7 Mujeres Profesionales y de Negocios BPW-ko Nazioarteko Gaietarako idazkaria izan zen 2010 eta 2013 artean. Grito de Mujer Jaialdiko koordinatzaile ofiziala, Santa Ana, 2014, Magisterio Nazionaleko Pentsioen eta Erretiroen Batzordeko presidentea eta zuzendaria, eta Gizarte Segurantzari buruzko Iberoamerikar Konferentziako Batzorde Betearazleko (CPISS) kidea. ).\n2018ko maiatzaren 28tik eta hil zen egunera arte, Adineko Pertsonen Kontseilu Nazionaleko (CONAPAM) Gobernu Batzordeko presidentea izan zen.\nBizitza pertsonala.\n2004ko abuztuaren 3an, eskuineko aldean sabelaldean izandako min larriak eragin zuen seme-alabetako bik eraman izatea Cima ospitalera, Santa Anan etxetik hurbilen zegoenera, eta ordu gutxitan obulutegiko minbizia diagnostikatu zioten. 2004ko abuztuaren 3tik 12ra Teresitak berehalako ebakuntza diagnostikoari egin zion. \"Ez dut ezer pentsatzen, anestesiatuta jarraituko banu bezala nago: beldurrik gabe, negarrik gabe, kexarik edo barkamenik gabe\". Hala idatzi du bere liburuan, \u00a1Celebremos la vida! 2012an argitaratua eta obarioko minbiziaren aurkako borrokari buruzko testigantza kontatzera dedikatua. Gaixotasuna gainditu zuen eta 2012az geroztik, obulutegiko minbiziari aurre egiteko programa hasi zuen Costa Rican. 2020ko urriaren 8an, 87 urte zituela hil zen, bere heriotzaren arrazoiak agerian utzi gabe."}
{"id": "977799", "revid": "56334", "url": "https://eu.wikipedia.org/wiki?curid=977799", "title": "2021ko Kataluniako Parlamentuko hauteskundeak", "text": ""}
{"id": "977800", "revid": "512", "url": "https://eu.wikipedia.org/wiki?curid=977800", "title": "Mikel Bujanda", "text": "Mikel Bujanda O\u00f1ederra (Donostia, 1955eko otsailaren 7a) gipuzkoar kazetaria da, Euskalerria irratiaren sortzaile eta zuzendaria. Euskaltzaindiak euskaltzain urgazle izendatu zuen 2006an.\nBizitza.\nMikel Bujanda Donostian jaio zen 1955ean. Gerardo Bujanda politikari jeltzalea eta Lide O\u00f1ederra izan zituen gurasoak. Nafarroako Unibertsitatean Filologia Erromanikoko lizentzia lortu ondoren, Radio Pamplonan hasi zen lanean, euskarazko irratsaioak egiten.\nIru\u00f1erriko euskaldunek euskara hutsezko irrati baten premia zutela iritzirik, Iru\u00f1eko Komunikabideak elkartea sortzen aritu zen 1984an. Horren emaitza izan zen Euskalerria irratia, 1988an emititzen hasi zena. Hasieratik bera izan zen irratiko zuzendaria. Nafarroako Gobernuak lizentzia behin eta berriz ukatu bazion ere, irratia sendotuz joan zen; azkenean, 2016an eskuratu zuen emititzeko baimena."}
{"id": "977803", "revid": "142871", "url": "https://eu.wikipedia.org/wiki?curid=977803", "title": "Eusebio Irujo Ollo", "text": "Aniana Ollo Elordi eta Daniel Irujo Urraren semea, Lizarrako San Juan elizan bataiatu zuten Eusebio 1893ko abenduaren 7an. Hamar anai-arrebetatik bigarrena zen. Urte berean, aitak aktiboki parte hartu zuen Estanislao Aranzadi Izkuerekin eta Sabino Aranarekin batera Gamazadaren antolaketan, Nafarroak beren eskubide historikoen defentsan herria mobilizatu zuen matxinadan.\nBatxilergoko ikasketak Tuterako jesulagunen neguko barnetegian amaitu zituen. Gero farmazian lizentziatu zen bere aitonaren Eusebio Olloren eta azken honen aitaren, Francisco Javier Ollo Errazkinen ibilbidea jarraituz. Ikasketak amaitu zituenean, Garesen jarri zuen botika eta gero Eusebio Ollok Lizarran utzitako farmazia oinordetzan hartu zuen, alegia, Francisco Javier Ollok 1850eko abuztuaren 3an Lizarrako Inmaculada pasealekuan sortutako botika.\n1920ko gripea pairatu zuen eta bizitzan zehar jasan zuen biriketako lesioa utzi zion, espetxean egon zen bi urte eta erdian areagotu zena.\nPilar Elizalde Esandirekin ezkondu zen eta lau seme-alaba izan zituzten: Agurne, Maite, Marilo eta Pello. Bere anai-arrebekin batera, Lizarrako Merkatondoa futbol zelaiaren erosketan parte hartu zuen, eta hiriko Izarra futbol taldeko kide izan zen.\nGerra eta Espetxea.\nUrtero bezala, 1936ko uztailean familia Urbasako jauregian zegoen uda pasatzen. Lagun batek ohartarazi zien hobe zutela Lizarrara joatea, han atxilotuko zituzten arren, Urbasan euren bizitza arriskuan zegoelako. Hala egin zuten. Errekete pelotoi batek familiako etxea inguratu eta denak hartu zituzten. Eusebiok emakumezkoak uzteko eskatu zuen, baina Eusebio, Pilar eta haien bi alaba nagusiak atxilotu zituzten, bai eta bere arreba eta koinatua ere. Zazpi hilabeteko haurdun zegoen Pilar. Eusebio eta bere anaia Juan Ignacio Iru\u00f1eko espetxean sartu zituzten eta han egon ziren 1938. urte amaiera arte. Pello, anaia gazteenari, heriotza zigorra ezarri zioten eta San Cristobal espetxera eraman zuten. Pilar eta bere bi alaba nagusiak bakartuta egon ziren Ursulinaseko komentuan. Bertan, bere hirugarren alaba, Marilo, erditu zuen irailaren 29an, Fortunato Agirre Lizarrako alkatea Taxoaren exekutatu zuten egun berean.\nGurutze Gorriak trukatu zituen Pilar eta alabak eta Capbretonera joan ziren 1936ko urriaren 21ean.\nEusebio eta Pilarren ondasun guztiak bahitu zituzten matxinatuek. La Merindad de Estella astekariak Lizarrako ondasunak bahitzeko epaitegi bereziaren iragarkia argitara eman zuen 1938ko martxoaren 8an, Irujoren ondasunak enkante publikoan jarriko zirela argituz.\nErbestea.\nGurutze Gorriak trukatu zituen Eusebio eta Juan Ignacio 1938ko abenduan. Ardura politikoen legea aplikatu zitzaien eta Capbretonera erbesteratu ziren. Bertan jaio zen seme gazteena 1939. urtean. Pilarrek Bidarteko La Roseraie ospitalean erditu zuen, Eusko Jaurlaritzak 150.000 euskal erbesteratuen beharrei erantzuteko Iparraldean sortu zituen bost erietxeetako bat. Pello bataiatu zuten, Eusebioren anaia zen Pello Irujo Ollo fusilatuko zutela espero baitzuten.\nBigarren Mundu Gerrak eta okupazioak beste hainbeste euskal abertzale askorekin batera behartu zuen Eusebio Amerikar erbesteko bidea hartzera. Pilarrek eta seme-alabek Iru\u00f1ean gelditu behar izan zuten, ez baitzekiten erbesteratzeak gertatuko zituen inguruabarrak, eta ez baitzuten familia bidaia egiteko beharrezko baliabideak.\n1939an EBBko kideek Dominikar Errepublikara euskal emigrazioa bultzatzea beharrezkoa ikusten zuten, handik Venezuelara joatea nahiko erraza eta merkea zelako. Eusebio EBBko kidea izanik, Eusko Jaurlaritzako Dominikar Errepublikan delegatu izendatu zuten eta Jes\u00fas Galindez idazkari. Rodolfo Bosch Pearson teniente koronelak, Espainiako Immigrazioari Laguntzeko Batzordeko idazkariak, SERE elkarteak ematen zuen dirulaguntzaren kudeaketa jarri zuen Irujoren agintepean Trujillo diktadorearen ustelkeriatik babesteko. Modu honetan hasi zen Irujo Venezuelara bidaia jarraitu nahi zuten erbesteratuak laguntzen.\nDominikar Errepublikako eta Venezuelako agintarien immigrazio dekretuei jarraiki, euskaldunak eta ezkerreko alderdietako kideak ez ziren hiritarrak utziko zituzten herrialde hauetan sartzen. Ciudad Trujillon (Santo Domingo) delegatu izendatu zutenetik hiru egun eskasera, Agirreri idatzi zion Eusebiok Venezuelara joateko beharrezkoak ziren dokumentuak erbesteratu batzuei soilik emateko agintea salatuz eta protokolo gisa ezarri zuen eskatzen zuten guztiei emango zizkiela bisak, alegia, euskaldun, espainiar, katalan, galiziar emigrante eta erbesteratuei edota, orokorrean, bere bulegora hurbiltzen zen edonori, juduak eta Europatik iheska zetozen guztiak barne. Era berean, alderdi eta afiliazio guztietako kideei emango zizkiela argitu zuen. Behin batean, emakume bat hurbildu zen Irujoren bulegora Venezuelara joateko euskaldunei ematen zieten bisa eskatuz. Emakumezkoak aitortu zuen ez zela euskalduna, nahiz eta Irunen aspaldi batez bizi izan zen. Berehala entregatu zion bisa Irujok eta Caracasen bizi izan zen bere seme-alabekin. Urteak geroago, Eduardo Escosura, bere semea, Eusebioren alaba zen Maite Irujorekin ezkonduko zen.\n1940ko otsailean Jes\u00fas Galindezek Londresko Euskal Kontseilu Nazionaleko presidentea zen Manuel Irujori jakinarazi zion bera eta Irujo portura joaten zirela itsasontziak iristen zirenean txistulari batekin Agur Jaunak abestuz, etorri berriek jakin zezaten euskaldunak zirela eta haiekin harremanetan jar zitezen. Caracasera abiatzen ziren etorkinak ere laguntzen zituzten itsasontzietara, eta txistuz eta tanborilez agurtzen zituzten portuan. Zailtasunak izan zituzten arren, urtebete baten buruan etorkin gehienak Venezuelara bideratzea lortu zutela argitu zuen Galindezek 1940ko maiatzaren hasieran.\nVenezuelako Erbestea.\n1940ko ekainean Irujo Caracasera joan zen Dominikar Errepublikatik Venezuelara joaten ziren erbesteratuen eta etorkinen azken taldeen egoera konpontzeko. 1940ko irailaren 1ean, Galindezek Londresera idatzi zuen zailtasunak izaten ari zirela argituz, Venezuelako gobernuak ezkerreko alderdi politikoekin lotura zuten etorkinak errepublikan sartzen uzten ez zituztelako. Venezuelako gobernuak El Trompillon antolatutako jantoki publikoen ikuskatzaile izendatu zuen Irujo. Bertan aritu zen urte batez petrolio boomaren aukerak eta mundu gerrak ekonomiari eman zion bultzadak erakarrita Venezuelara iritsi ziren Europako etorkin olatuari aurre egiteko.\nIrujoren dedikazioa eta eraginkortasuna zela eta, 1940ko urtarrilean Urreztieta, Urrutxua, Orue, Ibarg\u00fcen, Basterretxea, Uribarrena, Soto eta Zabalak osatutako erbesteratuen taldeak Jose Antonio Agirre lehendakariari idatzi zioten Eusebio Irujo Eusko Jaurlaritzako delegatu izendatzeko eskaera luzatuz.\nEtorkinen etorrera gutxiagotu zenean \u00daltimas Noticias egunkarian kirol erreportari gisa lan egin zuen Irujok eta, urte batzuen buruan, egoera ekonomikoa egonkortu ondoren, Venezuelako hiriburuko Dos Caminos auzoan botika berri bat jarri zuen. Nahiz eta milaka eta milaka etorkinei bisak eman, Irujok ezin izan zuen bere dokumentuak erregularizatu eta Venezuelako herritartasuna lortu 1947ko urriaren 21era arte.\nCaracasera iritsi zenetik eusko etxeko kide aktiboa izan zen. Bestalde, behin egoera ekonomikoa egonkortu zuenean eta Bigarren Mundu Gerra amaituta, Pilar eta seme-alabak Caracasera joan ahal izan ziren 1948an. Gerrak seme-alaben haurtzaroa lapurtu zion Eusebiori, eta hau bizi oso bateko mina izan zuen. Bederatzi urte bete arte ez zuen Pello bere seme gazteena ezagutu aitak.\nCaracasko EAJko lurraldez kanpoko batzordeko presidentea izan zen bai eta Venezuelako euskaldunen lagunen gizartearen propaganda batzordeko kidea Martin Ugalde, Andoni Arozena, Genaro Egileor eta Jose Luis Bengoetxearekin batera. Venezuelako hainbat hiritarren laguntza izan zuten, hala nola Arturo Uslar Pietri, Rodolfo Rojas, Alberto Losada eta Antonio Picardi-rena. Caracasko Eusko etxean, Bingen Ametzaga buru zuen Gernika Kultur Taldeko kidea ere izan zen, Josemari Lasarte, Lucio Aretxabaleta, Fernando Carranza, Manuel Lartitegi, Luis Bilbao, Martin Ugalde eta Jose Elizalderekin batera.\n1950ean gidari mozkor batek Agurne Irujo harrapatu eta hil egin zuen, Eusebio eta Pilarren alaba nagusia. Urte latza izan zen hura, Eusebioren ama 1950ean hil baitzen ere Buenos Airesen, 1936tik ikusi ezin izan zuen ama.\nBikotearen seme-alabek Caracasen ikasi eta graduatu ziren; aita eta aitonaren ibilbideari atxikiz, Marilo eta Maite farmazian lizentziatu ziren eta Pello ekonomian.\nItzulera.\n1960ko hamarkadaren hasieran, Eusebiok Lizarrara itzultzea erabaki zuen, 1936an kendu zioten Inmaculada pasealekuko farmazia itzultzeko eskaintza egin ziotenean. Berreskuratu ondoren, Eusebio eta Pilar Lizarran bizi ziren zortzi urtez, erbestean hogei urte igaro ondoren.\nArantzazu Ametzagak gogoratzen zuen moduan, \u201c1967ko martxoaren 26an antolatu zen Iru\u00f1eko Aberri Egunerako ahaleginak areagotu zituen Venezuelako Euskadi Irratiko Txalupa taldeak. Mezuak bidali ziren, eta erresistentziako taldeen eskutik buletinak banatu zituzten bai eta argibideak helarazi ere. Caracastik Iru\u00f1era bidaiatu zen Pello Irujo eta erresistentziarekin harremanak lotu zituen, Gudari aldizkariko zenbakien banaketa ziurtatu zuen eta Gaztelu plazan botako zituzten ikurri\u00f1en inguruko xehetasun eta argibide teknikoak eman zituen. Bestetik, Euskadi Irratiko seinalea heltzen zela ziurtatu behar zen. Aita Eusebiorekin Lizarratik Urbasara abiatu ziren aita eta semea Gordini batean, gau hotz argi batean. Biak ala biak, erosi berri zuten irrati gailuarekin, Radio Euskadi sintonizatu zuten, arnasa hartuta. Baina Urbasan ez zen ezer entzun lehen gau hartan. Eusebiok semea besarkatu zuen, eta sentimendu sakonenak adierazi ezinik, \u2018Gora Euskadi askatuta!\u2019 oihukatu zuen.\n1968. urtearen hasieran gaixotu zen, arnas arazoak izan zituela, gaztetan izan zuen eta espetxean gaiztotu egin zitzaion ezaugarri klinikoak jota. 1967an Aberri Eguna antolakuntzan parte hartzeagatik preso hartu zuten Pello semea erbesteratu zuten. Geroago bitan pasa izan ahal izan zuen semeak muga aita ikusteko. Lehen aldi batez Arantzazu Ametzaga emaztearekin eta bere lehen biloba Xabierrekin batera eta, hil baino egun batzuk lehenago bigarrena. 1968ko neguan klandestinoki zeharkatu ahal izan zuen muga Pellok erresistentzia sareei esker aitari azken agurra egiteko.\nEusebio 1968ko azaroaren 10ean hil zen, 75 urte zituela, Lizarrako Santiago plazako Irujo familiaren etxean."}
{"id": "977804", "revid": "65203", "url": "https://eu.wikipedia.org/wiki?curid=977804", "title": "Carl Theodor Dreyer", "text": "Carl Theodor Dreyer (Kopenhage, 1889ko otsailaren 3a - \"ibidem\", 1968ko martxoaren 20a) danimarkar zinema zuzendaria izan zen. Bere filmak austeritate emozionalagatik eta erritmo motelagatik bereizten dira. Emakumearen eta errugabearen borroka desorekatua gizonezkoen errepresioaren eta intolerantzia sozialaren aurka, patuari eta heriotzari ihes egiteko ezintasuna eta gaizkiaren boterea bizitzan gai ohikoak dira bere filmetan. Askok zinemaren historiako zuzendarik onenetakotzat jotzen dute.\nSeme ez-legitimoa izan zen eta Dreyer familiak adoptatu zuen. Kazetari lanetan izan zen eta laster sartu zen zinemaren munduan. Hasieran Frantzian Jean Vigo eta Jean Hugo ezagutu zuen eta bertan \"La Passion de Jean d'Arc\" (1928) filmatu zuen. 1932an \"Vampyr\" filmatu zuen eta porrot komertziala izan zen, lehenengoa bezala. Bere hurrengo filma, \"Vredens dag\", 1943ra arte itxaro behar izan zuen, alemaniarren okupaziopean. 1955ean bere maisulanetako bat filmatu zuen: \"Ordet\" (\"Hitza\"). 1954koa da bere azken filma, \"Gertrud\", Jesucristo buruzko film bat amaitu gabe utzi zuen arren."}
{"id": "977805", "revid": "96586", "url": "https://eu.wikipedia.org/wiki?curid=977805", "title": "Irina Bokova", "text": "Irina Georgieva Bokova (; Sofia, Bulgaria, 1952ko uztailaren 12a) bulgariar politikaria da. UNESCOko zuzendari nagusia izana da 2009 eta 2017 bitartean, bi agintalditan. Bulgariako Atzerri Gaietarako ministroa izan zen 1996ko azaroaren 13tik 1997ko otsailaren 13ra."}
{"id": "977808", "revid": "512", "url": "https://eu.wikipedia.org/wiki?curid=977808", "title": "Nornak", "text": "Nornak ( , plurala: \"\" ), eskandinaviar mitologian, emakumezko izaki batzuk dira, jainkoen eta gizonen patua gobernatzen dutenak. Bat datoz, nolabait, beste europar mitologia batzuetan gizakien patua jagoten duten izaki edo patuekin, hala nola greziar \"moirak\", erromatar \"parcae-ak\" eta beste.\nSnorri Sturlusonek \"V\u00f6lusp\u00e1-z\" egiten duen interpretazioan, Ur\u00f0r (Wyrd), Ver\u00f0andi eta Skuld, hiru Norna garrantzitsuenak, Urden putzuaren edo Patuaren putzuaren aurrean dagoen atarte batetik ateratzen dira. Putzutik ura atera eta inguruan dagoen harea biltzen dute, eta Yggdrasill zuhaitzaren gainean isurtzen dute, haren adarrak usteldu ez daitezen. Hiru Norna horiek neskaso ahaltsu eta erraldoi (J\u00f6tunn) gisa deskribatzen dira, zeinek, Jotunheimdik heltzean, jainkoen urrezko aroa amaiarazi baitzuten.\nHiru Norna ospetsu hauez beste, badira beste asko, pertsonen jaiotzan agertu ohi direnak haien patua determinatuz. Kristautu aurreko eskandinaviar gizarteetan, sinisten zen Nornak ikustaldia egitera joan ohi zitzaizkiela ume jaio berriei. Baziren Norna gaiztoak eta onak, eta gaiztoek munduko gertaera zoritxarreko eta gaizto guztiak eragiten zituzten, eta onak, ostera, jainko atseginak eta babesleak omen ziren.\nEtimologia.\n\"Norn\" izenaren jatorria ez da ziurra, baina litekeena da \"irun\" esan nahi duen hitz batetik eratorria izatea, patuaren haria iruten jarduten direnez haiek. Bek-Pedersenen ustean, \"norn\" hitzak suedierazko \"norna (nyrna)\" dialektozko berbarekin izan lezake lotura, aditz horrek \"isilpean komunikatu\" esan nahi baitu. Eta zerikusia du horrek Nornak irudikatzeko moduarekin, itzaletako izaki ezkutuen gisa irudikatzen baitira, zeintzuek ez baitizkiete gizakiei zoriari dagozkion sekretuak agertzen harik eta haien patuak gertatu arte.\nBeste germaniar emakumezko jainko batzuekiko erlazioa.\nEz dago bereizketa argirik Nornen, filigjas-en, hamingjas-en eta walkirien artean, ezta d\u00edsir termino generikoarekin ere. Gainera, antzinako eskandinaviar poesian, izen horiek guztiak emakume hilkorrak izendatzeko lizentzia hartu zen.\nBek-Pedersen-en \"Norns in Old Norse Mythology\" liburuan aztertzen dira Nornen eta beste germaniar jainkosen arteko alde lauso hauek.\nTeoriak.\nZenbait teoria proposatu izan dira Nornen inguruan.\nMatronak.\nProposatu izan da ez ote zuten erlaziorik germaniar Matronek, hau da, Europa ipar-mendebaldean K.o. I. eta V. mendeen artean gurtu izan ziren emakumezko jainkosek, zeintzuk zinoparietan eta aldareetan irudikatu izan baitziren beti hirukoteak osatuz, germaniar disir, walkiria eta norn izenekoekin, eta ez ote zen hori jatorria.\nHiru Norna.\nProposatu izan dira teoriak esanez ez dagoela oinarririk eskandinaviar mitologian uste izateko hiru Norna nagusien artean bat iraganarekin, bestea orainarekin eta bestea etorkizunarekin bakarrik lotzeko; aitzitik, hirurek fatua irudikatzen omen dute, fatua denboraren joanarekin lotuta dagoenez gero. Gainera, beste teoria batzuen arabera, hiru Norna nagusi izatea baliteke greziar eta erromatar mitologiaren beranduko eraginez izatea, mitologia horietan ere bai baitira patuaren jainko iruleak (Moirai eta Parcae)."}
{"id": "977812", "revid": "336", "url": "https://eu.wikipedia.org/wiki?curid=977812", "title": "Lehen Mundu mapak", "text": ""}
{"id": "977815", "revid": "15795", "url": "https://eu.wikipedia.org/wiki?curid=977815", "title": "Haltsu-Larresoroko geltokia", "text": ""}
{"id": "977816", "revid": "103793", "url": "https://eu.wikipedia.org/wiki?curid=977816", "title": "Bidarraiko geltokia", "text": ""}
{"id": "977817", "revid": "15795", "url": "https://eu.wikipedia.org/wiki?curid=977817", "title": "Ortzaize-Arrosako geltokia", "text": ""}
{"id": "977818", "revid": "512", "url": "https://eu.wikipedia.org/wiki?curid=977818", "title": "Cecil Thir\u00e9", "text": "Cecil Aldary Thir\u00e9 (Rio de Janeiro, 1943ko maiatzaren 28a - ibid., 2020ko urriaren 9a) brasildar aktore eta zinema zuzendaria izan zen.\nBiografia.\nZineman, antzerkian eta telebistan jardun zuen. Horrez gain, interpretazio irakaslea eta Tonia Carrero lehen aktorearen eta Carlos Arthur Thir\u00e9 artista plastikoaren semea izan zen. Miguel Thir\u00e9, Carlos Thir\u00e9 eta Lu\u00edsa Thir\u00e9-ren aita da.\n2020ko urriaren 9an hil zen, Parkison gaixotasuna zela eta."}
{"id": "977819", "revid": "103793", "url": "https://eu.wikipedia.org/wiki?curid=977819", "title": "Biarritz Pays Basque aireportua", "text": ""}
{"id": "977820", "revid": "96586", "url": "https://eu.wikipedia.org/wiki?curid=977820", "title": "T\u00f4nia Carrero", "text": "Maria Antonietta Farias Portocarrero, T\u00f4nia Carrero izenaz ezaguna (Rio de Janeiro, Brasil, 1922ko abuztuaren 23a - ibidem, 2018ko martxoaren 4a) zinemako, irratiko, telebistako eta antzerkiko aktore brasildarra izan zen.\nFamiliako ezizena Mariinharena izan zen beti, baina bere lehen filma zela eta, bere benetako izena ez zela aktore baten bezalakoa iruditu zitzaion. Kantu irakaslearekin kontsultatu ondoren, \"Antonietta\" laburtu zuen \"T\u00f4nia\" bihurtuz eta horri \"abizenaren\" azken zatia gehitu zion eta horrela geratu zen \"T\u00f4nia Carrero\" .\nBizitza pribatua.\nT\u00f4nia Carrero Hermenegildo Portocarrero (1894-1959) militar eta matematika irakaslearen alaba zen, entretenimendu munduarekin ere lotura zuena. Portocarrero Proc\u00f3pio Ferreira aktore brasildar entzutetsuaren laguna Radio Nacionaleko (Rio de Janeiro orduko Brasilgo hiriburuko irrati nagusia) zuzendaria izan zen.\n1940an T\u00f4nia Carrero Carlos Thir\u00e9 marrazkilariarekin ezkondu zen, gerora Brasilgo komikien sortzaile entzutetsua izan zena. Bikoteak seme bat izan zuen: Cecil Thir\u00e9, 1943ko maiatzaren 28an jaioa, urteetan zehar aktore, zuzendari eta antzerki irakasle gisa ezaguna. 1951n, \"Tico-Tico no Fub\u00e1\" filmatzen ari zirenean\",\" aktorea eta bere zinema zuzendaria Adolfo Celi maitemindu egin ziren, beren ezkontzen haustura eraginda. Saci Saria jaso zuen.\n2018ko martxoaren 3an hil zen, 95 urte zituela, bihotz-geldialdia izan ondoren."}
{"id": "977821", "revid": "336", "url": "https://eu.wikipedia.org/wiki?curid=977821", "title": "Serge Bourdoncle", "text": "Serge Bourdoncle (Milhars, 1936ko urtarrilaren 24a - Tr\u00e9venans, 2020ko urriaren 10a) Frantziako futbolaria eta entrenatzailea izan zen.\nBiografia.\nMilhars Frantziako udalerrian jaio zen, Bourdoncle for erdilari bat izan zen Frantziako ligako esaterako taldeek Sochaux, N\u00eemes, Bordele, Franc-Comtois eta Metz. Sochaux-ekin 1959ko Frantziako Kopako finalista eta Charles Drago Coupeko txapelduna izan zen 1963an eta 1964an.\nMilhars Frantziako udalerrian jaioa, Bourdoncle erdilari gisa aritu zen Frantziako futbol ligako taldeetan, hala nola Sochaux, N\u00eemes, Bordele, Franc-Comtois eta Metz. Sochaux-ekin 1959ko Frantziako Kopako finalista eta Charles Drago Kopako txapelduna izan zen 1963an eta 1964an.\nFutbol profesionaletik erretiratu ondoren, AS Algrange klubeko entrenatzaile bihurtu zen.\nBourdoncle 2020ko urriaren 10ean hil zen laurogeita lau urte zituela."}
{"id": "977822", "revid": "103793", "url": "https://eu.wikipedia.org/wiki?curid=977822", "title": "Aguilera kiroldegia", "text": ""}
{"id": "977823", "revid": "15795", "url": "https://eu.wikipedia.org/wiki?curid=977823", "title": "Aguilera (Txik Txak)", "text": ""}
{"id": "977824", "revid": "15795", "url": "https://eu.wikipedia.org/wiki?curid=977824", "title": "Les Barthes (Txik Txak)", "text": ""}
{"id": "977825", "revid": "19472", "url": "https://eu.wikipedia.org/wiki?curid=977825", "title": "Audrey Azoulay", "text": "Audrey Azoulay (La Celle-Saint-Cloud, Frantzia, 1972ko abuztuaren 4a) frantziar politikaria eta goi-funtzionarioa da. UNESCOko zuzendari nagusia da 2017az geroztik. Frantziako Kultura ministroa izan zen 2016 eta 2017 bitartean."}
{"id": "977826", "revid": "15795", "url": "https://eu.wikipedia.org/wiki?curid=977826", "title": "Echauguette\u2013Museoak (Txik Txak)", "text": ""}
{"id": "977828", "revid": "336", "url": "https://eu.wikipedia.org/wiki?curid=977828", "title": "10. linea (Txik Txak)", "text": "Txik Txaken 10. linea (estilitzatua) Car Express sareko zortzi hiriarteko autobus lineetako bat da. Lineak 17 geltoki eta 43 kilometro ditu guztira eta Baigorri, Baigorri-Ortzaize eskualdean dagoena, Donapaleurekin lotzen ditu, Amikuze eskualdean, Donibane Garazi bidez.\n2019ko irailaren 2an inauguratu zen, Baigorri, Donibane Garazi eta Donapaleu herrien artean, Transports 64 sare zaharreko \u00a0\u00a0810\u00a0\u00a0 linetik abiatuta.\nHistoria.\n2013. urtera arte, Pirinio Atlantikoetako Departamenduko Kontseilua arduratzen zen errepide bidezko hiriarteko garraio-lineak kudeatzeaz Ipar Euskal Herrian eta Bearnon. Guztira 14 linea zeuden Euskal Herrian, barnekoak zein Okzitaniara lotutakoak. Autobus bat edo bi baino ez ziren linea gehienetan noranzko eta egun bakoitzeko, eta kontrolik gabea zen. Autobusek ez zuten irudi komertzial propioa, operadoreena baizik. Linea honek \u00a0\u00a0871\u00a0\u00a0 linea izena jasotzen zuen eta Baigorri eta Donapaleu artean zihoan.\n2013an, sareak eraldaketa handia jasan zuen. Lineak antolatu egiten dira eta denentzako marka komun bat hartzen da. Zenbakiak berrantolatu egiten dira, errazagoa izan dadin, eta tarifak berrikusi egiten dira. \u00a0\u00a0871\u00a0\u00a0 lineak \u00a0\u00a0810\u00a0\u00a0 linea izena hartuko du eta ibilbidea aldatu egingo da: Donibane Garazitik Donapaleura. Baigorri eta Donibane Garazi arteko herrietarako, aldez aurretik erreserbatutako zerbitzu bat dago.\n2017ko urtarrilean hirigune guztiak Euskal Hirigune Elkargoan batu zirenean, Iparraldeko garraio publikoko sare guztiak (Chronoplus, Hegobus, etab.) haien eskuetara pasatu ziren, hiriarteko lineak izan ezik (Transports 64), horiek departamenduaren esku jarraitzen baitzuten. 2019ko uztailera arte ez zuen lortu Akitania Berria eskualdeak hiriarteko garraioaren emakida (lehenago departamenduen esku), eta bere lurraldetik osorik elkargoari igarotzen diren lineen titulartasuna ematea erabaki zuen. Horrela sortu zen garraio publikoaren irudi bateratu berria, sare berri batek lagunduta: Txik Txak.\nCar Express sarearen linea 2019ko irailaren 2an jarri zen martxan, orain desagertu den \u00a0\u00a0810\u00a0\u00a0 linearen ibilbideari buruz. Zerbitzua, ordura arte Donibane Garazi eta Donapaleu artean, Baigorriraino luzatu zen etengabe, zerbitzu bat edo bi izan ezik.\nIbilbidea.\nDisuasio-aparkalekuak.\nGaur egun, ez dago disuasio-aparkaleku ofizialak.\nUstiapena.\nGaur egun, Hiruak Bat enpresak ustiatzen du linea.\nFlota.\nLinean 2 ibilgailuk egiten dute lan guztira.\nTarifak.\n2022ko uztailaren 4tik aurrera, Txik Txak sareko tarifak bateratu egingo dira, eta berdin-berdinak izango dira linea eta zerbitzu guztietarako, SNCFk emandako tren-zerbitzuetarako izan ezik, horiek garraio-titulu propioak baitituzte.\nEtorkizuna.\nMaiztasunak eta ibilbideak handitzea aurreikusten da, baita tarifak integratzea ere."}
{"id": "977829", "revid": "12467", "url": "https://eu.wikipedia.org/wiki?curid=977829", "title": "10. linea", "text": "10. linea terminoa hainbat garraio-linea izendatzeko erabiltzen da:"}
{"id": "977835", "revid": "512", "url": "https://eu.wikipedia.org/wiki?curid=977835", "title": "Isabelle de Charri\u00e8re", "text": "Isabelle de Charri\u00e8re, gaztea zenean Belle de Zuylen eta jaiotzez Isabella Agneta Elisabeth van Tuyll van Serooskerken izenekoa (Utrecht probintzian, 1740ko urriaren 20 - Colombier, 1805eko abenduaren 27) herbeheretar idazle, pentsalari eta musikagilea izan zen. Bere lanak frantsesez idatzi zituen. Emakumeen heziketaren aldeko jarrera izan zuen, Jean-Jacques Rousseauren ideiekin oso kritikoa izanik.\nBiografia.\nZuylengo gazteluan jaio zen, Utrecht inguruan, nederlanderazko goi nobleziako familia batean, eta gaztetatik bere izpiritu independenteagatik nabarmendu zen, jakin-min intelektualagatik eta letretarako talentuagatik. Bere gurasoek, Diederik Jacob van Tuyll van Serooskerken (1707-1776) eta Helena Jacoba de Vicq (1724-1768), eskatu zituen maisuak bere esku jartzea onartu zuten, ezagutza zabalak lortu ahal izateko. Hainbat hizkuntza hitz egiten zituen (ingelesa, alemana, italiera eta latina) eta. klasikoak irakurtzeaz gain, matematika eta fisika ikasi zituen.\nFrantsesez idatzi zuen, nobleziaren hizkuntza XVIII. mendean hau baitzen, eta lehen lana era anonimoaz argitaratu zuen 1762an, hogeita bi urte zituela; lana Holandako nobleziari buruzko ipuin satirikoa zen, \"Le Noble\" (Noblea), eta eskandalua eragin zuen.\nGarai berean, Constant d 'Hermenchesekin, Hagan bizi zen suitzar koronelarekin, ezkutuko korrespondentzia izan zuen. Hau berarentzat distrakzio intelektual bat suposatu zuen, bera bezalako neska gazte batek haren asmoak ulertuko zuen beste pertsona aurkitzea ez baitzen erraza. Lau eskutako eguneroko bat da egin zuten, non, eguneroko bizitzaren xehetasunekin batera, bi pertsonen konplexutasunarekin nahasten diren.\n1771n, hogeita hamar urte zituela, Charles-Emmanuel de Charri\u00e8re de Penthazekin ezkondu zen, bere anaia Willem Ren\u00e9ren irakasle ohia zena, eta biak Colombierren bizitzen jarri ziren, Neuch\u00e2tel kantonamenduan, Genevan eta Parisen ere denbora asko emanez.\n1784an hasi zen bere idazle ibilbidea: epistolario oparoari eusten dio eta panfletoak, ipuinak, eleberriak idazten ditu, besteak beste, \"Lettres neuch\u00e2teloises\" (1784), \"Lettres \u00e9crites de Lausanne\" (1785) eta \"Caliste\" (1787). Horiekin batera ere antzerki lanak, opera libretoak eta testu politikoak egin zituen. Bestalde musika-tresna desberdinetarako musika-piezak egin zituen: klabezinerako. harizko eta ahotsezko instrumentuetarako.\n1787an bere \"Caliste\", edo \"Lettres \u00e9crites de Lausanne\" lanaren jarraipena argitaratu zuen. Eleberriaren arrakastak Parisera eramaten du eta goi gizartearen ateak irekitzen dizkio, batez ere Suzanne Curchoden saloian, Madame Sta\u00eblen ama. Garai honetan, Parisko egonaldi batean, Benjamin Constant gaztea ezagutu zuen, bere lagun izandako Constant d 'Hermenchesen iloba zena, eta harekin harreman intelektual, literario eta politiko bizia izan zuen, 1794 arte; urte horretan Benjamin Madame de Sta\u00eblekin harremanetan jartzen hasi zen eta hau ez zen Isabellen gustukoa.\n1789an Frantziako Iraultza hasi zen eta, aristokrata izan arren, Isabelle de Chari\u00e8re iraultzaren alde agertu zen, errepublikazale gisa identifikatuz. Garai horretan bere ekoizpena bereziki aberatsa eta askotarikoa izan zen, literatura eta kronika historikoaren artean idatzitako eleberriak non bere konpromiso soziala islatzen zuen.\nBere etxea, Colombierren, frantziar aristokrata batzuen babesleku bihurtu zen. David-Louis Constant de Rebecque, Benjamin Constant idazlea, Jean-Pierre de Chambrier d 'Oleyres diplomatikoa, Ludwig Ferdinand Huber itzultzailea eta Pierre-Alexandre DuPeyrou editorea zituen lagun. Beste emakume babestu batzuekin korrespondentzia izan zuen: Henriette L 'Hardy, Caroline de Sandoz-Rollin eta Isabelle de G\u00e9lieu; haiekin emakumeen heziketari buruz hitz egiten zuen sarritan eta gaia bere idazkietan sarritan agertuko zen. De Charri\u00e8rek, bestetik, eragin garrantzitsua izan zuen inguruko neska gazteentzat: ingelesa irakasten zien, irakurketak aholkatzen zizkien edo eleberriak idazten has zitezen laguntzen zien.\n1805eko abenduaren 27an hil zen, Colombierren, Neuch\u00e2tel kantoian."}
{"id": "977836", "revid": "512", "url": "https://eu.wikipedia.org/wiki?curid=977836", "title": "Ergoien (Urnieta)", "text": "Ergoien auzoa Urnietako lau auzo administratibo eta historikoetako bat da, herriaren ipar-mendebaldean kokatua. Herriaren industrialde handiena, Erratzu industrialdea, eta Ergoien industrialdea auzo horretan kokatzen dira. Bestalde, landa-eremuak ere baditu iparralde eta hegoaldean eta Urnieta Andoainekin lotzen duen bidea Ergoiendik igarotzen da. Urnietako auzoen artean, bigarren handiena da, gutxi gorabehera bi kilometro karratuko azalerarekin."}
{"id": "977839", "revid": "512", "url": "https://eu.wikipedia.org/wiki?curid=977839", "title": "Entrenatzaile", "text": "Kiroletan, entrenatzailea edo zuzendari teknikoa kirolari indibidual baten edo kirolari talde baten zuzendaritzaz, instrukzioaz eta entrenamenduaz arduratzen den pertsona da. Selekzio nazional bateko entrenatzaileari dagokionez, hautatzailea deitzen zaio.\nOinarrizko funtzioak.\n\"Entrenatzaile\" terminoak entrenamenduari egiten dio erreferentzia, kirolaria proba bat jokatzeko prestatzen eta egokitzen den faseari. Hasieran logikoa da pentsatzea kirolari bat bakarrik presta daitekeela; hala ere, entrenamenduak gaitasun eta egokitasun fisikotik haratago doazen ezagutza ugari eskatzen ditu. Prestakuntza hori proba bakar bati edo proba horietako batzuk jokatzen diren denboraldi bati buruzkoa izan daitekeenez, eta kasu horretan saioak dosifikatu eta entrenamendu mota desberdinak planteatu beharko direnez beharren arabera, entrenatzailearen presentziak lehiakortasun-maila ezin hobea errazten du eta, gainera, bermatzen du.\nPrestakuntza fisiko eta teknikoaz gain, entrenatzaileak lan psikologikoa egin dezake, kirolariari laguntza handia emanez, batez ere animoa eta emozioak asko higatzen diren lehiaketetan.\nTaldeei dagokienez, entrenatzaile batek, aurreko funtzioez gain, bere kirolariek hurrengo kirol-proban garatu beharko dituzten estrategiak aukeratu behar ditu, bere bertuterik onenak ustiatzeko eta akatsak arintzeko, bai eta, hala badagokio, aurkariari aurre egiteko ere.\nEntrenatzailearentzat hain errotuta ez dauden beste funtzio batzuk aurkariak behatzea eta aztertzea, kirolariak kontratatzea eta baztertzea edo entrenamendu espezifikoak egitea dira, lehiara bideratuta ez daudenak (adibidez, lesionatuak berreskuratzea). Funtzio horiek, askotan, beste langile batzuek betetzen dituzte.\nSelekzio nazionaletan, entrenatzaileari hautatzaile deitzen zaio, selekzio nazional bat osatzen duten jokalariak aukeratzen dituelako.\nEntrenatzaile partikularrak.\nEntrenatzaile partikularrak dira banakako kirol baten entrenamendua prestatu eta zuzentzen dutenak. Horri dagokionez, ez da beharrezkoa kirolari bat bakarrik entrenatzea; adibidez, atletismoko entrenatzaile batek hainbat atleta entrenatu ditzake aldi berean, horregatik banakako kirola izateari utzi gabe.\nBanakako kirolari bat prestatzean, entrenatzaileak forma fisikoa eta teknikoa hobetzeko jarduerak planteatu behar ditu. Horretarako, batetik, alderdi horiek garatzen dituzten ariketa fisikoak diseinatu eta egin behar dira, eta, bestetik, bizi-ohitura osasungarriak hartzea sustatu behar da, hala nola elikadura, aisialdiko jarduerak eta higiene pertsonala.\nKirolariak aurkari bati aktiboki aurre egiten dion kiroletan, hori gainditzeko estrategiarik onena aztertzen saiatuko da entrenatzailea.\nTaldeko entrenatzaileak.\nTaldeko entrenatzaile batek entrenatzaile partikular batek dituen erantzukizun berberak ditu, eta horiei kolektibo baten zuzendaritzarenak direnak gehitu behar zaizkie.\nLehenik eta behin, entrenatzaileak hurrengo proba jokatuko duten kirolariak aukeratu behar ditu, eta, horretarako, bere irizpideen arabera, gaitasun tekniko, fisiko eta animikoek emaitzarik onena eman dezaketenak hautatu behar ditu. Hautu horri estrategia egokiaren azterketa gehitu beharko zaio, eta puntu hori ia saihestezina da taldeko edozein kiroletan. Halaber, lehiaketak hala baimentzen badu, entrenatzaileak erabakitzen du, proba jokatu bitartean, taldeak zer estrategia hartu behar dituen, kirolari bat ordezkatu behar den eta zein ordezkok ordezkatuko duen.\nTalde-kirol bateko entrenamenduak hainbat ariketatan banatzen dira, teknika, taktika eta fisikoa nagusitzen direlarik. Horiez gain, kategoria handiagoko taldeetan entrenatzailearen mendeko langileek zuzentzen dituzten beste ariketa batzuk ere badaude, hala nola errekuperazio-ariketak, fisioterapia-ariketak eta abar.\nInguruan osagai mediatiko handia duten kirol kolektiboetan, entrenatzaileak bozeramaile-lanak egiten ditu komunikabideen aurrean, prentsaurrekoen eta bestelako esku-hartzeen bidez.\nEntrenatzaile baten beste funtzio batzuk.\nEntrenatzaileek beste funtzio batzuk ere hartzen dituzte beren gain, egoeraren arabera:\nPrestakuntza-etapa (0-16 urte).\nKirolari gazteei dagokienez, batez ere haurrei edo nerabeei dagokienez, entrenatzaileak ez du errendimendu atletikoan soilik oinarritu behar, baizik eta gaztea pertsona gisa garatzeko prestaketaren inguruan lehentasuna eman behar du.\nAdibidez, balioetan hezteak esan nahi du kirol batek eskatzen duen lehiakortasunak ez duela arauak haustera bultzatzen.\nTaldeko jokalarien zerrenda egitea.\nEntrenatzaileak ez du zertan erabaki zein kirolari diren egokiak lehiaketan aritzeko, baina, oro har, jarraibide batzuk ezartzen ditu, eta zehazten du zer estrategia kolektibo erabiliko duen, ondoren, behar duen kirolariaren profila identifikatzeko. Oro har, kirolarien kontratazioa eta baztertzea beste langile batek hartzen du bere gain, kirol-idazkari tekniko edo kirol-zuzendari izenekoak, bere gain hartzen duen erantzukizun-mailaren arabera.\nEntrenatzaileak kirolariak fitxatzeko lana ere egiten duenean, \"botere osoez\" hitz egiten da, eta beste izen bat hartzen du. Futbolean, adibidez, manager hitza zeregin horretarako erabiltzen da.\nPrestakuntza psikologikoa.\nPrestakuntza psikologikoa ere kirol-entrenamenduaren parte da. Prestakuntza akademikoa duen entrenatzaile batek oinarrizko elementuak ditu bere kirolariei pentsamenduak, emozioak eta jokabideak kontrolatzen irakasteko. Era berean, badakigu trebetasun psikologikoak, hala nola kontzentrazioa, motibazioa edo autokonfiantza, entrenatu daitezkeen elementuak direla. Hala ere, gaur egun kiroleko psikologoen espezialitatea dago. Espezialitate horretan trebatua eta espezializatua, entrenatzaileak diziplina anitzeko laguntza du lan egin dezan jokalariaren kirol-errendimendua optimizatzen laguntzeko.\nPrestakuntza.\nEntrenatzaileek prestakuntza fisikoa, teknikoa, taktikoa, taldeak maneiatzekoa, animoa prestatzekoa eta lan- eta kirol-arloko legeria jasotzen dute. Oro har, kirol guztietan entrenatzaileen hainbat kategoria daude, beren ezagutzaren eta beren gain har ditzaketen erantzukizunen arabera. Prestakuntza hori kirol-federazioek diseinatu ohi dute."}
{"id": "977842", "revid": "20653", "url": "https://eu.wikipedia.org/wiki?curid=977842", "title": "Zuzendari tekniko (kirola)", "text": ""}
{"id": "977846", "revid": "119347", "url": "https://eu.wikipedia.org/wiki?curid=977846", "title": "Agnes Obel", "text": "Agnes Caroline Thaarup Obel (Gentofte, Hovedstaden, ) konpositore, pianista eta abeslari daniarra da.\nBizitza.\nAgnes, eta neba gaztea, ingurune ez oso konbentzionalean hazi ziren. Aitak hiru seme-alaba zituen lehenagoko ezkontza batetik, eta gustuko zuen objektu arraroak eta musika instrumentuak bildumatzea. Ama, Katja Obel, jurista zen, bai eta piano-interprete bikaina ere, eta Bart\u00f3k eta Chopinen lanak jotzen zituen pianoan. Musikaz betetako etxe batean hazi zen Agnes Obel, eta gaztea zela ikasi zuen pianoa jotzen. Ikasketa horri buruz, zera dio Obelek: \"Piano klasikoko maisu bat izan nuen, eta esaten zidan ez nuela jo behar gustatzen ez zitzaidana. Beraz, soilik gustuko nuena jotzen nuen. Inoiz ez zidaten derrigortu beste ezer jotzera\". \n1990. urtean, Obel talde batean hasi zen; abeslaria eta baxu-jotzailea zen. Taldeak festibal batean jo zuen eta zenbait abesti grabatu zituen. 1994. urtean, \"The Boy Who Walked Backwards/Drengen der GIK bagl\u00e6ns\" laburmetraian bi eszena grabatu zituen. Thomas Vinterbergek ekoitzi zuen lana. Holger Thaarup neba izan zen filmeko pertsonaia nagusia.\nDet frie Gymnasium institutura joan zen Obel; hain zuzen, eskola libre at zen, non asko musika jotzeko aukera izan zuen. Nolanahi ere, goiz utzi zuen eskola. \"Hamazazpi urte nituela, (...) estudio bateko buru zen gizon bat ezagutu nuen. Musika-ikasketak utzi nituen segituan, soinu-teknikari buruzkoak ikasteko. Geroago, eta Elton Theander ekoizle eta musikari daniarrari esker, Obelek Sohier taldea sortu zuen, Kopenhagen.\n2006az geroztik Berlinen bizi da; hiri horretan ingurune egokia aurkitu du musika sortzeko, bere bikotekidearekin batera: Alex Br\u00fcel Flagstad argazkilaria. Hain zuzen, berak zuzuendu ditu Obelen bideo musikaletako zenbait.\n2009an, Obelek abesti argitaratu zuen Myspacen, \"Just So\" izenekoa. Deutsche Telekom telekomunikaizo-enpresak iragarki baterako erabili zuen abesti hori, eta, aukera paregabe horren ondoren, erraza izan zen Obelentzat bere lehen albumarentzako zigilu diskografiko bat aurkitzea.\nMusika-ibilbidea.\nAgnes Obelek \"Philharmonics\" lanarekin egin zuen debuta, 2010eko irailaren 17an. Albuma salmenten zerrendetan lehena izan zen Belgikan eta Danimarkan, eta 450.000 kopia baino gehiago saldu zituen Europan; horrenbestez, urrezko disko bihurtu zen\".\" 2011ko azaroan, bost sari lortu zituen Danish Music Awards-en: Urteko diskorik onena, Urteko pop merkaturatzerik onena, Urteko emakumezko artistarik onena, eta Urteko konpositorerik onena.\nLehen lan horretarako, Obelek idatzi, jo, abestu, grabatu eta ekoitzi zuen material oro. \"Ez naiz ateratzen eta ez dut inspirazioa bilatzen; iruditzen zait inpsirazioa melodiatik etortzen zaidala. Batzuetan, sentitzen dut melodiak ez duela zerikusirik nirekin, baina sinpleki datorkidan zerbait da, akumulatu egiten zait pianoa jo ahala, eta, orduan, kriatura txiki hau sinpleki agertu egiten da.\"\n\"Just So\" abestia Deutsche Telekomen iragarki baterako aukeratu zuten, Alemanian. Disko horretako hiru abesti Submarino filmaren soinu-bandan agertzen dira; 2009an filmatu zen filma, eta \"Riverside\" abestia \"Grey's Anathomy\" serieko \"Not Responsible\" kapituluan agertzen da, bai eta Revenge serieko zenbait ataletan ere.\n2011ko otsailaren 7an, PIAS Recordingsek \"Philarmonics\" diskoaren luxuzko bertsio bat argitaratu zuen. Bertsio horrek hamaika pista osagarri ditu. Horietatik sei Kopenhageko kontzertu batean grabatuak dira.\n2011ko urrian, Agnes Obelek European Border Breakers Awards sari bat lortu zuen. Europako pop musikaren alorreko talentu berririk onenak aintzatesten ditu sari horrek.\n2012 eta 2013 bitartean, Obel bere bigarren diskoa grabatzeko lanetan aritu zen, Berlingo Chalk Wood estudioetan. Orduan ere berak ekoitzi, idatzi eta interpretatu zituen lan guztiak. \"Aventine\" grabatu zuenekoari buruz, zera adierazi zuen: \"\"\"Oso hurbiletik grabatu nuen guztia; mikrofono guztiak gela txiki batean sartuta, ahotsak hemen, pianoa hemen, guztia zugandik hurbil. Beraz, eskasa da, baina abestien tarte dinamikoak soinu-paisaiak sor ditzake ia. Handia senti zitekeen zerbait egiteko aukera izan nuen, instrumentu gutxi hauekin\".\n2013ko irailaren 4an aurkeztu zen albuma, Londreseko St. Pancras Old Churchen, kazetari fin batzuen aurrean. Irailaren 17an iTunes jaialdia ireki zuen, eta kontzertua grabatu eta argitaratu egin zen, \"iTunes Festival: London 2013\" izenburupean. Azkenean, albuma irailaren 30ean argitaratu zuen, eta harrera ona izan zuen prentsaren eta entzuleen artean\". Aventine\" diskorik salduenen artean egon zen, Frantzia, Belgika eta Danimarkan.\n\"Late Night Tales: Agnes Obel\" albuma argitaratu zuen 2018ko maiatzaren 25ean, Late Night Tales album sortaren barnean. Artista prestigiodunek kuratutako diskoek osatzen dute bilduma hori.\n2018ko otsailean, Agnes Obelek kontratu bat sinatu zuen musika klasikoan espezializaturiko Deutsche Grammophon disko-etxearekin. 2019ko urriaren 29an enpresa alemaniarrarekin grabatuko zuen lehen albumaren izena eman zuen argitara (\"Myopia\"), eta \"Island of Doom\" abestia aurkeztu zuen. \"Myopia\" 2020ko otsailaren 21ean argitaratu zen."}
{"id": "977850", "revid": "56334", "url": "https://eu.wikipedia.org/wiki?curid=977850", "title": "Hizkuntz-genozidio", "text": ""}
{"id": "977854", "revid": "119347", "url": "https://eu.wikipedia.org/wiki?curid=977854", "title": "11. linea (Txik Txak)", "text": "Txik Txaken 11. linea (estilitzatua) Car Express sareko zortzi hiriarteko autobus lineetako bat da. Lineak 39 geltoki eta 94 kilometro ditu guztira eta Baiona, Baionaldea eskualdean dagoena, Atharratze-Sorhol\u00fczerekin lotzen ditu, Basab\u00fcr\u00fca eskualdean, Donapaleu eta Maule-Lextarre bidez.\n2019ko irailaren 2an inauguratu zen, Baiona, Donapaleu, Maule-Lextarre eta Atharratze-Sorhol\u00fcze herrien artean, Transports 64 sare zaharreko \u00a0\u00a0811\u00a0\u00a0 linetik abiatuta.\nHistoria.\n2013. urtera arte, Pirinio Atlantikoetako Departamenduko Kontseilua arduratzen zen errepide bidezko hiriarteko garraio-lineak kudeatzeaz Ipar Euskal Herrian eta Bearnon. Guztira 14 linea zeuden Euskal Herrian, barnekoak zein Okzitaniara lotutakoak. Autobus bat edo bi baino ez ziren linea gehienetan noranzko eta egun bakoitzeko, eta kontrolik gabea zen. Autobusek ez zuten irudi komertzial propioa, operadoreena baizik. Linea honek \u00a0\u00a0870\u00a0\u00a0 linea izena jasotzen zuen eta Baiona eta Atharratze-Sorhol\u00fcze artean, Maule-Lextarre bidez, zihoan.\n2013an, sareak eraldaketa handia jasan zuen. Lineak antolatu egiten dira eta denentzako marka komun bat hartzen da. Zenbakiak berrantolatu egiten dira, errazagoa izan dadin, eta tarifak berrikusi egiten dira. \u00a0\u00a0870\u00a0\u00a0 lineak \u00a0\u00a0811\u00a0\u00a0 linea izena hartuko du eta ibilbidea aldatu egingo da: Baionatik Maule-Lextarrera eta Atharratze-Sorhol\u00fczera.\n2017ko urtarrilean hirigune guztiak Euskal Hirigune Elkargoan batu zirenean, Iparraldeko garraio publikoko sare guztiak (Chronoplus, Hegobus, etab.) haien eskuetara pasatu ziren, hiriarteko lineak izan ezik (Transports 64), horiek departamenduaren esku jarraitzen baitzuten. 2019ko uztailera arte ez zuen lortu Akitania Berria eskualdeak hiriarteko garraioaren emakida (lehenago departamenduen esku), eta bere lurraldetik osorik elkargoari igarotzen diren lineen titulartasuna ematea erabaki zuen. Horrela sortu zen garraio publikoaren irudi bateratu berria, sare berri batek lagunduta: Txik Txak.\nCar Express sarearen linea 2019ko irailaren 2an jarri zen martxan, orain desagertu den \u00a0\u00a0811\u00a0\u00a0 linearen ibilbideari buruz. Zerbitzua, ordura arte Baiona eta Maule-Lextarre artean, Atharratze-Sorhol\u00fczeraino luzatu zen, baina zerbitzu batzuetarako bakarrik. Gainera, zerbitzu gutxi batzuk Donapaleun hasten dira eta ez Baionan, Amikuze eta Pettarra eskualdeei zerbitzu hobea emateko.\nIbilbidea.\nDisuasio-aparkalekuak.\nGaur egun, ez dago disuasio-aparkaleku ofizialak.\nUstiapena.\nGaur egun, Hiruak Bat enpresak ustiatzen du linea.\nFlota.\nLinean 4 ibilgailuk egiten dute lan guztira.\nTarifak.\n2022ko uztailaren 4tik aurrera, Txik Txak sareko tarifak bateratu egingo dira, eta berdin-berdinak izango dira linea eta zerbitzu guztietarako, SNCFk emandako tren-zerbitzuetarako izan ezik, horiek garraio-titulu propioak baitituzte.\nEtorkizuna.\nMaiztasunak eta ibilbideak handitzea aurreikusten da, baita tarifak integratzea ere."}
{"id": "977855", "revid": "12467", "url": "https://eu.wikipedia.org/wiki?curid=977855", "title": "11. linea", "text": "11. linea terminoa hainbat garraio-linea izendatzeko erabiltzen da:"}
{"id": "977857", "revid": "10891", "url": "https://eu.wikipedia.org/wiki?curid=977857", "title": "Aissa", "text": ""}
{"id": "977858", "revid": "8770643", "url": "https://eu.wikipedia.org/wiki?curid=977858", "title": "Katari\u00f1e Puxana", "text": "Katari\u00f1e Puxana Larrinaga (Bilbo, 1908ko azaroaren 25a - ?) Emakume Abertzale Batza emakume abertzaleen elkarteko kide, EAJren Abandoko udal batzarreko afiliatua eta Jose Antonio Agirreren gobernuko Ogasun Saileko mekanografoa izan zen. Espainiako Gerra Zibilaren garaian, 1936ko abuztuan, mekanografo lanean aritu zen orduko Defentsa Batzordea deiturikoan, Finantza Departamentuan, Pedro Albisu zuzendari nagusiaren aginduetara. Urte hartako urriaren 7an, Jose Antonio Agirre lehendakari zela, Euskal Autonomia Erkidegoko Behin-behineko Gobernua eratu zenean, Finantza Saila Ogasunekoa bihurtu zen, eta Pujanak Eliodoro de la Torre sailburuaren aginduetara lan egin zuen 1937ko ekainaren erdialdera arte.\nBilbo frankisten esku erori zenean, leial jokatu zuen Eusko Jaurlaritzarekin batera, eta Santanderrera ihes egin zuen. Abuztuaren 22an, Marvia itsasontzian ontziratu zen Ribadesellan, Bordelera josteko asmoz. Handik Baionara joan eta Euzkadiko Gobernuaren Ordezkaritzan lan egin zuen 1937ko urrira arte; orduan, Bartzelonara bidali zuten, bere lana egiten jarraitzeko. Han, Manuel de Irujoren bulegoetan lan egin zuen, haren aginduetara, Ogasun Sailetik kobratzen jarraitu zuen arren.\nGerrak aurrera egin ahala, 1938ko azaroan beste lekualdatze bat bizi izan zuen. Baionara itzuli eta Gizarte Laguntza Saileko Francisco de Arreguiren aginduetara lan egin zuen 1940ko ekainera arte. Naziek Frantzia okupatu zutenean, Euzkadiko Gobernuko buruzagi guztiak kanporatu zituzten, eta berak Marseillan zegoen Eliodoro de la Torreren aginduak jasotzen jarraitu nuen, Gizarte Laguntzako departamentutik geratzen zenarentzat.\n1940ko abuztutik 1941eko azarora arte, Euzko Jaurlaritzaren ordezkaritzan aritu zen lanean, baina inolako ordainsaririk jaso gabe, eta iraun ahal izateko, puntuzko lanak egin behar izan zituen.\nAbenduan Baionatik Bilbora itzuli zen, Penintsulan sartzeko zeuden zailtasun handiak gaindituz, baina ezinezkoa gertatu zitzaion lanpostu bat aurkitzea, erakunde frankistek sistematikoki eragotzi baitzioten. Aldi baterako lan batzuetan aritu ondoren, oposizio batzuk atera zituen 1943ko maiatzean, eta administrari laguntzaile postu bat lortu zuen orduan Uni\u00f3n Qu\u00edmica del Norte de Espa\u00f1a (Unquinesa) izeneko enpresan, Barakaldoko fabrikan. 1966ko otsailean, enpresa itxi egin zen eta Katari\u00f1e erretiroa hartu zuen lehen mailako ofizialaren kategoriarekin. Oso pentsio txikia geratu zitzaionez, 1984an, Eusko Legebiltzarrera jo zuen laguntza eske, Euzkadiko Gobernuarentzat lan egin izanaren eskubideak erreklamatzeko."}
{"id": "977859", "revid": "10891", "url": "https://eu.wikipedia.org/wiki?curid=977859", "title": "Arnac la P\u00f2ste", "text": ""}
{"id": "977860", "revid": "7388", "url": "https://eu.wikipedia.org/wiki?curid=977860", "title": "Eguzki sistemaren sorrera eta garapena", "text": ""}
{"id": "977863", "revid": "512", "url": "https://eu.wikipedia.org/wiki?curid=977863", "title": "Miguel Giubergia", "text": "Miguel \u00c1ngel Giubergia, Miguel Giubergia izenarekin ezagunagoa (San Antonio, Jujuy, 1953ko apirilaren 17a - Palpal\u00e1, Jujuy, 2020ko urriaren 8a) argentinar abokatu eta politikaria izan zen.\nKarrera politikoa.\nGiubergia probintziako diputatua izan zen, Jujuyko probintzian, 1991 eta 1999 artean eta diputatu nazional gisa 1999 eta 2011 artean. Aurrekontu eta Ogasun Batzordearen presidenteorde kargua ere bete zuen 2014ra arte, Kongresu Nazionaleko Liburutegiko Administrazio Batzordeko kide izan zen eta Komunikazioen Agentzia Nazionaleko (ENACOM) zuzendaria izan zen, besteak beste."}
{"id": "977864", "revid": "201", "url": "https://eu.wikipedia.org/wiki?curid=977864", "title": "Gila", "text": ""}
{"id": "977865", "revid": "201", "url": "https://eu.wikipedia.org/wiki?curid=977865", "title": "Alturako arrantza", "text": ""}
{"id": "977866", "revid": "512", "url": "https://eu.wikipedia.org/wiki?curid=977866", "title": "San Antonio (Jujuy)", "text": "San Antonio (Perico de San Antonio izenaz ere ezaguna) Jujuy probintziako hegoaldeko muturreko herria da eta departamentu homonimoaren burua.\nHerrira sartzen da, San Salvador de Jujuy probintziako hiriburutik 37 km-ra, RN 9-tik . eta RP 2-tik.\nHistoria.\n\"Perico de San Antonio\" izena 1663ko maiatzaren 8ko 598 fitxategian aurkitzen da lehen aldiz, San Antonio de Perico ganadutegian sinatutako kontratuan.\nQuesilloko hiriburu nazionala.\nSan Antoniok, tradizioen herria, batez ere auzokide indigenak eta nekazariak dituena, quesilloaren ekoizpenari buruzko kondaira bat du.\nSismikotasuna.\nJujuy eremuko sismikotasuna maiz eta intentsitate txikikoa da, eta lurrikara ertain edo larrien isiltasun sismikoa 40 urtean behin."}
{"id": "977867", "revid": "512", "url": "https://eu.wikipedia.org/wiki?curid=977867", "title": "Itsasbazterreko arrantza", "text": "Itsasbazterreko arrantza (Hegoaldean batzuetan baxurako arrantza) kostaldetik gertu egiten den arrantza da, ontzi txiki edo ertainetan, hain zuzen. Ontziek aparatu eta makina modernoak eta konkretu batzuek izaten dituzte, espezie konkretuak eta arrainen multzoak non dauden jakiteko lana errazten dutenak. Ontzi askok zamategiak prestatuta izaten dute, harrapatutakoa kontserbatzeko eta ez usteltzeko. Arrantzaldia egun bat iraun ohi du, gehienez."}
{"id": "977868", "revid": "201", "url": "https://eu.wikipedia.org/wiki?curid=977868", "title": "Baxurako arrantza", "text": ""}
{"id": "977869", "revid": "201", "url": "https://eu.wikipedia.org/wiki?curid=977869", "title": "Baxura", "text": ""}
{"id": "977870", "revid": "69477", "url": "https://eu.wikipedia.org/wiki?curid=977870", "title": "Traol (informatika)", "text": ""}
{"id": "977871", "revid": "69477", "url": "https://eu.wikipedia.org/wiki?curid=977871", "title": "Traola", "text": ""}
{"id": "977874", "revid": "58701", "url": "https://eu.wikipedia.org/wiki?curid=977874", "title": "Creepypasta", "text": "Creepypastak beldurrezko istorio laburrak dira, Internet bidez biltzen eta partekatzen direnak. Irakurlea beldurtzeko edo kezkatzeko asmoa dute, errealitatearen eta fikzioaren arteko mugak lauso mantentzen dituztelarik. Hiri kondairen antzekoak dira, nahiz eta ez duten beti testu idatziaren edo narrazioaren forma hartzen. Creepypasta batzuk irudi, bideo edo ustez sorgindurik dauden bideo-joko moduan agertzen dira. Terminoa 4chan-en sortu zen 2006 inguruan.\nCreepypastak zaleek egindako literaturatzat har daitezke (\"fanfiction\"), baina hauek gai beldurgarriak jorratzen dituzte.\nIzena.\nCreepypasta \"creepy\" (beldurgarria ingelesez) eta \"copypasta\" hitzen akronimoa da. Izena Interneteko \"copypaste\" hizkeratik dator; erabiltzaileek askotan kopiatu eta itsatsi duten testuari dagokiona. Terminoa 4chan-en sortu zen 2006 inguruan.\nJatorria.\nCreepypasten jatorri zehatzak ezezagunak dira. Lehen creepypastak, orokorrean, modu anonimoan idatzi eta errutinaz argitaratzen ziren, generoaren historia eta argitalpenen egiazkotasuna aztertzea zailduz. Jessica Royk, Time-rentzat idatzirik, creepypastak 1990eko hamarkadan sortu zirela argudiatu zuen, kateko mezu elektronikoak Interneteko foroetan argitaratzen zirenean. Lehen creepypastetako asko, erritualak, pasadizo pertsonalak eta hiri kondairak izan ziren, \"Polybius\" eta \"Bunny Man\" kasu.\nCreepypasten inguruko webgune nagusiak 2000ko hamarkadaren amaieran eta 2010ekoaren hasieran hasi ziren sortzen. Creepypasta.com 2008an sortu zen, Creepypasta.org 2009an eta Creepypasta Wiki eta r/NoSleep (Redditeko foroa) 2010ean. Webguneek creepypasta artxibo iraunkor bat sortu zuten, generoan eragin handia izan zuena. Creepypastaren definizioa garatu egin da denborarekin, Interneten idatzitako beldurrezko istorio gehienak sartzeko.\nEzaugarriak.\nHasiera batean creepypastak erabat anonimoak ziren. Denborarekin, autoretza gero eta garrantzitsuagoa bihurtu da; creepypasta asko pertsona anonimoek idatzi beharrea, izendatutako egileek idazten dituztelarik. Autore hauetako asko creepypasten bidez atentzioa deitzen saiatzen dira. Creepypastak kopiatzea eta itsastea, denborarekin, horren ohikoa ez den zerbait bilakatzen joan da ; hori egitea creepypasten komunitateko kide askoren iritziz lapurreta intelektuala bai da.\nAutore ugari creepypastetako pertsonaiak erabiltzen hasi ziren beren istorioak idaztean, pertsonaia horien istorioen segida ugari garatuz. Istorio hauetan kontatutako fenomeno paranormalak, oro har, mistizismo tradizionalarekin lotuta daude, narrazio ia errealista bat ahalbidetuz. Splatterpunk estilo bat erabili ohi da, hiltzaileak bezalako pertsonaietara edo izu psikologikora joz, fantasiazko izuaren ordez. Creepypastek ez dituzte erabiltzen munstro \"tradizionalak\", hala nola mamuak, banpiroak, gizotsoak edo zonbiak, baizik eta Lovecraft bezalako autoreen antzeko literatur estiloko izaki gutxi-asko gaizto batzuk. Aurrerago irudiak erabiltzen hasi ziren irakurlearen beldurra areagotzeko.\nGeneroak.\nCreepypastak estilo askotan agertzen dira, horietako batzuk oso arruntak direlarik:\nCreepypasten adibideak.\nSlender Man.\n\"Slender Man\", \u00abGizon Argala\u00bb modura itzuliko litzatekeena, naturaz gaindiko entitate bat da, orokorrean negozio-jantzi bat daraman aurpegirik gabeko gizon altu bat bezala deskribatzen da. Hanka luzeak eta bizkarretik irtetzen diren tentakulu oso luzeak ditu. Pertsonaia honen creepypastek, oro har, Slender Manek hipnotizatu eta beldurtzen dituen jendeari buruzko istorioak kontatzen dituzte. Bere jatorria 2009an \"\"Something Awful\" foroan izan zen arren, Slender Mani buruzko creepypastak Youtuben igorritako dokumental faltsuen bidez, bideo-jokoen bidez eta komunikabideen bidez zabaldu dira Interneten.\nJeff the Killer.\nJeffrey Woods duela gutxi etxez aldatu den nerabe bat da eta bizitoki berrian berak ezagutzen ez zituen hiru nerabek eraso egiten diote lapurtzeko asmoz. Jeffek basatiki erasotzen ditu, eta bere anaia Liu, berarekin zegoena, erruztatua eta kartzelatua izan zen, ondoren askatua izateko. Ondoren, bere bizilagunen etxean ospatzen zen urtebetetze festa batera gonbidatzen dute, eta aurrez eraso zioten hiru nerabeek erasotu egiten dute bertan. Jeffek bi hiltzen ditu, baina hirugarrenak lixiba eta alkohola bota eta su ematen dio.\nErasoaren ondoren, bere zentzutasuna galtzen hasten da. Betazalak erretzen ditu, ispilura begiratzen den aldiro bere aurpegia ikusi ahal izateko, eta masailak mozten ditu beti irribarrez dagoenaren itxura izateko. Bere ama komunera joan zen handik zetozen zaratak zirela eta, eta Jeffi begira geratu zen, izututa. Ama korrika joan zen Jeffen aitaren bila, baina Jeffek biak hiltzen ditu labana batekin. Jarraian, lotan zegoen bere anaia zaharrarengana doa, Liurengana. Liu esnatu egiten da, baina Jeffek \u00ab\"Go to sleep\"\u00bb (Zoaz lotara) esan eta labana sartzen dio. Labankaden zehaztazun ezaren ondorioz Liuk bizirik ateratzen da eta ospitalera eramaten dute.\nPertsonaia hau serieko hiltzaile bat da, labanen maisu izateagatik eta super-bizkortasunagatik da ezaguna. Esaten denez, botere mistikoak ere baditu, hala nola distantzia laburrean teletransportatzeko gaitasuna eta bere begiekin beldurra eragiteko gaitasuna. Lehen istorioaren jarraipen ugari idatzi dira. Horietan \u00ab\"Jane the Killer\"\u00bb eta \u00ab\"Homicidal Liu\"\u00bb moduko pertsonaiak agertzen dira, biak Jeffen biktima ohiak eta bere nemesiak. Jeff the Killerren hainbat \"fanfiction\" idatzi dira.\nLoaren esperimentu errusiarra.\n\"The Russian Sleep Experiment\" sobietar aroko esperimentu klasifikatu batean gertaturikoa azaltzen duen hiri kondaira da. Traizio delitu batetaz akusaturiko bost preso lo-inhibitzaile baten eraginpean jartzen dituzte hamabost egunez, hauek eromeneraino eramanaz.\nPolybius.\nHiri kondaira baten arabera \"Polybius\" ustezko arkade bideo-joko bat da, existituko balitz, 1981ean kaleratua izango litzatekeena. Bideo-jokoak ondorio suntsitzaileak eragiten zizkien jokalariei; adibidez, eromena, estresa, amesgaizto izugarriak eta suizidiorako joera. Konspirazioaren teoria baten arabera, jokoa desagertu egin zen argitaratu eta gutxira, inolako arrastorik utzi gabe.\nBen Drowned.\n\"Ben Drowned\" (euskaraz \u201cBen Itoa\u201d) \"\" jokoko kartutxo madarikatu baten inguruko creepypasta bat da. Alex izeneko ikasleak bigarren eskuko produktuen azoka batean aurkitu zuen jokoa. Agure batek saltzen zuen, baina honek oparitu egin zion. Etxera heldu eta jokoa probatzea erabaki zuen Alexek. Jolasten hasi zenan BEN izeneko partida bat gordeta zegoela ikusi zuen, baina garrantziarik eman gabe partida berri bat hastea erabaki zuen. Alexek gauza arraroak somatu zituen jokoan; pertsonaiek batzuetan BEN deitzen zioten, \"Skull Kid\" pertsonaia ez zegokion momentuetan agertzen zen eta Link pertsonaiaren estatua batek jarraitzen zion. Halako batean \"Skull Kid\" pertsonaiak su ematen dio Linkeri eta \u201cPatu izugarri batekin egin duzu topo, ezta?\u201d esaldia agertu zen pantailan. Alexek jolasten jarraitu zuen. Halako batean \"Zora\" deituriko pertsonaiarekin uretara sartzen da Alex, pertsonaia hau ezin bai da ito. Hala ere, Linken estatuarekin topo egin ostean Zora ito egiten da. Jokua berrabiaraztean partiden izenak aldatu zirela nabaritu zuen, lehen partidak BEN izena zuen eta bigarrenak DROWNED (Itoa). Gauzak hobetzen ez zirenez eta urduritasunaren eraginez jokoa agureari itzultzea erabaki zuen. Honen etxera joan zenean agurea etxez aldatu zela ikusi zuen. Auzokoei galdetzean Ben agurearen familiakoa zela jakin zuen, eta hau hil egin zela.\nBeste istorio batean Ben \"bullying\" kasu baten erruz hil zen gazte bat zela aipatzen da. Bera zapaltzen zuten hiru gazteekin liskarra izan zuen Majora's Mask jokoa lapurtu ziotelako. Benek jokua berreskuratzen du, eta ordainetan hiru gazteetako batek begiak zapuztu eta uretan itotzen du.\nIstorioa 2010eko irailean argitaratu zen lehenengoz 4chanen. Alex Hall izeneko pertsona batek idatzi zuen, \"Jadusable\" ezizena erabiliz. Istorioaz gain istorioaren egiazkotasuna frogatzeko bideo eta argazkiak igo zituen.\nBloody Mary.\nIspiluko mamua (Lurraldearen arabera izen ezberdinak hartzen ditu) ustezko izpiritu bati buruzko elezahar bat da, bere izena ispilu baten aurrean zenbait aldiz esaten denean agertzen dena. Ispilu aurrean esan beharreko izen kopurua istorioaren bertsioaren arabera aldatzen da, baina normalean hiru aldiz esan behar da. Istorioaren bertsio ospetsuena lurralde anglosaxoietakoa da, non mamuak \"Bloody Mary\"\" izena hartzen duen.\nAyuwoki.\nAyuwoki, jatorri espainiarreko creepypasta bat da, 2019aren hasieran garrantzia hartu zuena. Jatorria 2009an YouTubera igo zen bideo bat da, non Michael Jackson zenaren aurpegiaren antzeko maskara distortsionatu bat duen robot animatroniko bat ikusten den. Ayuwoki izena Jacksonen \"Smooth Criminal\" abestiaren \"Annie are you Okay?\" esaldiaren nahitazko deformazio batetik jaso du. Hasierako memean oinarriturik, hainbat erronka eta hiri kondaira sortu ziren, eta, horren ondorioz, hainbat lekutako agintariek herritarren beldurrak baretu behar izan zituzten."}
{"id": "977878", "revid": "336", "url": "https://eu.wikipedia.org/wiki?curid=977878", "title": "Sophia Bush", "text": "Sophia Anna Bush (Pasadena, Kalifornia, 1982ko uztailaren 8a) estatubatuar aktorea, zinema zuzendaria eta ekintzailea da. \"One Tree Hill\" eta \"Chicago P.D.\" telesailetan antzezteagatik ezaguna da. Horrez gain, \"John Tucker Must Die\" (2006), \"The Hitcher\", \"The Narrows\" (2008), \"Chalet Girl\" (2011), \"Marshall\" (2017), \"Acts of Violence\" (2018) eta \"Incredibles 2\" (2018) filmetan agertu da."}
{"id": "977880", "revid": "96586", "url": "https://eu.wikipedia.org/wiki?curid=977880", "title": "Isla Fisher", "text": "Isla Lang Fisher (Maskat, Oman, 1976ko otsailaren 3a) australiar aktorea eta idazlea da. Omanen jaioa, Australiara bizitzera joan zen 6 urte zituenean."}
