{"id": "899677", "revid": "512", "url": "https://eu.wikipedia.org/wiki?curid=899677", "title": "John Garang", "text": "John Garang de Mabior (Wangulei, Twic, Sudan Anglo-egiptoarra, 1945eko ekainaren 23a - New Cush, Sudan, 2005eko uztailaren 30a) sudandar politikari eta militarra izan zen, Hego Sudanen independentziaren alde borrokatu zena.\nBizitza.\nNilo Garaia eskualdean sortu zen John Garang 1945ean, dinka etniaren eskualdean. Erlijioz kristaua zen. Hamar urte zituen Sudanek independentzia eskuratu zuenean, baina ordurako sutan zegoen Anya-Nya (\"sugearen pozoia\") jendearen matxinada. Gerrillariek gaztetxoak biltzen zituzten eskoletan gudara eramateko, baina aurreratuenei ikasketak egiteko agintzen omen zieten. Gerra zibiletik ihesi, Tanzanian ikasi zuen, eta 1960ko hamarkada bukaeran AEBetako Iowan lortu zuen ekonomia diploma. Afrikara itzulita, Tanzaniako Dar es Salaamgo Unibertsitatean enplegua eduki zuen, baina laster itzuli zen sorterrira, Anyanya Askapen Frontearekin borroka egitera.\n1972an sinatu zen Addis Abebako bake ituna; haren bertutez, Garang Sudango armadako kapitain bihurtu zen, geroago koronel, eta berriro Estatu Batuetara joan zen. Georgiako Fort Benningen egonaldia egin eta gero, Iowako Unibertsitatean nekazaritzako ekonomia doktoregoa eskuratu zuen.\n1980ko hamarkada hasieran Khartumera itzuli zenean, gauzak berriro aldatuta aurkitu zituen: Gaafar Nimeiry lehendakaria komunistengandik hurbil ibilia zen, baina orduan islamista fundamentalisten laguntzarekin ari zen agintzen. 1972ko bake itunak bizitza laburra eduki behar zuen. 1983an hasi ziren berriro mugimenduak. Nimeiryk Sudan osoan lege islamiko estua ezartzea erabaki zuenean, hegoaldeko hainbat kasernatan militarrak oldartu egin ziren eta haiek bakeratzera nor eta Garang bidali zuten. Oker galanta: John Garang aste batzuetan desagertuta egon ondoren Sudango Herriaren Askapenerako Armadaren (SPLA) buru azaldu zen berriro. Hamaika urteko bakea etenda, Sudango Bigarren Gerra Zibila piztu zen.\nSPLAk hasieran 12.500 gizon zeuzkan 12 batailoitan, gehienak eskuko armaz soilik horniturik. 1990eko hamarkadan 50.000 jende izatera iritsi zen. Borrokaren hasieran, artean indarrean zegoen mundu osoa hartzen zuen Gerra Hotza. John Garangen babesle handia garai hartan Mengistu Haile Mariam zen, Etiopiako gobernu komunistako buruzagia. Alde zeuzkan Muammar al Kadafi libiarra eta Ugandan agintea eskuratu berria zuen Yoweri Museveni. Aldiz, Estatu Batuek Nimeiry eta bere islamistak babesten zituzten, Afganistanen talibanei sostengua ematen zieten moduan.\nBaina Gerra Hotza bukatu egin zen, eta geopolitika aldaketa handiak jazo ziren munduan. Etiopian Mengisturen erregimen komunista hankaz gora joan zen. Mendebaldearentzako ordura arte hain praktikoak izan ziren fundamentalista islamikoak arazo bihurtu ziren, eta aldiz Sudango hegoaldeko gerrilla erakargarriago egin zen. John Garangek aliatu berriak egiteko aukera ikusi zuen. Laster hasi zen Estatu Batuen laguntza jasotzen. Hautu hori indartu zen 2001eko irailaren 11ko atentatuen ondoren. Khartumen agintzen zuen Omar al-Bashirek bekatu handi bat zeukan bere historian: Osama bin Laden babestua eduki zuela Sudanen. Gainera, AEBentzat interes handia zeukan Sudango petrolioak.\nAmerikarrek diplomazia lanean jarrita, John Danforth senatari ohia bidali zuten Sudango hegoaldera Garang armak uzteko konbentzitu zezan. 2002ko martxoan joan zen Garang Washingtonera, eta han Colin Powell eta Paul Wolfowitzekin elkarrizketatu zen. Bi urteko negoziaketen ondoren, 2005eko urtarrilaren 9an sinatu zen Sudango bakea Kenyako Naivasha hirian. Bake itunean idatzirik zegoen bezala, uztailaren 9an John Garang Sudango lehendakariorde izendatu zuten, baina uztailaren 30ean hil egin zen helikoptero istripu batean. Salva Kiirek ordeztu zuen."}
{"id": "899679", "revid": "1519", "url": "https://eu.wikipedia.org/wiki?curid=899679", "title": "Ofaerd", "text": ""}
{"id": "899680", "revid": "1519", "url": "https://eu.wikipedia.org/wiki?curid=899680", "title": "Atrapados", "text": ""}
{"id": "899681", "revid": "1519", "url": "https://eu.wikipedia.org/wiki?curid=899681", "title": "Trapped", "text": ""}
{"id": "899682", "revid": "6327", "url": "https://eu.wikipedia.org/wiki?curid=899682", "title": "Movistar plataforma", "text": ""}
{"id": "899683", "revid": "6327", "url": "https://eu.wikipedia.org/wiki?curid=899683", "title": "Movistar (telebista)", "text": ""}
{"id": "899684", "revid": "1519", "url": "https://eu.wikipedia.org/wiki?curid=899684", "title": "Vig\u00e9e Le Brun", "text": ""}
{"id": "899685", "revid": "1519", "url": "https://eu.wikipedia.org/wiki?curid=899685", "title": "Vig\u00e9e Lebrun", "text": ""}
{"id": "899686", "revid": "512", "url": "https://eu.wikipedia.org/wiki?curid=899686", "title": "Ainguraketa (eraikuntza)", "text": "Ainguraketa esanahi zabala duen terminoa da. Eraikuntza arloan ainguratze mota ugari daude; konpondu, atxiki eta zintzilikatu beharrak dauden hainbat mota, alegia.\nEraikuntza arloan, etxeetan, zubietan eta ingeniaritza zibil eta errepide lanetan mota guztiko ainguraketak erabiltzen dira. Meatzaritzan ere, ainguraketa mota bereziak erabiltzen dira, esaterako muturreko kargak, karga-astunak eta -arinak eustekoak beste batzuen artean.\nGizakiak eraikitzen eta fabrikatzen duen guztia, nolabait, ainguratuta edo finkatuta egon behar du.\nEraikuntzan, orokorrean, barra biribil hariztatuak izaten dira, haria mutur batean edo bietan izan dezake, zuzena edo amaiera kurbatua, \"L-\", \"J-\" edo \"U\"- forma izanik ohikoenak. Gehienbat hormetan edo zoruan erabiltzen dira, hormigoi edo beste elementu konstruktibo batzuk eusteko edo egiturak edo makinerietan ezartzeko.\nAinguraketaren erabilera ohiko batzuk honako hauek dira: apaletegiak, burdinezko dorreak, motorren muntaiak, kale-argiak eta semaforoak.\nAinguraketa berezi asko daude, esaterako harlangaitz hormetarako, kartoi-igeltsuzko hormetarako, altzairuzko egituretarako, zurarako eta abar.\nAinguraketek nazioarteko kalitate arauak bete behar dituzte, mota eta erabileraren arabera, jasan behar dituzten ezaugarriak bermatzeko, hots, tentsioak, bultzadak, zizaila erresitentzia eta malgutasuna, besteak beste.\nAinguraren fabrikazioa.\nNormalean karbono gutxiko eta ertaineko altzairuekin fabrikatu ohi dira, estalita edo estalitako galbanizazioaren bidez. Eskakizun handiagoetarako aingurak aleazio altzairuekin fabrikatuta daude; SAE 4140, SAE 4340, etab. Aingura fabrikatzean izan behar duen kalitatea lortzeko, ASTM, AISI, SAE, DIN, edo antzeko prozedurak edo estandarrak hartu behar dira kontuan.\nAinguraketa motak (gaztelaniaz):"}
{"id": "899688", "revid": "512", "url": "https://eu.wikipedia.org/wiki?curid=899688", "title": "Ngua Noi", "text": "Ngua Noi, (), \"odol garbiko zaldia\", Vietnamgo bertako zaldi arraza bat da. Bere tamaina zein gainontzeko ezaugarriengatik Ngua Noi ponien sailkapen taldean sartzen da.\nZama abere bezala erabilia, eta zalgurdi txikietatik tiratzeko, gaur egun laborategietako zaldi bezala erabiltzen da baita ere. Nahiz eta bertako arraza izan, oso hedatuta dago eta Vietnamen hauetako 140.000 poni zeuden 1997.urtean.\nArrazaren historia.\nArrazaren izen zabalduena Ngua Noi da. Vietnameraz \"Annamite\" edo \"Annamese\" deitzen dute ere. arrazak ez dauka erregistro libururik. Asiako hego-ekialdeko ponien taldean sarzten da. Kanbodiar poni eta thailandiar ponien oso gertuko arraza da."}
{"id": "899689", "revid": "1519", "url": "https://eu.wikipedia.org/wiki?curid=899689", "title": "Dantzaleku", "text": ""}
{"id": "899690", "revid": "201", "url": "https://eu.wikipedia.org/wiki?curid=899690", "title": "Mariaka dorrea", "text": ""}
{"id": "899691", "revid": "12788", "url": "https://eu.wikipedia.org/wiki?curid=899691", "title": "Ugandako Errepublika", "text": ""}
{"id": "899695", "revid": "512", "url": "https://eu.wikipedia.org/wiki?curid=899695", "title": "Artoma\u00f1a dorretxea", "text": "Artoma\u00f1a dorretxea Amurrion (Araba) dagoen dorretxea da, estilo gotiko-errenazentistakoa, XIV. mendearen bukaeran eta XV.aren hasieran eraikia. 2018ko otsailaren 13an, Eusko Jaurlaritzak kultura ondasun izendatu zuen, Arabako eskualde kantabriarreko dorreak \"monumentu-multzo\" sailkapenaren barnean.\nUrdu\u00f1a haraneko kokaleku estrategikoa dago, Banderilla mendatearen ondoan, Zuia eta Kuartango, Urkabustaitzetik, Urdu\u00f1arekin lotzen dituen bidean.\nEzaugarriak.\nDorretxeak oinplano angeluzuzena du (11 x 10 m inguru), ipar-hegora begira eta lau isurkiko teilatuak koroatua; hiru solairu eta ganbara bateko dorre honek mendebaldean du sarbide nagusia. Eraikina kareharri tuparritsuzko harlangaitzez eginda dago batez ere, bertako substratukoa; eskantzuak eta baoak, halere, tamaina handiko harlanduzkoak dira, oso ondo eskuairatu eta landutakoak, 45\u00bako okerdurarekin, horiek ere bertako kareharri tuparritsuzkoak. Beheko solairuari dagokionez, sarbide erdizirkular zabala dago aurpegi nagusian eta gezileiho-bikote oso garaiak eskuineko eta atzeko aurpegietan. Lehenengo solairuak sarbide erdizirkular garai edo balkoia eta leihatila arku-zorrotza ditu; horien gainean harburu-ilara bikoitza dago. Ezkerretara bi gezileiho daude, eta beste bat eskuinetara. Bigarren solairuak, bizitoki denak, leiho zorrotz samarra du, egun itxita dagoena; eskuinaldean, leiho biki zorrotza dago, hura ere itxia eta oso eraldatua (hari bikoitza baino ez da geratzen), bai eta zorrotz samarra den beste bat ere estalita; atzealdean, mota bereko beste bi leiho daude, horietako bat itxita dagoelarik, eta eskuinetara, konopio bikoitzekoa izan zitekeen (oso hondatuta dago) leiho bat eta gezileiho bat. Zertxobait berriagoak dira neurri handiagoko baoak, \u00ab\"ex novo\"\u00bb edo aurreko batzuk eraldatuz egin direnak. Bao hauek guztiak XIX. mende erdialdeko edo XX. mende hasierakoak izan litezkeen adreilu trinkoz daude eginda. Mendebaldeko fatxadan hainbat mentsula daude, bi mailatan lerrokaturik eta zurezko egituraren batekin loturik.\nMendebaldean kokatutako etxebizitzan geroko obrek ezkutatzen duten beste dorre bat dago. Micaela Portillaren arabera, zubi edo pasabide batek lotuko zituen eraikin biak."}
{"id": "899696", "revid": "201", "url": "https://eu.wikipedia.org/wiki?curid=899696", "title": "Arku-zorrotz", "text": ""}
{"id": "899697", "revid": "137486", "url": "https://eu.wikipedia.org/wiki?curid=899697", "title": "Sexuaren eta generoaren arteko bereizketa", "text": "Sexua eta generoa terminoak XIV. mendetik hona erabili diren arren, literatura akademiko garaikidean esanahi desberdinak izan ohi dituzte. Sexua organismo baten sexu biologikoari dagokio; generoa, berriz, pertsona baten sexuan oinarritutako rol sozialei (genero-rola) edo barne-kontzientzia batean (genero-identitatea) oinarritutako generoaren beraren identifikazio pertsonalari. Hizkuntza arruntean \"sexua\" eta \"generoa\" terminoak berdin erabiltzen diren arren, gaur egungo gizarte-zientzialari gehienek, portaera-zientzialari eta biologoek, ordenamendu juridiko eta gobernu-erakunde askok eta MOE bezalako gobernu arteko agentziek generoaren eta sexuaren arteko bereizketa egiten dute.\nGizabanako gehienetan, sexuaren determinatzaile biologikoak bat datoz eta koherenteak dira gizabanakoaren genero-identitatearekin, baina egoera batzuetan, pertsona bati esleitutako sexua eta generoa ez datoz bat, eta pertsona transgeneroa izan daiteke. Kasu batzuetan ere, pertsona batek sexua esleitzea zailtzen duten ezaugarri sexualak izan ditzake, eta pertsona intersexuala izan daiteke.\nAskotan, John Money sexologoa jotzen da 1955ean sexu biologikoaren eta genero-identitate/-rolaren arteko bereizketa egiten lehena, nahiz eta Madison Bentleyk hamarkada bat lehenago generoa \"sexuaren aurrealde sozializatu\" gisa definitu zuen. Moneyren jatorrizko ikuskeraren arabera, generoa eta sexua elkarrekin aztertzen dira, elementu biologikoak eta sozialak barne hartzen dituen kategoria bakar gisa, baina Robert Stollerren ondorengo lanek biak bereizi zituzten, sexua eta generoa kategoria biologiko eta kultural izendatuz, hurrenez hurren. Bentley, Money eta Stollerren lanen aurretik, genero hitza kategoria gramatikalak aipatzeko baino ez zen erabiltzen.\nSexua eta generoa bereiztearen garrantzia.\nOxford English Dictionary hiztegian, \"sexua\" eta \"generoa\" bereizten dira:\nOMEk (Osasunaren Mundu Erakundeak) adierazten du \"sexuak\" gizonezkoak eta emakumeak definitzen dituzten ezaugarri biologiko eta fisiologikoak hartzen dituela barnean. [...] 'Arra' eta 'emea' sexu-kategoriak dira\".\nFeminismoan eta genero-indarkerian aditua den Nuria Varela idazleak dioenez, \"sexua\" kategoria biologiari dagokio, hau da, gizonen eta emakumeen gorputzen arteko ezberdintasun fisiko eta biologikoei.\nGeneroa.\n\"Oxford English Dictionary\"-k \"generoa\" honela definitzen du:\nAmerican Heritage Dictionary hiztegiak honela definitzen du:\nOMEk (Osasunaren Mundu Erakundea) erabiltzen duen lanaren definizioa hauxe da:\nGLAAD elkarteak (Difamazioaren aurkako gayen eta lesbianen aliantza, ingelesez) sexuaren eta generoaren arteko bereizketa egin du \"Komunikabideentzako erreferentziazko gidaliburuan:\" sexua pertsonen sailkapena da, gizon edo emakume gisa, jaiotzen diren unean. Sailkapen hori gorputzaren ezaugarri biologikoetan oinarritzen da, hala nola hornidura kromosomikoa, hormonak, barruko ugalketa-organoak eta genitalak. Ordea, genero-nortasuna da \"pertsona bakoitzak duen barne sentsazio pertsonala, gizona edo emakumea (edo mutila edo neska) izateari buruz\".\nFilosofo feminista batzuek uste dute generoa ez duela sexuak inola ere baldintzatzen. Ikusi, adibidez, Shulamith Firestone- ren lana, garrantzi eta eragin handikoa izan dena feminismoarentzat.\nGayle Rubinek \"sexua/generoa\" kontzeptua erabiltzen du \"gizakien sexuaren eta ugalketaren osagai biologikoen multzo bat\" izendatzeko, hain zuzen ere, \"gizartearen eta gizakien esku-hartzearen arabera eraldatzen direnak\". Bere esanetan, desberdintasun biologikoak finkoak dira eta genero-desberdintasunak, berriz, \"sozialki inposatuak\": \"emakumeek eta gizonek nola jokatu behar duten agintzen duten esku-hartze sozialen emaitza zapaltzaileak\" dira. Ondorioztatzen du feminismoak \"genero gabeko gizartea\" sortzeko lan egin beharko lukeela (baina ez sexurik gabekoa), non \"sexuak ez duen garrantzirik bakoitza zer den eta zer egiten duen erabakitzeko\".\nNuria Varelak, \"Feminismo para principiantes\" liburuan, adierazi zuen \u00abgeneroa\u00bb teoria feministaren kategoria nagusia dela, kontzeptu horrek \u00abemakumeei biologikoki emakume izate hutsagatik exijitu zaizkien arau, betebehar, jokabide, pentsaera, gaitasun eta are izaera guztiak hartzen dituela barruan, baita gizonei eta emakumeei sexuaren arabera esleitu zaizkien arau eta jokabideak ere\", eta generoa eta sexua ez direla sinonimoak.\nHau da, Ana de Miguelen hitzetan, generoa \"ikasitako eta errepikatutako keinu sorta bat da [...]; gizarte bizitzaren eta giza kontzientziaren funtsezko antolamendu-printzipioa da\", patriarkatuaren barruan funtzionatzen duena eta gizonen eta emakumeen arteko harreman hierarkikoen bidez neurtuta dagoena. Horrez gain, norbaitek ez badu arau hau betetzen, jokabide desbideratutzat jotzen da eta zigor gogorra jasotzen du.\nGenero kontzeptuak ez ditu bi sexuen arteko desberdintasun biologikoak zalantzan jartzen. Hala ere, ezaugarri horiek gizonezkoen eta emakumezkoen ezberdintasunak \"naturalak\" dakartzatela ukatzen du. Femeninoa eta maskulinoa genero-ikuspegiak aztertzen dituen kategoria sozialak dira, kategoriok nola eraikitzen diren eta nola antolatzen diren jakiteko helburuz.\nAna de Miguelen arabera, gizonezkoei, genero identitatearen zati gisa, irakasten zitzaien emakumeak baino gehiago zirela, zerbitzatuak izateko eskubidea zutela, trukean ezer eman gabe, nagusiak zirela eta arreta jaso behar zutela; beraiek zeukaten boterea emakumeen gainean, talde sozial edo \"genero\" gisa. Botere ekonomikoa, politikoa eta sinbolikoa\u00bb. Emakumeak, berriz, gutxiago balira bezala hezten ziren, gizonen jabetza balira bezala. Gizonei obedientzia eta errespetua zor zizkietela sinestarazten zitzaien. Horrela, emakumeen aurkako indarkeria justifikatzen zen, emakumea emakume izate hutsagatik, eta gizonen indarkeria hori betikotzen zen, gizonezkoen berezko ezaugarri bat balitz bezala.\nAna de Miguelek, bestalde, azpimarratu du bereizketa hori eta gaiari buruzko ikerketak garrantzitsuak direla: Gizakiaren edozein jardueratan sexuetako baten defizit handia egoteak adierazten du koakzio estrukturalen batek sexu baten bazterketa edo gehiegizko ordezkapena eragiten duela. Genero-desparekotasunak aztertzen du [...] zer nolako giza izaera eta bizitzaren helburuen nolako ikuspegia lantzen diren genero batek beste bat bere mende jartzen duenean. Genero-desparekotasunaren gainean eraiki dira gainerako desberdintasun guztiak. Ez da desberdintasun \"garrantzitsuena\", baizik eta beste desberdintasun guztiek barneratzen dutena eta, gainera, ikusezinena eta egiaztatzeko eta onartzeko zailena, ukatuena. Laura \u00d1u\u00f1oren arabera, genero-rolek eragindako indarkeria munduko giza eskubideen urraketa hedatuena da. Urtero 1,5 - 3 milioi emakumezko eta neskak bizia galtzen dute horren ondorioz. Nazio Batuek kalkulatzen dute hamar emakumetik zazpik kolpeak, bortxaketak, abusuak edo mutilazioak jasango dituztela beren esperientzia biografikoan zehar. Eta 15 eta 44 urte bitartekoen artean, genero-indarkeriak heriotza eta ezgaitasun gehiago eragiten ditu minbiziak, malariak, trafiko istripuek eta gatazka armatuek batuta baino. Horrez gain, Michael S. Kimmelek eta David Mametek diote gizonezkoek emakumea toki baxuenean jartzen dutela eskala sozialean, ez dutela emakumea aurkaritzat hartzen eta, horregatik, euren gizontasuna frogatu nahi dutela, gainerako gizonen onespena bilatzeko. Hori dena, beren genero identitatearen eraikuntza sozialaren ondorioz. Emakumezkoen inguruan existitzen den gutxiespen horregatik, esate baterako, ilean apaingarriak dituen mutil batek irain gehiago jasotzen ditu ilea laburra duen neska batek baino."}
{"id": "899699", "revid": "336", "url": "https://eu.wikipedia.org/wiki?curid=899699", "title": "Robert Navarro", "text": "Robert Navarro Mu\u00f1oz (Bartzelona, Katalunia, 2002ko apirilaren 12a) ama kataluniarra eta aita nafarra (Roberto Navarro Ju\u00e1rez, Osasuna taldeko jokalari ohia) gurasotzat dituen futbolaria da, erasoko erdilari gisa jokatzen duena Errealaren bigarren taldean. Aurretik Osasuna, Bartzelona eta Monacoren harrobietatik pasa da."}
{"id": "899700", "revid": "201", "url": "https://eu.wikipedia.org/wiki?curid=899700", "title": "Artoma\u00f1ana dorretxea", "text": ""}
{"id": "899701", "revid": "336", "url": "https://eu.wikipedia.org/wiki?curid=899701", "title": "Blanca Fern\u00e1ndez Ochoa", "text": "Blanca Fern\u00e1ndez Ochoa (Madril, 1963ko apirilaren 22a - Guadarrama mendilerroa, 2019ko abuztu edo iraila) espainiar eskiatzaile alpinoa izan zen. 1980-1992 bitartean, lau aldiz lehiatu zen Neguko Olinpiar Jokoetan, eta brontzezko domina erdietsi zuen 1992koetan."}
{"id": "899703", "revid": "512", "url": "https://eu.wikipedia.org/wiki?curid=899703", "title": "Zubiete dorretxea", "text": "Zubiete dorretxea Aiaran Lantenon (Araba) dagoen dorretxe errenazentista-barrokoada. 2018ko otsailaren 13an, Eusko Jaurlaritzak kultura ondasun izendatu zuen, Arabako eskualde kantabriarreko dorreak \"monumentu-multzo\" sailkapenaren barnean.\nIbaizabal ibaiaren kokatua dago, izenak dioen bezala, zubiaren ondoan. XVII. mendean zaharberritu zuten et horregatik Erdi Arroko eta Pizkundeko zeinbait ezaugarri galdu ditu.\nEzaugarriak.\nDorretxea bera eta eranskinek osaturiko multzoa, ipar-ekialde eta hego-mendebaldera begira. Dorreak oinplano angeluzuzena du (12,42 x 8,56 m) eta bost solairu guztira (beheko solairua, hiru solairu eta ganbara), lau isurkiko estalkiarekin. Harlanaren garaiera 8,56 m-koa da, eta hormen lodiera eraikinaren oinarrian 1,20 m-koa. Kareharri tuparritsu irregularreko fabrika gailentzen da, bai eta material bereko harlanduzko obra irregularreko eskantzuak ere.\nSarrera nagusia dorrearen hegoaldeko muturrean dago, molduradun arku zuzen eta toskanar ordenako pilastra banarekin; erlaitzak lehen solairuko balkoiaren plataforma gisa balio du. Hala ere, jatorrizko sarrera dorrearen ekialdeko alboan dago kokatuta, lehenengo solairuaren altuerara. Harlanduzko obra sinplea da, arku zorrotz samarrarekin. Hegoaldean, kareharri tuparritsuzko harlandu obra soilez egindako sarrera duen balkoia dago, ateburu monolitiko eta guzti. Horren gainean, beste bi altuerek bina leihoburudun dituzte; azpikoen parean, halaber, armarri bat dago, hareharrizko larru erlaitzduna. Micaela Portillaren arabera, XVII. mendekoa da hain zuzen ere. Bao horiek hegoaldeko altxaera aldatzen badute ere, hormen fabrika dorrearena berarena da, konponketarik gabe, lehenengo nahiz hirugarren solairuko gezi-leihoak erakusten duten legez. Ganbarako zein egongelaren aurpegi orotako gezileihoak ere nabarmentzen dira. Izan ere, dorre hau ez zuten jauregi bihurtzeko behera bota, baizik eta bere itxura zertxobait aldatzeko. Ekialdean, lehenengo eta bigarren solairuen artean dauden mentsulek aurreko babes-egituraren berri ematen dute, egun desagertu den zurezko elementuren bati loturikoak. Barruko egitura eraberriturik dago; batetik, dorrea garai modernoko jauregi bihurtzeko XVII. mendeko lanak direla eta. Orduan, ezkaratzeko harrizko eskailera eraiki zen; horrek ez du, hala ere, lehendik izango zuen gune bakarra gehiegi aldatuko, posizio berean kokaturiko komunikazio-bloke zakarragoarekin. Bestetik, berriki egindako berriztapenaren ondoriozko aldaketak direla eta, material eta eraikuntza-soluzio tradizionalak berreskuratu diren arren; zenbait kasutan, berreraiki ere egin dira.\nMendebalderantz begira dagoen eranskin birgaitu berriak dorrearekiko paralelo dagoen oinplano angeluzuzena eta hiru solairu ditu. Bao nagusiak harlanduzko obra soilekoak dira, leihoburu monolitikoekin errematatuak.\nZubieteko zubia XVII. mendean eraikiko zen ziurrenik, dorrearen birmoldaketa-lanekin bat, eta zaharrago baten ordezkoa da, zalantzarik gabe. Arku erdizirkularreko eraikina da, dimentsio handikoa; multzoa XVIII. mendean birmoldatu zen, besteak beste, bere pretilak, karelak, estribuak eta zorua. Llantenoko dMota auzorako sarbide gisa balio du gaur egun."}
{"id": "899704", "revid": "201", "url": "https://eu.wikipedia.org/wiki?curid=899704", "title": "Gezi-leiho", "text": ""}
{"id": "899705", "revid": "201", "url": "https://eu.wikipedia.org/wiki?curid=899705", "title": "Arku erdizirkular", "text": ""}
{"id": "899706", "revid": "1519", "url": "https://eu.wikipedia.org/wiki?curid=899706", "title": "Harlan", "text": ""}
{"id": "899707", "revid": "1491", "url": "https://eu.wikipedia.org/wiki?curid=899707", "title": "Duvoisin kapitainaren malura", "text": "Duvoisin kapitainaren malura Kepa Altonagak 2018an Pamiela argitaletxearekin argitaratutako saiakera-liburua da.\nLiburuaren gai nagusia Joan Piarres Duvoisin (1810-1891) da, \"Duvoisin kapitaina\" gisa ere ezaguna dena. Mugako Aduanetako kapitaina izateaz gain, Luis Luziano Bonaparte printzeak euskararen ikerketarako hautatu zituen lankideetarik gorenetakoa zen, eta besteak beste, berari eskatu zion Biblia osoaren itzulpena, 1859. urtean hasi eta 1865.ean argitaratua.\nOhikoa da Duvoisin kapitaina heroi handia bailitzan aurkeztea Biblia osoa itzuli zuelako, eta, halaber, Bonaparte printzea aipatzea euskal kulturaren bultzatzaile probidentzial gisa. Betiko irakurketa hori kuestionatzea izan da \"Duvoisin kapitainaren malura\" liburu honen abiapuntua.\nLiburuan Kepa Altonagak usadiozko interpretazio hori eztabaidatu eta irauli egin du. Soka-tira gogorra izan baitzen Bonaparte printzearen eta Duvoisin kapitainaren artean. Duvoisinek literatura egin nahi zuen euskaraz, euskarari proiekzio kulturala emango zion erabilera supradialektala landu nahi zuen. Printzeak, ordea, aniztasun dialektala aztertu eta finkatu nahi zuen; are gehiago, euskalkiak eta azpieuskalkiak jasotzean, eta notarioaren begiz haien lekukotasuna gordetzean Bonapartek jarri zuen arreta hura euskararen kulturizazioaren aurkakotzat jotzen du Altonagak. "}
{"id": "899708", "revid": "201", "url": "https://eu.wikipedia.org/wiki?curid=899708", "title": "Karela", "text": ""}
{"id": "899710", "revid": "58701", "url": "https://eu.wikipedia.org/wiki?curid=899710", "title": "Louise-Aurore Villeb\u0153uf haurraren erretratua", "text": "Louise-Aurore Villeb\u0153uf haurraren erretratua Mary Cassatt margolariaren margolana da, 1902. urtekoa. Velazquezen \"meninetan\" bezalatsu, gehiegizko jantziekin apaindutako haur baten irudia transmititzen du margolariak, baina, kasu honetan bederen, Louise-Aurore Villeb\u0153uf txikiaren keinuak naturaltasuna transmititzen du.\nMary Cassatt, estatubatuarra jaiotzez, Parisko mugimendu inpresionistako emakumezko margolari nabarmenetako bat izan zen. Lan honetan Degasek modisten aretoetan egindako pastelen bideari jarraitu zion, maisutasun handiz margotuz oihal eta texturak, bereziki kapelan (Cassattek marraztea gogoko ohi zuen elementu zehatz bat).\nErretratuaren beraren oinordekotzatik Parisko Orsay Museoak jaso zuen margolana 1978. urtean."}
{"id": "899711", "revid": "1519", "url": "https://eu.wikipedia.org/wiki?curid=899711", "title": "Erretrato", "text": ""}
{"id": "899712", "revid": "90523", "url": "https://eu.wikipedia.org/wiki?curid=899712", "title": "Haurra eserlekuan (Berthe Morisot)", "text": "Haurra eserlekuan (), Neskatoa panpinarekin () izenez ere ezaguna, Berthe Morisot inpresionista frantziarraren erretratua da, 1884. urtekoa, bere hainbat lanetan bezala, bere alaba Julie Manet erabili zuena modelorako.\nInpresionista askoren (Renoir edo Mary Cassatt adibidez) gaia izan zen eseritako haurrak margotzearena, baina konbentzioetatik urrundu zen Morisot enkoadre ez zentratu batekin. Hala ere, lana amaitu gabe utzi zuen, neskaren zangoen inguruak ertakusten duen bezala. Bere alabaz esan ohi zuen Morisot amak: \"Bibi (Julieren goitizena) bezalako modelo batekin, poliki egin behar da lan, bestela dena alferrik galtzeko aukera dago\".\nBilduma pribatu baten jabetzakoa da margolana, erakutsi zuten Parisko Orsay Museoan 2019an, Berthe Morisoti buruzko erakusketa handi batean."}
{"id": "899713", "revid": "336", "url": "https://eu.wikipedia.org/wiki?curid=899713", "title": "Sudango Lehen Gerra Zibila", "text": "Sudango Lehen Gerra Zibila Sudango iparraldearen eta hegoaldearen arteko gerra zibila izan zen, 1955\u20131972 bitartean gertatu zena. Sudan Anglo-egiptoarraren deskolonizazioarekin hasi ziren arazoak. Izan ere, bi zati oso ezberdin zeuden 1899tik 1956ra Britainiar Inperioaren pean egon zen kolonia horretan. Iparraldean Islama zen nagusi; hegoaldean, kristauak eta animistak. Hegoaldekoek ez zuten onartu Khartumgo gobernua, eta liskarrek bide eman zioten gerrari. Gatazkak 17 urte iraun zuen, eta milioi erdi lagun hil ziren. Etiopiako Addis Abeba hirian sinatu zuten bake akordioa 1972an. Horretan, autonomia eskaini zitzaion Hego Sudani, gobernu bat eratzeko aukerarekin. Baina akordioek porrot egin zuten, eta Sudango Bigarren Gerra Zibila piztu zen 1983an."}
{"id": "899714", "revid": "69477", "url": "https://eu.wikipedia.org/wiki?curid=899714", "title": "Iberiar idazkera", "text": ""}
{"id": "899715", "revid": "1519", "url": "https://eu.wikipedia.org/wiki?curid=899715", "title": "Aintza (erlijioa)", "text": ""}
{"id": "899716", "revid": "15795", "url": "https://eu.wikipedia.org/wiki?curid=899716", "title": "Loria (erlijioa)", "text": ""}
{"id": "899717", "revid": "512", "url": "https://eu.wikipedia.org/wiki?curid=899717", "title": "Mare Nectaris", "text": "Mare Nectaris Ilargiaren alde ikusgaian dagoen itsaso argitsua da. Nektariar Arokoa da (3.920/3.850 milioi urte), eta aroari izena ematen dio. Bere zentroa 15\u00ba H, 35\u00ba E inguruan dago, gutxi gorabehera zirkularra da, 350 km-ko diametroa du eta 100.000 km \u00b2 inguruko azalera."}
{"id": "899720", "revid": "512", "url": "https://eu.wikipedia.org/wiki?curid=899720", "title": "Zudubiarte dorretxea", "text": "Zudubiarte dorretxea Okondon (Araba) dagoen dorretxea da. 2018ko otsailaren 13an, Eusko Jaurlaritzak kultura ondasun izendatu zuen, Arabako eskualde kantabriarreko dorreak \"monumentu-multzo\" sailkapenaren barnean.\nEzaugarriak.\nDorretxeak eta eraikin erantsi batek osaturiko multzoa da. Dorreak oinplano angeluzuzena du (10,54 x 10,05 m) eta, multzoa bera bezala, ipar ipar-mendebalde eta hego hego-ekialderantz begira dago. Behe-solairua eta ganbara kontuan izanda, dorreak hiru solairu ditu, lau isurkiko estalkiarekin. Harrizko fabrikaren gehienezko altuera 5,63 m-koa da eta oinarriaren hormak 0,72 m lodi dira. Eraikuntza hareharriz egina dago osorik. Paramentuak harlangaitz irregularrekoak dira, inongo tratamendu edo lantzerik gabeak; hala eta guztiz ere, gertuko ibai-eremuetako pieza leunak dira. Eskantzuak material bereko harlanduz eginik daude, non 45o-ko angeluko lanketa antzematen den. Harlandu horiek bereziki mehe eta luzeak dira, beharbada erauzketa-frontearen ezaugarriak direla eta. Harlanduzko piezarik landuenak baoetan daude. Sarbide-baoa ekialdean dago. Dimentsio handiko dobelez eginiko arku erdizirkular batek errematatutako atea da. Horma-atal horretan bertan, lehenengo solairuan, eskulturazko dekorazio nabarmena duten bi leiho daude. Eskuinaldean dagoenak molduradun arku konopial monolitikoa du, barlasaian lore-itxurako dekorazioa eta erlaitz txiki baten babesa dituena, pomak eta guzti. Ezkerraldekoak ere arku monolitikoa du, beheratua eta ornamenturik gabea. Iparraldeko horma-atalean, lehenengo solairuan, hareharrizko pieza bakarra duen leihoburu batek errematatutako balkoi-leiho bat dago, egun sastraken atzean ezkutaturik dagoen hegoaldeko sarbidearen oso antzekoa. Gainerako leihoak harlandu soilekoak dira edo harlangaitzean daude irekita zuzenean. Beheko solairuan saietera batzuk ere nabarmentzen dira.\nZeharo ezberdinak diren zurezko bi egitura bereizten dira: bata zaharragoa, dorrearen jatorrizkoa, harrizko fabrikan sarturiko zutiko eta habe nagusiz osatutakoa, egun desagertutako zutabe nagusi bati egokituko litzaiokeena eta dorrearen barruko bolumena bitan zatituko lukeena, hormarte biren bidez; bestea, modernoagoa, oraingoa, espazioa 3x3 hormarteko sarean banatzen duten lau zutikotan artikulatua, erdialdean kokaturikoak. Aipatutako zurezko zutabeei eusteko hainbat harroin mota gailentzen dira, bai eta beso-abiaburu moztuak ere hormen kanpoaldean, dorrearen goialdeko zurezko egitura zahar batenak, egun desagertutakoa. Eraikin erantsiak dimentsio txikiagoak eta fabrika xumeagoa ditu, nahiz eta, funtsean, dorrearen ildo berak jarraitu. Argi eta garbi ikus daiteke dorrearen ondorengoa dela."}
{"id": "899721", "revid": "512", "url": "https://eu.wikipedia.org/wiki?curid=899721", "title": "Ibaietako San Martin tenplua", "text": "Ibaietako San Martin tenplua (erregistro batzuetan, Iba\u00f1etako San Martin gisa edo Ibaetako San Martin izenarekin agertzen da) Zarauzko baseliza txiki bat da, Donejakue bideari lotuta.\nHistoria.\n1520an jada existitzen zela badakigu, eta garai horretan \"zaharra\" deitzen zutela ere. XVI. mendean Ibayeta, Ibaeta edo Ibaita familiarena zen; eurena zen ere erantzukina 12 meza ordaindu eta serora izendatzeko. 1643an pleitoa egon zen baldintza horiek ez betetzeagatik.\nLehen Karlistaldian karlistek kuartel gisa erabili zuten, eta sakonki hondatu zen. 1983an berriro konpondu zuten, San Martin, San Roke eta Santa Katalinaren irudiak zituen erretaula kenduz.\nSan Martin santuaren egunean, baratxuria, artoa, babarruna eta bestelako haziak bedeinkatzen dira.\nEraikuntza.\nEkialdera begira dagoen baseliza bat da, tamaina txikikoa. Egurrezko bilbadurak ditu eta arku-formako ataria. Bao txikiak ditu, eta horregatik oso iluna da barrutik. Absidearen aldean banku jarraitu bat dago, harrizkoa. Hiru karga-zutabe ditu.\nOndarea.\nBarruan gotzain jantzitako San Martinen eskultura bat dago, XVIII. mendekoa. Eusko Jaurlaritzan ondare babesa eman zion, Donejakue bidearen baitan."}
{"id": "899722", "revid": "336", "url": "https://eu.wikipedia.org/wiki?curid=899722", "title": "Ibaetako San Martin tenplua", "text": ""}
{"id": "899723", "revid": "336", "url": "https://eu.wikipedia.org/wiki?curid=899723", "title": "Iba\u00f1etako San Martin tenplua", "text": ""}
{"id": "899727", "revid": "1545", "url": "https://eu.wikipedia.org/wiki?curid=899727", "title": "Modelo Zinema", "text": "Modelo Zinema Zarauzko zinema da. 1948an eraiki zen, F\u00e9lix Llanos Goiburuaren diseinuarekin. Ekimen pribatutik sortu zen zinema, 2012an itxi zen publiko eskasia dela eta. Hurrengo urtean Zarauzko udalak erosi zuen, zinema publiko bilakatuz. 2017an eraberritze lanak egin ziren, 2019ra arte iraun zutenak.\nArkitektura estilo ezberdinak batzen ditu, baina orokorrean itxura arrazionalista du."}
{"id": "899729", "revid": "201", "url": "https://eu.wikipedia.org/wiki?curid=899729", "title": "Konopial", "text": ""}
{"id": "899731", "revid": "512", "url": "https://eu.wikipedia.org/wiki?curid=899731", "title": "Repo Man", "text": "Repo Man, 1984ko Alex Cox ingeles zinema zuzendariaren zientzia-fikziozko komedia beltzeko film bat da. Harry Dean Stanton eta Emilio Estevez aktoreek antzeztu zuten.\nArgumentua.\nOtto Maddox (Emilio Estevez) bere lana galdu berri duen mutil gazte bat da, hortaz, mota guztietako abenturak bizitzea erabakiko du. Halabeharrez, ikusten duen ororengan efektu arraroak eragiten dituen substantzia bitxi bari buruzko AEBetako Gobernuaren ikerketa batean barneratuko da."}
{"id": "899735", "revid": "201", "url": "https://eu.wikipedia.org/wiki?curid=899735", "title": "Konopio", "text": ""}
{"id": "899736", "revid": "512", "url": "https://eu.wikipedia.org/wiki?curid=899736", "title": "Arabako eskualde kantabriarreko dorreak", "text": "Arabako eskualde kantabriarreko dorreak Eusko Jaurlaritzak 2018ko otsailaren 13an kultura ondasun izendatutako monumentu-multzoa da, 8 dorretxez osatua:\nEzaugarriak.\nDorretxe hauek babes-eraikuntzak dira; oro har, ibaien ondotik eta haran paraleloetan zehar doazen ondo egituratutako eta elkarri loturiko bideen inguruan lerrokatuta daude, erdi-mailako mendiko ingurune natural heze batean. Arabako isurialde kantauriarrak erliebe konplexua du ezaugarri, non ibaien ibilerek iparralderantz orientaturiko bide naturalak sortzen dituzten; ipar-mendebalde eta hego-ekialdera begira dauden mendikateek, bestalde, muga politiko zein naturalak ezarri dituzte. Ibaiak, hegoaldetik iparraldera Nerbioira doazenak, Gorbeiako iparreko hegaletatik jaisten dira, Altubetik esaterako, izen bereko mailetan meharturik; bai eta Angulo eta Gorobel mendilerro burgostarretatik ere, hala nola Lanteno-Ibalzibar, Izalde edo Izoria ibaiak, kostalderantz pasabideak eratzen dituztenak.\nArabako eskualde kantabriarreko dorreen historia-bilakaera aginte-egituren eta lurraldearen kudeaketaren trantsizio-prozesu bati loturik dago, berant Erdi Aroko mendeetan hasi eta XVI. mendearen hasierara arte hedatzen dena, leinu-gerren amaierarekin batera. Hori dela eta, beren eraikin nagusiek babeserako eta bizitzeko guneak dituzte barruan, soldaduak eta jauntxoak elkarrekin bizitzeko sortuak, bai eta biltegiratzeko lekua ere setiorik izatekotan; zenbait kasutan, halaber, industriaurreko makinak gordetzen ziren bertan, dolareak edo errotak, adibidez. Nolanahi ere, horietako asko beren jabeen boterearen adierazgarri bilakatu ziren geroago; izan ere, askotan, beraiei loturiko benetako jauregi eta ekoizpen-unitate bihurtu zituzten jabeek, sistemari errotak nahiz dolareak erantsi zizkiotelarik.\nOinplano karratu zein angeluzuzeneko eraikinak dira, bolumen prismatiko edo kubikodunak. Defentsarako zirenez gero, tamaina txikiko bao gutxi izan ohi dituzte, bizitzeko edo geroko ordezkaritza-lanetarako moldatutakoak. Perimetroko itxiturek harri-horma sendoak dituzte oro har, harlanduxka-elementuak eta guzti. Harlanduzko obra duten aleak daude; kadaltso eta goiko gorputzek, berriz, zurezko bilbadura duten horma-atalak eta oholtzazko betelana dituzte, batzuetan adreiluarekin edo harri eta kareore nahasketarekin ordezkaturikoa.\nZurezko egitura (bertako haritza gehienetan) arkupeduna da, eta normalean bi edo hiru hormarte ditu barruko bolumen prismatiko eskasean. Zutoinek harrizko harroinak edo karga-hormak (habetzanak) dituzte euskarri. Aleetako askotan, aldez aldekoak dira, pieza bakarrekoak. Hormak kargak banatu ohi ditu. Horiek garrantzitsuak direnez (batik bat ia osorik harriz eraikitako aleetan), zoru harritsu edo gogorra bilatu ohi da; horregatik, ez dute zimendu bereizgarri nahiz sakonik eta substratuan finkatzen dira zuzenean (eusteko ahalmen nahikoa duten marga edo harrietan, normalean). Perimetro-paretak portikoak zurruntzen ditu, beso bertikalekin ere finkaturik daudenak (zutikoen buruarekiko luzetara eta fustearekiko zeharka jarrita). Zenbait kasutan, goiko aldeko bermeak irtenak dira eta zurezko irtengune bat (kadaltsoa) eusteko diseinaturik daude; hura besoekin finkaturik egon ohi da kanpoalde eta barrualdean, eta oso gutxitan mantentzen da bere lekuan edo osorik.\nDorre banderizen gune bereizgarriak bi solairutan banatu ohi dira, beheko solairu bat ere dutelarik. Hara ezin zitekeen kanpoaldetik sartu zuzenean; hala eta guztiz ere, geroko moldaketa funtzionalen ondorioz, ateak ireki izan dira ia kasu guztietan. Aletegia edo hornikuntzarako sotoa egongo zen bertan ziurrenik. Erasoren bat jasoz gero ken zitekeen eskailera baten bidez iristen zen lehenengo solairura (gaur egun kanpoaldearekin lotzen duen harrizko eskailera bat edo barruko komunikabide bat egongo dira horren ordez); bertan, harreretarako aretoa eta jabeen logelak zeuden. Hirugarren solairua defentsarako zen funtsean, bere altuera, babesa eta, kasu askotan, gelarik gabeko dorrearen gaineko hegalean egoteak bermatzen zuen estaldura zirela medio. Beste kasu batzuetan, halere, solairu horretan eguneroko bizitegi-guneak ere egon zitezkeen.\nDorreak, ekoizpen-egitura den aldetik, behar-beharrezko ditu bere inguruan antolatzen diren lurrak, basoak, ibilbideak, pasabideak, zubiak eta sakabanatutako eraikinak."}
{"id": "899737", "revid": "201", "url": "https://eu.wikipedia.org/wiki?curid=899737", "title": "Zudibiarte dorrea", "text": ""}
{"id": "899738", "revid": "201", "url": "https://eu.wikipedia.org/wiki?curid=899738", "title": "Kadaltso dorretxea", "text": ""}
{"id": "899739", "revid": "336", "url": "https://eu.wikipedia.org/wiki?curid=899739", "title": "Sudango Bigarren Gerra Zibila", "text": "Sudango Bigarren Gerra Zibila Sudango gobernuaren eta Sudango Herriaren Askapenerako Armadaren arteko gatazka armatua izan zen, 1983an hasi eta 2005ean amaitu zena. Hein handi batean, 1955\u20131972 bitarteko Sudango Lehen Gerra Zibilaren jarraipena izan zen. Hego Sudanen hasi zen arren, Nilo Urdinera eta Nuba mendietara ere hedatu zen. 22 urte iraun zuen, eta bi milioi pertsona inguru hil ziren, gehienak zibilak, gerrak eragindako gosete eta eritasunengatik. Beste lau milioi lagun desplazatuak izan ziren, eta giza eskubideen urraketa ugari gertatu zen. Gerra amaitu eta sei urte geroago Hego Sudan independizatu zen.\nHistoria.\n1972ko Addis Abebako akordioak amaiera eman zion Sudango Lehen Gerra Zibilari. 1983an, ordea, Gaafar Nimeiry jeneralak xaria (lege islamikoa) ezarri zuen Sudan osoan, hegoaldeko biztanleak kristauak edo animistak zirela kontuan izan gabe. Neurri horren ondorioz, John Garang jeneral kristauak Armada utzi eta Sudango Herriaren Askapenerako Armada (SPLA) sortu zuen herrialdearen hegoaldean, Khartumgo gobernuaren aurka borrokatzeko. Lehen Gerra Zibilean gertatu bezala, bi aldeek erabili zituzten haur soldaduak.\n1985ean, estatu kolpe batek Gaafar Nimeiry eraitsi zuen, baina haren ondorengoek ez zuten lege islamikoa kendu. 1986an, Sadiq al-Mahdiren gobernuak elkarrizketak abiarazi zituen SPLArekin. 1988an, SPLAk eta Batasunaren Alderdi Demokratikoak (DUP) bake plan bat adostu zuten, besteak beste xaria geldiaraztea eskatzen zuena. Sadiq al-Mahdiren gobernuak bake plana onartu zuen 1989ko otsailean; baina ekainean estatu kolpea jo zuten militarrek, Omar al-Bashir buru, akordioa errefusatu zuten. Garai hartan, matxinoen esku zeuden Equatoria, Bahr el Ghazal eta Nilo Garaia, eta indar handia zeukaten Darfur, Kordofan eta Nilo Urdina probintzietako hegoaldean; gobernuak, berriz, mendean zituen hegoaldeko hiri batzuk, hala nola, Juba, Wau eta Malakal.\nGerraren eta lehortearen ondorioz, 1991n gosetea hedatu zen Sudanen. Urte horretan, zatiketak gertatu ziren SPLAren barnean: John Garangek erregimen politiko berria ezarri nahi zuen Sudan osoan, baina beste buruzagi batzuek herrialdearen hegoaldea independente bihurtzea proposatu zuten. Fakzioen arteko liskarrak jazo zirenez gero, matxinoek sinesgarritasuna galdu zuten. 1993an, SPLA United izeneko koalizioa eratu zuten hiru talde nagusiek. Etiopiak, Eritreak eta Ugandak eman zioten laguntza koalizio horri.\n1999an petrolioa sartu zen gatazkaren jokoan. Urte horretan hasi ziren erregaiaren esportazioarekin, eta petrolio putzu gehienak hegoaldean zeuden. SPLA gerrillaren eta Sudango Armadaren arteko borrokaldiak berean zirauen bitartean, gobernua hegoaldeko lurraldeetako biztanleak kanporatzen saiatu zen. 2001ean armadak hiru astez bonbardatu zituen Nuba mendiak.\n2001eko uztailean, Sudango gobernuak onespena eman zion Egiptok eta Libiak eginiko bake proposamenari, eta bakerako bidea ireki zuen. 2002ko urtarrilean, Nuba mendietan sei hilabeterako su-etena hitzartu zuten, eta uztailean oinarrizko bake akordio bat sinatu zuten Kenyako Machakos hirian. Azkenik, 2005eko urtarrilaren 9an Bake Itun Zehatza (\"Comprehensive Peace Agreement\", CPA) izenpetu zuten Sudango Errepublikako gobernuak eta Sudango Herriaren Askapenerako Mugimenduak Kenyako [[Naivasha]n. Sinaturiko akordioaren arabera, hegoaldea xariatik salbuetsi, sei urterako administrazio autonomo bat ezarri, eta ostean hegoaldearen independentziarako erreferenduma egin beharko zen. [[2011]]ko urtarrilaren 9-15 bitartean egin zen independentziarako galdeketa, eta herritarren %98,7k baiezkoaren alde bozkatu zuten.\nKanpo estekak.\n[[Kategoria:Sudango historia]]\n[[Kategoria:Hego Sudango historia]]\n[[Kategoria:Afrikako herri eta estatuetako gerra zibilak]]\n[[Kategoria:XX. mendeko gerrak]]\n[[Kategoria:XXI. mendeko gerrak]]\n[[Kategoria:Irakek parte hartutako gerrak]]\n[[Kategoria:Libiak parte hartutako gerrak]]\n[[Kategoria:Sudanek parte hartutako gerrak]]\n[[Kategoria:Gerrilla gerrak]]\n[[Kategoria:Gerra zibil etnikoak]]\n[[Kategoria:Gerra zibil erlijiosoak]]"}
{"id": "899740", "revid": "512", "url": "https://eu.wikipedia.org/wiki?curid=899740", "title": "Dibertsitate sexuala Hegoafrikan", "text": "Hegoafrikan homosexualitateak oso historia berezia du, batik bat LGTBI pertsonen alderdi sozial eta juridikoei dagokienez. Hegoafrikako ohituren, Herbehereen eta Britainia Handiaren kolonialismoaren, Apartheidaren, eta Apartheidaren gobernua boteretik kendu zuen giza eskubideen mugimenduaren eraginez da horrela. Hegoafrikako Apartheidaren osteko konstituzioa homosexualen bazterketa debekatzen zuen munduko lehen konstituzioa izan zen. 2006ko abenduaren 1ean, Hegoafrika munduko bosgarren herrialdea izan zen (eta Afrikako lehena) ezkontza homesexuala legeztatzen. Urtebete geroago, eztabaida handi baten ondoren eta sexu-delituen azterketa sakona egin eta gero, erabaki zuten sexu-harremanak izateko adostasunaren adina berbera izango zela heterosexualentzat eta homosexualentzat: 16 urte. Gaur egun Afrikako kontinente osoan legerik aurrerakoienetako bat da LGTBI eskubideei dagokienez.\nHistoria.\n1872an sodomia Hegoafrikan delitu arrunta zen. Delitu hau gizonezkoen arteko aho edo uzki sexua zen. 1957an lege bat onartu zen gizonezkoei ekintza erotikoetan parte hartzea debekatzeko, baldin eta bi pertsona baino gehiago bazeuden bertan.\nApartheida.\nApartheidaren gobernuak ez zituen begiko Hegoafrikako LGBT jendearen eskubideak. Homosexualitatea espetxez zigor zitekeen, zazpi urtera arteko kartzelaldiarekin. Lege hau LGTB komunitatearen ekitaldiak eta ekintzaile politikoak jazartzeko eta amore ematera behartzeko erabili zen. Aurkakotasunak aurkakotasun, Hegoafrikako hainbat LGTB erakunde sortu ziren 1970eko hamarkada amaieran, Afrikako Alderdi Nazionalak sodomiaren legea indartu zuen unean (1976an). Halere, 1980ko hamarkadaren amaiera arte, gay erakundeak arrazaren arabera banatu ohi ziren. Hegoafrikako Gay Elkartea ia erabat zuria zen. Hasiera batean ez zuen nahi izan Apartheidaren inguruko jarrera politikorik finkatu. Rand Gay erakundea, berriz, bi arrazetako jendeak sortu zuen, eta Apartheid sistema arrazistaren aurkako jarrera hartu zuen.\n1960tik 1980ko amaierara arte, Hegoafrikako Defentsa Indarrak soldadu gay eta lesbianak hainbat tratamendu mediko egitera behartzen zituen, beren orientazio sexuala \"sendatzeko\". Tratamendu horien artean, sexu-aldaketako ebakuntzak zeuden.\nZurien nahiz beltzen komunitateetako jarrera kontserbadoreak homosexualitatearen aurkakoak izan dira beti; bada, jarrera horiek Apartheidaren ostean ere mantendu dira, gaur egunera arte. Nolabait, Hegoafirkako GIB - HIESaren epidemiak LGTB hegoafrikarrak beren sexu-orientazioa aitortzera behartu zituen, gaixotasunari aurre egin ahal izateko eta gaixorik zeudenek sendagaiak eskuratu eta bizirik iraun ahal izateko.\nApartheidaren ondoren.\n1994an, bi gizonezkoren arteko sexu-harremanak legeztatu ziren, baina ez bi emakumeren artekoak. Adostasun-adina 19 urtean jarri zen, bai heterosexualentzat, bai homosexualentzat. 1996ko maiatzean, konstituzioaren bidez LGBT eskubideak babesten zituen munduko lehen herrialdea bihurtu zen Hegoafrika. Zehazki, Konstituzioaren 9(3) atalean adierazten du ezin dela inor baztertu arrazagatik, generoagatik, sexu-orientazioagatik edo bestelako arrazoiengatik. Bi urte geroago, Hegoafrikako Auzitegi Konstituzionalak ebatzi zuen bi helduk -adostuta eta modu pribatuan- sexu-harremanak izatea debekatzen zuen legea Konstituzioaren aurkakoa zela.\n1998an, Parlamentuak Lan Berdintasuneko Legea onartu zuen. Legeak lan arloko diskriminaziotik babesten ditu hegoafrikarrak, eta diskriminazio horren kausen artean sexu-orientazioa aipatzen da, besteak beste. 2000. urtean Berdintasuna Sustatzeko eta Bidegabeko Bazterketa Prebenitzeko Legea indarrean sartu zenean, babes hori toki eta zerbitzu publikoetara zabaldu zen.\n2005eko abenduan, Hegoafrikako Auzitegi Konstituzionalak erabaki zuen Konstituzioaren aurkakoa zela sexu bereko pertsonei ezkontzea galaraztea, eta Hegoafrikako Parlamentuari urtebete eman zion sexu bereko ezkontzak baimentzen zituen legea onartzeko. 2006ko azaroan, aldeko 230 botorekin eta kontrako 41 botorekin, sexu bereko ezkontza zibilak ahalbidetzen zituen lege baten alde agertu zen Parlamentua. Lege horrek, modu berean, elkartze zibilak ahalbidetzen ditu ezkondu gabeko bikoteentzat, homosexualak nahiz heterosexualak. Halere, funtzionario publikoek eta kleroko kideek uko egin diezaiokete sexu bereko elkartzeak formalizatzeari. ANCko kide guztiek ez zuten lege berriaren alde egin. Hain zuzen ere, Hegoafrikako egungo presidentea, Jacob Zuma, legearen aurkari nagusietako bat izan zen.\n2008ko urtarrilaren 1etik aurrera, homosexualak diskriminatzen dituzten ekintza guztiak formalki indargabetu ziren. Urte hartan, sexu-harremanak izateko adostasun-adina 16 urtean finkatu zen, sexu-orientazioa gorabehera. Sexu-delituak berdindu ziren emakumezkoentzat eta gizonezkoentzat.\nBizi-baldintzak.\nEmakume lesbianek, batez ere herri txikietakoek, askotan tratu txarrak edo bortxaketak pairatzen dituzte. Indarkeriazko ekintza hori justifikatzen dute zenbait gizonek, lesbianek gizonezkoen autoritatea mehatxatzen dutelakoan.\nHegoafrikak ez dauka gayak erasotzen dituzten pertsonak zigortzen dituen legerik. Hegoafrikan homosexualen eskubideak defendatzen dituzten elkarteek salaketa ugari jarri dituzte poliziaren aurka, horrelako indarkeria-ekintzei aurre ez egiteagatik. \u00abActionAid\u00bb elkarteak, besteak beste, haurren hezkuntza, emakumeen eskubideak eta genero-berdintasuna defendatzen ditu. \"ActionAid\" 40 herrialde baino gehiagotan ari da lanean, besteak beste Hegoafrikan. \"ActionAid\"ek Hegoafrikako gobernuari leporatu dio homosexualen hilketak eta bortxaketa zuzentzaileak ez dituela aintzat hartzen, Hegoafrikan sarritan gertatzen diren arren. Bortxaketa zuzentzailea gizonezkoak emakume lesbiana bat bortxatzen duenean gertatzen da, horrela \"sendatu\" eta homosexuala izateari utziko diolakoan. Uste da hainbesteko indarkeriaren jatorria sexismoan eta homofobian dagoela, gizonezkoen frustrazioaren ondorioz, gehienak txiroak eta langabetuak baitira. Hegoafrikan homosexualen aurkako indarkeria gordina egon arren, zenbait hiritan, esate baterako Cape Town eta Durbanen, homosexualak onartuta daude gizartean. Hiri horietan homosexualek bizitasun handia dute: kultur eta kirol ekintza asko dituzte. Kanal asko homosexualen bizitzari begira daude. Homosexualekin adeitsuak diren leku hauetara mundu osoko pertsona homosexual asko etortzen dira turismoa egitera. Hiri hauetan homosexualenganako jarrera ona da, enpresa askok pertsona homosexualak kontratatzen dituzte, eta publizitate-kanpainetan ere ikusgarritasuna dute. Zenbait erlijio-toki homosexualitatearen aldekoak dira, ez denak ordea.\nLGTB migrazioa.\nLGTB jendeak herrialdeko hiri handietara migratzeko joera dauka, giroa homosexualitatearen aldekoagoa delako. Hegoafrikak atzerriko LGBT etorkinak hartu ohi ditu; gehienek asilo humanitarioa eskatzen dute kontinenteko beste herrialde batzuetatik, sorterrian homofobiaren biktima direlako: jazarpena, gorroto-delituak eta, homosexualitatea kriminalizatuta dagoen lekuetan, are espetxe-kondenak jasaten dituzte."}
{"id": "899742", "revid": "512", "url": "https://eu.wikipedia.org/wiki?curid=899742", "title": "Nesken boterea (eslogana)", "text": "Nesken boterea (ingelesez: \"Girl power\") emakumeen ahalduntzea, independentzia, konfiantza eta indarra bultzatzen eta ospatzen dituen eslogana da. Esloganaren asmakizuna Bikini Kill estatubatuar punk taldeari egozten zaio: 1991n \"Girl Power\" izeneko fanzine bat argitaratu zuen.\nLehen erabilerak eta jatorria.\n1991n, Bikini Kill punk talde amerikarrak \"Girl Power\" izeneko fanzine feminista argitaratu zuen. Kathleen Hanna taldeko abeslariak esan zuen \"Black Power\" eslogana izan zela bere inspirazioa. Terminoa 1990eko hamarkadaren hasieran eta erdialdean ezaguna egin zen punk kulturan. \"Rolling Stone-ren Rock and Roll-aren Entziklopediak\" aldizkari hori aipatzen du esloganaren sortzaile gisa: \"Bikini Kill taldeak, bere fanzine feministan, emakume gazteentzako agenda artikulatu zuen, musikan nahiz beste alor batzuetan. Taldeak ideia horiek praktikan jarri zituen. (Ironikoki, fanzineak \"nesken boterea\" eslogana zabaldu zuen, eta gero Spice Girls Ingalaterrako \"bubblegum pop\" taldeak bere egin zuen). Bikini Kill-ek ospe handia lortu zuen punk undergroundean, genero horretako estandar batzuei aurre egiteagatik; esate baterako, publikoari eszenatokiaren alde bat kolpatzeko eskatzea, jendeak emakumeak aurrealdetik atera ez zitzan, eta emakumeei mikrofonoa eskaintzea, sexu-abusuaz jardun zezaten\".\nMusikan eslogan hau erabili duen beste musika-talde bat Helen Love talde galestarra da, 1992ko \" \"Formula One Racing Girls\"\" abestiaren leloan. Shampoo pop-punk bikoteak ere erabili du, 1995eko \"Girl Power\" izeneko single eta diskoan.\nSpice Girls eta erabilera.\nSpice Girls pop boskote britainiarrak eslogana ezagun egin zuen 90eko hamarkadaren erdialdean. \"Girl Heroes: The New Force in Popular Culture\" liburuan, 2002koan, Susan Hopkins irakasleak korrelazio bat proposatu zuen nesken boterearen, Spice Girls taldearen, eta XX. mendearen amaierako emakumezko akzio-heroien artean. Geri Halliwell Spice Girls taldeko kideak adierazi zuen Margaret Thatcher lehen ministro ohia, lider kontserbadorea, izan zela nesken boterearen ideologiaren aitzindaria.\nEslogana arlo akademikoaren testuinguruan ere aztertu da, adibidez, Buffy-ri buruzko ikerketetan. Komunikabideei buruzko teorikoa den Kathleen Rowe Karlyn-ek, \"Scream, herri-kultura eta feminismoaren hirugarren olatua: ez naiz nire ama\" artikuluan, eta Irene Karras-ek, \"Hirugarren olatuaren amaierako neska: Buffy the Vampire Slayer\" artikuluan, iradokitzen dute nolabaiteko lotura dagoela hirugarren olatuaren feminismoarekin. Frances Early-k eta Kathleen Kennedy-k, \"Athena\u2019s Daughters: Television's New Women Warriors\" liburuaren sarreran, nesken boterearen eta herri-kulturan emakumezko gerlarien irudi \u201cberriaren\u201d arteko lotura deskribatzen dute.\nKritikak.\nDebbie Ging Dublingo Unibertsitateko Komunikazio Ikasketen Lizentziaturako presidenteak \"nesken boterearen\" idealak kritikatu eta haurren sexualizazioarekin erlazionatu zituen, batez ere neskatoen kasuan. Ipar Carolinako Unibertsitateko Amy McClure-k ohartarazi du ez dela itxaropen gehiegi izan behar nesken boterean, ahalduntze kontzeptu gisa. Hau dio, zehazki: \"Kontsumismoan oinarritutako ideologia bat ezin da inoiz mugimendu sozial iraultzailea izan. Mugimendu iraultzaile bat delako ideia saltzaileek saltzen diguten gezur arriskutsua da; are gehiago, ideia hori sarritan geuk saltzen diogu geure buruari, atsegin handiz gainera\". Komunikabideek batzuetan oso modu murritzean definitzen dute gaur egun neska izatea zer den. Adibide argi bat jostailu famatuak dira, adibidez, Mattel-en Barbie panpina. Barbie \"izan naiteke\" berriak \"nesken boterearen\" kontzeptu hori gorpuzten du: neskatoak nahi dutena izan daitezke hazten direnean. Esan liteke, ordea, Barbieren irudiak neskei identifikatzeko aukera mugatuak eskaintzen dizkiela. The Guardian egunkariko Hannah Jane Parkinson-ek termino hau kritikatu du: \"Oso ondo dago emakume gazteek segurtasuna izatea euren burua feminista gisa identifikatzeko eta berdintasun-printzipioak defendatzeko, \"nesken boterea\" aipatu beharrik gabe\". Gainera, adierazi du \"neska\" hitza erabiltzean emakume helduak umeak balira bezala izendatzen direla."}
{"id": "899768", "revid": "105290", "url": "https://eu.wikipedia.org/wiki?curid=899768", "title": "Yilingia spiciformis", "text": "Yilingia spiciformis orain dela 551 eta 539 milioi urte inguru, Ediacararrean bizi izan zen har itxurako animalia izan zen, Kanbriarreko leherketa baino hamar milioi urte lehenago. 2019an aurkitu ziren lehen fosilak Txinako hegoaldean, Dengying inguruan. Panartropoda edo anelidoen antza duen bilateria goiztiar bat da. Kanbriarrean existitu ziren animalien antza du, eta adituek diote Kanbriarreko leherketa hain azkarra izan ez zenaren froga bat izan daitekeela.\nAurkikuntza.\n\"Yilingia spiciformis\" deitu diote, eta, guztira, 35 ale bildu dituzte. 5-26 mm zabal zen eta 27 cm luze izatera irits zitekeen. 50 segmentuta banatuta zegoen, ahoa eta isatsa zituen, bizkarra eta sabela, eta simetria bilaterala. Hau da, animalia gehienek dituzten ezaugarriak zituzten.\nArrastoak, berriz, itsas hondoan narrasean ibiltzean sortu zituztela ondorioztatu dute zientzialariek. Mugitzeko gai izateak, gainera, iradokitzen du nerbio-sistema bat zutela, eta haren eraginpean erabakitzen zutela alde batera edo bestera joatea."}
{"id": "899769", "revid": "7388", "url": "https://eu.wikipedia.org/wiki?curid=899769", "title": "Ebroko sakonunea", "text": ""}
{"id": "899770", "revid": "12788", "url": "https://eu.wikipedia.org/wiki?curid=899770", "title": "2019ko Munduko Errugbi Kopa", "text": "2019ko Munduko Errugbi Kopa gizonezkoen bederatzigarren Munduko Errugbi Kopa izan zen. Japonian jokatu zen, 2019ko irailaren 20tik azaroaren 2ra. Asian eta errugbi tradizio handirik gabeko nazio batean egiten zen lehen aldia izan zen. 20 taldek parte hartu zuten, eta Hegoafrikako selekzioa atera zen txapeldun, Yokohamako International Stadiumen jokatutako finalean Ingalaterrari 32 eta 12 irabazirik.\nEgoitzaren hautatzea.\nNazioarteko Errugbi Federazioak (IRB) 2009ko uztailaren 29an iragarri zuen 2015eko Munduko Errugbi Kopa Ingalaterran eginen zela, eta 2019koa Japonian. Errugbi tradizio handirik gabeko nazio batean jokatuko zen lehenbizikoa izanen zen. IRBk Asiako merkatuetara gerturatu nahi izan zuen izendapen horrekin, eta Japoniak 2020ko Olinpiar Jokoetarako probaleku gisa hartu zuen. \nSailkatze prozesua.\nHerrialde antolatzailea izaki, Japonia zuzenki sailkatu zen. Era berean, 2015eko Munduko Errugbi Kopako lehen faseko multzo bakoitzean lehenbiziko hiru postuetan geratu ziren selekzioek ere hartu zuten parte hartzeko gonbidapena. \nGainerako zortzi taldeek kontinenteka egindako kanporaketa sistema baten bidez lortu zuten sailkapena. Afrikako kanporaketak postu bat eman zuen, Amerikakoak bi, Europakoak bat eta Ozeaniakoak bi. Errusiak erdietsi zuen Europako lehenbiziko postua, Errumania, Espainia eta Belgika zigortuak izan baitziren jokalarien hautagarritasun arauak hausteagatik. Samoak, Ozeaniako hirugarrenak, Alemaniaren aurkako \"playoff\" batean eskuratu zuen Japoniarako txartela. Kanadak lortu zuen azken postua, errepeska irabazirik. Honako hauek izan ziren 20 parte-hartzaileak. \nMultzo fasea.\nA multzoa.\n&lt;noinclude&gt;\nB multzoa.\n&lt;noinclude&gt;\nC multzoa.\n&lt;noinclude&gt;\nD multzoa.\n&lt;noinclude&gt;\nEstatistikak.\nTaldeen balantzea.\nSailpena honako irizpideen arabera eratu zen:&lt;br&gt;\n1. Taldeak iritsi zuen fasea;&lt;br&gt;\n2. Lehenbiziko faseko sailkapena;&lt;br&gt;\n3. Lehenbiziko faseko sailkapenean zituen puntuak;&lt;br&gt;\n4. Txapelketako partida denak kontuan hartuta, aldeko eta kontrako puntuen aldea.&lt;br&gt;"}
{"id": "899771", "revid": "98220", "url": "https://eu.wikipedia.org/wiki?curid=899771", "title": "Maniac Cop", "text": "Maniac Cop (euskaraz \"Polizia Maniakoa\"), 1988ko William Lustig estatubatuar zinema zuzendariaren slasher film bat da. Tom Atkins, Bruce Campbell, Laurene Landon, Richard Roundtree, William Smith, Robert Z'Dar eta Sheree North aktoreek antzeztu zuten.\nEstreinatu eta berehala, beldurrezko zinemazaleen artean kultuzko filma bilakatu zen, ondorioz jarraipen hauek izan zituen: \"Maniac Cop 2\" (1990) eta \"\" (1993).\nArgumentua.\nAEB, New York. Serieko hiltzaile maniako bat hiritarrak erailtzen hasi da eta prentsak hiltzailea polizia bat dela filtratu du, ondorioz hiritarrek beren buruako defendatzeko ustez poliziak hiltzen hasiko dira. Hiritarren haserrealdia baretzeko asmoz, Hiriko Polizia Sailak susmagarri nagusia den eta izaera gatazkatsua izatearen ospea duen Jack Forrest (Bruce Campbell) ofiziala atxilotuko du. Halere, Jacken emaztea den Ellen (Victoria Catlin) eta bere nagusia McCrae (Tom Atkins) tenientea erailda agertzean, Franken maitalea eta lankidea den Theresa Malloryk (Laurene Landon) Frank errugabea dela konbentzitu araziko du. Horregatik, Frankek kasua argitzeko ardura hartzea erabaki du."}
{"id": "899772", "revid": "512", "url": "https://eu.wikipedia.org/wiki?curid=899772", "title": "Arku tertzelete", "text": "Arku tertzeletea gurutze-ganga konplexu bateko nerbioak sortzen duen arku mota bat da. Gurutze-ganga baten nerbio nagusitik, bigarren mailako giltzarri batera doan nerbio edo arkua hain zuzen ere eta, arkitektura gotiko berantiarrean erabiltzen hasi zen.\nApaingarri funtzioa izateaz gain, plementeriako tinpanoak eusteko balio dute; izan ere, ganga hauetan plementeria tarteak luzera handikoak izan daitezke. \nTertzelete-gangak erdi mailako konplexutasun gangak dira. Hasierako gotikoko gangak baino konplexuagoak baina palma-gangaren konplexutasunaren arteko ganga da . "}
{"id": "899774", "revid": "1519", "url": "https://eu.wikipedia.org/wiki?curid=899774", "title": "Gloria", "text": ""}
{"id": "899775", "revid": "7052576", "url": "https://eu.wikipedia.org/wiki?curid=899775", "title": "Leinu-gerra", "text": ""}
{"id": "899776", "revid": "512", "url": "https://eu.wikipedia.org/wiki?curid=899776", "title": "Gloria (argipena)", "text": "Gloria latinezko terminoak (ospea esan nahi du berez), honako artikuluetara eraman gaitzake:\nSormenezko lanetan:"}
{"id": "899777", "revid": "137486", "url": "https://eu.wikipedia.org/wiki?curid=899777", "title": "Kultismo", "text": "Kultismoa hizkuntza klasiko batetik harturiko mailegua da. Gehienak latinetik eta, gutxiago, grezieratik hartuak izan dira eta, orokorrean, hizkuntza batean kontzeptu berri bat adierazteko hitz berria behar denean egokitzen da. Ohikoak izan dira jakintza gai berrietan.\nEuskal literaturan.\nEuskal literaturan, hasiera-hasieratik agertu dira kultismoak, herri hizkerak ez zituen kontzeptuak eta edukiak adierazteko. Gainera, euskal letretako egile gehienak elizgizonak izan dira, kultismoen erabilerara ohituak, beraz. Adibidez, egile hauek kultismo asko erabili zituzten beren lanetan:\nNeologismoak.\nKultismo asko neologismoen edo hitz berrien oinarrian daude.\nLatinismoak.\nLatinismoa latin hizkuntzatik hitzez hitz mailegatutako hitza edo esamoldea da, bereziki arlo akademikoan erabiltzen dena, hala nola \"alter ego\" edo \"alma mater\". Beste modu batez esana, euskarazko esaldi batean latinetik hartutako berezko esamoldea izango litzateke."}
{"id": "899780", "revid": "63274", "url": "https://eu.wikipedia.org/wiki?curid=899780", "title": "Prenesteko fibula", "text": "Prenesteko fibula latinezko idazkuna duen urrezko segurtasun-kateorratza edo fibula da. Erromako Luigi Pigorini Aurrehistoria eta Etnografia Museoan dago. Aurkitu zutenean, XIX. mendearen amaieran, latinezko idazkunik zaharrena zuela baieztatu zen (eta gaur ere hala uste da). Bai fibularen bai idazkunaren egiazkotasuna zalantzan jarri izan da, baina azken urteotako azterketek benetakotasuna aldarrikatu dute, batere zalantzarik gabe.\nAurkikuntza.\nWolfgang Helbig (1839-1915) arkeologoak aurkeztu zuen 1887an. Berak zioen lagun bati erosi ziola 1876an eta Bernardini hilobitik hartua zela, Lazioko Palestrinatik hurbil (antzinako Preneste). Objektua Bernardini hilobiaren inbentarioan egon zen 1919 arte; urte horretan kendu egin zuten, haren jatorri zehatzari buruzko zalantzak zirelako.\nDeskripzioa.\nFibula 10,7 cm-ko luzeko urrezko bitxia da. Albotik ikusita, begizta biribilaren itxura du eta muturrean orratza du, bere zorroarekin. Zorroko idazkuna eskuinetik ezkerrera irakurri behar da. K.a. VII. mendekoa da, Ekialdekotze aldikoa eta bertan agertzen den latinari latin arkaikoa izena ematen zaio.\n\"Fibula a drago\" izenaz ezagutzen den motakoa da (orratzari eusten dion zatiak dragoi itxura ematen diolako). Bitxigintzako pieza da, jantziaren osagaiak (oihalak) elkarri lotzeko erabilia, baina hilobietan solte aurkitu ohi dira, ezeri heldu gabe, arropa horiek ez dutelako aztarna arkeologikorik utzi.\nIdazkuna.\nIdazkuna hau da:\nGaur eguneko idazkeraz, honela idatziko genuke:\nMANIOS MED FHEFHAKED NUMASIOI\nHorren ordaina hau izan liteke latin klasikoan:\n\u00ab\"MANIVS ME FECIT NVMERIO\"\u00bb, euskaraz \u00abManiok egin ninduen Numeriorentzat\u00bb.\nHitzak (eta are FHE- osagai morfologikoa) banatzeko bi puntuz (edo hiru puntuz) osaturiko elementu bereizlea erabili da.\nIruzurraren teoria.\nXX. mendearen hasieran, piezaren benetakotasuna zalantzan jarri zen, aurkikuntzaren inguruabar zalantzagarriak zirela eta, baina latinaren historiari edo Antzinako Erromari eskainitako lanetan beti aipatu izan da.\n1980an, Margherita Guarducci epigrafistak berriz plazaratu zuen inskripzioa iruzurra zelako teoria. Harrezkero, ikertzaile komunitatea bitan banatuta dago, benetakotasunaren aldekoen eta iruzurraren aldekoen artean.\nBenetakotasun adierazpena.\n2011n Erromako \"La Sapienza Unibertsitatean\" egindako azterketa optiko, kimiko eta fisikoen ondoriozko argitalpenean, frogatutzat eman zuten objektua eta idazkuna benetakoak direla."}
{"id": "899782", "revid": "1545", "url": "https://eu.wikipedia.org/wiki?curid=899782", "title": "Mercator proiekzioa", "text": ""}
{"id": "899783", "revid": "1545", "url": "https://eu.wikipedia.org/wiki?curid=899783", "title": "Petersen proiekzioa", "text": ""}
{"id": "899789", "revid": "15795", "url": "https://eu.wikipedia.org/wiki?curid=899789", "title": "Esklerosi anizkuna", "text": ""}
{"id": "899790", "revid": "512", "url": "https://eu.wikipedia.org/wiki?curid=899790", "title": "Arrandegi", "text": "Arrandegia arraina saltzen den denda edo lekua da. Arrain fresko eta izoztuak, moluskuak, krustazeoak eta antzekoak saltzen dituzte bertan. Batzuetan azoka edo supermerkatu baten barnean daude, besteetan, berriz, saltoki bereiziak dira."}
{"id": "899791", "revid": "105290", "url": "https://eu.wikipedia.org/wiki?curid=899791", "title": "Harategi", "text": "Harategia jateko haragia kopuru txikietan saltzen den denda da. Salmentez gain, zatikatze edo xehatze lanak ere egiten dituzte bertan. Batzuetan azoka edo supermerkatu baten barnean daude, besteetan, berriz, saltoki bereiziak dira."}
{"id": "899792", "revid": "105290", "url": "https://eu.wikipedia.org/wiki?curid=899792", "title": "Fruta-denda", "text": "Fruta-denda edo frutategia fruta saltzen den denda da. Salmentak egiteko balantza bat erabiltzen dituzte. Batzuetan azoka edo supermerkatu baten barnean daude, besteetan, berriz, saltoki bereiziak dira."}
{"id": "899793", "revid": "512", "url": "https://eu.wikipedia.org/wiki?curid=899793", "title": "San Andres eliza (Ormaiztegi)", "text": "San Andres eliza, Gipuzkoako Ormaiztegi udalerrian dagoen eliza bat da, Goierri eskualdean. Herrigunean dago, Zumalakarregi museoaren alboan.\nUdalerria bera bere inguruan sortu zen. Andres apostoluari sagaratua dago.\nEraikina.\nGotiko estilokoa, XVI. mendean eraiki zen. Bere barnean dagoen piezarik baliotsuena, ustez VIII. mendekoa den bataiarri erromaniko bat da."}
{"id": "899794", "revid": "1545", "url": "https://eu.wikipedia.org/wiki?curid=899794", "title": "Fruta denda", "text": ""}
{"id": "899795", "revid": "1545", "url": "https://eu.wikipedia.org/wiki?curid=899795", "title": "Frutategi", "text": ""}
{"id": "899796", "revid": "512", "url": "https://eu.wikipedia.org/wiki?curid=899796", "title": "Wasp Network", "text": "Wasp Network 2019ko Olivier Assayas frantziar zinema zuzendariaren film dramatikoa da.\nArgumentua.\nHabana, 90eko hamarkadaren hasiera. Ren\u00e9 Gonz\u00e1lez kubatar pilotuak, hegazkina lapurtu, eta Kubatik alde egingo du bere emazte eta alaba maiteak atzean utzirik. Miamin bizitza berria hasiko du. Laster, beste kubatar desertore batzuek jarraituko diote, eta espioi-sare bat jarriko dute martxan. Irlan eraso terroristak egin dituzten erakunde anticastristetan infiltratzea da haien misioa."}
{"id": "899797", "revid": "119347", "url": "https://eu.wikipedia.org/wiki?curid=899797", "title": "Drogeria", "text": "Drogeria produktu kimikoak eta, bereziki, garbiketakoak eta higienikoak, saltzen diren denda da. Izena droga hitzetik datorkio, ziur asko frantsesezko hitzetik ekarria. Batzuetan azoka edo supermerkatu baten barnean daude, besteetan, berriz, saltoki bereiziak dira."}
{"id": "899798", "revid": "119347", "url": "https://eu.wikipedia.org/wiki?curid=899798", "title": "Urdaitegi", "text": "Urdaitegia edo hestebete-denda urdaia eta txerrikiak saltzen diren denda da. Salmentez gain, zatikatze edo xehatze lanak ere egiten dituzte bertan. Batzuetan azoka edo supermerkatu baten barnean daude, besteetan, berriz, saltoki bereiziak dira."}
{"id": "899799", "revid": "105290", "url": "https://eu.wikipedia.org/wiki?curid=899799", "title": "Tabako-denda", "text": "Tabako-denda edo estanko tabakoa eta posta-zigiluak saltzen diren denda da. Espainian tradiziozkoak dira eta XVI. mendetik aurrera zergak biltzeko erabili dituzte."}
{"id": "899800", "revid": "1545", "url": "https://eu.wikipedia.org/wiki?curid=899800", "title": "Tabako denda", "text": ""}
{"id": "899801", "revid": "1545", "url": "https://eu.wikipedia.org/wiki?curid=899801", "title": "Estanko", "text": ""}
{"id": "899802", "revid": "15795", "url": "https://eu.wikipedia.org/wiki?curid=899802", "title": "Posta-zigilu", "text": ""}
{"id": "899803", "revid": "77047", "url": "https://eu.wikipedia.org/wiki?curid=899803", "title": "San Agustin Etxebarria eliza", "text": "San Agustin Etxebarria eliza Elorrioko izen Berrio auzoan dagoen eliza da. 2018ko apirilaren 27an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEliza zertxobait goititutako terraza baten gainean eraikita dago, Zumelegi ibaiaren eskuin-ertzean, eta eraiki aurretik, eremua lautu beharra izan zen. Terraza itxurako eremu horretatik, maldak behera egiten du ezponda baten erara, udalerrira sartzeko toki-errepideraino.\nHistoria.\nDokumentu batean elizari buruz aurkitutako lehenengo aipamena 1053ko otsailekoa da, urte hartan Munio Santxiz jaunak eta haren emazte Leguntzia andreak San Agustin Etxebarria monasterio berria sortu baitzuten, ziurrenik lehengo eliza edo monasterio baten gainean eraikita.\nXII. mendearen erdialdeko obra erromaniko batek monasterio aurre-erromanikoa ordeztu zuen, ondorio hori atera baitzen zizelkatutako bost harlandu aurkitu ondoren, bostak ere dekoratuta sokekin, erregistro hirukoitzeko billeteekin edo irudi figuratiboekin (horien artean, nabarmentzekoa da hegaldun suge bat). Gangak azken aldiz zaharberritu zirenean aurkitu ziren bost harlanduak.\nXV. mendearen bukaeran, San Agustin Etxebarria elizaren eraldaketa hasi zen. Batetik, eliza erromanikoa desagertu zen, eta, haren lekuan, San Martin eta Santa Marinaren kapera eraiki zen; bestetik, eremua terraza erara prestatu ondoren, eliza gotiko-errenazentista eraikitzen hasi zen. Eliza horrek, XVII. mendean zenbait obra egin ondoren, egun duen itxura hartuko zuen.\nEzaugarriak.\nBarrualdea.\nSan Agustin Etxebarria elizak nabe bakarra du (mendebaldetik ekialdera doana): burualdeari atxikitako dorre bat du nabeak, eta abside angeluzuzen estuago eta baxuago batean amaitzen da. Barrualdea lau ataletan eta presbiterioan banatuta dago. Gurutze-gangek estaltzen dute nabea, lau arku zorrotz eta molduradunen bidez; gangak parpain-arku bidez banatzen dira, zorrotzak beraiek ere. Lehenengo hiru gangek sei atal dituzte, eta laugarrena, berriz, tertzeletedun ganga bat da oinen aldean. Giza irudiekin, animaliekin edo irudi geometrikoekin landutako mentsulak dituzte euskarri. Laugarren atala, ustez, ez zegoen proiektatuta hasiera batean, eta eraikitze-prozesuan gehitu zen. Presbiterioa abside angeluzuzen estu batean amaitzen da (1607an eraiki zen), eta, hara heltzeko, pilastra batzuen gainean egindako puntu erdiko garaipen-arku batetik igaro behar da. Kanoi erdiko ganga batek estaltzen du, eta esfera-laurden batean amaituta dago petxinen gainean.\nEbanjelioaren aldean, bi kapera daude, hormabularen artean. Lehenengoa hirugarren atalean dago, eta kapera errenazentista bat da, Andra Maria doloretakoari eta Kristo etzanari eskainia. Hara sartzeko, puntu erdiko arku batetik igaro behar da; estaldura tertzeleteduna da eta mentsulen gainean dago. Nabearen oinarrietatik gertu, beste kapera bat dago, txikiagoa, eta, han, bataiarria dago. Oraingoan, kapera horretara sartzeko, ertz zorrotzeko eta puntu erdiko arku batetik igaro behar da, eta, kanoi erdiko ganga batek estaltzen du barrualdea. Kapera horretatik abiatzen dira korura igotzeko eskailerak. XVIII. mendeko obra barrokoa da korua, eta, dirudienez, zurez egindako aurrekoa ordeztu zuen. Pilastra batzuek eusten diote, eta haien artean zabaltzen da, ertz-ganga batek estalia. Arku eskartzano handi bat du, eta balaustrada kalitate oneko burdinurtuz egina dago.\nPresbiterioari eta lehenengo atalari atxikia, sakristia dago, Joan Burgi\u00f1a (edo Burgi) hargin-maisuak egina, 1666an. Bi eraikin-gorputz ditu, hormabular batek bereizita daudenak, eta bi solairutan banatuta dago. Tiradera-altzari eder bat du, XVII. mendekoa. Sakristiara sartzeko, ateburudun ate bat zeharkatu behar da, zeinak frontoi txiki bat duen. Sakristia horretatik, pulpitura igotzen da: oinplano erdizirkularra du pulpituak eta elizako horman sartuta dago. Zutabe tortsatu bat du oinarritzat, \u00abErrege Katolikoak\u00bb estilokoa, eta haren gainean ezartzen da pulpituaren karela. Gainean, zurezko sabaia dago, estilo barrokokoa, eta Jesusen bihotza erakusten duen fraide bat duena burualdean.\nJatorriz, XVI. mendean, elizako hormetan zenbait fresko margotuta zeuden. Hala, gorriz margotutako harlandu simulatuen artean, han hemenka ageri ziren animaliak, aingeruak, erlijio-ikurrak eta abar, Zoritxarrez, egun, hiru zati baino ez dira kontserbatzen: bata iparraldeko horman, eta bestea hegoaldekoan.\nEliza barruko altzariei dagokienez, aipagarria da aldare nagusiko erretaula, platereskoa, eta San Agustini eskainia. Lau gorputz dauzka: lehenengo solairuan, lau ebanjelistak ageri dira; bigarren eta hirugarren solairuetako alboetako kaleetan, Jesukristoren bizitzaren zenbait pasarte erakusten dira, eta atikoan, Jesukristoren gurutziltzatzea dago ikusgai, ama eta San Joan apostolua ondoan dituela. Lehenengo bi solairuetan, erdialdeko nitxo batean, San Agustinen irudia ikus daiteke: irudi gotiko bat da, aurreko erretaula batetik datorrena. Hirugarren solairuko erdiko kalean, berriz, Ama Birjina ageri da, Jesus haurra duela.\nKanpoaldea.\nBolumenari eta kanpoko itxurari dagokienez, kalitate oneko hareharrizko harlandu-blokez egina dago eliza, eta bi isurialdeko estalkia du.\nHistorikoki, San Agustin elizak hiru sarrera zeuzkan: nagusia arku zorrotz ireki bat da, nabeko bigarren atalean zabaltzen dena hegoaldera. Parean, ebanjelioaren aldean, ojiba bat dago, itxita dagoena. Bi sarrerok 1500. urtearen ingurukoak dira. Hirugarrena, eta azkena, oinaldean dago, axiala da, eta puntu erdikoa izango zen; egun, ordea, arku karpanela dauka. Ezaugarri erabat errenazentistak dauzka, eta, horregatik, pentsatzekoa da geroagokoa dela, XVI. mendearen erdialde ingurukoa.\nElizak egun duen dorre barrokoa 1742an eraiki zen, aurreko dorre gotiko edo errenazentistaren ordez; izan ere, azken hori erre eta partez suntsitu zen 1718an, tximista batek jota. Hori dela eta, dorre berria egin zen, eta eraikuntzan, euskal arkitekturaren zenbait maisuk parte hartu zuten (Lekuona, Ibero, Lizardi eta Zuaznabar); azkenik, Frantzisko Xabier Aritzabaletak amaitu zuen, 1742an.\nDorreak egitura lerdena du, oinarri karratua, alturako bi gorputzez osatua dago, eta kupula oktogonala du. Lau pilastra ditu euskarri, eta oinarri hutsa du, eliz atarian txertatuta dagoena. Barruan, hiru solairu ditu, eskailera kiribil baten bidez komunikatuak. Dorre-atariaren motakoa da, Bizkaiko erlijio-arkitekturan tradizio zabala duena.\nZurezko ataria 1661ean eraiki zen, eta eliza inguratzen du (XX. mendearen bukaeran zaharberritu zen). Atariaren teilatuari eusten dioten zutabeak, denak ere garai desberdinetakoak (XVI-XVII-XVIII. mendeetakoak) itxura askotarikoak dira.\nHegoaldeko atarian, eta elizako atearen parean, San Martin eta Santa Marinako kapera dago, gotikoa (ziurrenik, XV. mendean eraiki zen). Harlanduz egina dago, eta oinplano karratua du. Bi isurialdeko estalkia du, eta ez dauka kanpai-hormarik. Barrura sartzeko, arku gotiko zorrotz bat igaro behar da, zurezko hesi torneatu bat duena. Barruan, lau zutabe daude, gurutze-ganga bati eusten diotenak; zoladura harrizko lauzaz egina dago. Gainera, kaperaren barruan, bi sarkofago daude, eta, tradizioak dioenez, tenpluko fundatzaileen gorpu momifikatuak gordetzen dituzte: Munio Santxiz konde durangarrarena eta haren emazte Leguntzia andrearena.\nEliza-atariari atxikita, halaber, egungo hilerria dago elizaren oinetan. XIX. mendean agindu zen hura eraikitzeko, higiene-arrazoiak tarteko, eta, hartara, lehengo hilerria eliza barrutik ateratzea lortu zen. XX. mendearen hasieran, handitu zen, eta mende horren bukaeran, berriz, birmoldatu.\nElizaren eranskin gisa, apaiz-etxea dago, eta, han, komunitate-bizimodua zuten kalonjeak bizi ziren. XVI. mendean berreraiki eta altzariz hornituz zen."}
{"id": "899805", "revid": "512", "url": "https://eu.wikipedia.org/wiki?curid=899805", "title": "Armentarana", "text": "Armentarana gaur egun Arabako Guardia udalaren barruan dagoen herri hustua da.\nToponimia.\nMendetan, inguru hori \"Armentaran\" eta \"Armentarana\" izenekin ezagutu da.\nHistoria.\nHerrixka 1427an hustu egin zen. Bertakoak Guardiara joan ziren. Gaur egun, lur horiek \"Los Molinos\" izenarekin ezagutzen da."}
{"id": "899807", "revid": "109565", "url": "https://eu.wikipedia.org/wiki?curid=899807", "title": "San Martin Abenda\u00f1ukoaren baseliza", "text": "San Martin Abenda\u00f1oko baseliza edo eliza egungo San Martin auzoaren eliza da, Gasteizen. XIII. mendean eraikia, Erromaniko estilokoa da. 1978 eta 1980 artean eraikina berritu egin zen.\nEzaugarriak.\nOinplano laukizuzena du. Hormak erromanikoak dira. Aldarea ziuraski prerromaniko estilokoa da.\nMuralak.\n1978 eta 1980 artean aurrera eraman ziren berritzeko lanetan gotiko estiloko margolan muralak aurkitu zituzten, bai baselizaren barruan baita ere kanpoan. Buruan kokatutako margolan horietan Kristo gurutziltzatu bat ikus daiteke; baita ere Deikundea. Ganga eusteko egin ziren arkuetan, bestetik, santu baten idazkuna eta apezpiku baten makulua ere bai. Martiri baten margoaren aztarnak ikus daitezke."}
{"id": "899808", "revid": "512", "url": "https://eu.wikipedia.org/wiki?curid=899808", "title": "Nora M\u00e9ndez", "text": "Nora M\u00e9ndez (San Salvador, 1969ko martxoaren 24a) El Salvadorko idazlea da. Soziologian eta Komunikazioetan lizentziatua, musikan interprete eta konpositore lanetan ibilia da.\nIbilbidea.\nLetren eta musikaren mundura sarrera, gutxi gorabehera, El Salvadorko Gerra Zibilean (1980-1992) izandako parte-hartze politikoarekin batera gertatu zen. Bigarren Hezkuntzako Ikasle Federazioaren (FES) Idazkari Nagusia eta FAL komando urbanoetako kide izan zen, El Salvadorko Alderdi Komunistaren (PCS) adar armatua. 1989an atzitu zuen Polizia Nazionalak eta urte berean, Ilopangoko Penalean atxilotu zuten. 1992ko Bake Akordioen ondoren, bizitza publikotik erretiratu zen, 2002an argitaratutako bere lehen liburuarekin berragertuz.\n\u201cNuevamerica\u201d musika taldeko interprete eta konpositore izan zen 80ko hamarkadan, eta Erdialdeko Amerikako hainbat kontzertuetan parte-hartu zuen. 1991 eta 1992 urteetan, ASTAC taldeko Guanacanto orria diseinatu eta argitaratu zuen Diario CoLatino egunkarian, \u201cPajarillo Verde\u201d izengoitiarekin. Horrez gain, \u201cSombrero Azul\u201d argitaletxeko partaide izan zen. Nuevametikan hainbat abesti idatzi zituen; audio formatuan El Salvadorko gerraostean grabatutako \u201cCondenados al amor\u201d balada erromantikoa besterik ez zen erregistratu.\n2008an, \u201cRufina llora por sus hijos\u201d abestia idatzi zuen. Abestiak omenaldia egiten dio Rufina Ayala-ri, El Salvadorko Gerra Zibilean El Mozoteko sarraskitik bizirik irten zen persona bakarrari. 2010ean \u201cReciclando el Balam\u201d bideo artistikoak burutu zituen Manuel Carcache konpositorearen musikaz baliatuz. 2009 eta 2012 urteen artean, bere poemetako batzuk Roberto Farona artistak sortutako Giroscopio izeneko poes\u00eda esperimental \"plaquette\" batean argitaratu ziren, Espainiako Badajoz hirian.\nHainbat \"performance\" kolektibo zuzendu eta burutu ditu San Salvadorko kaleetan. Horien artean \u201cPoes\u00eda en la calle\u201d (2004), \u201cEl Parque de Zapatos\u201d (2010) eta \u201cEl color de la sangre jam\u00e1s olvidada\u201d (2014) daude. Horrez gain, 2017an, San Salvadorko modernizazioari eta memoriaren ahanzturari kritika egiten zion performance sorta jarri zuen martxan. Mendezek burubelarri diardu memoriaren, egiaren eta sistema sozialen eraldaketen hausnarketetan.\nBloglari bezala, nabarmendu egin da hainbat kronika eta artikuluetan izan duen parte-hartze politikoaren ondorioz. 2010ean, lehenengo goi-bilera euro latinoamerikarrera gonbidatu zuten. Bilera \"streaming\" bidez transmititu zen. Beraz gain, Yoani S\u00e1nchez, Ver\u00f3nica Baz, Judith Leclerc y Julia Ard\u00f3n bloglariek parte-hartu zuten.\nMendezen interesen artean, esperimentazioa eta teknologiaren erabilera aurki daitezke. Hori dela eta, multimedia baliabideak erabiltzen lehenengoetariko poeta izan zen. Errusiako telebista Kate Internazionalean, salatu zuen nola bere lanetako iritzi politiko eta salaketa sozialen ondorioz jazarpen politikoa jaso zuen."}
{"id": "899809", "revid": "44278", "url": "https://eu.wikipedia.org/wiki?curid=899809", "title": "Murumendiko mendilerroa", "text": ""}
{"id": "899810", "revid": "98220", "url": "https://eu.wikipedia.org/wiki?curid=899810", "title": "Ted Levine", "text": "Frank Theodore \"Ted\" Levine (Bellaire, Ohio, 1957ko maiatzaren 29a) zinema eta telebistako aktore estatubatuarra da. Agintari kutsuko pertsonaiak interpretatu ohi ditu, hala nola poliziak, diputatuak eta goi mailako militarrak.\nBiografia.\n1987an egin zuen bere filma: \"Ironweed\". Bere pertsonaia ezagunenetako batzuk dira Jame \"Buffalo Bill\" Gumb serieko hiltzailea, \"The Silence of the Lambs (filma)\" (1991) pelikula klasikoan, Oscar saria irabazi zuena; Tanner sarjentua \"Fast eta Furious\" (2001) filman, eta espetxeko zuzendaria Scorseseren \"Shutter Island\" film ezagunean.\nTelebistan ezaguna da \"Monk\" detektibe-telesailean egiten duen kapitainaren paperarengatik, 8 denboralditan zehar (2002-2009).\n\"The Bridge\" telesailean, Hank Wade tenientea interpretatu zuen (2013-2014)."}
{"id": "899812", "revid": "56334", "url": "https://eu.wikipedia.org/wiki?curid=899812", "title": "Pedro Prieto", "text": "Pedro Prieto (Madril, 1950) Espainiako ingeniari teknikoa da, telekomunikazioen sektorean eta energia berriztagarrien sektorean lan egin duena. Petrolioaren gailurraren teoriaren hedatzaile eta aktibista nagusietako bat da Espainian. Baliabide Energetikoen Ikerketarako Espainiako Elkarteko (AEREN) presidenteordea da, \"Cient\u00edficos por el Medio Ambiente (CiMA)\" elkarteko kide da eta ASPOren nazioarteko kontseiluko kidea da.\nPetrolioaren gailurrari buruz egin dituen ekarpenen artean, petrolioaren esportazioen gailurren ereduak daude, baita petrolioaren gailurra balizko gatazka geopolitikoen iturburu gisa aztertzea ere.\nLanak.\nArtikulu ugari idatzi ditu hainbat komunikabidetan egin ditu agerraldiak eta ingelesezko egileak itzuli ditu petrolioaren gailurraren gaiaren inguruan, esate baterako, Richard C. Duncan eta Richard Heinberg. Horrez gain, hitzaldi asko eman ditu eta eztabaida publikoetan parte hartu du.\nHona hemen haren saiakera ezagunenetako batzuk:\n2013ko urtarrilean Charles A.S. Hall irakaslearekin batera argitaratu zuen \"Spain's Photovoltaic Revolution: The Energy Return on Investment\" liburua. Lan honen bidez, estreinako aldiz eta sakontasunez aztertu zen herrialde garatu bateko sistema fotovoltaikoaren energiaren itzulera-tasa eskala handian."}
{"id": "899813", "revid": "56334", "url": "https://eu.wikipedia.org/wiki?curid=899813", "title": "Tertzelete", "text": ""}
{"id": "899828", "revid": "512", "url": "https://eu.wikipedia.org/wiki?curid=899828", "title": "My Science Project", "text": "My Science Project (euskaraz \"Nire Zientzia Proiektua\"), 1985eko Jonathan R. Betuel zinema zuzendariaren zientzia-fikziozko komedia film bat da. John Stockwell, Danielle von Zerneck, Fisher Stevens, Raphael Sbarge, Richard Masur, Barry Corbin, Ann Wedgeworth eta Dennis Hopper aktoreek antzeztu zuten.\nNolabaiteko antzekotasuna duten \"Back to the Future\", \"Real Genius\" eta \"Weird Science\" zientzia-fikziozko nerabe komedia filmeekin batera urte berean estreinatu zen.\nArgumentua.\n1985, AEB, Mike Harlan (John Stockwell) institutu bateko nerabe ikasle eta autozaleak bi arazo dauzka: bere neskalagunak utzi berri du, eta garrantzitsuena, Roberts (Dennis Hopper) zientzia irakasleak ultimatum bat eman dio, bere zientzia-proiektua aurkeztea ala ikasgaia ez duela gaindituko esan baidio. Estualdiaren ondorioz, Mike base militar batetako hondakinen artean proiektuan balio lekioken zeozerren bila hasiko da, azkenean berak egindako objetu bat izatea lor dezakeen gailu bitxi bat topatuz. Gailu honek izpi bat jaurtitzeko gai da, haren bidez ukitzen duen edozer edo edozein beste dimentsio batera nahiz denboran bidaiarazi eta beste garai eta lekuetara bidaltzeko gai da."}
{"id": "899830", "revid": "512", "url": "https://eu.wikipedia.org/wiki?curid=899830", "title": "Real Genius", "text": "Real Genius (euskaraz \"Benetako Jenioa\"), 1985eko Martha Coolidge estatubatuar zinema zuzendariaren zientzia-fikziozko komedia film bat da. Val Kilmer, Gabe Jarret, Michelle Meyrink eta William Atherton aktoreek antzeztu zuten.\nNolabaiteko antzekotasuna duten \"Back to the Future\", \"My Science Project\" eta \"Weird Science\" zientzia-fikziozko nerabe komedia filmeekin batera urte berean estreinatu zen.\nArgumentua.\nMitch Taylor (Gabriel Jarret) bere ultramore-laserrarekin egindako esperimentuei esker Pacific Teach zientzia-zentroan ikasteko beka lortu duen hamabost urteko talentudun nerabea da. Jenio bat izan arren, bere jaiotetxetik urrun bizitzeak beldurtzen du. Aldiz, Chris Knight (Val Kilmer) zentro horretan jada hiru urte ikastend aramatzan nerabea da, eta ikastetxe horretako ikasle onenetakotzat joa, alegia, AEBetako \"nerabe buruagienetako\" bat bezala."}
{"id": "899831", "revid": "71145", "url": "https://eu.wikipedia.org/wiki?curid=899831", "title": "Irossona", "text": "Irossona gaur egun Arabako Donemiliaga udalaren barruan dagoen Zuhatzu Donemiliaga kontzejuko herri hustua da. Gaur egun hustuta dauden ere Zornoztegi eta Udala artean zegoen.\nHistoria.\nEz dira datu asko ezagutzen. 1025ean Donemiliagako goldean agertu zen, \"Septem Alfoces barrutian\". Ematen zuen tributua oso txikia zen, andosko bat, hau da, bi urteko abere txikia, eta horrek edo oso txikia edo oso pobrea zela adierazten du. 1257an zentsuetan ez zen agertzen, esaterako Calahorrako apezpikua izan zen Jer\u00f3nimo Aznaren gutunean."}
{"id": "899832", "revid": "448", "url": "https://eu.wikipedia.org/wiki?curid=899832", "title": "Abitona", "text": "Abitona, baita ere Habitona gaur egun Abituana, Arabako herri hustua da. Haren lurrak egun hiru kontzejuetan banatzen da: Alaitza, Gere\u00f1u eta Langarika; Iruraitz-Gauna udalaren barruan dago.\nHistoria.\nEz dira datu asko ezagutzen. XIII. mendetik dago dokumentatuta. Abizena, aldiz, 1040tik ezagutzen da. Erregearen pribilegio zela eta, haren hamarrenak Agurainek jasotzen zituen."}
{"id": "899833", "revid": "58701", "url": "https://eu.wikipedia.org/wiki?curid=899833", "title": "Abituana", "text": ""}
{"id": "899834", "revid": "512", "url": "https://eu.wikipedia.org/wiki?curid=899834", "title": "Kerrianu", "text": "Kerrianu Arabako herri hustua da. Haren lurrak egun Musitu herrian daude, Laminoria kontzejuan, Arraia-Maeztu haranan.\nHistoria.\nEz dira datu asko ezagutzen. Musitu eta Onraita artean zegoen. 1025ean Donemiliagako goldean agertu zen. 1556an hutsik zegoen. Haien tributoa Donemiliaga Kukula monasteriorako zen; bi goldekoa izanik."}
{"id": "899835", "revid": "512", "url": "https://eu.wikipedia.org/wiki?curid=899835", "title": "San Bartolome (Araba)", "text": "San Bartolome gaur egun Arabako Gasteizko udalaren barruan dagoen Gamarrako kontzejuko herri hustua da.\nHistoria.\nEz dira datu asko ezagutzen. Aspalditik dokumentatua dago. "}
{"id": "899837", "revid": "15795", "url": "https://eu.wikipedia.org/wiki?curid=899837", "title": "San Joan apostolua", "text": ""}
{"id": "899838", "revid": "201", "url": "https://eu.wikipedia.org/wiki?curid=899838", "title": "Ojiba", "text": ""}
{"id": "899839", "revid": "336", "url": "https://eu.wikipedia.org/wiki?curid=899839", "title": "Aitzabal (Aizkorri)", "text": ""}
{"id": "899840", "revid": "201", "url": "https://eu.wikipedia.org/wiki?curid=899840", "title": "Kanonigo", "text": ""}
{"id": "899841", "revid": "7053158", "url": "https://eu.wikipedia.org/wiki?curid=899841", "title": "Joaqu\u00edn Javier Uriz Lasaga", "text": ""}
{"id": "899842", "revid": "9047090", "url": "https://eu.wikipedia.org/wiki?curid=899842", "title": "Haizetako-garbigailu", "text": "Haizetako-garbigailua ibilgailu baten haizetakoa edo kristala euritatik edo beste hondakin batzuetatik babesteko gailu bat da.\nAutomobiletan ohikoak dira, derrigorrezkoak herrialde gehienetan lege xedapenen arabera. Ohikoak dira halaber, autobus, tranbia, lokomotor, hegazkin eta itsasontzietako kabinetan ere. Auto batzuek aurreko argiak garbitzeko antzeko gailua dute.\nAuto gehienek bi beso erradial dituzte. Beso bakoitza egoten da eratuta ardatz batez eta erratzaren lana egiten duen goma batez, leihoetarako erraklet baten gisa. Pantografo baten eran mugitzen dira besoak."}
{"id": "899843", "revid": "1491", "url": "https://eu.wikipedia.org/wiki?curid=899843", "title": "Antsumendi", "text": ""}
{"id": "899846", "revid": "1519", "url": "https://eu.wikipedia.org/wiki?curid=899846", "title": "Fregona", "text": ""}
{"id": "899847", "revid": "512", "url": "https://eu.wikipedia.org/wiki?curid=899847", "title": "Fregona (argipena)", "text": "Fregona terminoak hainbat adiera du:"}
{"id": "899848", "revid": "201", "url": "https://eu.wikipedia.org/wiki?curid=899848", "title": "San Josepe", "text": ""}
{"id": "899849", "revid": "512", "url": "https://eu.wikipedia.org/wiki?curid=899849", "title": "Boutique", "text": "Boutique jantzi-denda mota bat da, luxuzko produktuak saltzen dituena. Hitza frantsesezkoa da, euskaraz \"denda\" esan nahi duena, baina azkenik greziar jatorria du, izan ere, (\"apoth\u0113k\u0113\") edo \"biltegi\" eratorria da."}
{"id": "899850", "revid": "512", "url": "https://eu.wikipedia.org/wiki?curid=899850", "title": "Jantzi-denda", "text": "Jantzi-denda jantziak saltzen diren denda da. Luxuzko jantziak saltzen dituenean boutique diogu."}
{"id": "899851", "revid": "1545", "url": "https://eu.wikipedia.org/wiki?curid=899851", "title": "Jantzi denda", "text": ""}
{"id": "899852", "revid": "59723", "url": "https://eu.wikipedia.org/wiki?curid=899852", "title": "Ky\u014diku kanji", "text": ", edota , 1006 kanji eta beraien irakurketen zerrenda da, Hezkuntza, Kultura, Kirola, Zientzia eta Teknologia Ministerioak (HKKZTM) zehaztuta. Lista horrek mugatzen ditu Lehen Hezkuntzako ikasturte bakoitzean ikasi beharko kanji eta irakurketak. 1946. urtean sortu zen ,Japoniako hezkuntza bateratzearen helburuarekin; hala ere, ikasle atzerritarrek ere gidatzat erabil dezakete.\n2020ko apirilaren 1etik aurrera, prefekturen izenen parte diren 20 karaktere eta izen horietan erabiltzen diren irakurketak geituko zaizkio 4. mailako zerrendari, 1026 kanjiko zerrenda osatzen. Hauek dira kanji berriak, lehenago bigarren hezkuntzan ikasten zirenak:\n\u8328 (Ibaraki), \u5a9b (Ehime), \u5ca1 (Shizuoka, Okayama eta Fukuoka), \u6f5f (Niigata), \u5c90 (Gifu), \u718a (Kumamoto), \u9999 (Kagawa), \u4f50 (Saga), \u57fc (Saitama), \u5d0e (Nagasaki eta Miyazaki), \u6ecb (Shiga), \u9e7f (Kagoshima), \u7e04 (Okinawa), \u4e95 (Fukui), \u6c96 (Okinawa), \u6803 (Tochigi), \u5948 (Kanagawa eta Nara), \u68a8 (Yamanashi), \u962a (Osaka), \u961c (Gifu)\nKy\u014diku kanjiak J\u014dy\u014d kanjien zerrendaren azpimultzo bat da.\nKy\u014diku kanjiak mailaren arabera (2020. urtetik aurrera).\n2020. urtean, 4. mailatik aurrerako zerrendak aldatu ziren, lehenengo 3 kurtsoetakoak berdin utzita.\n\"Ky\u014diku\" kanjiak erroaren arabera.\nKanji bakoitza hainbat zatitan bana daiteke. Zati horien artean, inportanteenari , japonieraz \"bushu\" (\u90e8\u9996, hitzez hitz, \"taldearen burua\") esaten zaio. Tradizioan 214 erro zeuden, XVIII. mendeko Kangxi hiztegitik hartuak, eta kanjiak hiztegi gehienetan horien arabera sailkatzen dira. Erroak sailkatzen dira, halaber, trazu kopuruaren arabera.\nHurrengo 46 erroak ez dira gaur egun erabiltzen \"ky\u014diku\" kanjietan:\n16, 17, 23, 26, 35, 43, 45, 55, 68, 71, 73, 89, 92, 95, 97, 98, 99, 103, 114, 121,126, 134, 136, 141, 153, 160, 171, 178, 179, 190, 191, 192, 193, 194, 197, 200, 202, 204, 205, 206, 207, 208, 210, 212, 213, eta 214. erroak\nHurrengo 44 erroak askotan erabiltzen dira gaur \"ky\u014diku\" kanjietan:\n11, 20, 33, 52, 56, 58, 59, 65, 74, 81, 82, 83, 84, 88, 100, 101, 107, 110, 127, 129, 133, 138, 139, 142, 144, 152, 155, 161, 165, 168,176, 177, 182, 183, 185, 188, 189, 195, 196, 199, 201, 203, 209, eta 211. erroak\nGehien erabiltzen diren erroak 9 (58 kanji), 85 (45 kanji) eta 75 (38 kanji) dira.\n\"Kokuji\".\n\"Kokuji\" karaktereak Japonian sortutako kanjiak dira, ez Txinan. \"Ky\u014diku\" kanjien artean hiru \"kokuji\" daude: \u50cd eta \u6803 4. mailan, eta \u7551 3. mailan. Bigarren hezkuntzan ikasten diren kanjien artean beste 7 \"kokuji\" daude, eta 16 gehiago \"jinmeiy\u014d\" kanjien artean. \u50cd bezalako \"kokuji\" karaktere batzuk erabiltzen dira egungo txinatar hizkuntzetan; hala ere, gehienak ezezagunak dira Japoniatik at."}
{"id": "899853", "revid": "512", "url": "https://eu.wikipedia.org/wiki?curid=899853", "title": "Izozki-denda", "text": "Izozki-denda edo izozkitegia izozkiak saltzen diren denda da. Lehenengoa 1686an ireki zuten, noiz Francesco Procopio del Coltellik Parisko lehenengo kafetegia ireki zuen. Caf\u00e9 Procope izenekoak \"gelato\" saltzen zien paristarrei."}
{"id": "899854", "revid": "512", "url": "https://eu.wikipedia.org/wiki?curid=899854", "title": "Zamarre", "text": "Zamarre gaur egun Arabako Amurrioko udalaren Delika kontzejuaren barruan dagoen herri hustua da. Historian izen desberdinak ezagutu ditu: Zamarra, Zemarro, Zamarro. 1553ko dokumentu batek aipatzen du eta Delika eta Paul artean kokatzen zuen, Nerbioi ibaiaren ertzean."}
{"id": "899855", "revid": "1545", "url": "https://eu.wikipedia.org/wiki?curid=899855", "title": "Izozkitegi", "text": ""}
{"id": "899856", "revid": "1545", "url": "https://eu.wikipedia.org/wiki?curid=899856", "title": "Izozki denda", "text": ""}
{"id": "899857", "revid": "1519", "url": "https://eu.wikipedia.org/wiki?curid=899857", "title": "Cabriolet", "text": ""}
{"id": "899858", "revid": "512", "url": "https://eu.wikipedia.org/wiki?curid=899858", "title": "Paul (Amurrio)", "text": "Paul gaur egun Arabako Amurrioko udalaren Delika kontzejuaren barruan dagoen herri hustua da. Historian izen desberdinak ezagutu ditu: Zamarra, Zemarro, Zamarro. 1553ko dokumentu batek aipatzen du. Ez da ezagutzen zein datetan hustu zen. Gaur egun haren lurrak Delikan daude eta inguruak Pual izena du."}
{"id": "899859", "revid": "512", "url": "https://eu.wikipedia.org/wiki?curid=899859", "title": "Jostailu-denda", "text": "Jostailu-denda jostailuak saltzen diren denda da. Lehenengoa 1562an ireki omen zuten Italian."}
{"id": "899860", "revid": "1545", "url": "https://eu.wikipedia.org/wiki?curid=899860", "title": "Jostailu denda", "text": ""}
{"id": "899861", "revid": "512", "url": "https://eu.wikipedia.org/wiki?curid=899861", "title": "Outlet", "text": "Outlet saltoki mota bat da, inbentariozko edo aurreko denboraldiko produktuak saltzen dituena. Hitza ingelesezkoa da, euskaraz \"salmenta-puntu\" esan nahi duena. 1930eko hamarkadan agertu ziren AEBtan. Hasieran langileentzako soilik ziren baina gero publiko osora zabaldu ziren."}
{"id": "899862", "revid": "1519", "url": "https://eu.wikipedia.org/wiki?curid=899862", "title": "Kiosko (prentsa idatzia)", "text": "Kioskoa aldizkariak, egunkariak eta oro har prentsa idatzia saltzen duen tokia da. Egituraz,etxola edo dendatxo modukoa da, batzuetan eraikin beregaina, beste batzuetan beste eraikin baten luzapena. Normalean hirietako leku animatuenetan daude, kaleetan, tren-geltokietan edo aireportuetan.\nLoreak, gozokiak eta kidekoak saltzea ere ohikoa da halakoetan."}
{"id": "899863", "revid": "130738", "url": "https://eu.wikipedia.org/wiki?curid=899863", "title": "Garaje", "text": "Garajea, autotegia edo beribildegia ibilgailuak aterpean gordetzeko tokia da, gehienetan itxia. Batzuetan eraikinaren barnean eta besteetan kanpoan daude. Hitzak frantsesezko jatorria du, izan ere, aditzak euskaraz \"gorde\" esan nahi du."}
{"id": "899864", "revid": "512", "url": "https://eu.wikipedia.org/wiki?curid=899864", "title": "Konponketa-lantegi", "text": "Konponketa-lantegia edo garajea ibilgailuak zaindu eta konpontzeko lantegia da. Mota askotakoak daude: mekanikan adituak, karrozerian adituak, bereziak. Garaje hitzak frantsesezko jatorria du, izan ere, aditzak euskaraz \"gorde\" esan nahi du."}
{"id": "899865", "revid": "336", "url": "https://eu.wikipedia.org/wiki?curid=899865", "title": "Tindategi", "text": "Tindategia edo garbitegia arropak, oihalak eta kidekoak garbitzen eta tindatzen diren etxea edo denda da. Bi modutan garbitzen dute: lehorrean eta urez. Arropak norberak garbitzeko garbigailuak dauden negozioari garbitegi deritzo."}
{"id": "899866", "revid": "512", "url": "https://eu.wikipedia.org/wiki?curid=899866", "title": "Burdindegi", "text": "Burdindegia batez ere metalezko gauzakiak, tresnak, erremintak eta kidekoak saltzen diren denda da. Gainera, eraikuntzarako materialak ere saltzen dituzten burdindegiak ere badaude."}
{"id": "899867", "revid": "512", "url": "https://eu.wikipedia.org/wiki?curid=899867", "title": "Bazar (azoka)", "text": "Bazarra (; ) Ekialdeko eta Afrikako iparraldeko azoka publikoa da.\nIzena.\nArabiar \"souq\"-en antzekoa da. Hitzak persierazko jatorria du. Persierazko \"b\u0101z\u0101r\" hitzak pahlavierazko \"baha-char\" (\u0628\u0647\u0627\u0686\u0627\u0631) hitzetik dator, euskaraz \"prezioen tokia\" esan nahi duena.\nHistoria.\nBazarrak K.a. 3.000 urtean bazirela adierazten duten indusketa arkeologikoak egin dira. Hasiera batean hiriko harresietatik kanpo sortu ziren eta karabanen betebeharrak asetzea zuten helburu. Hiriak populazioz handitu ahala bazarrak hiri barnean egiten hasi ziren, ate batetik bestera zihoan kalean zehar hedatzen ziren.\nBazar hauek merkataritza sustatzeaz gain hirien arteko kultura eta informazio trukea ere ahalbidetzen zuten. Denborak aurrera egin ahala bazar handiak sortuz joan ziren Iraneneta Ekialde Hurbileko herrialdeetan, eta ondoren gehiago zabaldu ziren, Erdialdeko Asia eta Afrikara ere bai. Sona handia hartu zuten Isfahan, Samarkanda, Kairo, Bagdad, Timbuktu eta Indiako hiri ugaritako bazarrek."}
{"id": "899868", "revid": "1545", "url": "https://eu.wikipedia.org/wiki?curid=899868", "title": "Afrikako iparralde", "text": ""}
{"id": "899869", "revid": "512", "url": "https://eu.wikipedia.org/wiki?curid=899869", "title": "Bidaia-agentzia", "text": "Bidaia-agentzia edo bidaia-bulegoa bidaiak antolatzen dituen agentzia da. Bere bezeroen garraiatze eta ostatua antolatzen dituzte. Lehenengo bidaia-agentzia Cox &amp; Kings da, 1859an sortu zutena. Thomas Cookek jada 1841ean helburu erlijiosoak zituzten talde-bidaiak antolatzen zituen."}
{"id": "899870", "revid": "1545", "url": "https://eu.wikipedia.org/wiki?curid=899870", "title": "Bidaia agentzia", "text": ""}
{"id": "899871", "revid": "1545", "url": "https://eu.wikipedia.org/wiki?curid=899871", "title": "Bidaia-bulego", "text": ""}
{"id": "899872", "revid": "1545", "url": "https://eu.wikipedia.org/wiki?curid=899872", "title": "Bidaia bulego", "text": ""}
{"id": "899874", "revid": "1545", "url": "https://eu.wikipedia.org/wiki?curid=899874", "title": "Bidai-agentzia", "text": ""}
{"id": "899880", "revid": "1545", "url": "https://eu.wikipedia.org/wiki?curid=899880", "title": "Derek Harold Richard Barton", "text": ""}
{"id": "899881", "revid": "1545", "url": "https://eu.wikipedia.org/wiki?curid=899881", "title": "Johann Adam Schall von Bell", "text": ""}
{"id": "899882", "revid": "105290", "url": "https://eu.wikipedia.org/wiki?curid=899882", "title": "Lehuntzeko abadia", "text": "Lehuntzeko abadia Lapurdiko Lehuntze udalerriko abadia da, premontretarren eskuetan izandakoa. 1164an eraiki zuten Bertrand Lapurdikoak ordenari eman zion eremu batean. Egun Jasokundearen parrokia da. Bere barnean altzari aberatsak ditu."}
{"id": "899883", "revid": "201", "url": "https://eu.wikipedia.org/wiki?curid=899883", "title": "Baketoi", "text": ""}
{"id": "899884", "revid": "201", "url": "https://eu.wikipedia.org/wiki?curid=899884", "title": "Donostiako apezpikua", "text": ""}
{"id": "899885", "revid": "512", "url": "https://eu.wikipedia.org/wiki?curid=899885", "title": "Aldai (Araba)", "text": "Aldai gaur egun Arabako Zigoitiako udalaren Ondategi kontzejuaren barruan dagoen herri hustua da. Gopegiko bazkalekutik gertu zegoen."}
{"id": "899886", "revid": "512", "url": "https://eu.wikipedia.org/wiki?curid=899886", "title": "Aretxaga (Araba)", "text": "Aldai gaur egun Arabako Zuiako udalaren Murgia kontzejuaren barruan dagoen herri hustua da. Murgiako auzoa betidanik izan da."}
{"id": "899887", "revid": "512", "url": "https://eu.wikipedia.org/wiki?curid=899887", "title": "Carnival Row", "text": "Carnival Row, AEBetako fantasiazko neo-noir telesail bat da. Ren\u00e9 Echevarria eta Travis Beachamek sortu zuten. 2019ko abuztuaren 30ean Amazon Prime Video katean estreinatu zen. Orlando Bloom eta Cara Delevingne aktoreek antzeztu zuten.\nArgumentua.\nBurge, hiri neo-viktoriar ilunean girotua dago. Hiria fantasiazko izakien babesleku bilakatu da, beren munduetan dauden gerretatik ihesi etorriak. Baina serieko hiltzaile bat gizakiek ez den izaki oro hiltzen hasten denean guztia okertuko da. Rycroft Philostrate (Orlando Bloom) inspektoreak hilketa sail honetako azken kasua ikertzeko ardura jaso du: emakume dantzari baten hilketa. Baina Philostratek bere burua kasuan pertsonalki konprometitu nahi ez duen arren, laster sentimenduak lanetik alboratzea zail egingo zaiola ohartuko da."}
{"id": "899889", "revid": "1545", "url": "https://eu.wikipedia.org/wiki?curid=899889", "title": "Beforeigners", "text": "Beforeigners, Norvegiako telesail bat da. Eilif Skodvin eta Anne Bj\u00f8rnstadek sortu eta Jens Lienek zuzendu zuen.\n2019ko abuztuaren 21ean estreinatu zen. HBO Europak ekoitzitako norvegierazko lehenbiziko telesaila izan zen.\nArgumentua.\nMundu osoan barna fenomeno berri bat hedatzen ari da. Itsasoan argi disdirak eta iraganeko hiru garai ezberdinetako pertsonak agertzen hasi dira: Historiaurrea, Bikingoen garaia eta XIX. mendeko amaiera. Inork ez daki gertaera honen zergatia."}
{"id": "899891", "revid": "105290", "url": "https://eu.wikipedia.org/wiki?curid=899891", "title": "This Is Radio Clash", "text": "This Is Radio Clash (euskaraz \"Hau Clash Irratia Da\"), The Clash ingeles punk taldearen abesti bat da. 1981ean single gisa argitaratu zen."}
{"id": "899892", "revid": "105290", "url": "https://eu.wikipedia.org/wiki?curid=899892", "title": "One Way or Another", "text": "One Way or Another (euskaraz \"Modu Batera Ala Bestera\"), Blondie estatubatuar rock taldearen abesti bat da. \"Parallel Lines\" (1979) diskoan argitaratu zuten."}
{"id": "899893", "revid": "1519", "url": "https://eu.wikipedia.org/wiki?curid=899893", "title": "Motherless Brooklyn (filma)", "text": "Motherless Brooklyn (), 2019ko Edward Norton estatubatuar zinema zuzendari, ekoizle, gidoilari eta aktoreak zuzendu, ekoitzi, idatzi eta antzeztutako drama film bat da. Jonathan Lethem idazlearen \"Motherless Brooklyn\" (1999) eleberrian oinarritua dago. Nortonez gain, Bruce Willis, Gugu Mbatha-Raw, Bobby Cannavale, Cherry Jones, Michael Kenneth Williams, Leslie Mann, Ethan Suplee, Dallas Roberts, Josh Pais, Robert Ray Wisdom, Fisher Stevens, Alec Baldwin eta Willem Dafoe aktoreek antzeztu zuten.\nSinopsia.\n1950eko hamarkada, New York, Brooklyn. Lionel Essrog (Edward Norton) Touretten sindromea duen detektibe pribatu bakarti bat da. Honakoan, bere tutore eta lagun bakarra izen den Frank Minnaren (Bruce Willis) hilketaren kasua ikertu eta argitzen saiatuko da."}
{"id": "899894", "revid": "201", "url": "https://eu.wikipedia.org/wiki?curid=899894", "title": "Luneta (arkitektura)", "text": ""}
{"id": "899896", "revid": "201", "url": "https://eu.wikipedia.org/wiki?curid=899896", "title": "Luneto", "text": ""}
{"id": "899898", "revid": "6950", "url": "https://eu.wikipedia.org/wiki?curid=899898", "title": "Geocaching", "text": "Geocaching mundu mailako altxor bilaketa jolasa da. Hitza ingelesetik mailegatu da, bere horretan, oraingoz grafia egokitu gabe. Jolasa doakoa da eta bertan parte hartzeko mugikorrean aplikazioa instalatzea edota web gunean zuzenean informazioa bilatzea nahikoa da. Bertan altxor bakoitza topatzeko pistak eta koordenadak agertuko zaizkizu. Hala, beste jokalariek ezkutatutako altxorrak topatu ahal izango dituzu eta bertan zure izena jarri. \nElkarteak berak zure altxorrak ezkutatzen hasi baino lehen beste pertsona batzuen altxorrak topatzea gomendatzen dizu. Izan ere, garrantzitsua da jolasaren dinamika ondo ulertzea altxorrak ezkutatzen hasi baino lehenago.\nKategoriak.\nCache mota batzuk daude, batzuk zailagoak eta beste batzuk errezagoak. Hauek dira horietako batzuk:\nCache mota gehiago ikusi nahi ezkero jo erreferentzietara, bertan informazioa luzatzeko aukera baitago.\nZailtasuna.\nZailtasuna bi modutara neurtzen da, batetik orokorrean altxorra topatzea zenbat kostatzen duen 1etik 5era sailkatua eta bestetik cachera heltzeko ibilbidea edo ingurunea nolakoa den. Hau da, honakoan 1etik 5era baita ere, ebaluatu egiten da ea umeak heltzeko modukoa den edo oso aldapa handiak ote dituen."}
{"id": "899899", "revid": "512", "url": "https://eu.wikipedia.org/wiki?curid=899899", "title": "Berberana (Araba)", "text": "Berberana gaur egun Arabako Guardia udalean dagoen herri hustua da.\nHistoria.\nEz dira datu asko ezagutzen. 1366an dokumentatuta dago. Betidanik Guardia herriaren menpe egon zen herrixka. 1571an oraindik hamar auzokide eta parrokia zituen. Noiztik hustu zen ez dakigu. XIX. mendean oraindik erorkinak ikusten ziren. Haren lurrak zirenak egun Berberena izenarekin ezagutzen dira.\nOndarea.\nHerriaren lurretan Santa Maria baseliza (Berberana) gordetzen da. XIX. mendean erortzear zegoen baina XX. mendean berreskuratu zen. Elementu erromaniko asko ditu, tartean atelada."}
{"id": "899900", "revid": "512", "url": "https://eu.wikipedia.org/wiki?curid=899900", "title": "Zaballa (Araba)", "text": "Zaballa Arabako Iru\u00f1a Oka udaleko Langraiz Oka kontzejuan dagoen herri hustua da. Egun, lur horietan Araba espetxea dago.\nHistoria.\nEz dira datu asko ezagutzen. 1025ean dokumentatuta dago. Noiztik hustu zen ez dakigu. "}
{"id": "899901", "revid": "119347", "url": "https://eu.wikipedia.org/wiki?curid=899901", "title": "Maria Luisa Senar", "text": "Maria Luisa Senar Marichalar (Pasaia, Gipuzkoa, 1925 - Zarautz, 2016ko irailaren 26a) erraketista profesionala izan zen 41 urtez. Bartzelonan jokatu zuen 12 urtez eta gainontzeko urteetan Mexikon jardun zuen..Senar izenaz kantxaratu zen.\nBiografia.\nLehen urratsak.\nGerra Zibila baino lehenago ahizpa nagusia pilotan jokatzen hasi zen Pasaian eta gurasoek erraketa erosi zioten. Gerra hasi zenean ordea, Senar familia Bilbora joan zen, ondoren Frantziara. Gerraostean Pasaiara itzuli ziren. Ahizpak ez zuen jadanik erraketan jarduteko gogorik, orduan, Maria Luisa erraketa hartu eta entrenatzen hasi zen Javier de Andonegirekin. Gero, Donostiako Grosen jarraitu zuen entrenatzen eta ikasten.\n1939an debutatu zuen Bartzelonako Chiqui frontoian eta bertan jokatu zuen 12 urtez, handik Mexikora joan zen eta han jarraitu zuen pilotan.\nUrrezko garaia.\nMexikon jokatu zuen saioan oihartzun handia izan zuen emakumeen pilota jokoak. Ondo tratatu zituzten erraketistak eta ondo ordaintzen zieten.Garai hartan 100 bat erraketista zebiltzan frontoietan jokatzen; Metropolitanon, Colonen, Tijuanan eta Acapulcon. Giro ona zuten haien artean, lagun giroa. Mari Luisak Metropolitano frontoian jokatu zuen eta agur ere hantxe esan zion erraketari. Ospe handiko atzelaria izan zen. Mexikoko pilotalekuan urte askoz aritu zen irakasle lanetan ere. .\nDokumentala.\n2015ean Maria Luisa Senar azaltzen den \"Erraketistak lehen eta orain\" dokumentala erakutsi zuten Pasaian eta omenaldia egin zitzaien Senar eta beste zenbait pasaitar erraketistari., "}
{"id": "899902", "revid": "30720", "url": "https://eu.wikipedia.org/wiki?curid=899902", "title": "Regina Tota", "text": "Regina Tota Lapurdiko laugarren bizkondea izan zen, 1100-1122 bitartean. Orti II.a Antso ren alaba, Antso Gartzia Arberoakoa ezkondu zuen. Gartzia Antso bere semeak bizkonderria jarauntsi zuen."}
{"id": "899903", "revid": "1545", "url": "https://eu.wikipedia.org/wiki?curid=899903", "title": "Jose Blanco (Bizkaiko idazlea)", "text": ""}
{"id": "899904", "revid": "1545", "url": "https://eu.wikipedia.org/wiki?curid=899904", "title": "Boris Nikolaevitx Delone", "text": ""}
{"id": "899905", "revid": "1545", "url": "https://eu.wikipedia.org/wiki?curid=899905", "title": "Burhan Alawiya", "text": ""}
{"id": "899907", "revid": "1545", "url": "https://eu.wikipedia.org/wiki?curid=899907", "title": "Nora Mendez", "text": ""}
{"id": "899913", "revid": "98220", "url": "https://eu.wikipedia.org/wiki?curid=899913", "title": "J'accuse (2019ko filma)", "text": "J'accuse 2019ko Roman Pola\u0144ski poloniar-frantziar zinema zuzendariaren film dramatikoa da. Dreyfus aferari buruzko Robert Harris idazlearen \"An Officer and a Spy\" eleberrian oinarritzen da. Jean Dujardin, Louis Garrel eta Emmanuelle Seigner aktoreek antzeztu zuten.\n2019ko Veneziako Mostran estreinatu zen eta Epaimahaiaren Sari Nagusia irabazi zuen.\nArgumentua.\n1895ean Alfred Dreyfus Frantziako armadako kapitainari gradua kentzen diote, Alemaniaren espioia omen delako, eta biziarteko kartzela-zigorra ezartzen diote Deabruaren Uhartean, Guyana Frantsesaren kostaldean. Beheramendua ikusten dutenen artean Georges Picquart dago, espioien aurkako unitatearen buru izendatuko dutena. Picquartek alemaniarrek oraindik ere sekretuak eskuratzen dituztela ezagutzen duenean, iruzur eta ustelkeria labirinto batean murgiltzen da, ohoreaz gain bizia ere arriskuan jarriz."}
{"id": "899914", "revid": "512", "url": "https://eu.wikipedia.org/wiki?curid=899914", "title": "Touretteren sindrome", "text": "Touretteren sindromea (TS) edo Gilles de la Touretteren sindromea, haurtzaro edo nerabezaroan hastapena duen gaixotasun neuropsikiatriko bat da. Bere ezaugarri nagusiak nerbio tikak dira, bai mugimenduei nahiz ahotsari dagokionez (hitz eta hotsak). Tik hauek denboraldika areagotu edo murriztu egin daitezke. Nahigabean egiten dira, eta denboraldi batez desagertu arazi daitezkeen arren, aurretiko inpultso iragarle bat izan oi dute, doministikuetan bezala.\nIzendapena Georges Gilles de la Tourette (1857-1904) frantziar neurologo aitzindariari zor dio, 1885ean nahigabeko erreflexuak zituzten bederatzi pertsonen kasuak argitaratu baitzituen."}
{"id": "899915", "revid": "44278", "url": "https://eu.wikipedia.org/wiki?curid=899915", "title": "Aitzabal (Altzania)", "text": ""}
{"id": "899916", "revid": "219", "url": "https://eu.wikipedia.org/wiki?curid=899916", "title": "Oria Garaiko mendiak", "text": "Oria Garaiko mendiak Gipuzkoan kokatuta dagoen mendilerro bat da. Bere punturik altuena Aztiomendi mendia da, 893 metrorekin. Mendilerroan dagoen Oria ibaiak ematen dio izena mendilerroari.\nZegama, Idiazabal, Zerain, Segura eta Mutiloa dira inguruko herririk gertuenak."}
{"id": "899918", "revid": "512", "url": "https://eu.wikipedia.org/wiki?curid=899918", "title": "Lucy in the Sky", "text": "Lucy in the Sky (euskaraz \"Lucy Zeruetan\"), 2019ko Noah Hawley estatubatuar zinema zuzendari eta gidoilariak zuzendu eta idatzitako drama film bat da. Natalie Portman, Jon Hamm, Zazie Beetz, Dan Stevens, Colman Domingo eta Ellen Burstyn aktoreek antzeztu zuten.\n2019ko irailaren 11an Torontoko Zinemaldian estreinatu zen.\nIzenburua nahiz The Beatles britainiar rock taldearen \"Lucy in the Sky with Diamonds\" abestiaren tituluari aipamen egiten dio.\nArgumentua.\nLucy Cola (Natalie Portman) espazioan zela bizipen transzendental bat izan ondoren Lurrera itzuli berri den emakumezko astronauta bat da, eta bapatean txiki gelditzen zaion mundu batean errealitatearekin lotura galtzen hasiko da."}
{"id": "899921", "revid": "201", "url": "https://eu.wikipedia.org/wiki?curid=899921", "title": "Moustier aldi", "text": ""}
{"id": "899922", "revid": "201", "url": "https://eu.wikipedia.org/wiki?curid=899922", "title": "Behe Kretazeo", "text": ""}
{"id": "899923", "revid": "201", "url": "https://eu.wikipedia.org/wiki?curid=899923", "title": "Moustier aldia", "text": ""}
{"id": "899924", "revid": "15795", "url": "https://eu.wikipedia.org/wiki?curid=899924", "title": "Azil aldia", "text": ""}
{"id": "899925", "revid": "201", "url": "https://eu.wikipedia.org/wiki?curid=899925", "title": "Goi Madeleine aldia", "text": ""}
{"id": "899926", "revid": "6327", "url": "https://eu.wikipedia.org/wiki?curid=899926", "title": "Touretten sindromea", "text": ""}
{"id": "899927", "revid": "1545", "url": "https://eu.wikipedia.org/wiki?curid=899927", "title": "Touretten sindrome", "text": ""}
{"id": "899928", "revid": "1545", "url": "https://eu.wikipedia.org/wiki?curid=899928", "title": "Gilles de la Touretteren sindrome", "text": ""}
{"id": "899929", "revid": "1545", "url": "https://eu.wikipedia.org/wiki?curid=899929", "title": "Edinburgh (Tristan da Cunha)", "text": ""}
{"id": "899930", "revid": "105290", "url": "https://eu.wikipedia.org/wiki?curid=899930", "title": "Longwood (Santa Helena)", "text": "Longwood Santa Helena uharteko hiri eta barrutia da, hegoaldeko Atlantikoan dagoelarik. 2011n 802 biztanle zituen. 1815etik 1821ean hil zen arte Napoleonen bertan erbesteratu zen."}
{"id": "899931", "revid": "105290", "url": "https://eu.wikipedia.org/wiki?curid=899931", "title": "Georgetown (Ascension)", "text": "Georgetown Ascension uharteko hiri nagusi eta hiriburua da, hegoaldeko Atlantikoan dagoelarik. 2008an 450 biztanle zituen. Jurgi III.aren omenez jarri zioten izena herriari, 1815. urtean."}
{"id": "899932", "revid": "512", "url": "https://eu.wikipedia.org/wiki?curid=899932", "title": "Le Lamentin", "text": "Le Lamentin (Lanmantin) Frantziar Karibeko itsasoz haraindiko Martinika lurraldeko hiria da. Halaber, Karibeko hiririk garrantzitsuenetariko bat da.\nHiria Fort-de-France - Aim\u00e9 C\u00e9saire aireportuak zerbitzatzen du."}
{"id": "899933", "revid": "512", "url": "https://eu.wikipedia.org/wiki?curid=899933", "title": "Le Robert", "text": "Le Robert Frantziar Karibeko itsasoz haraindiko Martinika lurraldeko hiria da. Halaber, Karibeko hiririk garrantzitsuenetariko bat da."}
{"id": "899934", "revid": "512", "url": "https://eu.wikipedia.org/wiki?curid=899934", "title": "Schoelcher", "text": "Schoelcher edo Sch\u0153lcher Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da.\nVictor Sch\u0153lcher frantziar abolizionistaren omenez jarri zioten izena herriari, 1889. urtean. Ordura arte, Case-Navire izena zuen."}
{"id": "899935", "revid": "1545", "url": "https://eu.wikipedia.org/wiki?curid=899935", "title": "Sch\u0153lcher", "text": ""}
{"id": "899936", "revid": "1545", "url": "https://eu.wikipedia.org/wiki?curid=899936", "title": "Case-Navire", "text": ""}
{"id": "899937", "revid": "512", "url": "https://eu.wikipedia.org/wiki?curid=899937", "title": "Sainte-Marie (Martinika)", "text": "Sainte-Marie Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da."}
{"id": "899938", "revid": "512", "url": "https://eu.wikipedia.org/wiki?curid=899938", "title": "Le Fran\u00e7ois", "text": "Le Fran\u00e7ois Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da."}
{"id": "899939", "revid": "119347", "url": "https://eu.wikipedia.org/wiki?curid=899939", "title": "Ducos (Martinika)", "text": "Ducos Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da.\nTh\u00e9odore Ducos ministroaren omenez jarri zioten izena herriari, 1855. urtean. Ordura arte, Trou-au-Chat izena zuen."}
{"id": "899940", "revid": "1545", "url": "https://eu.wikipedia.org/wiki?curid=899940", "title": "Trou-au-Chat", "text": ""}
{"id": "899941", "revid": "119347", "url": "https://eu.wikipedia.org/wiki?curid=899941", "title": "Saint-Joseph (Martinika)", "text": "Saint-Joseph Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da."}
{"id": "899942", "revid": "512", "url": "https://eu.wikipedia.org/wiki?curid=899942", "title": "Rivi\u00e8re-Sal\u00e9e", "text": "Rivi\u00e8re-Sal\u00e9e Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da.\n1716ra arte, \"Cul-de-Sac-\u00e0-Vaches\" izena zuen. Bi parrokiatan banaturik zegoen: \"Trois-Ilets\" eta \"Rivi\u00e8re-Sal\u00e9e\" hain zuzen ere. 1837 eta 1849 artean, \"Trois-Ilets\" eta \"Rivi\u00e8re-Sal\u00e9e\" berriro elkartu ziren \"Les Trois-Bourgs\" izenpean."}
{"id": "899943", "revid": "512", "url": "https://eu.wikipedia.org/wiki?curid=899943", "title": "La Trinit\u00e9 (Martinika)", "text": "La Trinit\u00e9 ( ahoskatua) Frantziar Karibeko itsasoz haraindiko Martinika lurraldeko hiri eta udalerria da. Halaber, Karibeko hiririk garrantzitsuenetariko bat da."}
{"id": "899946", "revid": "336", "url": "https://eu.wikipedia.org/wiki?curid=899946", "title": "Porfiria", "text": "Porfiria metabolismoaren trastorno-multzo baten izena da. Gaixotasun genetikoak dira, arraroak. Bertan, gernuan eta eginkarietan porfirina-mota eta kopuru anormalak kanporatzen dira, uroporfirina bereziki."}
{"id": "899947", "revid": "336", "url": "https://eu.wikipedia.org/wiki?curid=899947", "title": "Nortasunaren nahasmendu obsesibo-konpultsibo", "text": "Nortasunaren nahasmendu obsesibo-konpultsiboa ideia obsesiboek eta konpultsioek ezaugarritzen duten nortasunaren nahasmendua da. Ideia eta konpultsioekin batera, perfekzionismoa, malgutasunik eza eta ordena eta arau jakin batzuk betetzeko kezkaz bizitzeko joera agertzen dira."}
{"id": "899949", "revid": "336", "url": "https://eu.wikipedia.org/wiki?curid=899949", "title": "Estatu postsobietarrak", "text": "Estatu postsobietarrak Sobietar Batasunaren (1922-1991) edo Sobietar Errepublika Sozialisten Batasunaren parte izan ziren herrialdeak dira. SESB sortzeko hitzarmenaren bidez, 1922ko abenduan, SESB sortu zuten lau errepublika sozialista hauen artean: Errusiakoak, Transkaukasiakoak (gaurko Georgia, Armenia eta Azerbaijan), Ukrainakoak (gaurko Ukraina) eta Bielorrusiakoak (gaurko Bielorrusia). Sobietar Batasunaren erorketaren ondorioz, 1991n, hamabost estatu independente sortu ziren.\nEstatu hauetako bakoitzak bere kultura, tradizio eta hizkuntzak ditu eta Estatu Independenteen Erkidegoaren parte dira gaur egun estatu horietako batzuk (Errusia, Bielorrusia, Kazakhstan, Azerbaijan, Tajikistan, Armenia, Kirgizistan, Moldavia eta Uzbekistan).\nSobietar Batasunaren amaieraren ondorioz sortu ziren estatuen egoera konplexua da eta etengabeko bilakaeran dago. Gaur egun, estatu postsobietarrak bost eremu nagusitan banatzen dira: herrialde Baltikoak (Estonia, Letonia eta Lituania), hego mendebaldeko estatuak (Ukraina, Moldavia eta Bielorrusia), Kaukasoko estatuak (Azerbaijan, Georgia eta Armenia), erdialdeko Asia (Turkmenistan, Kirgizistan, Uzbekistan, Kazakhstan eta Tajikistan) eta Errusiar Federakundea.\nLurralde geopolitikoak:\nHerrialde Baltikoak.\nHerrialde Baltikoak (Estonia, Letonia eta Lituania) Itsaso Baltikoaren inguruan kokatzen dira, eta, apurka-apurka, ekialdeko Europari gerturatzen joan zitzaizkion. Hala eta guztiz ere, Europara gerturatzeak arazoak sortu zizkien Errusiar Federakundearekiko eta hego-mendebaldeko herrialde postsobietarrekiko harremanei dagokienez. Izan ere, azken bi hauek, XX. mendearen amaieran eta XXI. mendearen hasieran beren burua geografikoki mugatzen zeuden. Hori gutxi balitz, SESBen oinordeko nagusia izan zen Errusiar Federakundeak defentsa jarrera hartu zuen berreskuratu berri zuen botere politikoa eta arrazoi ekonomikoak zirela medio.\nEstoniak, Letoniak eta Lituaniak 2004ko maiatzaren 1ean lortu zuten Europar Batasunean sartzea ekialdeko Europako beste 7 herrialderekin batera. Momentu horretan Herrialde Baltikoen egoera ekonomikoa zaila bazen ere, beren tamaina txikiak ahalbidetu zuen egitura doikuntza eta inbertsio txikiekin azkar nabaritu ziren hobekuntzak egitea. Azkenik, Estonia 2011n sartu zen Eurogunean, Letonia, 2014an eta Lituania 2015ean.\nHego-mendebaldeko estatuak.\nHego-mendebaldeko estatuentzat (Ukraina, Moldavia eta Bielorrusia) egoera konplexuagoa da. Bielorrusiaren jokabidea ezohikoa da; izan ere, Moskurekin estutu zituen harremanak Ukrainak eta Moldaviak erabaki autonomia aldarrikatzen zuten bitartean, Ukrainako biztanleriaren zati handi batek bere burua errusiartzat badu ere. Moldaviari dagokionez, identitate nazionalari buruzko arazo larri bati egin behar dio aurre, Bigarren Mundu Gerraren ondoriozko migrazio behartuak eragin zuen \u00abErrumania Handia\u00bb deritzon fenomenoaren ondorioz. Arazo hau baztertu izan da hala Bukaresten (Errumania) nola Chisinaun (Moldavia). Halere, Moldavian tirabira ugari egon ziren, batzuk Errumaniarekin bat egitearen aldekoak baitziren, baina, Moldaviako Errusiarrak, ordea, ez. 2001eko eta 2005eko hauteskundeetan alderdi komunista atera zen garaile, zeinak erreforma ekonomiko eta sozial handiak egiteko programa bat abian jarri zuen, herrialdea Europar Batasunean sar zedin. Azkenik, 2013an aldarrikatu zuen Traian Basescu Errumaniar lehendakariak Moldaviari lagunduko ziola Europar Batasunean sartzen eta bi herrialde hauek unifikatzen. Gaur egun, 2019an, hego-mendebaldeko estatu bat ere ez dago Europar Batasuneko 28 estatu kideen artean.\nBielorrusiaren harira, Europar Batasunaren kide ez bada ere, 2006an Europar Batasunak bere merkataritza kide izendatu zuen. Horrez gain, Bielorrusiak Munduko Merkataritza Erakundearen parte izatea eskatu zuen 1993an eta, gaur egun, kide behatzailea da.\nUkrainako presidente Victor Janukovitxek, bere aldetik, 2013an, Ukrainak Europar Batasunarekin zuen elkartze akordioa sinatzeko plana izoztu zuen Errusiari hurbiltzeko asmoarekin. Ondorioz, Euromaidan protesta taldeko europazaleek Janukovitx garaitu eta hurrengo hauteskundeetan europazalea den Petro Poroxenko lehendakaria atera zen garaile, herrialdean bakea berrezarri zuena.\nKaukasoko estatuak.\nKaukasoko estatuetako (Azerbaijan, Georgia eta Armenia) egoera oso ezberdina da. SESBen gainbehera gertatu baino lehen hasi zen Armenia eta Azerbaijanen arteko gatazka luzea oraindik ez da amaitu. Horren froga da Karabakh Garaia edo Artsaj Errepublika izeneko lurraldean dagoen gatazka, izan ere, Artsaj Errepublikako populazioaren gehiengoa armeniarra da Azerbaijanen barruan badago ere. Bertan, liskar armatu bat egon zen 2016. urtean, lau egun iraun zuena. Egoera honen ondorioz, bi herrialde hauek atzerriko babesa bilatu dute; beraz, Turkiak laguntza mugatua eskaintzen dio Azerbaijani eta armeniar diasporak bere aberria babesten du. Ekonomiari dagokionez, Transkaukasia osatu zuten hiru herrialdeek Errusiarekin izan zuten lotura bereziarekiko banaketaren ondorioak pairatzen dituzte. Ia itsasertzerik gabe, egoera ekonomiko larria saihestu duen herrialde bakarra Azerbaijan da, petrolioaren errentari etekina ateratzen diolako.\nArmeniaren harira, 1991n estatu burujabe eta independente bihurtzeaz geroztik, arazo askori egin behar izan die aurre. Batetik, 1988ko lurrikararen kalteak, eta, bestetik, aipatutako Azerbaijanen aurkako gerra, Artsaj Errepublikaren kontrola lortzeko. Arazo horretaz eta krisi ekonomikoaz gain, Turkiak Armenia salatu du PKK (Langile Kurduen Alderdia) babestu izanaz.\nGeorgiaren kasuan, SESBen garaian oso izen ona zuen nekazaritzaren arloan, baina makro estatua izan zen SESBen gainbeheraren ostean, krisiak gogorren jo duen herrialdeetako bat da. Arazo horretaz gain, krisi etnikoak ere ditu eta, gainera, Georgiako bi lurraldek, Abkhazia eta Hego Osetiak, independentzia eskuratu dute, biek Errusiako armadaren laguntzaz.\nErdialdeko Asia.\nErdialdeko Asiak (Turkmenistan, Kirgizistan, Uzbekistan, Kazakhstan eta Tajikistan), historikoki Turkestan izenez ezaguna denak eta zenbait antolakunderen arabera hainbat eskualde gehiago ere hartzen dituenak, 68 milioi biztanle inguru zituen 2015eko erroldaren arabera. Lurralde bakoitzaren berezitasun nazionalak begien bistan daude, baina oraindik diraute amankomunean dituzten arazo batzuk, esate baterako, presio islamista, mugetan sortzen diren arazoak eta petrolioaren etekinak edo lehengaien ustiaketa izatea herrialde horiek duten diru-sarrera bakarra. Gainera, bost errepublika postsobietar horiek mantendu dituzte zituzten \"apparatchik\"ak (Partidu Komunistaren administrazio modua edo funtzionarioak), komunismotik nazionalismora bihurtu direnak, baina aurrekoak bezain autoritarioak direnak, baita, batzuetan, ustelkeriaz beteak ere.\nEskualdeko klanek eta tribuen arteko harremanek berebiziko garrantzia dute erdialdeko Asian. Are gehiago, erdialdeko Asia NBEk ezarritako azpieskualdeen banaketa da, ez berez sortutakoa, eta, beraz, bertan klan eta tribu ezberdinak daude. Horrez gain, eskualdean eragina duten beste hiru faktore garrantzitsu ere badaude: estatubatuar presioa, txinatar estatuak inbaditzeko duen tentazioa eta, 1990eko hamarkada arte, SESBk botererik eta lurralderik ez galtzeko egin zuen esfortzua. Areago, 2005 arte gatazkak egon ziren Uzbekistanen dagoen Karshi Khanabad izeneko aire-base baten harira. Base hori 1954tik 1981era SESBena izan zen; 1992an, Uzbekistanen kontrolpera pasatu zen eta 2001etik 2005era Ameriketako Estatu Batuetako Armadak al-Qaedaren aurkako misioetan laguntzeko erabili zuen, baina, 2005. urtean, Uzbekistandarrek protestatu eta estatubatuarrak basetik kanporatu zituzten.\nErrusiar federakundea.\nErrusiar federakundeak hainbat arazo kudeatu behar izan ditu aldi berean. Alde batetik, geografoek ondo ezagutzen dituzten zailtasun klimatikoak eta, bestetik, nazio barneko gatazkak (Txetxeniako bi independentzia gerrak Errusiar kontroletik askatzeko, tentazio erregionalistak eta ekonomia zailtasunak. Vladimir Putinen aroan (1999an hasi zena), herrialdea egonkortzen ari da, lehendakariaren irmotasuna, SESBen erabiltzen ziren antzeko metodoak eta hedabideen kontrol zorrotza direla eta. Horren alboan, Boris Yeltsinen aroak (1991-1999) anarkia dirudi.\nBeraz, Errusiak oraindik arazo askori egin behar die aurre eta, gainera, potentzia estatusa berreskuratu nahi du, hala eskualde mailan, nola Europa eta Asian mailan. Hori gutxi balitz, bitartean, kaukasoko merkatuei, asiakoei eta Europa erdialdekoei egin beharko die aurre, bai eta Amerikatik datorkion eraso ekonomikoari ere, arlo militarrean islatuko dena.\nNATOren inguruan ere, beti egon dira tirabirak, batez ere, AEBrekin zerikusia dutenak, azkeneko horrek beti nahi izan duelako Errusiaren isolamendua. Errusiak, egoera leuntze aldera, aldebiko akordioak sinatu zituen. Errusia eta NATOren arteko harremanak benetan okertu ziren urtea 2014 izan zen, Ukrainako krisiaren eta Errusiar Federakundeak Krimea anexionatzearen ondorioz, NATOk Errusiari bere jarduera bertan behera uztea eskatu eta Ukrainako soberanotasunari eta lurralde osotasunari bere laguntza emango ziela publikoki aitortu zuenean."}
{"id": "899952", "revid": "512", "url": "https://eu.wikipedia.org/wiki?curid=899952", "title": "Menea", "text": "Menea gaur egun Arabako Nafarrate udalean, Urrunaga-Nafarrate kontzejuan dagoen herri hustua da.\nHistoria.\nEz dira datu asko ezagutzen. Beste hiru herrien artean zegoen: Zestafe, Eribe eta Nafarrate. Noiztik hustu zen ez dakigu. Desagertu zen azken eraikina, XIX. mendean, San Joan baseliza izan zen. Gaur egun, herri hustu horren lur gehienak Urrunagako urtegiaren uren azpian daude."}
{"id": "899955", "revid": "58701", "url": "https://eu.wikipedia.org/wiki?curid=899955", "title": "Labrazako gaztelua", "text": ""}
{"id": "899956", "revid": "137486", "url": "https://eu.wikipedia.org/wiki?curid=899956", "title": "Amalia L\u00f3pez Cabrera", "text": "Amelia L\u00f3pez Cabrera (Almer\u00eda, 1837 - Madril, 1899) dagerrotipista eta argazkilari profesionala izan zen. \"Amalia L. de L\u00f3pez\" bezala sinatzen zituen bere lanak eta Espainiako lehen argazki estudio propioa ireki zuen emakumea izan zen.\nBiografia.\nMerkatari aberatsen alaba zen eta gaztetan ezagutu zuen, laster bere senar bihurtu zen, Francisco L\u00f3pez Vizca\u00edno, Jaengo inprimatzaile alarguna. Harekin 1857an ezkondu eta Jaenera joan zen bizitzera.\nArgazkilaritzara hurbildu zen Ludwik Tarsze\u0144ski Konarzenski, Lipako kondea, ezagutu zuenean. Lipako kondea Poloniako armadako kapitaina zen, Frantzian atzerriratua eta Louis Daguerre, argazkigintzaren sortzailearen laguna. Lipako kondea argazkiak ateratzen bidaiatzen zen eta hirian zegoela jakin zuenean Amaliak, haren bila joan zen eta bere lehen ikasle bihurtu zen. Argazkilari ona izaki eta dirua zuenez, 1860an bere estudio propioa ireki zuen. Ez zen lehen estudioa Espainian eta baziren senarraren estudioan ari ziren argazkilariak, baina bere balentria izan zen, garai hartan eta emakumea izanik, bere estudioa irekitzea La Merced auzoan (Obispo Arquellada kalea, 2) eta bere senarraren inprentaren ondoan. 1868an Zaragozan Argazki Sari Nazionalean aipamena lortu zuen.\n1869an Madrilera joan zen bizitzera, bere senarrak \"La Gaceta Agr\u00edcola\" inprimatzeko kontzesioa lortu baitzuen: bere estudioa itxi zuen Amaliak eta argazkilari profesional moduan egindako ibilbidea amaitu zen, ez baitakigu Madrilen bizi izan zeneko ezer: ezta noiz hil zen ere (senarra 1899an hil zela dakigu)."}
{"id": "899957", "revid": "512", "url": "https://eu.wikipedia.org/wiki?curid=899957", "title": "Concepci\u00f3n atea", "text": "Concepci\u00f3n atea Oion udalerriko Labraza hiribildu harresidunean dago. Historikoki harresien parte zen. XIII. mendean ireki zen. Gotiko estilokoa da. 2008tik Kultuta Ondasunaren izendapena du.\nDeskribapena.\nGotiko estilokoa, Concepci\u00f3n atea hiribilduaren harresien gordetzen den ate bakarra da. Barruko aldean burdinsarearen hutsunea ikus daiteke. XVIII. mendean alboetako arkuak eraiki ziren udaletxe zaharrarekin lotzeko."}
{"id": "899958", "revid": "23317", "url": "https://eu.wikipedia.org/wiki?curid=899958", "title": "2019ko Kontxako Bandera", "text": "2019ko Kontxako Bandera gizonezkoentzat Banderaren 124. ekitaldia izan zen, eta emakumezkoentzat Banderaren 12.a. Urte honetako irailaren 1 eta 8an jokatu zen, eta Hondarribiak gizonezkoetan bere 13. bandera irabazi zuen, bigarrena jarraian, eta Oriok emakumezkoetan bere aurrenekoa.\nLehiaketa.\nGizonezkoetan sorpresa Ondarroak eman zuen, sailkapen estropada irabazi baitzuen. Honi esker 23 urte pasa ondoren berriro sailkatu zen Kontxako Banderara. Bost traineru bizkaitar izan ziren guztira.\nLehenengo jardunaldian Hondarribia nagusitu zen bigarren txanda irabazita eta gertu izan zituen lehen txandako onenak, Orio (5 segundura) eta Santurtzi (9 segundutara).\nBigarren jardunaldian, Orio lehen luzearen erdialdean aurreratu zitzaion Hondarribiari 4 segundu ateratzeraino, baina balizara iritsi orduko denbora berean ziren. Itzulerako luzea oso parekoa izan zen eta helmugan Hondarribia izan zen berriz aurrena, segundu bakarraren aldeaz. Santurtzi hasieratik gelditu zen atzean. Aurreko txanda irabazi zuen Donostiarrak ere estropada bikaina egin zuen, Hondarribiarengandik bi segundu eskasera geldituz.\nEmakumezkoen estropadan Oriok ez zuen aurkaririk izan. Lehenengo jardunaldian sei segundu atera zizkion Arraun Lagunaki baina bigarren jardunaldian hogeitik gora. Aipatzekoa da ETE Ligako Hibaika eta San Juanek ohorezko txanda jokatu zutela."}
{"id": "899959", "revid": "512", "url": "https://eu.wikipedia.org/wiki?curid=899959", "title": "Gaitzen teoria mikrobiarra", "text": "Gaitzen teoria mikrobiarra XIX. mendean agertu zen teoria da, mikroorganismoak gaixotasun askoren eragileak direla proposatzen duena. Louis Pasteur frantziarra eta Robert Koch alemaniarra izan ziren teoria honen sustatzaile nagusiak . Teoria honek medikuntzaren oinarri batzuk errotik aldatu eta gaixotasun infekziosoen tratamenduan mugarri garrantzitsu bat jarri zuen.\nGaixotasunak sortzen dituzten mikrobioei patogeno deritze. Eta mikrobio horiek sortzen dituzten gaixotasunak gaixotasun infekzioso deritzonak dira. Gaitz horien eragile nagusiak birusak, bakterioak, onddoak, prioiak eta protozooak ohi dira.\nHistoria.\nGaixotasun infekziosoen jatorria ezezaguna izan zen mende luzeetan. Iraganean izurrite latzak sortu arren (gogoratu, esate baterako, izurri beltzak Erdi Aroan milioika pertsona hil zituela Europan) garai hartako medikuek ez zekiten zein zen gaitz horien iturburua. Zientzia baino gehiago, superstizioa gailendu zen mende luzeetan gaitz horien zergatia azaltzeko orduan: eflubio ikusezinak, zeruko zigorrak, humoreen desorekak...jotzen ziren gaitzaren eragiletzat.\nHistorian zehar hainbat medikuk gaitz infekziosoen kutsapenean oinarrituta gaitz horien eragileak agente biologikoak zirela proposatu zuten (Ibn-al-Jatib, Girolamo Fracastoro, Agostino Bassi\u2026) , baina ezin izan zuten beren teoria frogatu metodo esperimentalaren bidez.\nTeoria miasmatikoak zutik iraun zuen luzaroan gaixotasun infekziosoak azaltzeko. Teoria honen arabera, gaitz horien jatorria miasmak ziren, lur eta ur lohitsu eta zikinen jarioak, hain zuzen ere. Gaitzen kutsapena gaixoek jario horiek (airean zeudenak) harrapatzerakoan gertatuko litzateke .\nLouis Pasteur handiak, mikrobiologiaren aitak, mikrobioen garrantzia agerian jarri zuen lehenengo zientzialaria izan zen. Haibat esperimentu zorrotzen bidez mikrobioek hartzidurak burutzen zituztela frogatu zuen, eta baita berezko sorkuntzaren teoria desegin ere (teoria horren arabera mikrobioak \"berez\" agertzen ziren substantzia organikoen deskonposaketatik; Pasteurrek, aitzitik, mikrobioak substantzia horien deskonposatzaileak zirela frogatu zuen). Geroago, gaitzen teoria mikrobiarraren oinarriak jarri zituen: hartzidurak eta materia organikoaren deskonposizioa eragiten zituzten agente biologiko txiki horiek (mikrobioak) gaixotasun infekziosoen atzean ere egon zitezkeen. Horretan oinarriturik, lehenengo txertoak asmatu zituen Pasteurrek.\nPasteurren lanak Robert Koch-ek garatu zituen. Mikrobiologo aleman honek gaitz infekziosoak mikrobioak sortzen zituztela ez ezik, mikrobio espezifikoek gaitz espezifikoak sortzen zituztela ere egiaztatu zuen . Karbunko gaitza ikertuz, Kochek frogatu zuen gaitz horren eragilea bakterio bat zela, eta hori oinarritzat hartuta Koch-en postulatuak plazaratu zituen, gaur egun hein handi batean oraindik aintzakotzat hartzen direnak gaixotasun infekzioso bat mikrobio batek sortzen duela frogatu ahal izateko."}
{"id": "899962", "revid": "105290", "url": "https://eu.wikipedia.org/wiki?curid=899962", "title": "Eskizofrenia paranoide", "text": "Eskizofrenia paranoide eskizofrenia mota ba da: delirioak, haluzinazioak eta pertzepzioaren bestelako nahasmenduak nagusitzen dira, baina ez da mintzamenaren desorganizaziorik, ez eta katatoniarik edo afektuen lausotzerik ere. Hori da munduko eskualderik gehienetako eskizofrenia-motarik ohikoena."}
{"id": "899963", "revid": "336", "url": "https://eu.wikipedia.org/wiki?curid=899963", "title": "Eskizofrenia hebefreniko", "text": "Eskizofrenia hebefreniko edo desorganizatua eskizofrenia mota bat da: mintzamena eta portaera ez dira era organizatuan garatzen, eta afektuak lausoak eta desegokiak izaten dira."}
{"id": "899964", "revid": "1545", "url": "https://eu.wikipedia.org/wiki?curid=899964", "title": "Eskizofrenia desorganizatu", "text": ""}
{"id": "899965", "revid": "1545", "url": "https://eu.wikipedia.org/wiki?curid=899965", "title": "Haur-eskizofrenia", "text": "Haur-eskizofrenia umeak erasaten dituen eskizofrenia-mota da, normalean ez 3-4 urte egin baino lehen. Erreakzio emozional pobreak eta norbere identitateaganako sinesmen eskasa dira bere ezaugarri nagusiak. Haur eskizofrenikoak gehiegizko antsietatea, akutua eta ez-logikoa, mintzairaren galera, ikus edo entzuteko moduaren distortsioak, mugimendu arraroak eta ingurunea aldarazteko erresistentzia jakin bat erakuts ditzake. Lehendabizikoz Howard Potter estatubatuarrak deskribatu zuen 1933an New Yorkeko Institutu Psikiatrikorentzat.\nAskotan autismorekin nahasi dutelako, adituek terminoa geroz eta gutxiago erabiltzen dute eta \u00abeskizofrenia goiztiar\u00bb hobesten dute."}
{"id": "899966", "revid": "336", "url": "https://eu.wikipedia.org/wiki?curid=899966", "title": "Nortasunaren nahasmendu eskizotipiko", "text": "Nortasunaren nahasmendu eskizotipikoa eskizofreniaren ezaugarri, zeinu eta sintoma antzekoak baina ez hain larriak dituen nortasunaren nahasmendua da. Afektibitate desegokia, portaera eszentrikoa, uzkurtze sozialerako joera, gaitzikortasuna, pertzepzioaren alterazio arinak edo deliriozko ideiak agertzen dira, eta gerta liteke eboluzioak eskizofrenia-koadro bat ematea azkenean."}
{"id": "899967", "revid": "336", "url": "https://eu.wikipedia.org/wiki?curid=899967", "title": "Nahasmendu eskizofreniforme", "text": "Nahasmendu eskizofreniformea eskizofreniaren sintomatologia bereko nahasmendu psikotikoa da, sei hilabete baino gutxiago irauten duena. Eskizofreniaren tratamendu bera du. Prgnosia aldakorra da baina gaixoen bi herenak eskizofrenia garatuko dute."}
{"id": "899968", "revid": "336", "url": "https://eu.wikipedia.org/wiki?curid=899968", "title": "Nahasmendu eskizoafektibo", "text": "Nahasmendu eskizoafektiboa aldi berean edo egun gutxi batzuetako tartean sintoma psikotikoak depresio nagusiarekin, gertakari maniakoarekin edo gertakari misto batekin konbinatzen dituen nahasmendua da. Sintomak heldutasun goiztiarrean hasten dira, batzuetan baita haurtzaroan ere."}
{"id": "899969", "revid": "105290", "url": "https://eu.wikipedia.org/wiki?curid=899969", "title": "Eskizofrenia sinple", "text": "Eskizofrenia sinplea eskizofrenia mota bat da: portaera bitxia, gizartean bizitzeko eskakizunak betetzeko ezintasuna eta errendimenduaren galera dira sintoma bereizgarriak. Ez dago haluzinaziorik, ezta deliriozko ideiarik ere, eta ez da beste eskizofrenia-motak bezain psikotikoa."}
{"id": "899970", "revid": "105290", "url": "https://eu.wikipedia.org/wiki?curid=899970", "title": "Eskizofrenia katatoniko", "text": "Eskizofrenia katatonikoa eskizofrenia mota bat da: psikomotrizitatearekin lotutako sintomak nagusitzen dira; nagusiki, estupore katatonikoa eta agitazio psikomotorra."}
{"id": "899971", "revid": "105290", "url": "https://eu.wikipedia.org/wiki?curid=899971", "title": "Katatonia", "text": "Katatonia asaldu motor ugari dituen sindromea da, kasu batzuetan mugiezintasuna (estupore katatonikoa) eta beste batzuetan hiperaktibitatea (eszitazio katatonikoa) erakusten duena; bi kasuetan, asalduak muturrekoak izaten dira. Lehendabizikoz 1874an Karl Ludwig Kahlbaumek deskribatu zuen, bere liburuan."}
{"id": "899972", "revid": "1545", "url": "https://eu.wikipedia.org/wiki?curid=899972", "title": "Katatoniko", "text": ""}
{"id": "899973", "revid": "105290", "url": "https://eu.wikipedia.org/wiki?curid=899973", "title": "Estupore", "text": "Estuporea kontzientzia-galera partzial nahiz totaleko egoera da: ez dago mugimendurik, ezta estimuluekiko erreakziorik ere. Estuporea komaren aurre-aurreko aitzindaritzat jotzen da, eta berari dagokio moteltze psikomotorraren mailarik gorena. Hitza latinezko hitzetik ekarria da, euskaraz \"sentikortasunik eza\" esan nahi duena."}
{"id": "899974", "revid": "119347", "url": "https://eu.wikipedia.org/wiki?curid=899974", "title": "Ano Doliana", "text": "Ano Doliana (Ano \"goiko\" esan nahi du, ) edo, besterik gabe, Doliana, Ipar Kynouria udalerrian ( Greziako Arcadia ekialdean) dagoen harriz eraikitako menditsua da. 2011n 90 biztanle zituen. Babestutako asentamendu tradizionala da. \nBiztanleen bizileku nagusia zen, baina gaur egun gutxi batzuk baino ez dira geratzen urtean zehar, gehienek udako egoitza gisa erabiltzen dute eta ordez Kato Dolianan egiten dute gainetik, klima epela delako. Azken urteetan nahiko ezaguna den helmuga turistiko gisa sortu da, bisitari asko izan baititu, batez ere neguko denboraldiko asteburuetan.\nKokapena.\nEzarpena lautada Tripoli hegoaldeko kanpoaldean dago. 950 eta 1.050 metroko altueran hedatzen da, anfiteatroan eraikia Parnon mendiaren iparraldeko maldetan, izeia, gaztainak, platano eta gereza zuhaitzak, errekak eta ur ur-jauzia inguratuta. Bi auzotan dago hedatuta herria, eta Tripoli lautada begira dago, horizonte bisuala Mainalo, Artemisio, Helmos eta Erymanthos mendietara.\nGreziako iraultza.\nGreziako Independentzia Gerran, turkiarren aurkako gudua 1821eko maiatzaren 18an ospatu zen herrian, Greziarentzat garaile izan zen Dolianako Gudua.\nGudu honetan, Nikitarasek 300 gizonekin lortu zuen artilleriaz herria eraso zuten 2.000 turkiar uxatzea. Egun horretan \"Turkophagos\" goitizena hartu zuen eta gero lagundu egin zuen, izan ere, tradizioaren arabera aurkari asko bere eskuetatik hil ziren. Doliana sarreran eta, zehazki, \"Tsakonas errekan\" izenarekin egindako borroka nagusia, puntuan, Nikitarasen ohorezko bustoa altxatu da.\nKirolak.\n2015. urteaz geroztik, urteroko mendi maratoia egiten da, normalean maiatza bukaera eta ekainaren erdialdera bitartean, esperientzia gutxiago duten korrikalarientzako 5 km-ko lasterketarekin eta 1000m-ko haurrentzako. 2017. urteaz geroztik berritutako gertaera da eta SEGAS-en babespean dago, Greziako kirol amateurren gobernu organoa. \nJarduerak.\nDistantzia luzeko E4 Europako bidea Dolianatik zeharkatzen da eta horrela mendi-ibiliak egiteko leku aproposa da. \nParnon mendiaren iparraldeko muturrean kokatuta, Dolnon \"Parnon Trail\" abiapuntu ere izan ohi da, eskualdeko bide zaharretan oinarritzen den 200 kilometroko ibilbidea, tokian tokiko boluntarioen lanak berritzen ari baita. Parnon barruti osoa zeharkatzen du Zinuriako eremu zabal osoan zehar, eta mendia eta itsasoa uztartzen ditu bere bidearekin batera. "}
{"id": "899975", "revid": "56334", "url": "https://eu.wikipedia.org/wiki?curid=899975", "title": "Georgetown (Ascension Uhartea)", "text": ""}
{"id": "899977", "revid": "1491", "url": "https://eu.wikipedia.org/wiki?curid=899977", "title": "Konputagailuen programazio", "text": ""}
{"id": "899978", "revid": "120066", "url": "https://eu.wikipedia.org/wiki?curid=899978", "title": "Baionako Euskal Idazkaritza", "text": "Baionako Euskal Idazkaritza euskara batuaren sorrera bultzatzeko elkarte bat izan zen. 1963an sortu zen Baionan, Txillardegiren gidaritzapean.\nLurralde guztietako euskaltzaleak zeuden bertan, eta garaiko erakunde nagusien babesa eskuratzen saiatu ziren. Euskara batuaren lehen araudiak osatu, jendaurrean aurkeztu eta eztabaidatzea zen helburua, eta mementu horietan Euskaltzaindiak batasunaren auzian erakusten zuen geldotasuna gainditzea.\nKideak eta babesak.\nIdeia aurrera aterako bazen, beharrezkoa zen taldeari zilegitasuna ematea. Horretarako, lurralde guztietako kideak elkartu ziren taldean, eta Euskal Herriko erakunde nagusien babesa bilatu zuten.\nTxillardegi beraz gain, honako kideak zituen: Jesus Maria Bilbao, Jean-Louis Davant, Roger Idiart, Pierre Andiazabal, Jean Hiriart-Urruti, Eneko Irigarai, Telesforo Monzon eta Jesus Solaun.\nEuskara batuaren beharra agerian egon arren, hizkuntza estandarraren oinarria eta formak liskar ugari pizten zuen euskaltzaleen artean. Horregatik, eta aipatu bezala zilegitasuna lortzeaz gain eztabaida antzuak saihestu nahi zirenez, euskal gizarteko erakunde nagusien babesa lortu zen: EAJ, Enbata, ETA eta Eliza Katolikoa.\nHistoria.\n1963an agertu zen Baionako Euskal Idazkaritza eta berehala, haren barnean sorturiko Hizkuntza Sailak hizkera estandar baten oinarriak izan zitezkeenak biltzeari ekin zuen. Kideak astero elkartzen ziren Baionan, eta zortzi hilabetez luzatu zen lan hau.\n1964ko abuztuaren 29 eta 30ean, Euskal Idazkaritzak Baionako Biltzarra antolatu zuen Piarres Lafitteren eskutik. Batzar ireki moduko deialdia egin zien Euskal Herriko idazle eta irakasleei gutunak bidaliz eta egunkarietan iragarkiak ipiniz, haien iritziak entzuteko. 40 bat lagun elkartu ziren, eta bi eguneko eztabaiden ondoren, euskara batuaren oinarritzat jo litekeen testua onartu zuten bigarren egunean. Urtebete geroago, txosten bat plazaratu zen hartutako erabakiekin.\nTxostenak hiru atal zituen: ortografia, deklinabidea eta aditza. Gainera, dokumentuak amaieran \"h\" letraz idatzi beharreko hitzen zerrenda luzea zekarren, gehienbat Hegoaldeko euskaldunen lagungarri.\nTxostena aztertzeko lau lagun izendatu zituen Euskaltzaindiak: Luis Villasante, Fernando Mendizabal, Koldo Mitxelena eta Santi Onaindia. Gehienak proposamenen alde agertu eta txostena ontzat jo zuten. Txosten hura izan zen Arantzazuko Batzarrak 1968an eman zuen txostenaren \u2014euskara batuaren sorrera agiritzat hartzen den txostenaren\u2014 aurrekari nagusia.\nBaionako Biltzarraren erabakiak.\nTxostenak, esan bezala, hiru arlotako proposamenak bildu zituen:"}
{"id": "899979", "revid": "88969", "url": "https://eu.wikipedia.org/wiki?curid=899979", "title": "Libe Go\u00f1i", "text": "Libe Go\u00f1i Garate (Oteitza, Nafarroa Garaia, 1947ko ekainaren 7a) maistra ohia da. Seaska, Iparraldeko ikastolen federazioko lehen irakaslea izan zen. 2006an Reiki irakasle bilakatu zen.\nBiografia.\nLibe Oteitzan jaio zen, baina 3 urte zituela Lazkaora joan zen bizitzera, bere amak bertako eskola publikoko irakasle lana lortu baitzuen 1950ean.\n1953tik 1957ra Lazkaoko eskola publikoan ibili zen ikasle. Bigarren mailako ikasketak ostera, urrunago egin zituen, lehenik Ordizian (1957-1961), ondoren, Donostiako Montpellierreko\u00a0seroran barnetegian 4garren urtea eta errebalida egin zuen, toki hortan urte pare bat gehiago gelditu zen, harik eta andere\u00f1oen residentzia zabaldu eta bertara joan\u00a0zen arte, Pakita Arregi\u00a0 buru zelarik.\n1962an, Donostiako Irakasleen Unibertsitate Eskolan hasi zen magisteritza ikasten.\nIrakasle ibilbidea.\nIkasketak amaitu eta irakasle praktikak Elbira Zipitriaren ikastolan eta, batez ere, Karmele Esnalenean egin zituen. Handik, Andoaingo ikastolako zuzendari lana betetzera joan zen. \n1969ko otsailean, Ipar Euskal Herrira heldu zen, Lapurdira Donibane Loitzunera, ihesean.Seaskako lehen irakaslea izan zen. Lehenengo Argitxu Nobliaren etxean, ondoren, Arrangoitzeko ikastolara pasatu zen 1970ean.\nBaionakora itzuli zen 1980an; Angelun egin zituen azken irakasle urteak, 2001etik 2007ra bitartekoak.\nBere bizitza profesional osoa ikastolen zerbitzuan eman ondoren, 2002an Reiki munduan sartu zen, depresio handi baten ondotik, eta\u00a02006an Reiki irakasle bilakatu zen eta ikastola eta Reikia elkarrekin eraman zituen ikastolan erretiroa hartu arte.\nOlentzeroren mezulari.\nLibe lan asko egindakoka da kultura arloan, bai irakaskuntzan baita euskal ohituren berpiztzaile gisa ere, bereziki ikastolen bidez, olentzeroren ohitura iparraldean gizarteratzen lagunduz. Arragoitzeko ikastolan 1971- 72 Abenduan herriko enparantzan Elizaren aintzinean, haur bat jantzi zuen olentzero, eta hor hasi Olentzereroren ibilaldia ikastolaren bidez Ipar Euskal Herri guztian.."}
{"id": "899980", "revid": "1545", "url": "https://eu.wikipedia.org/wiki?curid=899980", "title": "Surya Bonaly", "text": "Surya Bonaly (Niza, 1973ko abenduaren 15a) izotz gaineko frantziar patinatzaile ohia da. Bost aldiz izan zen Europako txapelduna (1991, 1992, 1993, 1994 eta 1995ean), eta hiru aldiz irabazi zuen zilarrezko domina Munduko txapelketan (1993, 1994 eta 1995ean). 1992ko, 1994ko eta 1998ko Neguko Olinpiar Jokoetan parte hartu zuen. Dominarik kolkoratu ez arren, ospe handia lortu zuen 1998koetan, \"backflip\" izeneko jauzia egin baitzuen, hanka bakarraren gainean lurreratuz. Patinatzaile bakarra da Olinpiar Jokoetan jauzi mota hori egitera ausartu dena. Estatubatuar herritartasuna lortu zuen 2004an."}
{"id": "899983", "revid": "512", "url": "https://eu.wikipedia.org/wiki?curid=899983", "title": "Murgia jauregia", "text": "Murgia jauregia Astigarragako etxe aberats bat da, bertako aberatsen leinu bati (Murgia sendia) lotua 16. mendetik. Hasieran dorretxea izan zen (erraustua izan zen 1457. urtean Henrike IV.a Gaztelakoaren aginduz), eta berreraikuntza ugari izan dituenez, gotikoko, Pizkundeko eta barrokoko arkitektura arrastoak gordetzen ditu.\nEzaugarriak.\nOinplano errektangeluarra duen eraikin bikaina da, Markesmendi deritzon muinoan kokatua. Lau isurkiko estalkiak dituzten hiru solairuk osatzen dute. Berdindutako harlanduz eginiko zenbait horma mantentzen ditu. 20. mendeko azken berrikuntzan egin zituzten eskalinata inperiala eta aurrealdean dauden lorategiak. Barruan agiritegi historiko bat eta liburutegia ditu. 21. mendean ezteiak eta beste gertakari batzuk antolatzeko alokatzen da.\nEraikinak bat egin du bere gainaldean Astigarragako parrokia elizarekin: Jauregiko sendiak etxetik sarbide zuzena zuen elizara, eta eliza ezaguna den izenetako bat Murgiako Andre Maria eliza da."}
{"id": "899985", "revid": "336", "url": "https://eu.wikipedia.org/wiki?curid=899985", "title": "Alfa Orionis", "text": ""}
{"id": "899986", "revid": "512", "url": "https://eu.wikipedia.org/wiki?curid=899986", "title": "Maru D\u00edaz", "text": "Mar\u00eda Eugenia D\u00edaz Calvo (Tarazona, Aragoi, 1990eko apirilaren 30a), Maru D\u00edaz gisa ezaguna, Podemos alderdiko politikari aragoitarra da.\nFilosofian graduatua, 2015etik Aragoiko Gorteetako diputatua da. 2019ko hauteskunde autonomikoetarako, Podemoseko Aragoiko zerrendaburu izateko primarioetan lehen postua lortu zuen, baina oso tarte txikiagatik.\n2019an sortutako koalizio gobernuan (PSOE, Podemos, Chunta eta PAR) Podemosi egokitutako sailburu postu bat hartu zuen D\u00edazek: Zientzia, Unibertsitate eta Ezagutzaren Gizartearen Kontseilaritzaren buru izendatu zuten. Bere saileko taldea antolatzen ari zela, Administrazio Elektronikorako eta Informazioaren Gizarterako zuzendari nagusi bat izendatu zuen, Bruno P\u00e9rez Junc\u00e0, baina kargu-hartze ofiziala gertatu baino lehen kargugabetu zuen Diazek, zabaldu zenean Kataluniako independentzia erreferendumaren alde azaldu zela."}
{"id": "899987", "revid": "512", "url": "https://eu.wikipedia.org/wiki?curid=899987", "title": "Neil Harbisson", "text": "Neil Harbisson (Londres, 1984ko uztailaren 27) Matar\u00f3n hazitako eta ipar-irlandar jatorria duen artista da. Musika, argazkigintza, margolaritza eta artearen beste alderdi batzuk jorratu ditu. Modu ofizialean ziborgtzat jo izan zen lehen izakia da, Erresuma Batuko justizia sisteman bere eskaerak ontzat hartutakoan.\n\"Cyborg Foundation\"eko fundatzailea da, gizakiei ziborg bilakatzen laguntzen dien eta ziborgen eskubideak defendatzen dituen nazioarteko erakundea. \"Transpecies Society\"ren kofundatzailea ere bada, identitate ez gizatiarrak dituzten pertsonak defendatzen dituen erakundea. Auto-diseinua defendatzen du eta zentzu eta organo berrien sorkuntza eskaintzen du."}
{"id": "899992", "revid": "512", "url": "https://eu.wikipedia.org/wiki?curid=899992", "title": "Loiolatarren Oinetxea", "text": "Loiolatarren Oinetxea edo Loiolako Dorre Etxea San Inazio Loiolakoaren jaiotetxea da, Azpeitian kokatzen dena, erdi aroan eraikia. Jesusen Lagundiaren fundatzailea bertan jaio zen 1491an eta 1556. urtean Erroman hil zenean, haren jaiotetxearen entzutea piztu zen, 1567an barnealdean mezak egitea onartzeraino. 1609an, santu egiteko prozesua amaitu zenean, benetako Santutegi bihurtu zen. Tokiaren garrantzia handitu egin zen eta 1681. urtean Jesusen Lagundiak Carlo Fontanari eskatu zion arkitektura multzo berriaren proiektua. Horrela, Loiolako Santutegia eraiki zen Dorre Etxearen inguruan.\nEzaugarriak.\nEtxe-aurrea.\nBeheko erdia, harrizkoa, ia leihorik gabea. Enekoren erenaitonak, Bertran Iba\u00f1itz Loiolakoak, XIV.mende amaiera aldera eraikia. Goiko erdia, adreiluzkoa, leiho asko eta ertzetan apaintzeko lau zaitxol dituena, mudejar estilokoa. 1460an Enekoren aitonak, Joan Perez Loiolakoak, eraiki zuen herbestetik itzuli zenean.\nAte nagusiaren gainean Loiolako armarria kokatzen da: lapikoa laratzetik zintzilika, albotan bi otso erpekari dituela. Azpeitiko armarria bilakatu zen eta horrela da gaur egun ere.\nBarnealdea.\nBehesolairua.\nIa bi metroko lodiera duten hormen artean tresnen biltegi edo upeltegia zena aurki daiteke (bertan aurkitzen diren sagardo kupel eta kutxek erakusten duten bezala). Zazpi kainoi-zulo ditu -haietako baten aurrean kanoi zahar bat dago kokatuta- eta harrian oinartutako egurrezko lau zutabe sendo diru erdian.\nBertan aurki daiteke ere \"Azkoitiko Erronka\" margolana.\nLehenengo solairua.\nSolairu hau behe erdiaren azken solairua da, honekin amaitzen da harrizko zatia. Etxeko eguneroko bizitzako guneak agertzen dira, hala nola, nagusi eta morroiak elkarrekin etxeko sutondoan biltzen ziren sukaldea. Morroi-neskame egonlekuak ere bertan aurkitzen dira.\nGaur egun bertan aurkitzen dira Iru\u00f1a 1521an irudikatzen duen maketa eta I\u00f1igoren ezpata, Montserrateko ama birginari eskainia.\nBigarren solairua.\nAdreiluz berreginiko dorretxeko zatiari dagokio. Etxeko solairu dotorea da, nagusien gelak (armategia, logela eta lan edo idatz-gela), otoitz lekua (godo-erretaulu bat duena) eta ohorezko aretoa kokatzen dira bertan.\nLoiolatar Anderearen gelan, Marina S\u00e1enz de Licona andereak 1491n bere hamairugarren eta azken semea izan zuen, Loiolako I\u00f1igo.\nHirugarren solairua.\nAzken solairu honetan seme-alabak eta bisitariak egoten ziren logelak zeuden. Bertan egin zioten ebakuntza I\u00f1igori zaurituta itzuli zenean. Zaurituta egon zen tarte horretan, 1521eko ekainetik 1522ko otsailaren bitartean, egin zituen irakurketek bere fedea indartu zutela uste da eta, horregatik, Konbertsio Kapera bezala ezagutzen den gunea aurkitzen da bertan. "}
{"id": "899993", "revid": "336", "url": "https://eu.wikipedia.org/wiki?curid=899993", "title": "Milt Jackson", "text": "Milt Jackson ( Detroit, 1923ko urtarrilaren 1a - 1999ko urriaren 9a ), \"Bags\" goitizena zuena, estatubatuar jazz bibrafono-jolea zan zen. Instrumentuaren bi musikari nagusiak, Lionel Hampton eta Red Norvo, gainditu zituen. Berrogeita hamar urte eman zituen ospearen gailurrean, Bobby Hutcherson eta Gary Burton bezalako izar berrien gainetik ere. Estilo pila bat jotzen zituen, bop, blues eta balada tradizionalak barne.\nBiografia.\nMilt Jackson zazpi urterekin hasi zen gitarra jotzen eta hamaikarekin pianoa. Urte batzuk geroago, bibrafonoarekin hasi zen. Debut profesionala gospel talde batean abestuz egin zuen.\nDizzy Gillespie-k Detroiten deskubritu zuen eta lana eskaini zion bere seikotean eta, beranduago, 1946an, orkestra batean. Jacksonek tronpeta-jolearekin grabatu eta ospe handia bereganatu zuen; laster beste musikari batzuek berarekin jo nahi izan zuten.1948an eta 1949an Charlie Parker, Thelonious Monk, Howard McGhee eta Woody Herman-en orkestrarekin lan egin zuen. 1950-1952 urteetan Gillespieren seikotearekin jo ondoren (John Coltrane ere bertan aritu zen), Jacksonek laukote batekin grabatu zuen, John Lewis, Percy Heath eta Kenny Clarke taldekide izanik (1952). Laster, talde egonkor bihurtu zen, Modern Jazz Quartet izenekoa.\nNormalean lider gisa grabatu bazuen ere (berrogeita hamarreko hamarkadan Miles Davis eta Thelonious Monk, Coleman Hawkins, John Coltrane eta Ray Charles-ekin egindako saioak barne), Milt Jackson MJQ-n egon zen 1974 arte, eta taldearen soinuaren ezaugarri bihurtu zen. Berrogeita hamarreko hamarkadaren erdialdean, Lewis musika-zuzendari bihurtu zen; hark ezarritako formatuak, agian, Jacksonen talentu musikala mugatu zuen.\nHala ere, 1974an, funtsean diru-arrazoiengatik, Jackson taldea utzi zuen. Une horretatik aurrera, Pablo disketxearekin grabatu zuen hirurogeita hamarreko hamarkadan, jazz figura ugarirekin. Zazpi urteren ostean, MJQ-ra itzuli zen, 1981ean.\nTaldearekin egindako grabazioez gain, Milt Jacksonek bere ibilbidean zehar grabaketa gehiago egin zituen konpainia ugaritan, besteak beste, Savoy, Blue Note (1952), Prestige, Atlantic, United Artists, Impulse, Riverside, Limelight., Verve, CTI, Pablo, Music Masters eta Qwest.\nMinbiziak jota hil zen, 76 urte zituela."}
{"id": "899994", "revid": "56334", "url": "https://eu.wikipedia.org/wiki?curid=899994", "title": "Tourette sindrome", "text": ""}
{"id": "899995", "revid": "56334", "url": "https://eu.wikipedia.org/wiki?curid=899995", "title": "Tourette sindromea", "text": ""}
{"id": "899996", "revid": "56334", "url": "https://eu.wikipedia.org/wiki?curid=899996", "title": "Tourette Sindrome", "text": ""}
{"id": "899997", "revid": "56334", "url": "https://eu.wikipedia.org/wiki?curid=899997", "title": "Nahasmendu psikotiko", "text": ""}
{"id": "899998", "revid": "1545", "url": "https://eu.wikipedia.org/wiki?curid=899998", "title": "Buru nahasmendu", "text": ""}
{"id": "899999", "revid": "46640", "url": "https://eu.wikipedia.org/wiki?curid=899999", "title": "A Rainy Day in New York", "text": "A Rainy Day in New York 2019ko Woody Allen estatubatuar zinema zuzendariaren komedia erromantiko film bat da. Timoth\u00e9e Chalamet, Elle Fanning, Selena Gomez, Jude Law, Diego Luna eta Liev Schreiber aktoreek antzeztu zuten.\nFilma 2017an amaitua zegoen, baina Amazon Studios banatzaileak estreinua eten zuen, Allen eta Me Too mugimenduaren arteko polemika zela eta. Filma 2019an estrenaitu zen lehen aldiz Europa, Latinoamerika eta Asiako hainbat herrialdetan.\nArgumentua.\nBi gazte New Yorkera heltzen dira asteburu baterako, eta eguraldi txarra eta hainbat gorabehera aurkitzen dituzte bertan."}
{"id": "900002", "revid": "34497", "url": "https://eu.wikipedia.org/wiki?curid=900002", "title": "Pasazaite", "text": "Pasazaite inportazioko liburuak Euskal Herriko argitaletxe bat da, eta Donostian du egoitza. Xabier Queirugak (Vilagarc\u00eda de Arousa, 1979) sortu zuen, 2012an. 2022ko ekainean hamar urte bete eta gero, Queirugak iragarri du argitaletxearen ibilbidea amaitu egingo dela."}
{"id": "900003", "revid": "1519", "url": "https://eu.wikipedia.org/wiki?curid=900003", "title": "Kataluniako independentzia erreferenduma", "text": ""}
{"id": "900004", "revid": "1519", "url": "https://eu.wikipedia.org/wiki?curid=900004", "title": "1-O", "text": ""}
{"id": "900005", "revid": "688", "url": "https://eu.wikipedia.org/wiki?curid=900005", "title": "Antzinako Erromako literatura", "text": "Antzinako Erromako literatura funtsean latinez idatzitako literatura da. Latina hizkuntza hilen arteko ezagunena da. Bere izena egungo Italiaren Lazio lurraldetik dator; lurralde horretan kultura-foko nagusia Erroma hiria zen. Latina Erromatar Inperioan erabili zen eta, ondorioz, Mediterraneo eta Europa osoan zabaldu zen. Inperioa zatitu zenean Mendebaldeko Erromatar Inperioan latina ofiziala izan zen ere bai. Erdi Aroan elizaren hizkuntza ofiziala izan zen eta, mendetan, zientzia askotan dibulgazio hizkuntza izan zen. Beraz, latinez idatzitako literatura Erromako eta egungo Italiako mugak gainditu zituen (Latinezko literatura).\nGaraiak.\nTradizionalki Erromako literaturaren historian bost garai bereizi egin dira:\nErromako jatorritik Livio Androniko arte.\nLatinaren arrasto materialak K.a. VII. mendetik aurrera aurki daitezke, harrietan edo aurkitutako zenbait objektutan eginiko inskripzio eran, apaizen eskolek utzitako \"carmina\" edo ereserkiak kasu .\nLehen garai honetatik ez dira lan osoak gelditu. Hasieran Erromako herria nekazari herria zen eta garaiko literatura ahozkoa izango zen: kantak. Gordetzen dira baita ere zenbait fartsa eta lege-testuak, oso herri praktikoa baitzen. Ezagutzen den lehenego aztarna Romuloko sortu omen zuen Arval anaien anaidiak (erromatar apaizak) urtero abesten zuten ereserkia da; ereserki hori 1777an aurkitutako harri batean irarrita zegoen, apaizen kolegioaren estatutuekin batera. Apaiz horiek, udaberriaren etorrerarekin batera eta zerri bat hartuta, landak zeharkatzen zituzten jainkoei uzta handiak eskatzeko. Ondoren, zirkulu batean jarrita, otoitz bat egiten zuten eta animalia hiltzen zuten. Otoitz horrek bost esaldi desberdinak zituen eta bakoitza hiru aldiz errepikatzen zen; azkenean, bukaerako bost aldiz oihu egiten zuten. Ikerlarien arabera otoitz hori era metrikoaz konposatuta zeuden; bestetik errepikapenak berez poetikoak ziren.\nApio Klaudio Zentsorea, izenak dioen bezala, zentsorea eta kontsula izandakoa, latinezko lehenengo idazle ezaguna da\nLivio Andronikotik Silaren heriotza arte.\nLivius Andronicus jotzen da lehenengo latinezko idazletzat: K.a. 240. urtean berak idatziriko tragedia plazaratu omen zuen. Hori baino lehenago, liburu gutxi zebilen erromatar kulturan eta, eskura dagoen informazioaren arabera, beti grekeraz idatzia (\"Liburu Sibilinoak\", esaterako, K.a. VI. mendean). Livius Andronicusen garairako, ordea, latinez idatzi eta irakurtzeko ahalmena nahiko zabaldurik zegoen Erroman, eta anitz ziren idazteari ekiten zioten hiritarrak, gehienetan beraiek eginiko jarduerei buruz (\"comentarii\", \"libri\", \"tabulae\") .\nGaraiko beste egile Gneo Nevio (K.a. 261-K.a. 201) izan zen. Tragediak, komediak eta olerki epiko bat idatzi zituen bertso saturnioetan: \"Gerra Punikoa\" (\"Poenicum Bellum\"). Epika nazional erromatarraren sortzailetzat jotzen da, aurretik, Livio Andronikok Homeroren Odisearen itzulpena baino ez duelarik. Antzerkigile gisa, bere karrera K.a. 235ean hasi eta 30 urtez jarraitu zuen. Bere amaiera aldera, nobleziaren etsaitasuna jaso zuen, bereziki Metelotarrena, eszenatik zuzendu zizkion erasoengatik, ondorioz, kartzelatua izan zelarik. Kartzelan zegoela, bi lan idatzi zituen. Ondoren, Utikara erretiratuz, dirudienez, erbeste horretan idatzi zuen Gerra Punikoari buruzko bere lana, jada antzezlanak idaztetik erretiratua zegoenean. Livio Androniko ez bezala, erromatarra zen, eta ez greziarra; idazle original bat zen, eta ez lan greziarren egokitzaile eta itzultzaile soil bat. Neviok ere, tragedia eta komedia greziarrak egokitu zituen arren, jatorrizko eredutik at joan zen, \"fabula praetexta\" edo drama nazionala sortuz.\nKinto Ennio (Rudiae K.a. 239-Erroma K.a. 169), antzerkigile eta olerkari epiko erromatar bat izan zen. Erraztasun berdinarekin egiten zuen grezieraz, latinez eta oskoeraz. Erroman, greziera irakatsi zuen, eta Eszipionen taldean sartu zen. Marko Fulvio Nobiliorrekin ere izan zuen harremana. Bi pertsonaia hauek eragin handikoak ziren, eta hauek greziar kulturan barneratzen joan zen, erromatar gustura egokitzeaz arduratu zen arren idatzi zituen lanetan, eta gai erabat erromatarreko bi lan ere kontserbatzen dira: \"Sabinae\" eta \"Ambricia\", \"Caupuncula\" komediarekin batera. Jatorrizkotzat pasa nahi izan zen bere \"Satirak\" lana, tradizio erromatarrean berria zirudien generoa, baina, bere jatorria, olerkari ianbografo greziarren idazkietan eta satira menipeo greziarretan du. Euripidesen lanetan oinarritutako hogei tragedia inguru idatzi zituen. Bere lanaren osotasunak, garrantzi handia izan zuen olerkaritza nazional erromatarraren sendotzena eta eragin nabarmena izan zuen Lukrezio eta Virgilio bezalako olerkariengan. Ohi, Ennio, lehen erromatar olerkari epiko handitzat hartzen da, bere \"Annalak\" izeneko lanagatik. Lan handi honetatik, txatal batzuk baino ez dira geratzen. Ennioren lana, funtsezkoa izan zen zaharkitua geratu zen bertso saturnio nazionala, jatorri greziarreko hexametro daktiloagatik ordezkatzeko gai narratibo edo epikozko lanak idazterakoan. Bera izan zen Erroman erabili zuen lehena.\nErromako herriak greziar tragediak eta komediak antzeztea eskatzen zuen eta horrela, antzerkia, eta batez ere komedia, izan zen hasieran landu zen literatura genero nagusia. Horrela, K.a. II. mendea latinezko antzerkiaren urrezko aroa dela aipatu da. Antzerkigile nabarmenena Plauto (K.a. 254- K.a. 184) dela esan daiteke. Plautoren ondorengoak baina lehenengo garai honetako komedia egileak izan ziren baita ere Terentzio eta Zezilio Estazio K.a. II. mendearen lehenengo erdian. Komediaren ildotik, eta beste zenbait generoren iturrietatik edanez, satira ere Antzinako Erromako literatura genero nabarmena izan zen, batez ere Gaio Luzilioren K.a. II. mendearen bigarren erdian.\nSilaren heriotzatik Zesar Augustoren heriotza arte.\nErromako kulturak eta ohiturek greziarren eragin handia jaso zuten garai horretan:"}
{"id": "900006", "revid": "646", "url": "https://eu.wikipedia.org/wiki?curid=900006", "title": "Gaixotasunaren teoria mikrobiarra", "text": ""}
{"id": "900007", "revid": "512", "url": "https://eu.wikipedia.org/wiki?curid=900007", "title": "Hustlers", "text": "Hustlers 2019ko Lorene Scafaria estatubatuar zinema zuzendariaren komedia dramatiko film bat da. \"New York\" aldizkariko Jessica Pressler kazetariaren \"The Hustlers at Scores\" artikuluan oinarritzen da. Constance Wu, Jennifer Lopez, Julia Stiles, Keke Palmer, Lili Reinhart, Lizzo eta Cardi B aktoreek antzeztu zuten.\n2019ko Torontoko Zinemaldian estreinatu zen.\nArgumentua.\nNew Yorkeko estriptilari talde bat jarraitzen du filmak, ama bakar baten gidaritzapean Wall Streeteko hainbat gizon aberatsei iruzur egin eta dirua lapurtzen dabiltzala, 2000ko hamarkada amaierako Atzeraldi Handiaren garaian."}
{"id": "900008", "revid": "512", "url": "https://eu.wikipedia.org/wiki?curid=900008", "title": "Etta Palm d'Aelders", "text": "Etta Lubina Johanna Palm d'Aelders (1743 - 1799), Etta Palm d'Aelders gisa ezaguna, Frantziako Iraultzaren garaiko feminista bat izan zen.\nParisen bizi zelarik, Iraultzaren politiketan inplikatu zenbait klubetan parte hartuz, eta bereziki zirkulu feministetan, batez ere \"Soci\u00e9t\u00e9 fraternelle de l\u2019un et l\u2019autre sexe\" zeritzonean. Emakumezkoentzako botoa aldarrikatu zuen, eta hitzaldi inportante bat egin zuen 1790ko abenduaren 30ean Frantziako Konbentzio Nazionalean: \"Gizonen aldeko eta emakumeen kalterako lege bidagebeen inguruan.\"\nHolandarra izatez, politika iraultzailean parte hartu zuen bitartean, espioitza lanak ere egin zituen bere herrialdearentzat, orduko Zazpi Herbehere Batuen Errepublikarentzat."}
{"id": "900009", "revid": "512", "url": "https://eu.wikipedia.org/wiki?curid=900009", "title": "Louise-F\u00e9licit\u00e9 de Keralio", "text": "Louise-F\u00e9licit\u00e9 de Keralio (Paris 1756 - Brusela 1822), Louise Robert ezkontza izenez ere ezaguna, feminista aitzindaria eta kazetaria izan zen Frantziako Iraultzaren garaian.\n1789 eta 1790 artean zenbait agerkari editatu eta zuzendu zituen, horien artean inportanteena \"Mercure Nationale\" delakoa. Klub iraultzaileen artean, \"oci\u00e9t\u00e9 fraternelle de l\u2019un et l\u2019autre sexe\" zeritzona eta \"Soci\u00e9t\u00e9 des amis des Noirs\", zeina esklabotzaren kontra zegoen."}
{"id": "900010", "revid": "1519", "url": "https://eu.wikipedia.org/wiki?curid=900010", "title": "Louise Robert", "text": ""}
{"id": "900011", "revid": "1545", "url": "https://eu.wikipedia.org/wiki?curid=900011", "title": "Knives Out", "text": "Knives Out 2019ko Rian Johnson estatubatuar zinema zuzendariaren umore beltzezko misteriozko film bat da. Daniel Craig, Chris Evans, Ana de Armas, Jamie Lee Curtis, Toni Collette, Don Johnson, Michael Shannon, Lakeith Stanfield, Katherine Langford, Jaeden Martell eta Christopher Plummer aktoreek antzeztu zuten.\nFilma mundialki 2019ko Torontoko Zinemaldian estreinatu zen, konkretuki irailaren 7an, eta Amerikako Estatu Batuetan urte berbereko azaroaren 27an estreinatu zuen Lions Gate Entertaimenek. Filmak kritikaren laudorioak jaso zituen, bereziki bere gidoi, zuzendaritza eta emanaldiagatik, eta 309.2 milioi dolar bildu zituen mundu osoan, 40 milioi dolarreko aurrekontuaren aurka. Urrezko Globo sarien 77. edizioan, filmak hiru izendapen jaso zituen Musikal edo umorezko kategorian: film onena, aktore onena Craig eta De armas-eko Aktore Onena. Bestalde, jatorrizko gidoi Onenaren izendapenak ere jaso zituen Britainiar Zinema Akademiaren 73. edizioan eta Akademiaren 92. edizioan. Azkenik, American Film Institutek eta National Board of Review-k ere aukeratu zuten 2019ko hamar film onenen artean.\nArgumentua.\nHarlan Thrombrey hilketa-eleberrien idazle aberatsak senideak eta ahaideak etxera gonbidatzen ditu, bere 85. urtebetetzea ospatzeko. Ospakizunaren erdian Harlan hilik aurkitzen dute hala ere, eta Benoit Blanc detektibeari dei egiten diote kasua argitzeko. Familia-kide guztiak susmagarri bihurtzen dira.\nProdukzioa.\nGarapena.\n2005eko Brick filma egin ondoren, Rian Johnson idazle eta zuzendariak oinarrizko kontzeptua asmatu zuen Knives Out egiteko. 2010eko ekainean, Agatha Christie oinarri zuen erailketa misteriozko film bat egiteko interesa azaldu zuen. Hala ere zuzendariaren hurrengo proiektua (2017) izan zen eta filmaren proiektua aurrerago egiteko utzi zuen.\n2018. urtean filmaren estreinaldia argitaratu zen Daniel Craig protagonista gisa eta Torontoko Nazioarteko Zinemaldian (2018) banatzaileei saldu zitzaien.\n2018ko urrian, Chris Evans, Michael Shannon, Lakeith Stanfield, Ana de Armas, Don Johnson, Jamie Lee Curtis eta Toni Collette elkartu ziren filmera, eta ondoren, urte bereko azaroan, Jaeden Martell, Katherine Langford, Christopher Plummer, Riki Lindhome eta Edi Patterson. Azkenik Johnsonen ohiko kolaboratzailea, Noah Segan, abenduan iragarri zuten filmean agertuko zela. 2019ko martxoan, Frank Ozek, aurretik Johnsonekin \"Azken Jediak\" filmean lan egin zuena, paper txiki batean agertuko zela adierazi zuen eta azkenik, M. Emmet Walsh filmean Ricky Jay ordezkatzeko agertu zen, ekoizpen garaian hil zena.\nFilmaketa.\nArgazki nagusia 2018ko urriaren 30ean hasi zen Bostonen, Massachusettsen, eta 2018ko abenduaren 20an amaitu zen. Filmaketa lekuak Berlin, Easton, Marlborough, Natick, Wellesley, Maynard, Waltham,Medfield (Massachusetts) izan ziren, bestalde, etxearen kanpoaldeak Natickeko etxe batean filmatu zituzten, Bostondik 27 kilometro mendebaldera eta Massachusettseko Borderland State Parkeko Ames etxean.\nMusika.\nNathan Johnsonek idatzi zuen filmaren partitura. Aurretik, bere lehengusua den Rian Johnsonekin lan egin zuen Brick, The Brothers Bloom eta Looper filmetan. Soinu banda 2019ko azaroaren 27an atera zen, filma kaleratzearekin batera, Cut Narrative Records taldearen eskutik."}
{"id": "900012", "revid": "512", "url": "https://eu.wikipedia.org/wiki?curid=900012", "title": "Marie-Th\u00e9r\u00e8se-Louise de Savoie-Carignan, Lamballeko printzesa", "text": "Marie-Th\u00e9r\u00e8se-Louise de Savoie-Carignan (Turin 1749 - Paris 1792) Frantziako aristrokrata bat izan zen, Lamballeko printzesa, Mademoiselle de Carignan edo Madame de Lamballe izenekin ezagun izan zena.\nBiografia.\nSavoiako Etxean jaiotako aristokrata, 17 urterekin, 1767an, Louis-Alexandre de Bourbon, Lamballeko printzearekin ezkondu zen. Senarraren Borboi etxeko adarra oso lotua zegoen Frantziako errege-etxearekin (Luis XIV.aren iloba bat zen).\nEzkondu eta gutxira alargundu zelarik, 19 urtekin, Lamballeko printzesa tituluari eutsiz, Versaillesko bizitza politikoan oso inplikatuta jarraitu zuen, eta Marie-Antoinette erreginaren faboritoa izan zen, harik eta jardun horretan Yolande de Polignac-ek ordezkatu zuen. Hala ere, Frantziako Iraultzaren garaian, Marie-Antoniette eta errege-familia arriskuan egon zirenean, oso estuki jarraitu zuen lotuta. Abuztuaren 19an, Lamballeko printzesa, Tourzeloko markesa eta haren alaba Pauline, familia errealetik banandu eta La Forceko kartzelara eraman zituzten han zelda bat partekatzeko.\nAtxilotu eta gutxira, Iraileko Sarraskia gertatu zen Parisko espetxeetan, non monarkiaren aldeko preso asko hil zituzten bizpahiru eguneko egoera anarkiko batean, 1792ko iraileko lehen astean. Biktimetako bat Lamballeko printzesa izan zen, zeina halamoduzko epaiketa batera behartu zuten. Atxilo hartu zutenek behartu nahi izan zuten \"askatasun eta berdintasunaren alde eta errege-erreginari gorroto ziela zin egitera\": lehen zatiari baietz esan zion Lamballek, ez ordea bigarrenari. Espetxetik kalera jaurti zuten, non pika eta metalezko beste arma batzuekin minutu gutxian sastakaturik hil zuten. Gorputzari burua moztu zioten, eta pika batean erakutsi zuten Parisko kaleetan. Gorputzaren beste zati batzuk ere (bihotza, ematokia...), biluztu ondoren, zatikatu eta erakutsi zituztela kontatu zuten beste kontaketa batzuek, ezin baieztatzeko modukoek."}
{"id": "900013", "revid": "1519", "url": "https://eu.wikipedia.org/wiki?curid=900013", "title": "Marie-Th\u00e9r\u00e8se-Louise de Savoie-Carignan", "text": ""}
{"id": "900014", "revid": "1519", "url": "https://eu.wikipedia.org/wiki?curid=900014", "title": "Lamballeko printzesa", "text": ""}
{"id": "900016", "revid": "512", "url": "https://eu.wikipedia.org/wiki?curid=900016", "title": "Astigarragako parrokia", "text": "Jasokundeko Ama Birjinaren eliza edo Astigarragako parrokia Astigarragako eliza nagusia da, herri honetako parrokia. Markesmendi deritzon muinoan dago kokatua. Zenbait izenekin da ezaguna herrian, Andra Mariaren Zeruratze Parrokia eta Murgiako Andre Mariaren eliza ere bai, Murgia jauregiaren ondoan dagoelako (eta konexio zuzena zuelako elizak Murgia sendi nabarmenaren etxe honekin).\nEzaugarriak.\nXVII. mendeko eraikina da, eta Pizkundeko eta Barrokoko arkitektura ezaugarriak ditu. Latindar gurutzeko oinplanoa du, baita bi atal angeluzuzenez osatutako nabe bat ere. Barrualdean, arkuteria handi baten gainean, korua dago. Kanpandorreak lau angeluko oinplanoa du, eta 25 metro garai. Kanpandorreari atxikita daude sakristia, bataiotegia eta zurezko arkupe handi bat, eraikinaren eskuaira bat besarkatzen duena eta sarrera babesten. Arkupe horren gainean murgiarren armarria dago. Murgiarren jauregia elizari atxikitzen zaio oin angeluzuzena duen gorputz baten bitartez, bertako balkoi sotil bat gurutzaduran agertzen da.\nBigarren karlistaldian, elizako erretaula nagusia suntsitu zen, eraikineko beste hainbat zati bezala. 1888. urtean Donostiako San Bizente elizatik ekarritako bat jarri zen haren lekuan, baina erretaula zaharraren irudi batzuk gorde ziren. Erretaulan Santa Ana, San Benito, San Inazio eta Jasokundearen irudiak agertzen dira. Horretaz gain, bi aldare ditu alboetan, bata San Isidrorena eta Andre Maria Doloretakoarena bestea. Bigarren horretan Familia Santuaren oihal bat dago, eta murgiarren hilobia."}
{"id": "900018", "revid": "512", "url": "https://eu.wikipedia.org/wiki?curid=900018", "title": "Sidekar", "text": "Sidekarra (alboko ibilgailua edo \"sidecar\" ingelesez) gurpil bateko ibilgailu bat da, motozikleta baten alboan egon ohi dena (normalean eskuinaldean). Lotuta egoten den egitura da, eta ondorioz gurpileko hiru gurpileko ibilgailua bat bilakatzen da motozikleta: osotasunari ere sidekarra esaten zaio ondorioz.\nNormalean pertsona bat garraiatzeko ahalmena du baina egoten dira bi pertsonarentzakoak. Sidekarraren gurpila kokatzen da motorraren atzeko gurpilaren apur bat aurretik, baina ez du osatzen hiruki ekilateralik gurpilen artean trizikloarengandik bereizten delarik horretan."}
{"id": "900019", "revid": "1519", "url": "https://eu.wikipedia.org/wiki?curid=900019", "title": "Paul", "text": ""}
{"id": "900020", "revid": "512", "url": "https://eu.wikipedia.org/wiki?curid=900020", "title": "Paul (argipena)", "text": "Paul izenak hainbat adiera du:\nLeku-izen gisa:\nPertsona izen gisa:\nSormenezko lanak:"}
{"id": "900024", "revid": "512", "url": "https://eu.wikipedia.org/wiki?curid=900024", "title": "Saliarrak", "text": "Saliarrak edo Salii apaizak (), Antzinako Erroman, Marte jainkoaren apaizak ziren. Tradizio onartuenaren arabera apaizen gorputz hau Numa Ponpilio erregeak Marte jainkoa ospatzeko sortu zuen. Beste tradizio batek dio anaidiaren izena Salius izenetik datorrela, Eneasen laguna. Salioak 12 gazte patrizio ziren."}
{"id": "900025", "revid": "56334", "url": "https://eu.wikipedia.org/wiki?curid=900025", "title": "Higashiosaka", "text": ""}
{"id": "900032", "revid": "1519", "url": "https://eu.wikipedia.org/wiki?curid=900032", "title": "Kerouac", "text": ""}
{"id": "900033", "revid": "512", "url": "https://eu.wikipedia.org/wiki?curid=900033", "title": "Renoir", "text": "Renoir abizen frantziarra da. Bereziki familia bati lotuagatik da ezaguna.\nPierre-Auguste Renoir margolari inpresionista 19. mendeko artista ezagunenetakoa da. Haren semeetako bat, Jean Renoir, zinemagilea izan zen. Zinemagilearen seme Alain Renoir unibertsitate irakaslea da, eta halaber Jean Renoirren iloba Claude Renoir ere zinemagilea izan zen.\nBilbon Renoir Deusto izeneko zinema aretoa ere egon zen."}
{"id": "900035", "revid": "119347", "url": "https://eu.wikipedia.org/wiki?curid=900035", "title": "Fred Rogers", "text": "Fred McFeely Rogers (1928ko martxoaren 20a - 2003ko otsailaren 27a) pertsona ospetsua izan zen AEBetako telebistan, musikaria, txotxongilolaria, idazlea, ekoizlea eta eliz ministro presbiterianoa. Ezaguna zen, 1968tik 2001a bitartean bera izan zelako \"Mister Rogers' Neighborhood\" (Rogers jaunaren auzoa) haurrentzako saioaren sortzailea, musikagilea, ekoizlea, gidoigile nagusia eta aurkezlea. Erritmo lasaiak eta aurkezlearen portaera patxadatsuak markatu zuten saioa.\nLatrobe herrian jaio zen, Pennsylvanian, Pittsburgh-etik gertu, 1951n musikan graduatu zen Rollins Collegen, Floridan. Berehala telebistan hasi zen lanean, hasieran NBC katean, New Yorken. 1953an Pittsburghera itzuli zen, NET telebista-sarean (geroago PBS) WQED kanalean haurrentzako saioetan lan egitera. Graduatu zen Pittsburgheko Teologia Seminarioan eta 1963an ministro presbiteriano ordenatu zuten. Eskolak hartu zituen Pittsburgheko Haur Hezkuntza Eskolan, eta han hasi zen 30 urteko elkarlana Margaret McFarland haur-psikologoarekin. Kamera atzean egin zuen lan, \"The Children\u2019s Hour\" (Haurren ordua) saioan, eta 1963an lan egin zuen \"Misterogers\" haur saioan, 15 minutuko haur saioa, Kanadan egina, zuri-beltzean, non garatu zituen geroago erabiliko zituen karakter eta set asko. 1968an Pittsburghera itzuli zen, ekoizteko \"Mr. Rogers\u2019 Neighborhood,\" zeina iritsi baitzen ia 900 atal egitera, 2001 arte. Saioak azpimarratzen zituen haurraren garapena, sentimenduak, pentsamendu etikoa, gizalegea, tolerantzia, partekatzea eta auto estimua. Hala ere, gai delikatuak ere tratatzen zituen, hala nola, familiako animalia baten heriotza, neba-arreben arteko liskarrak, jaio berri baten etorrera, etxez aldatzea, eskola berri batean sartzea eta dibortzioa.\nRogers 2003ko otsailaren 27an hil zen, urdaileko minbiziak jota. George W. Bush presidenteak eman zion Askatasunaren aldeko Presidentearen Domina. Horrez gain, jaso zituen berrogei ohorezko gradu eta Peabody saria. Telebistaren Fama Aretoan sartu zuten. \"TV Guide\" aldizkariak 35. sailkatu zuen Telebistaren Inoizko Izarrik Handienak deritzon zerrendan. Smithsonian Erakundeak, bestalde, Rogersen jertse bat gordetzen du \u201cAmerikar historiako altxor\u201d gisa.\nLehen urteak.\nRogers jaio zen Latrobe herrian, Pennsylvanian, gurasoak James Rogers eta Nancy McFeely zituela. Aita negozio-gizona zen. Ama, bestalde, Pittsburgheko familia aberats batekoa zen, eta ospitaleko boluntario gisa aritu zen Bigarren Mundu Gerran eta ondoren. Amaren aldeko aitona, Fred McFeely, McFeely Brick enpresako lehendakaria zen, Latrobeko enpresarik handienetakoa. Rogers hazi zen adreiluzko mantsio handi batean, Latroben bertan.\nRogersek jasotako arreba bat zeukan, Elaine, eta igaro zuen bere denbora librerik gehiena McFeely aitonarekin, zeinak musika maite zuen. Bost urte zituela hasi zen Rogers pianoa jotzen, eta bere amarekin kantatzen.\nTxikitan, Rogers lotsatia eta gizena zen. Asma tarteko, sarri etxean jasotzen zituen eskolak. Kosta egiten zitzaion lagunak egitea, eta sarri burla egiten zioten gizena zelako, deitzen baitzioten \"Fat Freddy\" (Freditxu potolo).\nInstitutuan hasi zenean, ostera, Rogersek bere burua seguruago ikusten hasi eta popular bihurtu zen. Ikasleen Batzordeko presidente izen zen, Ohorezko Elkarte Nazionaleko kide eta urteko liburuko editore nagusi. 1946an graduatu zen institutuan. 1946tik 1948ra Dartmouth Collegen ikasi zuen, eta handik Rollins Collegera joan zen, Winter Park-en, Floridan, non Musika konposizioan titulatu baitzen 1951n.\nRollins-en ikasten ari zela, Rogersek ezagutu zuen Sara Joanne Byrd, zeina Oakland hirikoa baitzen, Floridan. Ezkondu egin ziren 1952ko ekainaren 9an. Bi seme eduki zituzten: James (1959) eta John (1961).\nKarrera telebistan.\nHastapenak.\nUnibertsitatean ikasi ondoren, Rogers seminarioan sartu zen, baina telebistan nahi zuen lan egin. CNN telebistari emandako elkarrizketa batean, Rogersek esan zuen: \u201cTelebistara joan nintzen, gorrotatzen nuelako hura zelan erabiltzen zen, eta pentsatu nuelako izango zela beste moduren bat tresna zoragarri hura erabiltzeko, ikusleak hezte aldera\u201d.\n1951n lana eskatu zuen NBC katean, New Yorken. Hasi zen ekoizlearen laguntzaile moduan, eta gero platoko zuzendari bihurtu zen, musika-saioak egiten, hala nola Your Hit Parade, The Kate Smith Hour eta The Voice of Firestone. Halaber, lana egin zuen Gabby Hayes-en haur saioan.\nRogersek utzi egin zuen NBC, onartzen ez zuelako agentziak haurrak erabiltzea publizitaterako. 1954an hasi zen txotxongiloekin lanean The Children\u2019s Corner (Haurren txokoa) saioan, WQED Pittsburgheko telebista publikorako. Saioak Sylvania sari bat irabazi zuen haur-saiorik onenari, eta AEBetan eman zen, NBC katean.\nBazkaltzeko zuen denboran, Rogersek Teologia ikasi zuen Pittsburgh Teologia Seminarioan. Hala ere, berak ez zuen nahi predikatzerik, eta agindua jaso zuen, ordenatu ondoren, segitzeko haurrentzako saioak egiten telebistan. Elkarlanean segitu zuen Pittsburgheko Unibertsitatearen Haur Garapena eta Zaintza programarekin.\n1963an, Kanadako Telebista Publikoak (CBC) Rogers kontratatu zuen Misterogers egin zezan, 15 minutuko haur saioa. Rogers Torontora joan zen, eta han saioak hiru denboraldi iraun zuen. Hiru urte eginda, Rogers AEBetara itzuli zen.\n1966an Rogersek saioaren eskubideak berreskuratu zituen CBC katetik, eta eraman zuen saioa WQED telebista katera, Pittsburghen, non aurrez lan egin baitzuen The Children\u2019s Corner saioa egiten.\nMister Rogers' Neighborhood.\nMister Rogers' Neighborhood (Rogers jaunaren auzoa) haur-saioa 1968an hasi zen emititzen, eta guztira 895 atal egin ziren. Hasi zen National Education Television izeneko telebistan, zeina geroago bihurtu baitzen The Public Broadcasting Service (PBS), AEBetako telebista publikoa. Atal berrietako azkenak 2000. urtean grabatu ziren, baina hasi ziren emititzen 2001eko abuztuan. 1985erako, AEBetako bizilagunen %8k ikusten zuten saioa.\nSaioa beti hasten zen Rogers etxera iristen, abesti bat kantatzen zuela, \"Won't You Be My Neighbor?\" (Izango al zara nire auzokidea?). Ondoren, etxeko zapatillak jantzi eta jertsearen kremailera lotuko zuen. Jertse guztiak bere amak egindakoak ziren. Bere saioan, Rogers bidaian joango zen, ikusleei gauza berriak erakutsi eta film laburrak jarriko zituen, \"Picture, Picture\" atalean. Atal bakoitzean Rogersek bisitatuko zuen Fantasiaren auzoa (\"Neighborhood of Make-Believe\"), non aurki baitzitezkeen tranbia bat, gaztelu bat eta erresumako bizilagunak, King Friday XIII (Ostiral XIII. erregea) barne.\nAtalen artean, Rogersek elikatu egiten zituen akuariumeko arrainak. Beti ematen zion audientziari horren berri, zeren neska itsu batek gutun bat idatzi zion esanez jakin nahi zuela noiz elikatzen zituen arrainak. Saioa amaitzen zen Rogers hegan egiten, esanez \u201cA zelako sentimendu ona\u201d.\nRogersek uste zuen inportantea zela berdin jokatzea grabatzen ari zela edo kameratik kanpo. Esan zuen: \u201cEdonori egin ahal diozun saririk handiena da zure nortasun zintzoa eskaintzea. Uste dut haurrek urrutitik antzeman dezaketela faltsukeria\u201d. Berak idazten zuen saioko musika ia guztia. Erakutsi nahi zien haurrei euren burua maitatzen, eta baita besteena ere, eta abesti lasaigarriak erabiltzen zituen hitz egiteko haurtzaroko beldurren inguruan. Behin ospital batean egin zuen saioa, erakusteko haurrei ospitalak ez direla leku beldurgarriak.\nBere saioan gai sozialak jorratuko zituen, Robert F. Kennedy-ren hilketa adibidez, edo arrazismoa eta dibortzioa. Atal famatu batean, Rogersek hankak uretan freskatzen ipini zituen haurrentzako piszina txiki batean, Clemmons ofizialaren ondoan (Fran\u00e7ois Clemmons), zeina baitzen afrikar-amerikarra, egunaren beroa aitzakia hartuta. Eszenak inklusioa zabaldu nahi zuen, AEBetan arrazen arteko bereizketa eguneroko kontua zen garai batean.\nRogersen beste ezaugarri bat zen haur elbarrituak hartzen zituela bere saioan. 1981eko atal batean, Rogersek gonbidatu zuen mutiko kuadraplegiko bat, Jeff Erlanger, zeinak erakutsi baitzion zelan zebilen bere gurpildun-aulki elektrikoa eta azaldu baitzion zergatik behar zuen hura. Erlangerrek eta Rogersek batera kantatu zuten \u201cIt\u2019s You I Like\u201d (Zeu maite zaitut). Grabatu aurretik, Erlanger saioaren jarraitzaile amorratua zenez, eta haren gurasoek gutun bat bidali zioten Rogersi ea elkar ezagutu zezaketen.\nSaio guzti-guztiak hitz hauekin amaitzen zituen Rogersek:\n\u201cZu zeu izanda bakarrik, berezi egin duzu egun hau. Mundu osoan ez da zu bezalako pertsonarik; eta maite zaitut zaren bezalakoa\u201d.\nSaioan sekula ez zuen hitz egin bere sinesmenaren inguruan, ez baitzuen nahi inork saiotik aldendua sentitzerik. Golkoko gerra garaian, kontsolatu zuen audientzia, esanez auzoko haur guztiak ondo zainduko zituztela. Rogersek eskatu zien gurasoei agintzeko ondo zainduko zituztela beren haurrak.\nIrailaren 11ko eraso terroristen ostean, Rogersek grabatu zituen zerbitzu publikoentzako iragarkiak, zelan eztabaidatu haurrekin mundu zabaleko albiste tragikoak. Esan zien ikusleei \u201cbilatu laguntzaileak\u201d. Aipu hori biral bihurtzen da AEBetan albiste tragikoak gertatzen diren bakoitzean. Orduan Rogersek hitz hauek egin zituen:\n\u201cMutikoa nintzela, ikusten nituenean gauza beldurgarriak albistegietan, amak esaten zidan: \u2018Bilatu laguntzaileak. Beti aurkituko duzu jendea besteei laguntzen\u2019. Gaur arte, bereziki \u2018hondamendi\u2019 garaietan, amaren hitzak gogoratzen ditut, eta kontsolatu egiten naiz ikusita zenbat jende dagoen laguntzeko prest \u2014hainbeste jende bihotz onekoa mundu honetan\u201d.\nPBS diruz laguntzeko.\n1969an, Rogers agertu zen AEBen Senatuko Komunikazio Azpibatzordearen aurrean. Bere helburua zen Senatuari eskatzea diruz lagun zezala PBS AEBetako telebista publikoa, zabaldu baitzen diru publikoa murriztuko ziola. Sei minutuko inguruko testigantzan, Rogersek azaldu zuen beharrezkoa zela telebista publikoak eskaintzen zuen heziketa sozial eta emozionala. Argudiatu zuen berea bezalako saioek laguntzen zietela haurrei hiritar hobeak izaten.\nAzpibatzordeko presidenteak, John O. Pastorek, ez zuen Rogersen berririk, ez eta haren lanaren ingurukorik, eta zenbaitetan eraman gutxikoa izaten zen. Dena dela, Rogersi entzun ondoren, Pastorek adierazi zuen haren testigantzak oilo-ipurdia eragin ziola, eta gehitu zuen: \u201cUste dut zoragarria dela. Esango nuke irabazi dituzula 20 milioi dolarrak\u201d. Handik lasterrera, Senatuak gehitu egin zuen PBSentzako diru laguntza 9 milioi dolarretik 22 milioira.\nBestelako lanak.\n1978an, bere saioa grabatzeari utzi eta aurkeztu zuen elkarrizketa saio bat PBS katean, izena zuela \u201cOld Friends\u2026 New Friends\u201d (Aspaldiko adiskideak\u2026 Adiskide berriak). Saioan denetik elkarrizketatu zituen: aktoreak, kirol izarrak, politikariak eta poetak. Saioak 20 atal iraun zuen.\nBehin bakarrik agertu zen Rogers telebistan bera ez zen beste norbait antzezten, eta hori gertatu zen 1996an, predikari bat antzeztu zuenean Dr. Quinn, Medicine Woman sailaren atal batean. Beste behin, bere buruari ahotsa jarri zion \u201cArthur Meets Mister Rogers\u201d atalean, Arthur telesailean.\nBizitza pertsonala.\nRogersek apartamentu bat zeukan New York hirian, eta udako etxe bat Nantucket Uhartean, Massachusetts-en. Ez zituen bereizten kolore gorriak eta berdeak. Bizimodu osasuntsua eraman zuen, goizero igeri egiten, bat ere erre barik. Begetarianoa zen, uste baitzuen okela jatea ez zegoela ondo, esaten zuela: \u201cAma duen ezer ez dut jan nahi\u201d. Zurrumurruak gorabehera, sekula ez zuen Itsas Armadan borrokarik egin SEAL moduan Vietnamgo gerra garaian, eta sekula ez zuen tatuajerik egin bere gorputzean.\n1991n Pittsburgh Penguins izotz-hockey taldeak izendatu zuen Rogers kapitain ospetsu, NHL ligak 75 urte betetzen zituela aprobetxatuta.\nGoizero-goizero, Rogersek erantzun egingo zituen jasotako gutun guztiak, eta postetxera bidali.\n1992an Peabody saria jaso zuen, telebistan egindako lanaren bikaintasuna aitortzeko. 1999an, berriz, Telebistaren Fama Aretoan sartu zuten.\nWilliam Hirsch lagunak egindako elkarrizketa batean Rogersek esan zuen sexualitatea balantza batean neurtuko balitz, orduan: \u201cNi erdi-erdian nengoke. Zeren emakumeak erakargarri aurkitu ditut, eta baita gizonak ere\u201d. Horrek pentsarazi zien zenbait irakurleri Rogers bisexuala zela.\nHeriotza.\nErretiratu eta gutxira, 2002ko abenduan, diagnostikatu zioten urdaileko minbizia. 2003ko urtarrilean ebakuntza egin zioten, baina arrakasta barik.\nHil zen 2003ko otsailaren 27an Pittsburgheko bere etxean, koman sartu ondoren. Emaztea alboan zuen hil zenean. Hilabete falta zitzaion 75 urte betetzeko.\n2.700 lagun baino gehiago elkartu ziren haren hiletan, Heinz Hall aretoan. Rogers lurperatuta dago Latrobeko Unity hilerrian.\nOndarea.\n2002an George W. Bush AEBetako presidenteak eman zion Askatasunaren aldeko Presidentearen Domina haurren heziketaren alde egindako lanagatik. Haren hitzetan, \u201cFred Rogersek erakutsi du telebistak gaztetxoen bihotzak goxatu eta espirituak elikatu ditzakeela\u201d.\n2003an AEBetako Senatuak ebazpen bat onartu zuen Rogersen bizitza ospatzeko. Rogers hil ondoren, AEBetako Kongresuak 111. ebazpena onartu zuen, Rogers ohoratzeko, \u201chark eskainitako zerbitzu gogoangarriagatik haurren bizitzak hobetze aldera, haren konpromiso irmoagatik errukiaren indarra erakuste aldera, eta haren dedikazioagatik ontasuna etsenpu bidez zabaltzeko\u201d.\n2004ko Urteberri egunean, Michael Keatonek, zeinak aktore bihurtu aurretik lan egin baitzuen Mister Rogers\u2019 Neighborhood saioan, aurkeztu zuen PBS telebistaren saio berezi bat: America's Favorite Neighbor (Amerikaren auzokiderik gogokoena). Urtero, Rogers jaio zen egunean Latrobe haren jaioterriak eta Pittsburgh hiriak egun bat antolatzen dute, \u201cWon\u2019t You Wear a Sweater\u201d (Ez duzu jertse bat jantziko?), Rogers ohoratzeko. 2003an Nazioarteko Astronomia Batasunak asteroide bat bataiatu zuen Fred Rogersen ohorez: 26858 Misterrogers.\nRogersen jertse ospetsuetako bat Smithsonian Erakundeak erosi zuen, eta berau erakusten da \u201cAmerikako historiaren altxorra\u201d izeneko erakusketan. 2009an Pittsburgh hiriak estatua bat eskaini zion Rogersi.\n2018ko urtarrilean publiko egin zen Tom Hanks aktoreak antzeztuko zuela Rogersen bizitzan oinarritutako film batean, \"A Beautiful Day in the Neighborhood\" (Egun zoragarri bat auzoan), Marielle Heller-ek zuzendua. Filma TIFF zinemaldian estreinatu zen, Toronton, 2019ko irailean. 2018ko ekainean dokumental bat estreinatu zen, \"Won't You Be My Neighbor?\" (Izango al zara nire auzokidea?), Rogersen bizitzan eta ondarean oinarrituta. Dokumentalak oso kritika onak jaso zituen, eta berak egin du diru gehien dokumental biografikoen artean. 2018ko martxoan AEBetako Posta Zerbitzuak zigilu bat eskaini zion Rogersi. 2018ko irailaren 21ean, Google Doodlek stop-motion bideo bat eskaini zuen Mister Rogers' Neighborhood-ena (Rogers jaunaren auzoa). 2018ko urriaren 23an, World Series txapelketako lehen partidan, Googlek Pixel 3 mobilaren iragarkiz aurkeztu zuen, Rogersen abesti batean oinarritua, \u201cDid You Know\u201d (Bazenekien)."}
{"id": "900036", "revid": "512", "url": "https://eu.wikipedia.org/wiki?curid=900036", "title": "Agerraldi (antzerkia)", "text": "Agerraldi antzerki munduan obraren ekitaldiko bakoitzeko zatiei esaten zaie. Hitz sinonimoa Eszena da. Zuberoan egiten diren pastoraletan Jelkaldi izena du. Agerraldia ekintza-unitate bat da, unitate txikiena. Beraz, antzezlakak agerraldiez antolatzen dira. Agerraldi gainetik ekintza dago.\nAgerraldi mota batzuk.\nMota asko bereizi egiten dira. Hona hemen batzuk:\nAgerraldi komiko, tragiko eta satirikoa.\nAntzinako Greziaren antzerkian horiek ziren eszenatokian margotzen ziren hiru ereduak:\nAgerraldi frantsesa.\nAgerraldi baten mugak modu besberdinez azal daiteke: argiak piztuz eta itzaliz, dekorazio aldatuz... Agerraldi frantsearen kasuan muga horiek taula gainean dauden pertsonen arabera azaltzen dira: pertsonaia berri bat sartzen denean edo ateratzen denean, automatikoki agerraldia aldatu da.\nEzinbesteko agerraldiak.\nEzinbesteko agerraldiak publikoak ondo ezagutzen dituen agerraldiak dira eta, sarritan, horien esperoan egoten dira. Agerraldi klasikoak dira, nolabait esateko. Adibidez:\nAgerraldi partekatuak.\nProtagonista nagusi bat baino gehiago taula gainean aritzen ari dena. Ez dago protagonista bakarra agerraldi horretan.\nTaldeko agerraldia.\nTaula gainean pertsonaia multzo bat agertzen da. Ohikoa da opera eta zarzuela amaieran."}
{"id": "900038", "revid": "1519", "url": "https://eu.wikipedia.org/wiki?curid=900038", "title": "Giscard d'Estaing", "text": ""}
{"id": "900039", "revid": "1503", "url": "https://eu.wikipedia.org/wiki?curid=900039", "title": "Mister Rogers", "text": ""}
{"id": "900040", "revid": "1519", "url": "https://eu.wikipedia.org/wiki?curid=900040", "title": "Bougainville", "text": ""}
{"id": "900041", "revid": "512", "url": "https://eu.wikipedia.org/wiki?curid=900041", "title": "Bougainville (argipena)", "text": "Bougainville izenak hainbat adiera du:"}
{"id": "900045", "revid": "58701", "url": "https://eu.wikipedia.org/wiki?curid=900045", "title": "Jelkaldi", "text": ""}
{"id": "900046", "revid": "58701", "url": "https://eu.wikipedia.org/wiki?curid=900046", "title": "Agerraldi (argipena)", "text": "Agerraldi izenak hainbat adiera du:"}
{"id": "900047", "revid": "44278", "url": "https://eu.wikipedia.org/wiki?curid=900047", "title": "Anderejo mendilerroa", "text": ""}
{"id": "900049", "revid": "1519", "url": "https://eu.wikipedia.org/wiki?curid=900049", "title": "Mulliez", "text": ""}
{"id": "900053", "revid": "96586", "url": "https://eu.wikipedia.org/wiki?curid=900053", "title": "Chester Williams", "text": "Chester Mornay Williams (Paarl, 1970eko abuztuaren 8a - Lurmutur Hiria, 2019ko irailaren 6a) hegoafrikar hamabosteko errugbilaria izan zen, hegaleko postuan aritzen zena. 27 partida jokatu zituen Hegoafrikako selekzioarekin eta munduko txapelduna izan zen 1995ean; taldeko jokalari beltz bakarra izaki, integrazioaren ikur bilakatu zen. Errugbitik erretiratu ostean, entrenatzailea izan zen. Bihotzekoak jota hil zen."}
{"id": "900056", "revid": "1491", "url": "https://eu.wikipedia.org/wiki?curid=900056", "title": "Passionera", "text": "Passionflower ( \"Passiflora caerulea\" ) edo pasioaren lorea, loredun landare mota bat da. Hego Amerikan ( Peru, Uruguai, Brasil, Argentina ) jatorria duen landare igokaria da. passiflor\u00e0cia motako landareen artean lorezaintza gehien landatzen dena da, sendabelar moduan aldiz \"Passiflora incarnata\" da gehien erabiltzen da. Bere izen espezifikoa \"caerulea\" bere lorea urdina dela adierazten du. Hedatzen da haziaz, hilabete bat behar dela hartu ahal izateko. Landare hau \u00e0ssioneren arteko indartsuena da izozteetan irauteko, -15\u00a0\u00b0C-raino jasota ere izoztearen ondoren lurretik errebotatzen da. Hibrido ugari daude. Jangarria da, baina koipetsua da.\nMorfologia.\n15-20 metroko altuera har dezake euskokapen alternoarri batera helduta hazten denean. Hostoak kokapen alternoa dute, palmatuak dira eta pentalobulodunak (batzuetan hirutik zazpirainoko lobuluak) guztira 10-18 cm luze. Hostoen oinarriak 5-10 cm luze den eraztuna du euskarriari itsatsi ahal izateko.\nLorea konplexu eta lurrintsua da 10 cm ingurukoa diametroarekin, bost sepalo eta petalo zurixkekin, korolan harizpi urdin edo moreak ditu baita bost estamine horixka berde eta hiru estigma more. Klima tropikaletan urte osoan loratzen da, klima mediterraneoetan udaberritik udazkenera arte bakarrik. Drupe laranja modukoa da fruitua, 6 cm luze eta 4 cm-ko diametroarekin."}
{"id": "900057", "revid": "1491", "url": "https://eu.wikipedia.org/wiki?curid=900057", "title": "Passiflora caerulea", "text": ""}
{"id": "900058", "revid": "512", "url": "https://eu.wikipedia.org/wiki?curid=900058", "title": "Oinetakoak sartzeko adar", "text": "Oinetakoak sartzeko adarrra (ingelesez, \"shoehorn\" edo \"zapata-adarra\") tramankulu bat da oinetakoetan oinaren orpoa errazago sartzea lortzeko.\nXV. mendean agertu ziren lehenengo aldiz Europan, baina ez da haien jatorria ezagutzen. Victoriar aroan asko zabaldu ziren orduko modaren oinetakoen estuasunagatik-\nJatorriz, oinetako sartzeko adarrak egurrezkoak ziren eta batzuk oraindik material horrekin egina egon arren, gehienak plastikoz eta metalezkoak dira. Beirazko eta baita paperezkoak ere egin izan dira. Aberatsentzako garestienak bolioa edo zilarrezkoak eta bestelako material preziatu batzuekin ere egin izan dira."}
{"id": "900059", "revid": "512", "url": "https://eu.wikipedia.org/wiki?curid=900059", "title": "Ara\u00f1a (filma)", "text": "Ara\u00f1a 2019ko Andr\u00e9s Wood txiletar zinema zuzendariaren thriller film bat da.\n2019ko Torontoko Zinemaldian estrenaitu zen.\nArgumentua.\nTxile, 70eko hamarkadaren hasiera. Eskuin muturreko talde nazionalista bortitz batek boteretik kendu nahi du Allenderen gobernua. Krimenean eta konspirazioan murgilduta, historiaren bilakaera aldatuko duen krimen politiko bat egingo dute hiru taldekidek: In\u00e9sek, haren senar Justok, eta bien lagun min Gustavok. Aldi berean amodiozko triangelu arriskutsu eta sutsu batean nahastuta, traizioaren itzalak betirako bananduko ditu. Hau da, harik eta, 40 urte geroago, Gustavok gaztaroko kausa nazionalista berpizten duen arte, mendekuak eta obsesioak bultzatuta. Baina In\u00e9s negozio-emakume boteretsua da orain, eta poliziak Gerardo eta etxean duen armategi gero eta handiagoa zaintzapean dituen bitartean, In\u00e9sek ahalegin guztiak egingo ditu bere eta Justo senarraren iragan politiko eta sexuala agerira ekar ez dadin."}
{"id": "900060", "revid": "1712", "url": "https://eu.wikipedia.org/wiki?curid=900060", "title": "Kartel (komunikazioa)", "text": ""}
{"id": "900061", "revid": "119347", "url": "https://eu.wikipedia.org/wiki?curid=900061", "title": "Ford v Ferrari", "text": "Ford v Ferrari (Espainian Le Mans '66) 2019ko kiroletako film dramatiko estatuabatuarra da, James Mangold-ek zuzendutakoa eta Jez Butterworth-ek, John-Henry Butterworth-ek eta Jason Keller-ek idatzitakoa. Filmaren protagonistak Matt Damon eta Christian Bale dira, Jon Bernthal-ekin, Caitriona Balfe-rekin, Tracy Letts-ekin, Josh Lucas-ekin, Noah Juperekin, Remo Girone-rekin eta Ray McKinnon-ekin bigarren mailako paperetan.\nFilmak, ingeniari eta diseinatzaile estatubatuar talde jakin bat jarraitzen du, Carroll Shelby automobil diseinatzailearen eta, bere gidari britainiarr Ken Miles-ren gidaritzapean. Ford Motor Companyko Henry Ford II eta Lee Iacoccak Ford GT40 eraikitzeko misiorako aukeratzen dituzte, lasterketa auto berri bat, 1966. urtean Frantzian egingo den Le Manseko 24 orduetan Ferrari menderatu ahal izateko.\nArgumentua.\n1963an, Lee Iacocca (Jon Bernthal) Ford Motor Companyko presidenteordeak Henry Ford II.ari (Tracy Letts) proposatzen dio diru gutxirekin Ferrari erostea bere auto salmentak handitzeko eta Le Manseko 24 orduetan parte hartzeko. Hala ere, Enzo Ferrarik (Remo Girone) Forden eskaintza erabiltzen du Fiatekin irabazizko akordio bat ziurtatzeko, Scuderia Ferrariren jabetza osoa mantentzea ahalbidetzen diona. Fordekin proposatutako akordioa errefusatzean, Enzok Ford eta Henry II.a ere iraintzen ditu nahita. Erantzun gisa, Henry II amorratu batek, bere lasterketa dibisioari, Le Mansen Ferrari garaitzeko auto bat eraikitzeko agintzen dio. Zeregin horretarako, Iacoccak Shelby Americaneko Carroll Shelby (Matt Damon) jabe estatubatuarra kontratatuko du, 1959an Le Mans lasterketa irabazi zuena, baina bihotzeko minagatik erretiratu behar izan zuen. Era berean, Shelbyk Ken Milesen (Christian bale) laguntza lortuko du.\nShelby eta Milesek Ford GT40 Mk I prototipoa probatzen dute Los Angeleseko Nazioarteko Aireportuan, bere diseinu akats guztiak konponduz lasterketarako prest egon arte. Miles bere gidari ideala ez dela ikusita, Fordek Phil Hill eta Bruce McLaren bidaltzen ditu 1965eko Le Manseko 24 orduetara. Milesek iragarri bezala, Ford autoak ez dute lasterketa amaitzen. Henry II.ak hau porrot umiliagarri bezala ikusten duen bitartean, Shelbyk GT40ak Ferrarin beldurra eman zuela azaltzen dio, 350 kilometro orduko abiadurara iritsi baitzen, Mulsanneko zuzengunean matxuratu baino lehen. Henry II.ak bere bulegotik lantegiaren parean dagoen eraikin industriala erakusten dio, Bigarren Mundu Gerran, Estatu Batuetan egindako bost bonbaketarietatik hiru, gerra garaian hortik aireratu zirela esanez, eta Henry II.ak Shelbyri galdetzen diola: \"Uste duzu Rooseveltek Hitler garaitu zuela? Pentsatu hobeto \". Fordek Le Mansen izan zuen lasterketa ez zela \"Ford Motor Europan gerrara doan lehen aldia\" izan ohartarazten dio, eta Shelbyk alde egin aurretik, Henry II.ak esaten dio: \"Aurrera, Carroll. Zoaz gerrara \". Shelbyk eta Milesek GT40 Mk II garatzen jarraitzen dute, baina Miles ia hil egiten da autoaren frenoak probetan huts egiten dutenean. 1966an, Leo Beebe (Josh Lucas) Forden presidenteorde seniorrak lasterketa dibisioaren ardura hartzen du, programa Miles gabe jarraitzeko asmoarekin, baina Shelbyk Henry II.a autoan eramaten du eta konbentzitzen dio 1966ko Daytonako 24 orduak irabazten baditu Le Mansen korritzeko aukera eman diezaion.\nShelby American Daytonan sartzen da, baina Beebek bigarren Ford bat dauka NASCAR Holman-Moodyren taldearekin. Holman-Moodyren taldeak box azkarragoetan geldialdiak egiten dituen bitartean, Shelbyk Milesi esaten dio bere autoaren muga 7000 RPMra bultzatzeko eta horrela lasterketa irabazten dute.\n1966ko Le Manseko 24 orduetan, Milesek ate akastun batekin borrokatzen du lehen itzulian, baina Phil Remington (Ray McKinnon) taldeko ingeniariak mailu batekin konpondu ondoren, Milesek errekorra ezartzen du Ferrarietara iristen den bitartean. Lorenzo Bandini (Francesco Bauco) Ferrariko pilotuarekin lehiatzen den bitartean, Milesek frenoetan higadura izaten du eta bere sistema osoa boxetan aldatzen dute. Ferrarik neurria salatzen du, baina Shelbyk ordezkapena legezkoa dela esan die lasterketako ofizialei. Milesek eta Bandinik elkarren aurka jokatuko dute berriro Mulsanneko zuzengunean, Bandinik bere motorra lehertu arte, Ferrari txapelketatik kanporatuz. Hiru Ford lehenengo postuetan , Beebek Shelbyri abiadura moteltzeko agintzen dio, beste bi Fordek harrapatu dezaten eta prentsari hiru autoko argazki finish bat eman diezaioten. Hasiera batean, Miles erabaki honen aurka dago, eta itzulerako errekor berriak ezartzen jarraitzen du lasterketaren amaieratik gertu, baina azken itzulian Fordi berea lortzen uztea erabakitzen du. Azken finean, teknizismo batek McLaren garailetzat jo du, baina Milesek eskerrak eman dizkio Shelbyri Le Mansen lehiatzeko aukera emateagatik.\nLe Mans baino bi hilabete geroago, Riverside International Racewayn J-car probatzen ari denean, Milesek frenoetan failak izaten ditu berriz ere eta talkan hiltzen da. Sei hilabete geroago, Shelbyk Milesen alarguna Mollie (Caitriona Balfe) eta bere semea Peter (Noah Jupe) bisitatuko ditu, eta 1963an Willow Springsen SCCA lasterketa bat irabazi aurretik Milesek bota zion giltza ingeles bat ematen dio Peterri.\nProdukzioa.\nFilmaren ekoizpenaren lehen etapetan, Tom Cruise eta Brad Pitt aukeratu zituzten paper protagonistetarako, baina plan horiek porrot egin zuten. Mangold 2018ko otsailean kontratatu zuten, eta Damon, bale eta gainerakoak uda horretan batu ziren. Filmazioa 2018ko uztailean hasi zen Kalifornian eta bi hilabete baino pixka bat gehiago iraun zuen.\n2018ko otsailaren 5ean, James Mangoldek Jason Keller, Jez Butterworth eta John-Henry Butterworthen aurreko gidoian oinarritutako filma zuzentzeko kontratatu zutela iragarri zen. Geroago, Caitriona Balfe, Jon Bernthal eta Noah Jupe elkartu ziren, Christian bale eta Matt Damon aktoreekin batera. 2018ko uztailean, Jack McMullen aukeratu zuten Milesen funtsezko mekanikari britainiar bat interpretatzeko, eta Tracy Letts ere elkartu zen Henry Ford II.a interpretatzeko, Joe Williamsonekin batera. 2018ko abuztuan, Roy Lunn ingeniari autopropultsatua, Ingalaterrako Ford Advanced ibilgailuen burua eta Henry Ford II.aren eskuineko eskua interpretatzeko aukeratu zuten JJ Feild-ri. Marco Beltrami konpositoreak elkarrizketa batean baieztatu zuen filman parte hartzen ari zela, Beltramik aurretik Mangoldekin lan egin baitzuen El tren de las 3:10, Wolverine Inmortal eta Logan filmetan.\nFilmazioa.\nFilma 2018ko uztailaren 30ean hasi zen, 67 eguneko iraupenarekin, eta Kalifornian, New Orleansen, Louisianan, Atlantan, Savannahn, Statesboron (Georgia) eta Le Mansen (Frantzia) egin zen. Daytona bezalako filmean agertzen diren lasterketa eszenak Fontanako Auto Club Speedwayn filmatuak izan ziren; beste lasterketa eszena asko Hondako proba pista batean filmatuak izan ziren (Riverside International Raceway-en) Mojave Valleyn eta Porsche Experiencen (Dearborneko proba pistarako) Carsonen. Eszena batzuk Georgiako pistetan filmatu ziren. Le Manseko tribuna, putzu eta garajeak Dulce Airpark uretan erreplikatu ziren. Autoak garatu ziren hangar eremua Ontarioko Nazioarteko Aireportuan filmatu zen."}
{"id": "900062", "revid": "56334", "url": "https://eu.wikipedia.org/wiki?curid=900062", "title": "Pasio-lore", "text": ""}
{"id": "900063", "revid": "56334", "url": "https://eu.wikipedia.org/wiki?curid=900063", "title": "Loiolako dorretxea", "text": ""}
{"id": "900064", "revid": "336", "url": "https://eu.wikipedia.org/wiki?curid=900064", "title": "John F. Kennedy Center for the Performing Arts", "text": "John F. Kennedy Center for the Performing Arts (euskaraz \"Arte Eszenikoen John F. Kennedy Zentroa\") edo Kennedy Center Washington hirian dagoen Ameriketako Estatu Batuetako Kulturgune Nazionala da. 1971an zabaldu zen, eta izena John Fitzgerald Kennedy presidente zenduaren memorian jarri zioten. Hala ere, kulturgunearen ideia 1958koa da, Dwight David Eisenhower presidenteak Kulturgune Nazionalarentzako legea sinatu zuenekoa; lege honen bidez sostengatu eta finantzatu zuen Ameriketako Estatu Batuetako gobernuak lehen aldiz arte eszenikoen gune bat.\nEdward Durrell Stone arkitektoak eraiki zuen, eta Potomac ibaiaren ertzean kokatzen da, Watergate konplexuaren alboan. Dantza, musika, antzerki, opera eta bestelako arte eszeniko agerpenak ematen dira bertan, eta Smithsonian Institutionek kudeatzen du.\n1978tik Kennedy Center Honors sariak banatu ohi ditu urtero."}
{"id": "900065", "revid": "44278", "url": "https://eu.wikipedia.org/wiki?curid=900065", "title": "Gibillo mendilerroa", "text": ""}
{"id": "900066", "revid": "512", "url": "https://eu.wikipedia.org/wiki?curid=900066", "title": "Larrara", "text": "Larrara gaur egun Arabako Dulantziko udalaren barruan dagoen herri hustua da. Laraharia eta Larrahara izenak dokumentatuak izan dira. Egun Larrara toponimoa erabiltzen da.\nHistoria.\nEz dira datu asko ezagutzen. Aspalditik dokumentatua dago. Ezagutzen den lehen aipamena Donemiliagako goldean da, 1025 urtean. 1337ko urriaren 20an biztanle guztiak Dulantzira joan ziren, herria hustuta geldituz.\nAztarnategia.\nEusko Jaurlaritzaren arabera Balizko Arkeologia Gunea bezala katalogatuta dago. 2014an lehenengo lanak egin ziren eta tokian eraikin batzuen aztarnak aurkitu zituzten, tartean Larrarako Andra Maria elizarenak."}
{"id": "900067", "revid": "512", "url": "https://eu.wikipedia.org/wiki?curid=900067", "title": "Agirre (Araba)", "text": "Agirre gaur egun Arabako Donemiliagako udalaren Axpuruko kontzejuan dagoen herri hustua da.\nHistoria.\nEz dira datu asko ezagutzen. Aspalditik dokumentatua dago. Ezagutzen den lehen aipamena 1262 urtekoa da. Urte horretan Konstantze Bearnokoak, Didako Lopitz Harokoaren alarguna eta Lope Diaz Harokoaren ama, Bizkaiko jaunak, Arabako Anaidiari Agirre eta Latxa herrixkek ordaintzen zieten zergak bertan behera uzteko eskatu zion; hortik aurrera Barria herriari ordaindu beharko zituzten. Anaidiak proposamena onartu zuen eta Lope Diaz Harokoak eta Alfontso X.a Gaztelakoak aldaketa baieztatu zuten."}
{"id": "900069", "revid": "512", "url": "https://eu.wikipedia.org/wiki?curid=900069", "title": "Santa Marina baseliza (Zarautz)", "text": "Santa Marina baseliza Zarauzko Alde Zaharrean dagoen baseliza txikia da.\nHistoria.\nMarina Alzurukoa jarritako harrizko gurutze batean du oinarria, Zarauztik Azpeitiarako bidearen irteeran. Ondoren estalkia jarri zitzaion, umilategi bilakatuz; azkenik eraikin bat egiteko baimena eskatu zuen. Baina gurutzea zegoen lekuan aukerarik ez zegoenez eraikin bat egiteko 1610an Santa Marina kalera mugitu zen, 16. zenbakian. XVII. menden, hurbil zegoen plazatxoren batean, oraingoaren adbokazio berdineko beste ermita bat izan zen.\n1932an suntsitu zen eta gaur egungo lekura mugitu zen. 1991ean berriro ere bota zen, fatxada mantenduz.\nArkitektura.\nNabe karratu bat da, kalera irekita dagoen atrioa, altarea eta sakristia txiki bat. Fatxadak estilo gotikoa du, baina gerora egina dago. Arreta berezia eskatzen du fatxada nagusiak. Bertan hainbat elementu ojibal ikus daitezke. Sarbidea arku puntaduna da, eta fatxadako alboetan dauden bi pinakulu sendoen artean dago.\nOndarea.\nBarruan hainbat eskultura daude, Santa Marinarenak, Kristoren gurutziltzatzearena eta Santa Apoloniarena. Eusko Jaurlaritzak ondare izendapena eman zion."}
{"id": "900071", "revid": "512", "url": "https://eu.wikipedia.org/wiki?curid=900071", "title": "Hego Sudanen banaketa administratiboa", "text": "Artikulu honek Hego Sudanen banaketa administratiboa azaltzen du.\n2011-2015.\n2011-2015 bitartean, Hego Sudan estatu federala izan zen, eta hamar estatutan zegoen banaturik:\n2015etik aurrera.\n2015eko urrian Salva Kiir presidenteak erabat aldatu zuen antolaketa administratiboa, herrialdea 28 estatutan banatuz. 2017ko urtarrilean, beste 4 estatu sortu zituen. Harrezkero, hauek dira Hego Sudango 32 estatuak.\nNuba mendiak, Abyei eta Nilo Urdina.\nKulturalki eta politikoki Hego Sudanen zati badira ere, Nuba mendiak, Abyei eskualdea eta Nilo Urdina estatua 2011ko erreferendumetik at geratu ziren. 2005eko bake hitzarmenaren arabera, herri galdeketa bereizietan erabaki beharko lukete beren etorkizuna, baina galdeketak ez dira egin eta Sudanen mende diraute.\nErreferentziak.\nHego Sudanen banaketa administratiboa"}
{"id": "900082", "revid": "56334", "url": "https://eu.wikipedia.org/wiki?curid=900082", "title": "Kennedy Center", "text": ""}
{"id": "900083", "revid": "512", "url": "https://eu.wikipedia.org/wiki?curid=900083", "title": "Celio Malespini", "text": "Celio Malespini (Venezia, 1531-Verona, 1609), Pizkundeko abenturazale, idazle eta itzultzaile ospetsua izan zen.\nBiografia.\nEspainiako armadan Herbeheretan soldadu izan zen. Ondoren Italiako leku desberdinetan ibili zen, mota askotako lanak egiten; batzutan, legetik kanpo aritu zen. Beste polemika askoren artean 1580an, Venezian, Torquato Tassoren \"Gerusalemme liberata\" liburuaren pasarteak argitaratu zituen baimenik gabe."}
{"id": "900084", "revid": "8985806", "url": "https://eu.wikipedia.org/wiki?curid=900084", "title": "Tuterako setioa (1512)", "text": "Tuterako setioa 1512ko abuztu eta irailean gertatu zen 10 egunetik gora, Fernando II.a Aragoikoak agindutako Nafarroaren inbasioan kokatua. Gaztelar-aragoitar tropek pixkanaka estutu zuten Katalina I.a eta Joanes III.a nafar errege-erreginen aldeko hiribilduaren kontrako setioa, eta abuztuaren 31rako setioa erabatekoa zen; irailaren 9an, Tutera errenditu egin zen.\nTuteraren defendatzaileak ahuldu eta azpiratzeko, Fernando Aragoiko errege eta Gaztelako erregeordeak adiskidetasun hitzak, eskaintzak, mehatxuak eta tropa mugimenduak uztartu zituen, baita Erromako aita santuak emandako nafar eta frantses erregeen kontrako bulda baten aipamena ere, espainiarren ordezkariek prestatua. Erriberako hiribildu nagusia izan zen gaztelar-aragoitar tropek okupatutako azken nafar gotorlekua Pirinioez hegoaldera, eta Errege-erregina Katolikoek Nafarroako Erresumaren kontrol gehiena eskuratu zuten era horretan, salbu eta Nafarroa Beherea. Hurrengo egunean, hala ere, Donibane Garazi hartu zuten mendean.\nNafarroaren inbasioa.\nFernando II.a Katolikoaren, \"Iruzurtia\" (\"Falsario\") eta \"Grifo\" ere deituaren, agindupeko tropek Nafarroako Erresuma toki desberdinetatik inbaditu zuten. Goizuetara sartu ziren lehen tropak uztailaren 10ean, gipuzkoarrak. Bigarrenik, berriz, gaztelar espedizio nagusia sartu zen Arabako Lautadatik Burundan barrena. Gaztelar espedizio nagusian, 15.000 pertsonako zutabea zihoan, Fadrique \u00c1lvarez de Toledo, Albako Dukea, buru zuela.\nEspedizioak Oskiako haitzartea zeharkatu zuen, eta Iru\u00f1ea luze gabe errenditu zen, uztailaren 25ean. Hurrena, okupatzaileek mandatariak bidali zituzten Nafarroako gotorlekuetara errendizioa eskatzeko. Gehienek hala egin zuten, baina ez Amaiurrek (Baztan), Lizarrak, Tuterak eta Donibane Garazik. Katalina I.a eta Joanes III.a errege-erreginek Tuterarantz ihes egin zuten laguntza bila, baina erdibidean 500 bildu zitzaizkien besterik ez. Ondorioz, Irunberriko bidea hartu zuten; handik, berriz, bortuak zeharkatu zituzten Nafarroa Behera eta, gero, Orthezera. Tutera zen Erriberako benetako hiriburua eta Nafarroa hegoaldeko gotorleku nagusia.\nEtsaia atarian.\nUztailaren hasieran jada, Joanes III.a erregeak adi egoteko eta mobilizatzeko agindu zuen Tuteran, gainera zetorkien inbasioa aurreikusita. Gainera, zaldunak eta infanteriako gerlariak eskatu zizkion gutun batean, hori gertatu ez zen arren. Beste gutun batean, Albako Dukea Nafarroako mugan zela, 30 zaldunen eskolta eskatu zion Tuterako alkateari, Iru\u00f1era bidal zezan, eta beste talde bat Tuteran utz zezan, defentsarako. Garai honetan, eginkizun militarretan zebiltzan gerlariak Tuteran 50 inguru ziren.\nUztailaren 21ean, tuterar agintariek handik hurbil erasotzaileek tropak errekrutatzen ari zirela jakinarazi zioten nafar erregeari. Dionis Esakoa (Ezakoa) zen Tutera gotorlekuko buruzagi militarra, eta berak agindu zuen defentsa. Irunberrin Nafarroako Gorteak deitu zituzten errege-erreginek, eta tuterarrei mandatariak bidaltzeko eskatu zieten. Ordurako, baina, egoera militarra biziki zaila zen eta, hilabete amaieran, Joanes III.a erregeak Biarnora alde egingo zuela iragarri zuen, familiarekin bat eginez. Joanes Ramiriz Bakedanokoa eta Joanes Jasokoa izan zituen bidaide.\nOrdurako, Lizarrak eta Tuterak baizik ez zuten irauten menderatu gabe Pirinioez hegoaldera. Alfontso Zaragozako artzapezpikuak men egiteko eskatu zien tuterarrei, promes eginez onik aterako zirela hala eginez gero, hala haien bizitzak nola jabetzak, eta Aragoiko foru eta askatasunak eskuratuko zituztela. Bitartean, beste espedizio inbaditzaile bat antolatu zen Aragoitik. Espedizio horren buru Alfontso zihoan, Zaragozako artzapezpiku eta Fernando erregearen sasikoa, 3.000ko infanteriaren eta 300 (edo 400) zaldunen buruzagi.\nAbuztuaren 20tik aurrera Fernando Aragoiko erregea mehatxu gutunak bidaltzen hasi zen, gogoraraziz nafar errege-erreginak Frantziako \"errege zismatikoarekin\" lerrokatu zirenez, ez ziotela jada leialtasunik zor; izan ere, \"Pastor Ille Caelestis\" bulda abuztuaren 23an irakurri zen lehen aldiz, Calahorra eta Zaragozan. Aldi berean, abuztuaren 21 eta 23an, Logro\u00f1on zela, Fernandok Tutera suntsitu eta arpilatzeko mehatxua eman zuen berehala ez errendituz gero.\nTutera setiatuta.\nAbuztuaren 28an, Corellak, Cascantek eta Cintruenigok amore eman zieten tropa erasotzaileei. Ordurako, Tuterako herritarrak larri sentitzen ziren, eztabaida biziak ziren hartu beharreko jarrerari buruz: borrokatu ala amore eman. Abuztuaren 26an, hiribilduko agintariak elkarrekin borrokatu ziren aukera bien aldekoen artean. Irailaren 3an, istiluak berriz piztu ziren bi alderdi horien artean. Espainiar agintariek estutu egin zuten beren hertsapena: errenditzeko eman zuten epea amaitzen ari zen. Inguruko herriek ez zituzten tuterarrak hornitzen, eta hiribilduko agintariek beren etsipena adierazi zieten nafar errege-erreginei.\nJoanes Radakoaren bidez Tuterara helarazitako gutun batean nafar errege-erreginek agindu zuten sorospen espedizio bat igorriko zietela. Gainera, adierazi zieten gaztelarrak ingelesekin bat egin eta elkarrekin Baionara bidean jarriko zirela, eta haien indar gehiena hara bideratuko zutela; beraz, leial jarraitzeko. Hori, baina, ez zen gertatu, eta ez zen arindu Tuteraren gaineko presioa. Hala ere, tuterarrek berretsi egin zuten nafar errege-erreginekiko egina zuten leialtasun agindua. Katalina erreginak beste 15-20 egun eusteko eskatu zien. Une horretan, Alfontso Tarazonan zen, tropa aragoitar eta valentziarren buruan, erasorako prest.\nTuterarrek irailaren 3an bidali zieten azken sorospen gutuna, etsipena adieraziz, nafar errege-erreginei. Ordurako, itun batera heldu ziren erasotzaileekin Frantzisko de Limaren eta beste zaldun lagunen bitartekaritzaz; horretarako, gatibuak elkartrukatu zituzten. Artean, ordea, ez zuten errendiziorik hitzartu, baina herritarrek ez zuten hiribilduaren eta pertsonen kontrako kalterik nahi. Berehala Tuteraren defendatzaileek mandatari batzorde bat eratu zuten, lau kidek osatutakoa, Alfontso espedizio erasotzaileko buruzagiarekin errendizioa negoziatzeko. Ia astebete geroago, irailaren 9an, zuzeneko eraso militarrik gabe, Tutera errenditu egin zen, Lizarrak egin egun berean.\nOndorioak.\nErrenditu ondoren, Fernando II.a Aragoikoa hiribildura sartu zen, eta zin egin zituen bertako foru eta pribilegioak. Aldean zeramatzan Alfontso Fonseca (Santiagoko artzapezpikua), Diego Ribera (Palentziako apezpikua), Fernando Velasco, I\u00f1igo Velasco (Gaztelako kondestable), eta beste agintari gaztelar batzuk."}
{"id": "900085", "revid": "137486", "url": "https://eu.wikipedia.org/wiki?curid=900085", "title": "Generantzko 6 egurrezko etxea", "text": "Meatze-etxeak eraikuntza arinak ziren, bizitza mugatua zutenak, sute arrisku larria zuten eta gutxieneko erosotasuna zuten. Emaitza, gehienetan, zoladurazko eraikuntzak, teilatu gea, ate bat edo bi eta leiho bat izan ziren. Izan ere, enplegatzaileek etxea baino lan tresna gehiago kontsideratzen zituzten.\nEraikina.\nEraikina originala oso egoera txarrean zegoenez, Bizkaiko Foru Aldundia zaharberritu zuen 2012an, jatorriaren eta jatorrizko ikuskeraren arabera justifikatzen duen testuinguruaren ikerketa historiko sakona oinarritzat hartuta.\nZaharberritzea egin da egitate arkitektonikoaren berreraikuntza fidagarriaren bidez, baizik eta zaharberritzea terminoaren zentzu literalan, jatorrian dauden materialak berreskuratuz.\nEtxeak 6 metroko luzera eta 4,90 zabalera ditu. Bertara sartu eta logela bat dago, sukaldea (jatorrizko pila gordetzen duena) eta sarbide eskailera goiko solairura, beste bi gela aurkitzen dira."}
{"id": "900088", "revid": "44278", "url": "https://eu.wikipedia.org/wiki?curid=900088", "title": "San Faustoko mendilerroa", "text": ""}
{"id": "900089", "revid": "336", "url": "https://eu.wikipedia.org/wiki?curid=900089", "title": "Lan-estazio", "text": "Lan-estazio () ahalmen haundiko ordenagailu edo terminal bat da, sare interfaze baten bitartez sare-zerbitzarira konekta daitekeena."}
{"id": "900090", "revid": "512", "url": "https://eu.wikipedia.org/wiki?curid=900090", "title": "Aiete jauregiko usategia", "text": "Aiete jauregiko usategia 19. mendeko eraikin bat da, Aieteko parkean kokatua Donostian, eraikitako euskal ondare nabarmen gisa izendatua. Solairurik gabeko eraikin bat da, baina dorre bat du usoentzako \"solairu txikiak\" dituena.\n21. mendean ez du usategi erabilpenik, eta Donostiako bonsai zuhaitzen zaletuen elkarte baten egoitza da, jabetza publikoko eraikina izanik."}
{"id": "900091", "revid": "512", "url": "https://eu.wikipedia.org/wiki?curid=900091", "title": "Aiete jauregiko zalditegiak", "text": "Aiete jauregiko zalditegiak 19. mendeko eraikin bat dira, Aieteko parkean kokatua Donostian, eraikitako euskal ondare nabarmen gisa izendatua.\n21. mendean ez du zalditegi erabilpenik, eta 2009. urtetik, eraikin publikoa izanik, Aieteko Topalekua deritzo, auzoarentzako zenbait baliabide eskainiz, bereziki adineko pertsonentzakoak. Taberna/jatetxe bat ere badago bertan."}
{"id": "900092", "revid": "3591", "url": "https://eu.wikipedia.org/wiki?curid=900092", "title": "Emscherbr\u00fccher", "text": "Emscherbr\u00fccher, (), Alemaniako bertako zaldi arraza bat da gaur egun iraungita dagoena . Emscherbr\u00fccher basazaldia zen eta populazio handiak zituen, baina 1840. urte aldera desagertu omen zen.\nBere tamaina zein hainbat ezaugarriengatik Emscherbr\u00fccher arraza ponien sailkapen taldean sartu daiteke.\nArrazaren historia.\nArrazari buruzko aurreneko aipamena 1369. urtekoa da. Zaldi hauek XIX. mende arte hedatu ziren Emscher ibaiko ibarrean barrena, Waltrop eta Bottrop artean.\nAzken Emscherbr\u00fccher zaldiak 1840. urtean harrapatu zituzten eta Alfred von Cro\u00ff dukeari salduak izan ziren. Gero D\u00fclmengo dukea izango zena. Zaldi hauek egun oso ezagunak diren D\u00fclmen ponien arbasoak izan ziren."}
{"id": "900093", "revid": "512", "url": "https://eu.wikipedia.org/wiki?curid=900093", "title": "Galtzadarri", "text": "Galtzadarria edo galtzada-harria paralelepipedo forma duen harri landua da, harbideak lauzatzeko erabiltzen dena.\nGaltzadarrizki zoladurak egiteko gehien erabiltzen den materialetako bat granitoa da, lan egiteko duen erraztasunagatik eta erresistentziagatik, baina batez ere basaltoa erabiltzen da, gogorra izateaz gain, basaltoko harrietan ebaketak erraz egiten direlako.\nGaltzada-harrien neurriak 20 cm luze eta 15 cm zabal izan ohi dira, izan ere, neurri hauek esku bakarrez maneiatzea errazten du.\nGaltzada-harriz osatutako zoladurak egiteko lehendabizi hondar edo hartxintxarrezko geruza bat ezartzen da, honen gainean zementuzko geruza mehe bat jar daiteke eta ondoren, ilara paralelotan gehienetan, galtzada-harriak jartzen dira. Bukatzeko galtzada-harrien arteko hutsuneak bete egingo dira.\nItalian, erromatar inperioko errepideek basalto zilindro formako blokeekin eraiki zituzten eta, horrela, zoladurak kolore beltza hartzen zuen.\nHistoria.\nGaltzada-harrien jatorria duela 25 mendekoa da. Kartagotarrek eta erromatarrek beren bide nagusietan abiadura eta iraupena lortzeko eraiki zituzten. Garraio erosoago bat lortzeko, gainazal jarraikorraren beharra ikusi zuten eta ordura arte zuten egoera naturalean zizelkatu gabeko harri zoladurarekin ezin zen hori lortu.\nGaltzada-harrizko zoladurak funtzionalki XIX. mendearen amaiera arte erabili ziren. Napoleonen garaian, bide handiak eraiki ziren hirietan, besteak beste, artilleria pieza handiak kaleetan zehar zirkulatu ahal izateko. Gerora frantsesek espaloien bideak eraiki zituzten. Autoak agertu ahala, galtzada-harrizko zoladurak gutxitu eta errentagarriak izateari utzi zioten.\nErabilerak.\nGaur egun, galtzada-harri zoladurak motibo estetikoekin erabiltzen dira eta aspaldiko zoladura asko zerbitzuan eta egoera onean daude oraindik. Belgikan eta Frantzian ere txirrindularitzako lehiaketetarako erabiltzen dira, sistema honen sendotasun handia dela frogatuz. Era berean, hormigoizko \"zoladurak\" garatu dira, harrizko \"zoladura\" zaharrak modu berdinean erabiltzen direnak: hauek \"zoladura artikulatuak\" izena hartzen dute. Batzuetan, kareharri modernoei koloratzaileak gehitzen zaizkie, emaitza estetiko hobea lortzeko."}
{"id": "900095", "revid": "98220", "url": "https://eu.wikipedia.org/wiki?curid=900095", "title": "Labris", "text": "Labrisa ) bi aho dituen aizkora da, antzinako greziarrek \"pelekys\" izena eman zioten baita izena ere; erromatarrek aldiz, \"bipennis\" hitza erabiltzen zuten.\nLabrisaren lehen erabilera, askoz lehenago eman zela agerian dago; izan ere, Paleolitoan eta Neolitoan aizkora mota honen irudiak badaude, maiz Ama jainkosaren gurtzarekin lotuta eta antzeko kultura primitiboen jainkosa telurikoekin ere. Zibilizazio-minoikoan, -traziarrean, -greziarrean eta -bizantziarrean \"labris-\"aren sinbolismoa erabiltzen da, baita mitologian eta artean duela hiru mila urtetik gora. \"Labrisa\" Afrikako sinbolismo erlijiosoan ere ageri da, esaterako Chang\u00f3 delakoan, \"yoruba\" mitologiaren jainkotasunean hain zuzen ere.\nAmazonasek ere erabili zuten - borrokatzeko ez ezik, lan egiteko ere -, baita Europan eta Asian garatutako gizarte matriarkal zaharretan ere. Gaur egun, 1970eko hamarkadaz geroztik, LGTB eta feministen sinbolo gisa erabiltzen da, zehazki, lesbiana eta \"lesbofeministen\" mugimenduen taldeen kideentzako, indarra eta burujabetasuna sinbolizatzen dituelako.\nHerri kultura garaikidea.\nAbuztuaren 4ko erregimenean (1936-1941), Greziako Gazte Erakundearen Elkarte Faxistak (EON, \"Ethniki Organosi Neolaias\" ) \"labrys\"a erabili zuen funtsezko ikur gisa, erregimenaren buruzagi Ioannis Metax\u00e1s liderraren ustetan heleniar zibilizazio guztien lehen sinboloa zelako. Gaur egun, Greziako black metal zaleek Greziako paganismoaren sinbolo gisa erabiltzen dute, baita Kretako folklorea kontserbatzeko elkarteek ere. Greziako edozein \"heavy metal\" edo zirtzilkeria-dendetan halako ikurrak salgai daude.\nBeste alde batetik\", labrysa\" ikur nazional gisa erabili zen Frantziako Vichyko gobernuan, Bigarren Mundu Gerran garaian."}
{"id": "900098", "revid": "65203", "url": "https://eu.wikipedia.org/wiki?curid=900098", "title": "\u02bbAkilisi P\u014dhiva", "text": "Samiuela \u02bbAkilisi P\u014dhiva (1941eko apirilaren 7a - Auckland, 2019ko irailaren 12a) Tongako lehen ministroa izan zen 2014tik heriotzera arte. Demokraziaren aldeko ekintzaile nabarmena izan zen."}
{"id": "900104", "revid": "119347", "url": "https://eu.wikipedia.org/wiki?curid=900104", "title": "Stefano Delle Chiaie", "text": "Stefano Delle Chiaie \"\"Alfredo\", \"ALFA\", \"Alfredo Di St\u00e9fano\" izengoitiekin ezaguna, (Caserta, Campania,1936ko irailaren 13a - Erroma, 2019ko irailaren 10a) eskuin muturreko militante neofaxista eta pistolaria, mundu osoan terrorismo ekintza desberdinak burutu zituen, besteak beste Italian, Espainian, Bolivian, Argentinan eta Txilen. Euskal Herrian 1976ko maiatzaren 9an, Jurramendin (Lizarra), mertzenario talde batekin batera, Ricardo Garcia Pellejero eta Aniano Jimenez Santos militante karlistak hil zituen eta beste batzuk zauritu zituen, erabateko inpunitatean. ETAren aurkako borroka zikinean ere hartu zuen parte.\nIbilbide terrorista.\nEstatu hauetan ezagutu dira haren erasoak eta aktibitateak: Italian (1959-1987), Espainian (1970-1977), Perun (1983) Argentinan 1970-1984), Paraguai (1985), Venezuelan (1987).\nBiografia.\nDelle Chiaie eskuin-muturreko Movimento Sociale Italianon (MSI) alderdi neofaxistan hasi zen politikan. Alderdi hau 1946an sortu zen, Benito Mussoliniren jarraitzaileen eskutik. MSIk, Arturo Micheliniren eskutik, Democrazia Cristianaren aldeko jarrera hartu zuenean, Delle Chiaie erradikalizatu egin zen talde berri bat sortuz, Ordine Nuovo, alegia.\n1970an Junio Valerio Borgheseri lagundu zion gero porrot egin zuen 1970eko estatu-kolpean. Halaber, 70. hamarkadan, Gerra Hotza zela eta, NATO eta CIA bultzatu zuten Gladio Operazioan lagundu zuen; horretan Italiako Inteligentzia zerbitzuen, Licio Gelliren eta Propaganda Due edo P2 logiaren laguntza izan zuen. Azkenik, Italiatik ihes egin zuen eta Espainian babesa aurkitu zuen; Carrero Blanco berarekin harremanak izan zituen eta Antonio Gonz\u00e1lez Pacheco eta Roberto Conesa polizia espainiarren laguntza zuzena. Espainian L\u00e9on Degrelle ezahutu zuen eta Avanguardia Nazionaleren antolakuntzan jarraitu zuen.\n1975an, Madrilen, Franco diktadorearen hiletan, DINAko Michael Townleyrekin eta Virgilio Paz Romero kubatarrarekin topo egin zuen. Hirurek Bernardo Leightonen aurkako atentatua prestatu zuten; erasoa arrazoia Leigthon Txilen ezarritako diktaduraren aurkako kritika gogorrak izan zen. Izan ere, Leigthon bere emaztearekin batera bizirik atera zen.\n1976an, Euskal Herrian, maiatzaren 9an, Jurramendin (Lizarra), mertzenario talde batekin batera, manifestazio baketsuan zebiltzan Ricardo Garcia Pellejero eta Aniano Jimenez Santos militante karlistak hil zituen eta beste batzuk zauritu zituen, erabateko inpunitatean. Eraso horretan, besteak beste, Rodolfo Almir\u00f3n (Alianza Anticomunista Argentina taldekoa), Jean Pierre Cherid (OAS taldekoa) eta Pier Luigi Concutelli. Halaber, urte asko geroago, euskal errefuxiatuen aurka aritu zela aitortu zuen: etakide baten bahiketa, tortura eta hilketan (Eduardo Moreno Bergaretxe \"Pertur\" izan zitekeen) eta beste baten aurkako atentatuan (Jose Miguel Be\u00f1aran Argala izan zitekeen). Atentatu horiek Gladio sarearen testuinguruan justifikatu zituen eta Batall\u00f3n Vasco Espa\u00f1ol izenarekin erreibindikatu ziren.\nLaurogei hamarkadan Delle Chiaieren presentzia Ameriketan detektatu zen. 1983an, CIAk pistoleroa kontinente horren eskuin-muturreko terrorista bilatuena zela esan zuen. 1980an, Bolivian, Lidia Gueiler Tejadaren aurka emandako estatu-kolpearen saiakeran parte hartu zuen; Italiarra Klaus Barbie eta militar argentinarrekin batera aritu zen. Haren helburu bat \"Internazional Faxista Beltza\" sortzea zen.\n1989an Caracasen atxilotua izan zen Venezuelako DISIP erakundeari esker. Italiara deportatu zuten han 1970. eta 1980. hamarkadetan burututako atentatuetan izan zuen ardura argitzeko: Piazza Fontanaren atentatua, Boloniako sarraskia... Italian urte berean absolbitu zuten.\nDelle Chiaie Erroman hil zen, 2019an, Vanini ospitalean, 82 urte zituelarik. Nahiz eta burutu zituen krimenak inoiz ez zen espetxean izan.\nLiburua.\nMassimiliano Griner eta Unberto Berlenghinirekin batera, bere memoriak liburu batean bildu zituen:"}
{"id": "900107", "revid": "1491", "url": "https://eu.wikipedia.org/wiki?curid=900107", "title": "Bego\u00f1azpi Ikastola", "text": "Bego\u00f1azpi Ikastola, Bilboko Txurdinaga auzoan kokatutako ikastola da. Elizbarrutiko Ikastetxeak eta Eusko Ikastola Batza erakundeen kide den itundutako ikastetxe bat da. Komunikazio hizkuntza, bizkaiera erabiltzen duen ikastola euskalduna da. 2005-2006 ikasturtean, 1193 ikasle zeuzkan, haur hezkuntzan, lehen hezkuntzan, bigarren hezkuntzan eta batxilergoan. Gaur egun 100dik gora langilek behar egiten dute han.\nHistoria.\nBego\u00f1azpi ikastola guraso talde batek sortu zuen 1970ean. Taldeak, Josune Zearra eta Sabin Zubiri buru zirela, Bilboko ikastolen mugimenduan parte hartzen zuela, Bilboko Gotzaitegiarekin harremanetan jarri ondoren hezkuntza ikastetxea sortu zan, Santutxuko Karmelo kalean, 13an.\nGarai hartako Bilboko apezpikuak 1970ean berrizko moja mertzenarioa zen Libe Altuna izendatu zuen Ikastolako zuzendari. Bego\u00f1azpiko lehen andere\u00f1oak Lina Arejo, Clotilde Caminos eta Estibalitz Beistegi izan ziren. Eurekaz batera, laguntzaile lanetan Nati Irigoien, Miren Garamendi eta Maria Luisa Llonak jardun zuten.Julia Berojalbiz ere izan zen lehen irakasleetako bat. Gero urtez-urte handitzen joan zenez beste leku batera mugitu ziren. Txurdinagan leku on bat aurkituta bertara lekualdatu zen ikastola.\nBego\u00f1azpi kristau printzipioetan oinarritutako ikastola da, fede kristauan oinarritutako hezkuntza euskaraz izatea izan da baina beti bere helburua."}
{"id": "900112", "revid": "512", "url": "https://eu.wikipedia.org/wiki?curid=900112", "title": "Pedro Ortiz Zarauz Ganboa", "text": "Pedro Ortiz de Zarauz Ganboa (Zumaia, 1580 - Zarautz 1655) Zarauz familiako kide izan zen. Aia, Zarautz eta Elkanoko San Roman elizetako patronoa zen. 1619an Zarautzen Karmeldarren komentua sortu zuen, garai horretan Aiako Altzolako moja trinitarioek bete zutena.\nFamilia.\nFrancisco Buquer de Barton eta Mariana Zarauz Ganboaren semea zen.\nAna Andunaegi Jausororekin ezkondu zen 1603an, Alfontso XI.a Gaztelakoaren ondorengo urruna. Honako seme-alabak izan zituzten:"}
{"id": "900114", "revid": "336", "url": "https://eu.wikipedia.org/wiki?curid=900114", "title": "Pedro Ortiz de Zarauz Ganboa", "text": ""}
{"id": "900117", "revid": "512", "url": "https://eu.wikipedia.org/wiki?curid=900117", "title": "Dotorekoa etxea", "text": "Dotorekoa etxea Zarauzko eraikin bat da. Juan Ortiz Zarauz doktoreak XVI. mendean eraiki zuen, eta hortik datorkio izena. Bere garaian Zarauzko hiriaren mugan kokatua zegoen, gaur egun Alde Zaharreko sarrera dena.\nHistoria.\nXVI. mendean eraiki zuen Juan Ortiz Zarauz doktoreak, Castro Urdiales eta Laredoko korrejidorea zena eta Errege Kontseiluko kidea, Zarauz familiako kidea. Lehen euskal jauregietako ezaugarriak ditu, pareta lodiekin eta estilo gotiko batzuekin. Zigordia kaleko aldean Zarauz familiaren armarria ikus daiteke.\nFamilia loturak direla eta Berroeta-Aldamar familiaren esku geratu zen beranduago.\n1982an Laboral Kutxaren bulego bilakatu zen, eraikina guztiz eraberritu zutenean.\nEraikina.\nOinplano laukia du, harriz guztiz eraikia. Hiru solairu ditu eta teilatuak lau aldeetara ematen du. Egurrezko teilatua heltzen lau gargola txiki ditu.\nOndarea.\nEusko Jaurlaritzak izendatutako ondarea da."}
{"id": "900119", "revid": "512", "url": "https://eu.wikipedia.org/wiki?curid=900119", "title": "Kale Nagusiko 7. zenbakiko etxea (Zarautz)", "text": "Kale Nagusiko 7. zenbakiko etxea Zarauzko Musika Plazan dagoen eraikina da. Gaur egun hotel bat dago, baina Espainiako Gerra Zibilaren aurretik Zarauzko udaletxea bertan izan zen.\nHistoria.\n1886an estilo neoklasikoko udaletxea eraiki zen bertan, gaur egun Musika Plaza denaren mendebaldean. Lau zutabe handi zituen eraikina zen, gaur egungoa baino barrurago hedatzen zena plazarantz, kiosko aldera. 1936ko irailaren 20an gasolina botaz erre zuten udaletxea.\nHandik urte batzuetara eraiki zen gaur egungo bost pisuko eraikina.\nOndarea.\nEusko Jaurlaritzak ondare izendatu du eraikina."}
{"id": "900120", "revid": "512", "url": "https://eu.wikipedia.org/wiki?curid=900120", "title": "Elida Almeida", "text": "Elida Almeida (Pedra Badejo, Santiago uhartea, 1993ko otsailaren 15a) caboverdetar abeslaria da, Cabo Verdeko erritmoak (batuque, funan\u00e1, coladera eta tabanka) doinu latinoekin, eta baita pop musikarekin ere, uztartzen dituena."}
{"id": "900121", "revid": "512", "url": "https://eu.wikipedia.org/wiki?curid=900121", "title": "Udala (Araba)", "text": "Udala gaur egun Arabako Aguraingo udalaren barruan dagoen herri hustua da. Historian Udalha bezala ere ezagutu da. Haren lurrak Asparrena, Donemiliaga eta Barrundia artean zeuden.\nHistoria.\nEz dira datu asko ezagutzen. 1025ean Donemiliagako goldean agertu zen. Noiz hustu zen ez da ezagutzen. "}
{"id": "900122", "revid": "512", "url": "https://eu.wikipedia.org/wiki?curid=900122", "title": "Urretxu (Araba)", "text": "Urretxu gaur egun Arabako Zuiako udalaren barruan dagoen Ametzaga kontzejuan zegoen herri hustua da. Historikoki beste izen batzuekin ere dokumentatu da: Urratxo, Urretxa y Urretxua.\nHistoria.\nEz dira datu asko ezagutzen. 1138tik dago dokumentatuta. Noiz hustu zen ez da ezagutzen."}
{"id": "900123", "revid": "58701", "url": "https://eu.wikipedia.org/wiki?curid=900123", "title": "Urretxua (Araba)", "text": ""}
{"id": "900124", "revid": "512", "url": "https://eu.wikipedia.org/wiki?curid=900124", "title": "Ugarte (Amurrio)", "text": "Ugarte gaur egun Arabako Amurrioko udalean dagoen herri hustua da.\nHistoria.\nEz dira datu asko ezagutzen. 1025ean Donemiliagako goldean agertu zen. Herria hustu zenean Amurrioko auzoa bihurtu zen."}
{"id": "900125", "revid": "512", "url": "https://eu.wikipedia.org/wiki?curid=900125", "title": "Tabuerniga", "text": "Tabuerniga Arabako herri desagertu bat da, Bastida udalaren Gatzaga Buradon kontzejuan zegoen herri hustua zen. Beste izenekin ere dokumentatuta dago: \"Cabuerneca\", \"\u200bCabuerniga\", \"\u200bCavorneca\" eta \"Taguerniga\".\u200b\nHistoria.\nHerri honen lehen aipamena 934 urtekoa da, Fern\u00e1n Gonz\u00e1lezek egin zituen boto batzuetan. Tolo\u00f1oko Andre Mariaren monasterioaren menpe zegoen. Gaur egun inguru hori Taborniga toponimoarekin ezagutzen da."}
{"id": "900126", "revid": "1519", "url": "https://eu.wikipedia.org/wiki?curid=900126", "title": "Ugarte", "text": ""}
{"id": "900127", "revid": "105290", "url": "https://eu.wikipedia.org/wiki?curid=900127", "title": "Screamo", "text": "Screamo (skramz ere deitua) emo eta hardcore punk azpigenero bat da. Estatu batuetan sortu zen 90 hamarkada hasieran eta garraxika abesteko moduaz eta abestiek duten egitura dinamikoez ezaugarritzen da.\nScreamo taldeen adibide batzuk Orchid, Pg. 99, Saetia, Raein, La Quiete eta Amanda Woodward dira."}
{"id": "900128", "revid": "1545", "url": "https://eu.wikipedia.org/wiki?curid=900128", "title": "Piazza Fontanako atentatua", "text": "Piazza Fontanako atentatua () atentatu terrorista izan zen, 1969ko abenduaren 12an, Milango Banca Nazionale dell'Agricolturaren egoitzan burutua. 17 lagunek bizia galdu zuten eta zaurituak 88 izan ziren. Egun berean, beste hiru bonba eztanda egin zituzten Erroman eta Milanen (eta beste bat topatu zuten eztanda egin aurretik). Atentatuak Brigada Gorriak taldearen sorreran eragin handia izan zuen eta, ondorioz, ondorengo \"berunezko urteak\" izeneko aldian.\nAtentatua Gladio operazioaren testuinguruan gertatu zen, noiz CIAk eta italiar inteligentzia-zerbitzuak neofaxistak errekrutatu zituzten bandera faltsuko operazioak egiteko. Edonola ere, hiru epaiketa eginda ere, egun ez dute inork zigortu atentatuagatik."}
{"id": "900129", "revid": "336", "url": "https://eu.wikipedia.org/wiki?curid=900129", "title": "Jimmy Fontana", "text": "Enrico Sbriccoli (Camerino, - Erroma, ), Jimmy Fontana izen artistikoz ezaguna, italiar kantautore, abeslari eta musikagilea izan zen.\nFontana jazz munduan hazi zen, baina herri musikak eta popak egin zuten ezagun. 1961ean San Remoko jaialdian parte hartu zuen, eta lau urte geroago bere kanturik ezagunena grabatu zuen: \"Il Mondo\". \"Che sar\u00e0\" abestia ere berarena da."}
{"id": "900131", "revid": "96586", "url": "https://eu.wikipedia.org/wiki?curid=900131", "title": "Daniel Johnston", "text": "Daniel Dale Johnston (Sacramento, - Waller, ) estatubatuar kantautore, abeslari eta musikagilea izan zen.\nJohnston 1981ean estreinatu zen \"Songs of Pain\" lanarekin, eta gerora iritsi ziren, besteak beste, \"Don't Be Scared\", \"More Songs of Pain\", \"Hi, How Are You\", \"Respect\" eta \"Merry Christmas\", guztiak kasete formatuan argitaratuak. Horiekin guztiekin kultuzko musikari bilakatu zen, eta gerora rock alternatiboaren ikur izango ziren musikari askok erakutsi zuten Johnstonekiko miresmena. Horien artean ezagunena, agian, Kurt Cobain (Nirvana), baina baita Sonic Youth, Teenage Fanclub eta beste hainbat taldeko kideak ere.\nHorien guztien lanari esker, 1990eko hamarkadan jauzia egin eta Atlantic multinazionalarekin grabatu zuen \"Fun\" (1994) diskoa. Lan horretan soinua leundu zuen Johnstonek, baina horrek ez zuen bere kantuen berezko na\u00eff ukitua baretu. Nolanahi ere, jauzi horrek ez zuen diskoetxeak espero zuen emaitza izan, eta Johnston bere eremu naturaletara itzuli zen ondoren.\n2006an Jeff Feuerzeig zinemagileak musikariaren bizitza eta lan metodoak jaso zituen \"The Devil and Daniel Johnston\" film dokumental laudatu eta sarituan.\nEuskal Herrian ere eragina izan zuen Johnstonen lanak. Mursegok haren \"Devil Town\"-en euskaraz bertsioa egin zuen (\"Deabruaren hiria\"), eta Giorgio Bassmattik \"True Love Will Find You in The End\"-en moldaketa grabatu zuen \"Kafea eta galletak\" diskoan."}
{"id": "900132", "revid": "56334", "url": "https://eu.wikipedia.org/wiki?curid=900132", "title": "Labrys", "text": ""}
{"id": "900133", "revid": "512", "url": "https://eu.wikipedia.org/wiki?curid=900133", "title": "Ikastetxe Alemaniarraren gimnasio eta kindergartena", "text": "Ikastetxe Alemaniarraren gimnasioa eta kindergartena Deustun (Bilbo) dagoen eraikin multzo arrazionalista da, Estanislao Segurola arkitektoak eraikia 1934an. 2016ko azaroaren 21ean, Eusko Jaurlaritzak \"monumentu\" izendatu zuen, kultura-ondasun sailkatua.\nHistoria.\nEspainiako Bigarren Errepublikaren garaian, Estatuak funtsezko iritzi zion hezkuntzari, demokrazia finkatzeko; beraz, irakaskuntza hobetzeko programa bat erabili zuen, eta hobekuntzek eragina izan zuten eskolen arkitektura ulertzeko moduan. Politika horren ondorioz, Bilbon, eskola ulertzeko modua aldatu zuen udal eskoletarako eredu bat ezarri zen, arkitektura modernoagoko bat, eta eredugarria izan zen ondorengo ekimenetarako.\nOndorioz, eskola batzuk birgaitzeko eta birmoldatzeko proiektu asko sortu, zerbitzuak ugaldu, eta eskola asko eraiki ziren, hala nola San Frantzisko eta Luis Bri\u00f1as kaleetako udal ikastetxeak. Horiek, hain zuzen, 1933an hasi ziren eraikitzen, baina, oso proiektu konplexuak zituztenez, ez zituzten amaitu Gerra Zibila arte, 1940ko hamarkadan. San Frantziskoko eskolaguneak, amaitu ez bazen ere, mugarria ezarri zuen eskolan eta arkitekturan pentsatzeko moduan.\nErakunde pribatuek sustatutako ikastetxeak izan ziren II. Errepublikan zehar amaitu ziren ikastetxe bakarrak. Horren argibide dira: Luis Vallejoren Errotatxuetako eskola (1933) eta Ikastetxe Alemaniarraren kindergartena eta gimnasioa (1934); haietarako, San Frantziskoko ereduaren aurretiko esperientzia oinarritzat hartuta, proposamen xumeago batzuk egin ziren, eta amaitu egin ziren. Biak datoz bat arkitektura moderno baten erabileran eta garaiko beharretara egokitutako espazio berrietan.\n1934ko Ikastetxe Alemaniarraren kindergartena eta gimnasioa Estanislao Segurolaren obra dira, Bilboko Udalaren Hiri Ikasketen Ataleko arkitekto nagusia bera garai hartan.\nEstanislao Segurolak parte hartu zuen San Frantziskoko eskola-lehiaketan, eta bazekien zein ziren garaiko hezkuntzako berrikuntzak. Baliteke Thomas Schockenen laguntza ere izatea. Thomas Schocken arkitekto berlindarra garai hartan Berlin-Charlottenburgeko goi-eskola teknikotik atera berria zen, eta Segurolaren estudioan lan egin zuen 1933tik 1936ra. Ikastetxe horretako irakasleetariko bat Heinrich Tessenow arkitekto alemaniarra izan zen, eta baliteke irakasle horren eragina izatea Segurolaren arkitekturan Segurolak eta Schockenek estudioan elkarrekin lan egin zuten.\nEzaugarriak.\nAgirre Lehendakariaren etorbideko 1ean dago, mehelinen artean dagoen orubearen atze-atzealdean, eta badago etorbidetik zuzenean sartzea.\nEskuairan jarritako bi gorputzeko eraikina da. Haietako lehenak 6 metro garai da, eta haren azalera 24 metro luze eta 10 metro zabal da; barnealdean, beheko solairuan, gimnasioa zegoen, haren erdi-parean galeria bat, eta aldagelak eta komunak.\nArgiztapenerako, zortzi leihate handi zeuden fatxadaren goialdean. Espazio hori moldagarria zen, eta ekitaldi-areto gisa erabil zitekeen.\nGimnasioaren perpendikularrean dagoen beste gorputzean, beheko solairuan, atondoa, komunak eta, ikasgela batean, kindergartena. Kindergartena 7 bat metro zabal zen, 8 metro luze, eta 3,50 garai. Ikasgelak terraza estali baterako sarbidea zuen. Terraza estaltzeko, hiru orritan banatutako gillotinako hiru leiho-ate zeuden, eta horiei esker airezta zitekeen egokiro, unean-uneko inguruabarren arabera. Goiko solairuan, tamaina desberdinetako bi ikasgela zeuden. Atzealdean, lehen solairuan bezala, bi gela txiki zeuden, soberako espazio irregularra aprobetxatzeko zirenak.\nOndorioz, batere ohikoa ez zen eraikin bat sortu zen garaiko eremu arkitektonikoan. Errepublika-garaian eraikitako eraikina da, eta bat dator eskola-eredu berriarekin, espazio- eta forma-kontzeptuak garaiko ideien isla baitziren, eta ez zuen zerikusirik ordura arteko proposamenekin.\nGaur egun, eraikinak beste banaketa bat du, aldatzen joan baita unerik unera izan diren espazio-beharrei eta bestelako beharrei erantzuteko. Gimnasioa eraberritu eta bi solairutan banatu da, hainbat ikasgela egin baitira, zein bere leihoekin. Beste gorputza beheko solairuko barneko jolastoki gisa erabili da, eta goiko solairuko aretoak eta beheko solairuko guneak ere aldatu dira apur batean. Portxeko oinaldea ere desagertu da."}
{"id": "900134", "revid": "512", "url": "https://eu.wikipedia.org/wiki?curid=900134", "title": "Xabier Anduaga", "text": "Xabier Anduaga (1995, Donostia, Gipuzkoa), euskal opera eta zarzuela abeslari bat da. Tenorea da.\nDonostiako Orfeoian zortzi urterekin abesten hasi eta 2014-2018 artean Musikenen ikasi zuen. Hogeita bat urterekin Italiako Pesaro hiriko Rossini Antzokian profesional gisa debutatu zuen, Placido Domingo opera abeslari ezagunarekin abestuz.\n2019an, hogeita lau urterekin, Pragako Antzoki Nazionalan Operalia Saria irabazi zuen"}
{"id": "900135", "revid": "56334", "url": "https://eu.wikipedia.org/wiki?curid=900135", "title": "Dotorekua etxea", "text": ""}
{"id": "900136", "revid": "201", "url": "https://eu.wikipedia.org/wiki?curid=900136", "title": "Kindergarten", "text": ""}
{"id": "900137", "revid": "56334", "url": "https://eu.wikipedia.org/wiki?curid=900137", "title": "San Frantzisko komentua (Zarautz)", "text": ""}
{"id": "900138", "revid": "336", "url": "https://eu.wikipedia.org/wiki?curid=900138", "title": "Ekialdeko Eliza Asiriarra", "text": ""}
{"id": "900139", "revid": "336", "url": "https://eu.wikipedia.org/wiki?curid=900139", "title": "Eliza Protestante", "text": ""}
{"id": "900140", "revid": "336", "url": "https://eu.wikipedia.org/wiki?curid=900140", "title": "Ekialdeko Ortodoxia", "text": ""}
{"id": "900141", "revid": "512", "url": "https://eu.wikipedia.org/wiki?curid=900141", "title": "Karkaba (Erdi Aroko kale estua)", "text": "Karkaba Erdi Aroko hirietan etxeen atzealdean sortzen zuten kale estua da. Etxe abereak eta zaborra biltzen zituzten hor. Hala ere, kalexka horiek funtzio garrantzitsua zuten herrian: horiei esker suteak itzaltzea errazagoa zen eta etxeak argi eta aire iturri gehiago izan zezaten ahalbidetzen zuten.\nErdi Aroko herrigunea gorde duten hainbat herritan, gaur egun ere badira karkabak. Adibidez, Euskal Herriko herri askotako alde zaharretan, badira karkabak Artziniegan, Bilbon, Durangon, Ordizian, Seguran..."}
{"id": "900145", "revid": "44278", "url": "https://eu.wikipedia.org/wiki?curid=900145", "title": "Murugaingo mendilerroa", "text": ""}
{"id": "900146", "revid": "44278", "url": "https://eu.wikipedia.org/wiki?curid=900146", "title": "Motxotegiko mendilerroa", "text": ""}
{"id": "900147", "revid": "10891", "url": "https://eu.wikipedia.org/wiki?curid=900147", "title": "Len Deighton", "text": "Leonard Cyril Deighton (Londres, 1929ko otsailaren 18a) ingeles idazlea da. Hiru espioitza-eleberrigile garrantzitsuenen bat Ian Flemingekin eta John le Carr\u00e9rekin batera kontuan hartzen zaio."}
{"id": "900149", "revid": "512", "url": "https://eu.wikipedia.org/wiki?curid=900149", "title": "Iwan", "text": "Iwan-a, ( \"eyvan,\" \"Iwan\", ), arkitekturako elementu bat da; arku baten azpian dagoen eremua da; gela edo gune angeluzuzena, oro har gangaduna, hiru alde horma artean dituena, eta laugarrena guztiz irekia.\nIwanaren sarrerak \u00abpishtaq\u00bb du izena, eraikin bateko fatxadatik abiatzen den atarirako persiako terminoa hain zuzen ere, eta, oro har, apaingarriak ditu: kaligrafia banda, beiraztatutako teilak eta diseinu geometrikoak. Definizioak berak interpretazio ugari izan ditzake, beraz, forma eta ezaugarri orokorrak asko alda daitezke eskalan, materialean edo dekorazioan.\nIwanak maiz arkitektura islamiarrarekin lotzen dira, hala ere, jatorriz irandarra da eta Mesopotamian garatu zen K.a.ko III. mende inguruan Partia garaian.\nJatorria etxeen eta jauregien arkitekturan du. Dirudienez Sasandar Inperioaren garaian garatu zen eta persiar arkitekturaren funtsezko elementua izaten jarraitu du. Lehendabiziko adibideetako bat Ardashir jauregian dagoena da. Ikuspuntu arkitektoniko batetik, iwanak gela ireki bat izatetik, sarrera apaindu bat izatera aldatu zen, nitxo handi baten modura, eraikin baten aurreko aurre-gune handi baten moduan."}
{"id": "900151", "revid": "512", "url": "https://eu.wikipedia.org/wiki?curid=900151", "title": "The Two Popes", "text": "The Two Popes 2019ko Fernando Meirelles brasildar zinema zuzendariaren komedia dramatiko eta biografia film bat da. Benedikto XVI.a aita santuaren kargu uztea eta ondorengotzari buruzkoa da. Anthony Hopkins eta Jonathan Pryce aktoreek antzeztu zuten.\n2019ko abuztuan estrenaitu zen Tellurideko Zinemaldian.\nSinopsia.\n2013an, Frantzisko aita santu aurrerakoi berria eta kargua uzten duen Benedikto XVI.a aita santu kontserbadorea solasean ari dira Eliza Katolikoak hartu behar duen bideari buruz."}
{"id": "900152", "revid": "12788", "url": "https://eu.wikipedia.org/wiki?curid=900152", "title": "2019ko The Rugby Championship", "text": "2019ko The Rugby Championship The Rugby Championship Hego Hemisferioko txapelketaren zortzigarren edizioa izan zen, 24.a Hiru Nazioen Txapelketa kontuan hartuta. Hegoafrikako selekzioak eskuratu zuen txapela, partida guztiak irabazirik.\nTxapelketaren egitura.\nTxapelketa berezia izan zen, 2015ekoaren egitura bera izan zuen. Urte honetan jokatzekoa zen Munduko Errugbi Kopa ongi prestatzeko txapelketaren datak aurreratu egin ziren eta itzuli bakarra jokatu zen. 2019ko uztailaren 20an hasi zen, eta abuztuaren 10ean amaitu.\nPalmaresa.\n2019 arteko txapelketak."}
{"id": "900154", "revid": "56334", "url": "https://eu.wikipedia.org/wiki?curid=900154", "title": "Carlton Hotela", "text": ""}
{"id": "900155", "revid": "119347", "url": "https://eu.wikipedia.org/wiki?curid=900155", "title": "Knowing", "text": "Knowing (euskaraz \"Jakintza\"), 2009ko Alex Proyas australiar zinema zuzendariaren zientzia-fikziozko thriller film bat da. Nicolas Cage, Rose Byrne, Chandler Canterbury eta Ben Mendelsohn aktoreek antzeztu zuten.\nArgumentua.\n1959, Lexington, Massachusetts. Herriko eskolan andereino batek bere ikasleei berrogeitamar urtetarako denbora-kapsula bat egitea proposatuko die, ikasleek \"etorkizunaren ikuspegia\" gaitzat hartuz burututako marrazkiak gordetzeko asmoz. Lucinda Embrey (Lara Robinson) neskato bitxiak zenbaki sail luze bat bakarrik idatziko du.\n2009an, Caleb (Chandler Canterbury) mutikoak Lucindak iraganean idatzitako papera jasoko du, eta mutikoaren aita den John Koestler (Nicholas Cage) irakasle eszeptikoak zenbaki horien esanahia ikertuko du, bere aurkikuntzak Zientzia eta mundu osoaren harridura piztuz."}
{"id": "900157", "revid": "6327", "url": "https://eu.wikipedia.org/wiki?curid=900157", "title": "Ugatxako mendilerroa", "text": ""}
{"id": "900158", "revid": "105290", "url": "https://eu.wikipedia.org/wiki?curid=900158", "title": "Bi Petrien Gerra", "text": "1356-1369ko gaztelar-aragoiar gerra edo Bi Petrien Gerra Petri I.a Gaztelakoa eta Petri IV.a Aragoikoaren arteko gatazka izan zen, 1356 eta aurrekoaren heriotza artean iraun zuena. Ez zen gatazka jarraitu bat izan, izan ere, Erdi Aroan ohikoa zenez, tartean zenbait tregoa eta alferrikako bake-negoziaketa izan baitziren.\nBerez monarka bien arteko gatazka hau garaikideak ziren Gaztelako Gerra Zibila (1351-1369) eta Ehun Urteetako Gerraren (1337-1453) zati bat besterik ez zen izan.\nAurrekariak.\nMurtziako auzia.\nMurtziako Erresuma estrategikoaren jabetza eta mugei buruzko Aragoi eta Gaztela arteko liskarrak jada mendearen hasierakoak eta mende aurrekoak ziren. 1243tik aurrera emirerria gaztelar protektoratua izaten zen eta 1264an, Alfontso X.a Jakitunak Fernando III.a Santuak musulmanekiko jarrera bortitzagoa mantendu zuenez, matxinatu zen. Une berean, Granadako Erresumaren babesari esker, Guadalquivirko haranean mudejarrak matxinatu ziren. Aukeratzekotan, Alfontso X.ak bere armada Andaluziara bidali zuen eta Jakue I.a Konkistatzailea aitaginarrebari Murtziaz arduratzea eskatu zion. Aragoiarrak baietz esan eta 1266an matxinada zapuztu zuen armada bat bidali zuen. Ondorioz, Gaztelako koroak Murtzia anexionatu zuen eta Aragoitik eta Gaztelatik eratorritako jendez birpopulatu zuen. Jakue I.aren ondorengoek Murtzian arreta jarri zuten, Gaztelak eskualdea Mediterraneon zuen asmo politiko eta komertzialak zapuzteko erabiliko zuelakoan. Hala ere, Cazolako Ituna eta bere ondorengoa zen Almizrako Ituna zirela eta, ezin zuten ezer egin.\n1284an Alfontso Jakituna hil zenean oinordetza-arazo bat sortu zen: Gaztelako ohiturak nobleziaren babesa zuen Antso IV.a Ausarta semea errege berria zela zioen; baina Alfontsok berak emandako Siete Partidas tratatuaren arabera Alfonso de la Cerda baroiarena zen tronua. Hau 1275ean hil zen Fernando de la Cerda lehensemearen semea zen eta Aragoin bizi zen. Gainera, Antso 1295ean hil zen ustekabean eta bere ondorengoa bederatzi urteko mutiko bat zen: Fernando IV.a hain zuzen ere. Jakue II.a Aragoikoak, egoera aprobetxatuz, De la Cerdaren alde egin zuen gatazkan eta Murtziaren lagapena lortu zuen. Hori zela eta, 1296an aragoiar gudarosteek eskualdea inbaditu zuten.\nBertokoen erresistentzia aldakorra izan zen: garnizio militar handiak zituzten hirietan (Lorca, Alhama de Murcia, Mula) handia eta bertoko handiak bere aldi jarri zituzten hirietan (Elx, Guardamar del Segura, Orihuela, Murcia, Cartagena) hutsaren hurrengoa. 1300. urtean Lorca erori zenean kanpaina amaitu zen. Hala eta guztiz ere, Alfonso de la Cerdak ez zuen babesik topatu Gaztelan eta 1304an Torrellasko Itunaren bidez koroaren jabetzari uko egin zion. Ituna honetan, gaztelarrek Aragoiri Alacanteko probintzia ematea onartu zuten bestea itzultzearen truke. Hala ere, Jakue II.ak ez zuen Cartagena utzi nahi eta bigarren ituna sinatu behar izan zuten. 1305eko Elxko Itunak aurrekoa berretsi zuen. Hitzarmena ez zen inoren gustukoa izan eta hurrengo hamarkadetan gaztelar erregeek galdutakoa berreskuratzeko asmoa zuten eta aragoiarrek, berriz, Erresuma osoaren jabetza nahi zuten.\nEtxeko eta familia-auziak.\nGaztelako Erresuman, Antso IV.a, Fernando IV.a eta Alfontso XI.aren (1312-1350) hasierako agintaldietan barne ezegonkortasuna nabarmena zen eta nobleziak koroaren kalterako boterea lortu zuen. Fernandok eta Alfontsok ume tronuratu zutenez (9 urte lehenengoa eta 1 bigarrena) egoera okerretu zen. Baina Alfontso XI.a adindun bilakatu zenean, bere izaera azaleratu eta zorrotz eraman zuen bere politika. Horretarako, Fernando III.ak eta Alfontso X.ak egin zuten moduan, musulmanen aurkako gerra erabili zuen prozesu bateratzailea areagotzeko. Hala ere, 1350ean erregea izurri beltzagatik Gibraltarko harresietan hil zen eta hamasei urte besterik ez zituen Petri I.a bere oinordeko bilakatu zen. Nobleek laster Alfontso XI.aren erreinaldiaren azken urtean anomalia bat izan zirela eta, berriro, errege ahul bat izango zela hartu zuten. Petrik setioa utzi eta Granadako erregearekin bakea sinatu zuenean, nobleek bere ustea berretsi zuten.\nBaina oker zebiltzan. Petri I.ak aitak errekonkistari emandako bultzada utzi zuen baina burgesia eta koroaren aldeko (eta nobleziaren kalterako) legeak ezarri zituen, baita juduak babesten zituztenak ere. Nobleak bere erregalien alde matxinatu zirenean (loturarik gabeko matxinada hauek Gaztelako Gerra Zibilaren aurrekaritzat hartzen dituzte), erregeak bortizkeriaz erantzun zuen eta zenbait exekuzio ere agindu zituen. Ordura arte, noble matxinoek isun bat edo zenbait onibarren galera jasaten zuten baina exekuzioak harrigarriak ziren eta Petriri \"Ankerra\" ezizena eman zioten.\nGatazka.\nPetri I.a Gaztelakoak eta Petri IV.a Aragoikoak elkarren kontra egin zutenean ez zituzten bere erresumak handitzeko asmoak. Nazioarteko testuinguruan Bi Petrien Gerra eragin handiagoa zuten Ehun Urteetako Gerraren zati bat besterik ez zen izan. Frantziako Erresuma eta Ingalaterrako Erresumaren arteko gerra honetan, Aragoiko eta Gaztelako koroak alde ezberdinetako aliatuak besterik ez ziren.\nXIV. mendearen erdialdean, Gaztela gatazka sozial bizi baten erdian zegoen: Petri I.a Gaztelakoa eta honen sasiko anaia eta erregenahia zen Henrike Trastamarakoaren artekoa hain zuzen ere. Petri Aragoikoak Henrikeren alde egin zuen eta, era berean, Bertrand Du Guesclinen frantziar konpainien babesa ere jazo zuen.\nAragoiar monarkak bi helburu zituen: Murtziako Erresuma koroari erantsi eta, Gaztela eta Genovako Errepublikaren kalterako, mendebaldeko Mediterraneoa menderatzea.\nGerra 1356an piztu zen Sanl\u00facar de Barramedan eta Petri I.aren aurrean aragoiarrek bi genoar itsasontzi hondoratu zituztenean. Gatazkaren hasieran, 1360ra arte, gaztelar gudarosteen gailentasuna, bai lurrean bai itsasoan, izugarri izan zen. Garai haietan, gaztelar matxinoek eta aragoiar osteek garaipen bakarra lortu zuten: 1359ko irailean izandako Aravianako gudua hain zuzen ere. Guduan Joan Fernandez Hinestrosakoa Petriren kantzillera hil zen.\nGarai odoltsuena 1365era arte izan zen eta, 1365 eta 1369ra arteko bere jarraipena, gaztelar monarka eta honen anaiaren arteko auzia izan zen, hau da, 1369an tronugabetu zuen arte. Gudaleku nagusi erresuma bien muga izan zen baina Aragoi eta Valentziako Erresumek alde txarrena jasan zuten: Teruel zenbait urtez izan zen gaztelarren eskuetan hauek aragoiarrei itzuli arte; Caudete edo Alacant, berriz, aragoiarren eskuetan izan ziren; Villena gaztelarren eskuetara pasa zen eta ez zen inoiz aragoiarrenetara itzuli. Bien arteko hitzarmen eta kanpainak bata bestearen ondoren gertatu ziren: 1357ko tregoa, 1361eko maiatzaren 13 eta 14ko Terrerko Bakea, 1363ko Murviedroko Itunaren hauestea, Valentziako setiatu zuen gaztelar erasoa, eta abar.\nAzkenean, Bi Petrien Gerrak ez zuen garailerik izan: Petri Aragoikoak ez zituen bere helburuak bete eta Petri Gaztelakoak ezin zion gerrari eutsi Henrike Trastamarakoak erail eta tronugabetu zuelako."}
{"id": "900160", "revid": "1545", "url": "https://eu.wikipedia.org/wiki?curid=900160", "title": "Bi Petrien arteko Gerra", "text": ""}
{"id": "900163", "revid": "56334", "url": "https://eu.wikipedia.org/wiki?curid=900163", "title": "Murviedro", "text": ""}
{"id": "900165", "revid": "1545", "url": "https://eu.wikipedia.org/wiki?curid=900165", "title": "Piazza Fontanako sarraskia", "text": ""}
{"id": "900166", "revid": "512", "url": "https://eu.wikipedia.org/wiki?curid=900166", "title": "Murabe", "text": "Murabe gaur egun Arabako Zigoitia udalean, Maurga kontzejuan dagoen herri hustua da. Mendetan ere beste izen hauekin ezagutu da: Moreta eta Muradehe.\u200b \nHistoria.\nEz dira datu asko ezagutzen. 1088an dokumentatuta, 1655 baino lehen hustu egin zen. Gaur egun Muruabe izenarekin ezagutzen dira lur horiek.\nSan Joani eskainitako parrokia izan zuen. Eliza, herria hustu ondoren, baseliza bihurtu zen. 1655an berreraiki zen. XIX. mendean bota zuten."}
{"id": "900167", "revid": "56334", "url": "https://eu.wikipedia.org/wiki?curid=900167", "title": "Bego\u00f1azpi ikastola", "text": ""}
{"id": "900168", "revid": "105290", "url": "https://eu.wikipedia.org/wiki?curid=900168", "title": "Ghostland", "text": "Ghostland 2018ko Pascal Laugier frantziar zinema zuzendariaren slasherra da.\nSinopsia.\nAma batek eta haren bi alabek etxe bat jasoko dute herentzian. Hara bizitzera joanen dira, baina, berehala, lehen gauean, hiltzaile batzuk agertuko zaizkie. Amak, orduan, alabak salbatzeko borroka egin beharko du."}
{"id": "900169", "revid": "512", "url": "https://eu.wikipedia.org/wiki?curid=900169", "title": "Downton Abbey (filma)", "text": "Downton Abbey 2019ko Michael Engler estatubatuar zinema zuzendariaren drama historiko film bat da.\nIzenburu bereko telesail arrakastatsuaren luzapen modukoa da, eta aldi berean, zinemarako egokitzapena. Ingalaterrako errege-erreginaren bisitak familia hankaz gora jarriko du."}
{"id": "900170", "revid": "512", "url": "https://eu.wikipedia.org/wiki?curid=900170", "title": "Blinded by the Light (2019ko filma)", "text": "Blinded by the Light 2019ko Gurinder Chadha ingeles zinema zuzendariaren komedia dramatiko filma da. Sarfraz Manzoorren bizitzan oinarrituta, iturri nagusia \"Greetings from Bury Park: Race, Religion and Rock N\u2019 Roll\" bere liburua izan zen.\nSinopsia.\n1980ko hamarkadan, Ingalaterran, pakistandar jatorriko Javed nerabeak inguratzen duen mundua ulertzen ikasiko du Bruce Springsteenen musikaren bitartez."}
{"id": "900172", "revid": "512", "url": "https://eu.wikipedia.org/wiki?curid=900172", "title": "San Mames (Araba)", "text": "San Mames gaur egun Arabako Gasteiz udalean, Eztarroa eta Mendoza kontzejuetan dagoen herri hustua da. \u200b Zalla ibaitik gertu zegoen.\nHistoria.\nEz dira datu asko ezagutzen. 1581ean dokumentatuta, XVIII. mendean zehar hustu egin zen. Gaur egun Perezikoa, Estarroan, eta San Mames, Mendozan, izenekin ezagutzen dira lur horiek."}
{"id": "900173", "revid": "1545", "url": "https://eu.wikipedia.org/wiki?curid=900173", "title": "Piazza Fontanaren atentatua", "text": ""}
{"id": "900174", "revid": "59723", "url": "https://eu.wikipedia.org/wiki?curid=900174", "title": "Anarkista baten ezusteko heriotza", "text": "Anarkista baten ezusteko heriotza () Dario Fo idazleak 1970ean argitaratu zuen antzezlana da. 2001. urtean Julia Marinek euskaratu zuen.\nForen esanetan, 1921ean AEBetan benetan gertaturiko istorio batean oinarrituta dago baina Milanen hildako Giuseppe Pinelli trenbide-langilearen heriotzarekin ere lotura du."}
{"id": "900175", "revid": "1545", "url": "https://eu.wikipedia.org/wiki?curid=900175", "title": "Morte acidentale di un anarchico", "text": ""}
{"id": "900176", "revid": "512", "url": "https://eu.wikipedia.org/wiki?curid=900176", "title": "Mariaka", "text": "Mariaka gaur egun Arabako Amurrio udalean, Amurrio kontzejuan dagoen herri hustua da. \u200bMarieka izenarekin ere ezagutu da. \nHistoria.\n1095ean dokumentuta, noiz hustu zen ez dakigu. Tokian Mariaka leinuaren dorrea gelditzen da, Mariaka dorretxea alegia. Mariaka leinua Aialako leinutik zetorren."}
{"id": "900179", "revid": "1545", "url": "https://eu.wikipedia.org/wiki?curid=900179", "title": "Anarkista baten ustekabeko heriotza", "text": ""}
{"id": "900181", "revid": "1491", "url": "https://eu.wikipedia.org/wiki?curid=900181", "title": "Pistolaren begi zuri-beltzak", "text": "Pistolaren begi zuri-beltzak () Dario Fo idazleak 1960an argitaratu zuen antzezlana da. 1984. urtean Jon Aurrek euskaratu zuen.\nArgudioa benetako gertakizun batzuetan oinarritzen da: oroimena galdua daukan Collegnoko pertsona baten joan-etorrietan eta Pollastro izeneko bidelapurraren gorabeheretan, hain zuzen ere."}
{"id": "900182", "revid": "1545", "url": "https://eu.wikipedia.org/wiki?curid=900182", "title": "Aveva due pistole dagli occhi bianchi e neri", "text": ""}
{"id": "900183", "revid": "1545", "url": "https://eu.wikipedia.org/wiki?curid=900183", "title": "Morte accidentale di un anarchico", "text": ""}
{"id": "900184", "revid": "119347", "url": "https://eu.wikipedia.org/wiki?curid=900184", "title": "Diaz Pimienta jauregia", "text": "Diaz Pimienta jauregia XVII. mendeko eraikin barrokoa da. Zaharra kaleak eta Foru plazak osatzen duten hegalean dago kokatuta, eta fatxada nagusia plazara begira dago. Dorre bikoitza duela ere esan beharra dago."}
{"id": "900186", "revid": "119347", "url": "https://eu.wikipedia.org/wiki?curid=900186", "title": "Mimenza jauregia", "text": "Mimenza jauregia Urdu\u00f1ako eraikina da. Bizkaian jauregi moduan sailkatutako lehenengoetakoa izan zen. Oinplano angeluzuzena dauka, eta beheko solairuko arkupea errenazentista da."}
{"id": "900188", "revid": "119347", "url": "https://eu.wikipedia.org/wiki?curid=900188", "title": "Ortes de Velasco jauregia", "text": "Ortes de Velasco jauregia Urdu\u00f1ako itxura militarreko jauregi errenazentista da, eta, XVI. mendearen amaieran, atzeko aldea handiagotu zuten arkupedun atalaren bidez."}
{"id": "900191", "revid": "512", "url": "https://eu.wikipedia.org/wiki?curid=900191", "title": "Sarinui chueok", "text": "Sarinui chueok, koreeraz \uc0b4\uc778\uc758 \ucd94\uc5b5, ingelesez Memories of Murder (euskaraz \"Hilketa Baten Kronikak\"), 2003ko Bong Joon-ho hegokorear drama film bat da. 1986-1991 artean benetan jazotako Hwaseongeko hilketa sailan oinarritua dago. Song Kang-ho, Kim Sang-kyung, Kim Roi-ha, Park Hae-il eta Byun Hee-bong aktoreek antzeztu zuten.\nNazioarteko zinemaldi askotan lehiatu zen, tartean Donostiako Zinemaldian, Urrezko Maskorraren izendapena jaso eta Zuzendari Onenaren Zilarrezko Maskorra, Zuzendari Berri Onenen Saria eta Nazioarteko Kritikaren FIPRESCI Saria irabaziz.\nArgumentua.\n1986, Hego Korea. Udalerri txiki batean neska gazte baten gorpua bortizki bortxatua eta eraila izanaren zantzuekin agertu berri da. Handik bi hilabetera, antzeko ezaugarriak dituzten bortxaketa eta hilketa saila jazoko da. Hortaz, hegokorear agintariek hiltzailea topatzeko polizia brigada berezi bat antolatuko dute, honen buru Park Doo-man (Song Kang-ho) herriko polizia detektibea eta Seul hiriburutik bidalitako Seo Tae-yoon (Kim Sang-kyung) polizia detektibea jarri dituzte."}
{"id": "900192", "revid": "98220", "url": "https://eu.wikipedia.org/wiki?curid=900192", "title": "Salinui chueok", "text": ""}
{"id": "900193", "revid": "98220", "url": "https://eu.wikipedia.org/wiki?curid=900193", "title": "Memories of Murder", "text": ""}
{"id": "900194", "revid": "512", "url": "https://eu.wikipedia.org/wiki?curid=900194", "title": "The Mist (filma)", "text": "The Mist eta Stephen King's The Mist (euskaraz \"Lainoa\"), 2007ko Frank Darabont frantziar-hungariar-estatubatuar zinema zuzendariaren beldurrezko film bat da. Stephen King idazlearen \"1980ko izenburu berdineko eleberrian\" oinarritua dago. Thomas Jane, Marcia Gay Harden, Laurie Holden, Andre Braugher, Toby Jones, William Sadler, Jeffrey DeMunn, Frances Sternhagen, Alexa Davalos, Nathan Gamble, Chris Owen, Sam Witwer, Robert Treveiler, David Jensen, Andy Stahl, Buck Taylor eta Brian Libby aktoreek antzeztu zuten.\nArgumentua.\nAEB, Maine. Udalerri txiki batean ekaitz bortitz bat jazoko da, hasi bezain azkar amaituz. Orduan laino misteriotsu bat agertu eta etxe eta merkatagulneetan sartzen hasiko da, estaltzen duen edonor hilez."}
{"id": "900195", "revid": "512", "url": "https://eu.wikipedia.org/wiki?curid=900195", "title": "Frontera verde", "text": "Frontera verde kolonbiar telesaila da.\nSinopsia.\nAmazoniako suteak hizpide diren garai honetan iritsi da pantaila txikira munduko oihan tropikal handienean bizi diren tribu indigenen eta bertan jazotako hilketen inguruko istorio hau."}
{"id": "900196", "revid": "512", "url": "https://eu.wikipedia.org/wiki?curid=900196", "title": "En el corredor de la muerte", "text": "En el corredor de la muerte espainiar telesail dramatikoa da.\nPablo Ibarren bizitzaren inguruko fikziozko saio labur hau lau ataletan osatu dute. Oraindik auzibidean dagoen hilketa baten ondorioz igaro ditu Ibarrek 25 urte kartzelan, 16 heriotzaren korridorean."}
{"id": "900198", "revid": "201", "url": "https://eu.wikipedia.org/wiki?curid=900198", "title": "Donostiako zabalgunea", "text": ""}
{"id": "900199", "revid": "63274", "url": "https://eu.wikipedia.org/wiki?curid=900199", "title": "Harburu", "text": "Harburua erlaitz edo teilatu-hegala eusten duten harrizko hagaburua da, gehienetan zizelkatua dagoena eta apaingarri dena. Korintiar ordenan (eta neoklasikoan) apaingabe erabilia, arkitektura erromanikoa sarri erabili zen fatxadako dekorazio bezala; landare, animalia edo giza irudi zizelkatuekin.\nBatzuetan modiloi hitz klasikoa ere erabiltzen da, italierazko \"modiglione\" hitzetik eratorria (frantsesezko \"modillon\" bitarteko)."}
{"id": "900200", "revid": "201", "url": "https://eu.wikipedia.org/wiki?curid=900200", "title": "Modiloi", "text": ""}
{"id": "900201", "revid": "201", "url": "https://eu.wikipedia.org/wiki?curid=900201", "title": "Modilloi", "text": ""}
{"id": "900202", "revid": "201", "url": "https://eu.wikipedia.org/wiki?curid=900202", "title": "Modilioi", "text": ""}
{"id": "900203", "revid": "201", "url": "https://eu.wikipedia.org/wiki?curid=900203", "title": "Zurburu", "text": ""}
{"id": "900204", "revid": "512", "url": "https://eu.wikipedia.org/wiki?curid=900204", "title": "Sleepaway Camp", "text": "Sleepaway Camp, Erresuma Batuan Nightmare Vacation, 1983ko Robert Hiltzik estatubatuar zinema zuzendariaren slasher film bat da. Felissa Rose, Katherine Kamhi, Paul DeAngelo eta Mike Kellin aktoreek antzeztu zuten.\nEstreinatu eta berehala, beldurrezko zinemazaleen artean kultuzko film estatusa bereganatu zuen, bereziki filmaren ustekabeko amaiera dela eta, ondorioz film saila osatzen duten jarraipen ugari izan zituen: ' (1988), ' (1989), \"Return to Sleepaway Camp\" (2008), \"\" (1992an hasi eta 2012an amaitua) eta \"Camp Cold Brook\" (2019).\nArgumentua.\n1975eko uda, New Yorkeko estatua, John Baker (Dan Tursi) eta bere bi seme-alaba Angela eta Peter neskato-mutikoak Arawak akanpalekutik hurbil dagoen aintzira batean txalupatxo batean nabigatzen ari dira. Txalupatxoa irauli eta Johnen maitalea den Lenny bazterretik oihur egin eta hirukoteak harengana igeri egine gerturatzen saiatuko dira, baina motoreontzi bat igaro eta aita eta haurretako bat jo eta hil egingo ditu.\n1983, Angela (Felissa Rose) jada neska nerabea bere izeba Martha Thomas (Desiree Gould) eta haren semea den Ricky (Jonathan Tiersten) lehengusuarekin bizi da. Angela, Ricky lehengusuarekin batera, berriz ere Arawak akanpalekura uda igarotzera joango da, bertan beste nerabe ugarirekin nahiz akanpalekuko arduradun eta langileekin elkarbizituz. Baina beren egonaldian zehar hainbat hilketa jazotzen hasiko dira."}
{"id": "900211", "revid": "69297", "url": "https://eu.wikipedia.org/wiki?curid=900211", "title": "Tadej Poga\u010dar", "text": "Tadej Poga\u010dar (Komenda, ) Esloveniako txirrindulari profesional bat da. Gaur egun UAE Team Emirates taldean ari da.\nIbilbidea.\n2019an, UCI World Tour-eko (txirrindularitza profesionalaren goreneko maila) etapakako lasterketa bat irabazi zuen txirrindulari gazteena bihurtu zen, Kaliforniako Tourra irabazi ondoren, 20 urterekin. Urte horretan bertan hiru etapa irabazi zituen Espainiako Itzulian, eta sailkapen nagusian hirugarren amaitu zuen.\n2020. urtean, Frantziako Tourra irabazi zuen bigarren txirrindulari gazteena izan zen, Henri Cornet-en atzetik (1904). 2020ko Frantziako Tourra eta hiru etapa irabazi zituen 22 urte bete bezperan.\n2021ean bere bigarren Frantziako Tourra irabazi zuen, hiru etapa garaipenekin.\nBizitza pertsonala.\nUr\u0161ka \u017digart bikotekidea ere txirrindularia da, hiru aldiz Esloveniako erlojupeko txapelduna izan dena."}
{"id": "900212", "revid": "2048", "url": "https://eu.wikipedia.org/wiki?curid=900212", "title": "Nafarroako Errege Kantzilertza", "text": "Nafarroako Errege Kantzilertza Nafarroako Erresumako erakunde bat izan zen, hasieran erregeen eskribau eta notario eta, denboraren poderioz, Erresumako epaitegi gorena bilakatu zena.\nHistoria.\nNafar Gortean, jada Antso VI.aren erreinaldian (1150-1194) kantziler bat zegoen. Bere helburua errege-agiriak egin eta legeztatzea zen. Frantziako Erresumarekin bat egin zuen garaian (1274-1328) kargua desagertu zen baina Evreuxtarrek berriro berrezarri zuten.\n1413an Karlos III.ak kantzilerra edo kantzelariordea, zenbait klerikoen laguntza zuena, Gortearen auzitegiko entzutetara joan behar zela agindu zuen.\n1524an Henrike II.ak Donapaleun berrezarri zuen. Entzunaldiak Jondoni Paulo elizan egiten zituzten.\nPaueko ediktuaren ondorioz, Bearnoko Biltzar Subiranoarekin bat egin zuen. Pauera aldatu eta, Nafarroa eta Biarnoko Parlamentuarena egoitza berria izanda, Nafarroako Seneskalerriak ordezkatua izan zen.\nBaita azken garai hauetan ere, nafar ordenamendu juridikoak zorrotza zen oso: justizia Erresumaren barnean egiten zen eta nafarrek ezin zuten kanpoko eskumenetara jo."}
{"id": "900215", "revid": "23317", "url": "https://eu.wikipedia.org/wiki?curid=900215", "title": "Sociedad Deportiva Na\u00fatica de Portugalete", "text": ""}
{"id": "900216", "revid": "119347", "url": "https://eu.wikipedia.org/wiki?curid=900216", "title": "Fibrolisi diakutaneo", "text": "Fibrolisi diakutaneoa min lokomotore mekanikoak tratatzeko fisioterapia metodoa da. Aponeurosi eta muskuloen artean sortutako atxikimendu eta narritadurak suntsitzean datza, larruazalean aplikatutako kakoen bidez.\nHistoria.\nMetodoa Kurt Ekman fisioterapeuta suediarrak garatu zuen, James Cyriaxekin batera Londresen lanean aritu zenean Bigarren Mundu Gerraren ondorengo urteetan, Cyriaxen zeharkako masaje sakonaren eboluzioa bezala. Ekmanen ikuspegian, hatzamarrarekin eginiko marruskadura hutsarekin ezin zen behar beste sakondu, eta beraz zenbait ehun ezin izaten ziren prezisioz tratatu. Hori ikusita, bere premietara egokitutako material berezia sortzeari ekin zion.\nOinarriak.\nZuntzen eta ehunen artean dauden aponeurosien funtzio nagusietako bat egitura hauek elkarren artean irristatzeko planoak osatzea da. Irristatze hau librea izatea mugimenduak bere zabalera osoan eta min barik egiteko baldintzetako bat da. Zuntzak, ehunak edota aponeurosien artean atxikimendu anomaloak gerta daitezke. Atxikimendu anomalo hauek hainbat arrazoi izan ditzakete: lesioak edo kirol osteko luzaketen falta adibidez; honek odol zirkulazioa geldotzea edo artikulazioen inguruko kongestioa ekar dezake, kaltzio edo urea depositu txikiak sortuz; ondorioz, egitura hauen elkarren artean itsasteko joera erakutsiko dute, artikulazioen eta muskuluen funtzionamendu egokirako oztopo bihurtuz.+\nMateriala.\nEkmanek hezurrez, letoiz eta egurrez eginiko materialak sortu zituen. Gaur egunean mota desberdineko tresnak erabiltzen dira, baina altzairu herdoilgaitzez egindako kakoak dira erabilienak: kurbadura eta punta desberdineko kako sorta bezala saltzen dira, azalaren eta kakotu beharreko egituraren artean dauden erliebe anatomiko desberdinetara egokitze aldera.\nTeknika.\nFibrolisi diakutaneoan hiru maniobra mota nagusi erabiltzen dira:\nTerapiaren ezaugarri mekanikoengatik, azaletik hurbil dauden egiturak errazago trata daitezke; halere, muskulo sakonetara sartzeko aukera ere badago (masaje klasikoan baino sakonago gainera).\nOro har, maniobra hauek gorputzaren erditik urrun dauden ataletatik hasten dira, mina dagoen lekura hurbilduz (eragin erreflexua erabiltzeko), eta ez dute min jasangaitzik ematen.\nEfektuak.\nKakotzearen efektuak hiru multzotan sailka daitezke:\nHalere, efektu hauei buruzko kontsentsua badago ere, horiek bermatzen duen ebidentzia gutxi dago, eta ikerketa gehiago beharrezkoa da.\nEragozpenak.\nKako metalikoak ezin dira erabili:\nBilakaera.\nEkmanek metodoa Cyriax masajearen bilakaera mekaniko eta tokiko huts bezala hasi bazuen ere, bere ondorengoek kontzeptua zabaldu dute. Horretara, helburu terapeutikoaz gain, diagnostikorako ere erabiltzen dute, hainbat sistemarekin duten harremanak estudiatuz: aponeurosiak, muskulu agonista/antagonistak, giltzadurak eta propiozepzio sistema. Oinarri hauekin, gorputz atalen gainean kakotze-zirkuituak garatu dira pazientearen ebaluazioaren eta diagnostikoaren arabera. Beraz, tokiko mina gainditzen duen tratamendu kontzeptu zabalagoa da.\nFibrolisi diakutaneoaren bi eskola nagusiak Ekmanen bi ikaslek garatu zituzten, hark hil aurretik bere teknika munduan zabaltzeko misioa eman omen baitzien. Pertsona hauek Pierre Duby eta Jean Burnotte dira, Bruselako Unibertsitate Libreko fisioterapeutak. Hasierako prestakuntza berdina izan arren, biek ikuspegi desberdinak garatu dituzte: Burnottek globalagoa (kakotze faszio-mio-neurala) eta Dubyk analitikoagoa. Gaur egunean fibrolisi diakutaneoa ebidentzian oinarritutako medikuntzaren parametroetan sartzeko ikerketak egiten ari dira, fisioterapiako praktika klinikoko gidetan sartzeko.\nBestalde, \"fibrolisi diakutaneoa\" izena eta kakoak marka errejistratua izanik, izenaren erabilpena formakuntza ofiziala egin dutenentzat mugatua dago. Teknika hori baino zabalduago dago, halere, eta izenaren aldaketa txikiekin aurki dezakegu, bertsio instrumentaletan zein esku hutsez eginda.\nGaitasun profesionala.\nFibrolisi diakutaneoa fisioterapia metodoa den neurrian, berariaz prestatutako fisioterapeuta batek egin behar du tratamenduaren eraginkortasuna bermatzeko. Azal azpian dauden muskulu-eskeletu sistemaren ezagupen sakona behar da, kakotze egoki batek egitura hauen forma eta arabera kontuan hartu beharko baitu."}
{"id": "900218", "revid": "1519", "url": "https://eu.wikipedia.org/wiki?curid=900218", "title": "Andoaingo geltokiko biaduktua", "text": "Andoaingo geltokiko biaduktua XX. mende hasierako Industria Ondarearen elementua da. Plazaolako trena edo Donostia-Iru\u00f1ea burdinbidean kokatuta zegoen. Gaur egun bide berdea moduan dago egokituta. Donejakue Bidean dago."}
{"id": "900219", "revid": "3591", "url": "https://eu.wikipedia.org/wiki?curid=900219", "title": "Bi\u0142goraj zaldi", "text": "Bilgoraj zaldia, (\"\"), Poloniako bertako zaldi arraza bat da. Bere tamaina zein beste hainbat ezaugarriengatik ponien sailkapen taldean sartzen da.\nArrazaren jatorria Bi\u0142goraj eskualdean dago. Bertako nezazaritzako lanetarako erabiltzen dute. Konik zaldiaren antzekoa da itxuraz, baina gertuagoak daude zaldi modernoengatik tarpanetik baino.\nArrazaren historia.\nBilgoraj zaldia tarpanaren ondorengoa da, eta konik zein Hutsul ponien gertukoa da.\nBilgoraj arraza Feli\u0144ski kirol ponien arrazaren oinarrian dago.\n1960. urtean saiakera bat egin zuten bertako poniak Fjord zaldiekin nahastuz. Helburua tiro-zaldi hobeagoak lortzea izan zen."}
{"id": "900220", "revid": "10891", "url": "https://eu.wikipedia.org/wiki?curid=900220", "title": "Bernard d'Arros", "text": "Bernard d\u2019Arros (?-) bearnotar noblea izan zen, Erlijio Gerren garaian Joanaren alde egin zuena.\n1568an erreginak Bearnoko eta izendatu zuen. Erreginak Karlos IX.ak agindutako bere estatuen kontrako erasoak gelditzea eskatu zion.\n1569an Bernard d'Arrosek Nabarrengoseko garnizioa zuzendu zuen katolikoen aurka.. Setioan bere bi seme galdu zituen baina Gabriel Montgomerykoaren laguntza ailegatu arte eutsi zion. Gudaroste higanotak ailegatu zirenean, erregearen armada setioa utzi eta Orthez aldera joan ziren.\nBernard d'Arros 1571n kargua utzi zuen eta 1579 aldean hil zen.."}
{"id": "900222", "revid": "512", "url": "https://eu.wikipedia.org/wiki?curid=900222", "title": "San Andres eliza (Erriberagoitia)", "text": "San Andres eliza Erriberagoitiako Villambrosa herrian (Araba) dagoen eliza pizkundetar-barrokoa da. 2018ko abenduaren 19an, Eusko Jaurlaritzak \"monumentu\" izendatu zuen, sailkatutako kultura-ondasuna.\nEzaugarriak.\nSan Andres eliza oinplano errektangularreko tenplua da, nabe bakarrekoa, harlangaitzez egina, iparraldean lau hormabular dituela. Lau isuriko habe-estalkia dauka.\nElizaren iparraldean, alboan, hilerria dago, horma batez itxia. Tenpluaren mendebaldean erdi-puntuko hiru arkuko kanpai-horma bat dauka, bi kanpairekin. Kanpai-hormaren ondoan elizpea zegoen (gaur egun jausita dago): bi arku beheratu, erdian sekzio karratuko zutabe bat, eta habe-estalkia. Sarrera ateburuduna dauka.\nBarrualdea nabe errektangular bat da, bi tarterekin. Lehenengo tartea, ganga tertzeletedun batez estalita dago. Gangaren nerbioak mentsulen gainean jarrita daude. Bigarren tartea kanoi zorrotzeko ganga batez dago estalita. Antzina, tarte horrek ere ganga tertzeletedun bat zeukan estalkitzat, nerbioen hondarrek erakusten dutenez. Nabearen oinetan goiko korua dago. Hutsune zirkular bat dauka mendebaldeko horman, koruaren gainean. Erretaula barrokoa dauka, baita ur bedeinkatu ontzia eta bataiarria ere, iparraldeko aldean. Alde horretan, harlangaitzezko horma bat dago, espazio horri eutsi eta hura ixten duena. Hormaren lehen tartean, sakristia dago; oinplano errektangularrekoa, sabai aizuneko estalkiarekin."}
{"id": "900223", "revid": "119347", "url": "https://eu.wikipedia.org/wiki?curid=900223", "title": "Jacques Nompar de Caumont", "text": "Jacques Nompar de Caumont (P\u00e9rigord, -Paris, ), La Forceko dukea, frantziar noble eta militarra izan zen, Erlijio Gerren garaian higanoten alde egin zuena.\nSan Bartolome gaueko sarraskian doi-doi bizirik atera ondoren, Henrike III.arekin bat egin zuen. 1588an P\u00e9rigordeko gobernadore bilakatu zen eta 1590 eta 1592 artean, Paris, Chartres eta Rouengo setioetan parte hartu zuen. 1593an erregeak Bearnoko eta izendatu zuen. 1613ra arte karguan izan zen.\n1621ean Higanoten matxinadetan parte hartu zuen eta Sainte-Foy errenditzearen truke Luis XIII.a Frantziakoak erresumako mariskal izendatu zuen."}
{"id": "900224", "revid": "1545", "url": "https://eu.wikipedia.org/wiki?curid=900224", "title": "Fibrolisi diakutaneoa", "text": ""}
{"id": "900225", "revid": "58701", "url": "https://eu.wikipedia.org/wiki?curid=900225", "title": "Antonio Gonz\u00e1lez Pacheco", "text": "Antonio Gonz\u00e1lez Pacheco, Billy el Ni\u00f1o izenez ezaguna (Aldea del Cano, C\u00e1ceresko probintzia, 1946ko urriaren 10a - Madril, 2020ko maiatzaren 7a), Espainiako poliziaren inspektorea eta torturatzailea izan zen, frankismo garaian errepresioan protagonismo handia izan zuena. Bere lan jarduerari esker, Espainiako estatuak hainbat merezimendu aitortu eta domina esleitu zizkion 1977tik aurrera, diru publikoz ordaindutako pentsio oparoa segurtatu ziona.\nBiografia.\n1946an, C\u00e1ceresko Aldea del Cano herrian jaio zen. Francoren diktadura garaian Poliziaren Goi Gorputzean sartu zen eta Brigada Politiko-sozialan Roberto Conesa komisarioaren bigarrena izatea lortu zuen. Laster, Madrilgo Segurtasun Zuzendaritza Orokorrean atxilotuei ematen zizkien jipoiak eta egin zituen torturei esker, oso ezaguna egin zen. Hor, bere harrokeriarekin lotuta, sortu zen bere izengoitia. 1969an, antza denez, poliziak Enrique Ruano ikasle antifrankista hil zuen; Jose Luiz Urizek, Nafarroako parlamentari ohia, Gonz\u00e1lez hilketan inplikatu zuen. 1974n, beraz Franco artean bizirik zela, epaitegi batek Paco Lobat\u00f3n kazetariari egindako tratu txarren ondorioz, isuna jarri zion.\n1977tik aurrera Poliziaren Goi Gorputzaren inspektorea izendatu zuten, Informazio Brigada Nagusian. Postu horretan GRAPOren aurkako borrokan gailendu zen. Antonio Mar\u00eda de Oriol, Espainaiko Estatu Kontseiluko burua, bahitu zutenean, Gonz\u00e1lezek haren askapenean hartu zuen parte, 1977ko otsailaren 11an. Horregatik, urte bereko uztailean, Rodolfo Mart\u00edn Villak, Barne Ministroak, Zilarrezko Polizia-domeina eman zion. Hori ez zen jaso zuen azken saria zeren eta beste hiru eman baitzizkioten.\n1981ean Polizi Judizialaren Komisaldegi Orokorrera eraman zuten. Antza, talde horren irudia hobetu nahi omen zuten. 1982an polizia utzi zuen eta lantegi pribatu batzuen segurtasunez arduratu zen, tartean Renault lantegian.\n2013ko irailaren 18an, Mar\u00eda Servini epaile argentinarrak haren aurkako nazioarteko agindua sinatu zuen; agindu berean beste lau polizia frankisten aginduak ere jasotzen ziren. Aginduaren mamian Gonz\u00e1lezek 1971tik 1975ra burututako hamahiru pertsonen aurkako tortura delituak jasotzen ziren. Gerta zitekeen estradizioaren aurrean, Audientzia Nazionalak pasaportea kendu zion. 2014ko apirilean Audientziak berak estradizio eskaera atzera egin zuen, tortura delitu horiek baliogabeak zirela ordurako.\n2018ko maiatzaren 10ean, Oroimen Historikoa Berreskuratzeko Elkarteak Barne-ministerioari 1977an Gonz\u00e1lezi emandako zilarrezko domeina kentzeko eskatu zion. Orduko ministroak, Juan Ignacio Zoidok, aldiz, eskaera ez zuen onartu. Gobernuaren aldaketarekin, Fernando Grande-Marlaska ministroak gaia berreskuratzea aztertzeko erabaki zuen.\nAtletismoaren zalea, maratoi desberdinetan parte hartu zuen: New York, Madril...\n2019ko martxoaren 7an, Miguel \u00c1ngel G\u00f3mezek, CEAQUA frankismoaren biktimen plataformaren izenean, Madrilgo epaitegian, Gizadiaren aurkako krimenaren delituagatik, kereila bat aurkeztu zuen.\n2020ko maiatzaren 7an hil zen, COVID-19 pandemiaren eraginez."}
{"id": "900226", "revid": "1545", "url": "https://eu.wikipedia.org/wiki?curid=900226", "title": "Paniako antoxina", "text": "Paniako antoxina K.a. VII. mendeko antoxina edo pyxis Paniako hilobian, Italiako Chiusin aurkitutakoa da. Gaur egun Florentziako Museo Arkeologiko Nazionalean ikus daiteke.\nDeskribapena.\nPaniako antoxina etruriar artearen adibide garrantzitsuenetariko bat da. Boliz egina, honekin hiru dira ezaugarri antzeko artelaka: Chiusiko bat eta Cerveterikoa bestea. Antoxina 22 zm.ko alutera duren zilindro huts bat da. Kanpotik friso horizontalez apainduta dago; frisoen artean landareen apaindurez (palmondo-ostoak eta loto-loreak) ornitutako banda hestuak daude.\nGoiko frisoan \"Odisea\"ko bi mito jaso ziren: Scyllarekin izandako topaketa eta Polifemorengandik ihesa. Bigarren frisoan gerren inguruko eszenak ikusten dira: borrokalarien alde egitea, hoplitek negar egiten duten emakumeei egindako agurrak, zaldun bat, borrokalari bat hileta-dantza egiten. Hirugarren frisoan animaliak eta munstroak ikusten dira. Azkenekoan, asmatutako animaliak ikusten dira.\nAurreko aroko bolizko lanekin konparatuta Paniako antoxinarena ez da hain monumentala baina eszenek errealismo handiago erakusten dute."}
{"id": "900229", "revid": "103793", "url": "https://eu.wikipedia.org/wiki?curid=900229", "title": "Almiradio", "text": "Nafarroa Garaian, almiradioa edo almiranterria ohorezko titulu bat da, Nafarroako Erresumaren antzinako mugape-erakunde bati dagokiona, eta gaur egun izen pertsonifikatua geratzen da Nabaskoze almiradioan. Erregeak izendatutako almiranteek jaurtzen zituztenak, beste herrialde batzuetako almirantekin zerikusi barik. Almiranteak, oro har garrantzi hierarkikoan, merioen azpitik zeuden. Batzuetan bazuten eginkizun militarra, almiradioko gizonak errekrutatzekoa Erresumaren zerbitzurako, baina beste ezer baino gehiago administrazio-kargua zen, biziartekoa.\nIzenak izan lezake jatorria Iru\u00f1eko San Zernin burguaren historian. Iru\u00f1eko burgu frankoa zen hau, Frantzian jatorri zuten bizilagunek bizi ziren (okzitaniarrak izango ziren gehienak, dena dela), eta hango buruzagiaren kargu-izena zen almirantearena. Xanpainako leinua Nafarroako erregetzako leinu nagusia izan zen urteetan, San Zernindik beste eremu batzuetara zabaldu zen hitza: Nabaskoze, Erronkaribar, Zaraitzu, Aezkoa, Agoitz, Irunberri, Zangoza, Urrotz, Elo, Eugi, Larrasoa\u00f1a, Atarrabia eta San Zernin eta San Nikolas Iru\u00f1ean almiradioak ziren izenez Erdi Aroaren amaieran, besteak beste.\nAlmiradioaren izen eta izanak iraun zuen Nafarroako konkistaren ondotik, baita XXI. mendera arte, Nabaskoze almiradioaren kasuan, baina almirante-kargua desagertu zen aspaldi. Antzina ere berezia zen Nabaskoze almiradioa berau beste almiradio batzuez osatua baitzegoen (Nabaskoze bera, Aizpurgi, Ustaize eta Gazteluberri), eta, horregatik, \"Almiradioen almiradioa\" edo \"Almiranterrien almiranterria\" esaten zitzaion."}
{"id": "900234", "revid": "2048", "url": "https://eu.wikipedia.org/wiki?curid=900234", "title": "Jondoni Paulo eliza (Donapaleu)", "text": "Jondoni Paulo eliza Donapaleuko parrokia ohia da.\nHistoria.\nErdi Aroan eraikia, 1523an Henrike II.ak Nafarroako Gorteen eta hurrengo urtean Nafarroako Errege Kantzilertzaren egoitza bilakatu zuen. Joana III.a Nafarroakoaren garaian tenplu kalbindar bilakatu zen.\nAntzinako eliza 1793an galdu zen, eta egungo eraikina 1837 eta 1838 artean eraiki zuten. Jean Latapie izan zuen arkitekto. 1860an eraikina hustu eta Santa Maria Magdalena eliza ordezkatu zuen.\n1991tik aurrera Frantziako monumentu historikoa da."}
{"id": "900235", "revid": "58701", "url": "https://eu.wikipedia.org/wiki?curid=900235", "title": "Santa Maria Magdalena eliza (Donapaleu)", "text": "Santa Maria Magdalena eliza Donapaleuko parrokia da.\nHistoria.\n1860an San Paulo eliza txiki geratu eta Santa Maria Magdalena eliza eraikitzeari ekin zioten. 1866an eraiki zuten estilo neogotikoan. 1888an, Th\u00e9odore d'Arthez Lassallek elizari Cavaill\u00e9-Collek egindako organo bat eman zion.\n1980tik aurrera Frantziako monumentu historikoa da eta 1986an berreraiki zuten."}
{"id": "900238", "revid": "336", "url": "https://eu.wikipedia.org/wiki?curid=900238", "title": "Depresio atipiko", "text": "Depresio atipikoa depresio endogenoaz bestelako sintomak dituen depresioa da. Antsietatea da sintoma nagusia, eta, harekin batera, pisuaren eta gosearen gorakada, hipersomnia eta nekea agertu ohi dira. Arruntagoa da emakumeengan gizonengan baino; gazterian hasten da eta kronikoa izateko joera du."}
{"id": "900239", "revid": "512", "url": "https://eu.wikipedia.org/wiki?curid=900239", "title": "Larrauri (Araba)", "text": "Larrauri gaur egun Arabako Bernedo udalean, Urarte kontzejuan dagoen herri hustua da. La Rahur izenarekin ere ezagutu zen.\nHistoria.\nEz dira datu asko ezagutzen. 1257an Calahorrako eliz barrutian dokumentatuta dago baina urte horretarako hustua zegoen. Antiguako Andre Maria baseliza aurreko elizaren ondorengoa izan zen. Egungo baselizak elementu erromaniko batzuk gordetzen baditu, eraikina XVIII. mendekoa da."}
{"id": "900240", "revid": "336", "url": "https://eu.wikipedia.org/wiki?curid=900240", "title": "Depresio psikotiko", "text": "Depresio psikotikoa edo delirio-depresioa depresio-sintomak bestelako sintoma psikikoekin konbinatzen dituen depresio-mota da: errealitatearen zentzua larriki asaldatzen da, eta haluzinazioak eta delirioak azal daitezke. Biztanleriaren %0,4k jasatzen du. Askotan nahasmendu eskizoafektiborekin edota eskizofreniarekin nahasten dute."}
{"id": "900241", "revid": "1545", "url": "https://eu.wikipedia.org/wiki?curid=900241", "title": "Delirio-depresio", "text": ""}
{"id": "900242", "revid": "336", "url": "https://eu.wikipedia.org/wiki?curid=900242", "title": "Depresio endogeno", "text": "Depresio endogenoa abiarazle psikiko berezirik gabe edo ingurumenak bultzatutako faktore ezagunik gabe sortzen den depresioa da. Sentimenduen (bereziki tristuraren) nahasmendu larria, pentsamenduaren aldaketak, inhibizioa, agitazio psikomotorra eta nahasmendu begetatibo bereziak (insomnioa, anorexia) dira bere sintomarik funtsezkoenak. Jatorri genetiko edo biologikoak izan ditzake."}
{"id": "900243", "revid": "63274", "url": "https://eu.wikipedia.org/wiki?curid=900243", "title": "Eguren baserria", "text": "Eguren baserria Bergaran (Gipuzkoa) dagoen XVI. mendeko baserria da. 2018ko urriaren 15ean, Eusko Jaurlaritzak \"monumentu\" izendatu zuen, sailkatutako kultura-ondasuna.\nEzaugarriak.\nOinplano errektangularreko eraikina da, 25,50 m x 18,00 m-koa; bi isurkiko zurezko estalkia dauka, eta gailurra fatxada nagusiarekiko (hegoaldera begira dago) perpendikularra da. Hodi bikoitzeko teiladuna da estalkia. Bi solairu, ganbara eta sotoa ditu. Lau fatxadak harlangaitzez eginak dira eta harlanduzko eskantzuak dauzka (hareharrizkoak). Beheko solairuan erdi-puntuko bi arkudun atari irekia dauka; ez daude zentratuta, mendebalderantz baitaude. Lehenengo solairuan hiru leiho-zulo daude, lerrokatuta, eta horien artean erdian armarri bat dago. Hormapikoan, estalkiaren ondoan, bi bao errektangular berdin-berdin dauzka. Bao horiek harlanduz inguratuta daude (hareharrizkoak). Mendebaldean, sotorako sarrera dago; ateburudun ate batetik sartzen da. Mendebaldeko fatxadan, hegoaldeko aldean, erdi-puntuko arku bakar batetik (eta lehen aipatutako arkuetatik) eraikinaren hego-mendebaldean kokatuta dagoen atari handira sartzen da. Ekialdeko fatxadan, lau leiho-bao errektangular daude, lerrokatuta, eta hareharrizko harlanduz inguratuta, eraikin osoan bezala. Leihoen azpian lau gezileiho luze daude, soto edo bodegari argia ematen diotenak.\nBarrualdera ataritik sartzen da, ateburudun ate batetik. Sukaldera eta etxebizitzara sartzen da bertatik. Inguru horretan eraikinaren ekialdeko sektoreko beheko solairua dago.\nEraikinaren barrualdeko egiturak suaren kontrako karga-horma bat dauka, eraikinaren ekialdeko muturreko hormartea banantzen duena. Gainerakoa luzetarako bost hormarte eta zeharkako hiru hormartetan egituratzen da. Hormarte horien ardatzetan pieza bakarreko zutoinak eta zutoin partzialak daude. Zutoin horiek habe handi batzuez lotuta daude, eraikinaren egitura osatuz. Gailur nagusiaren pean habe-dolare baten bi pilare mantentzen dira.\nBaserri hau XVI. mendean eraiki zuen, eta garai horretakoak dira egituraren zatirik handiena eta soto handia. XVIII. mendean habearte bat gehitu zitzaion hegoaldean (portadari eta egungo sukaldeari dagokiena), eta beste bat mendebaldean. Hiru arku eta armarria dituen portada eta gainerako leihoek eraikuntza-kalitate handia dute. 1995ean zaharberritu zen, oso modu egokian."}
{"id": "900244", "revid": "336", "url": "https://eu.wikipedia.org/wiki?curid=900244", "title": "Depresio puerperal", "text": "Depresio puerperala edo erdiondoko depresioa erditze ondorengo urtebetean sortzen den depresioa da, normalean lehenengo hiru hilabetetan. Depresio-sintoma nagusiak gogo falta, anhedonia, energia eta lo egiteko eta jateko asmo gutxi izatea dira. Bere kausak ezezagunak dira baina litekeena da hormonen aldaketarekin lotura izatea."}
{"id": "900245", "revid": "1545", "url": "https://eu.wikipedia.org/wiki?curid=900245", "title": "Erdiondoko depresio", "text": ""}
{"id": "900246", "revid": "1545", "url": "https://eu.wikipedia.org/wiki?curid=900246", "title": "Antsietatezko neurosi", "text": ""}
{"id": "900247", "revid": "1545", "url": "https://eu.wikipedia.org/wiki?curid=900247", "title": "Urtaroen araberako afektibitate-nahasmendu", "text": ""}
{"id": "900248", "revid": "512", "url": "https://eu.wikipedia.org/wiki?curid=900248", "title": "Jojo Rabbit", "text": "Jojo Rabbit 2019ko Taika Waititi zeelandaberritar zinema zuzendariaren umore beltzezko film komiko bat da. Christine Leunens\nidazlearen \"Caging Skies\" eleberrian oinarritzen da. Waititi beraz gain, Roman Griffin Davis, Thomasin McKenzie, Rebel Wilson, Stephen Merchant, Alfie Allen, Sam Rockwell eta Scarlett Johansson aktoreek antzeztu zuten.\n2019ko irailaren 8an estrenaitu zen Torontoko Zinemaldian, eta Ikusleen Saria eskuratu zuen. Egokitutako gidoi onenaren Oscar Saria irabazi zuen.\nSinopsia.\nBigarren Mundu Gerraren garaian, Jojo \"Rabbit\" Betzler (Roman Griffin Davis) alemaniar mutil bakartiaren mundua hankaz gora jartzen da, agerian jartzen zaionean bere ama Rosiek (Scarlett Johansson) ganbaran neska judutar bat ezkutatzen duela. Bere irudimenezko lagun Adolf Hitler leloaren (Taika Waititi) laguntza besterik gabe, Jojok aurre egin beharko dio bere nazionalismo etniko itsuari."}
{"id": "900249", "revid": "56334", "url": "https://eu.wikipedia.org/wiki?curid=900249", "title": "Gogo-aldartearen nahasmendu", "text": "Gogo-aldartearen nahasmendua afektibitatearen nahasmendua da, normalean depresiora (antsietatearekin edo antsietaterik gabe) nahiz euforiara lerratzen dena. Henry Maudsley psikiatrak afektibitate-nahasmendu kategoria proposatu zuen. baina egun gogo-aldartearen nahasmendua terminoa hobesten dute."}
{"id": "900250", "revid": "1545", "url": "https://eu.wikipedia.org/wiki?curid=900250", "title": "Afektibitate-nahasmendu", "text": ""}
{"id": "900251", "revid": "336", "url": "https://eu.wikipedia.org/wiki?curid=900251", "title": "Nortasunaren nahasmendu antisozial", "text": "Nortasunaren nahasmendu antisoziala portaera axolagabe, oldarkor, erasokor eta antisozialak ezaugarritzen duen nortasunaren nahasmendua da. Pertsonari ezinezkoa gertatzen zaio lotura afektiboak ezartzea, eta sor litezkeen egoera larriek ez diote inolako larritasunik edo erruduntasun-sentsaziorik eragiten. Sintomak nerabezaroan garatzen dira."}
{"id": "900252", "revid": "1545", "url": "https://eu.wikipedia.org/wiki?curid=900252", "title": "Nahasmendu ziklotimiko", "text": ""}
{"id": "900253", "revid": "90523", "url": "https://eu.wikipedia.org/wiki?curid=900253", "title": "Adierazpen idatziaren nahasmendu", "text": "Adierazpen idatziaren nahasmendua ideiak idatziz adierazteko gaitasunen urritasuna ezaugarritzat duen ikaskuntzaren nahasmendua da, ez adimen-urritasunak ezta eskolatze-urriak ere azaldu ezin dezaketena. Biztanleriaren %3-5k jasaten du."}
{"id": "900254", "revid": "6950", "url": "https://eu.wikipedia.org/wiki?curid=900254", "title": "Irakurketaren nahasmendu", "text": "Irakurketaren nahasmendua hitzak ezagutzeko eta testu bat ulertzeko gaitasunen eskasia nabarmena ezaugarritzat duen ikaskuntzaren nahasmendua da, ez adimen-urritasunak ezta eskolatze urriak ere azaldu ezin dezaketena. Berez, nahasmendu kategoria bat da, dislexia, alexia edo hiperlexia barnean hartzen dituena."}
{"id": "900255", "revid": "336", "url": "https://eu.wikipedia.org/wiki?curid=900255", "title": "Somatizazio-nahasmendu", "text": "Somatizazio-nahasmendua sintoma somatiko errepikatuak eta sarritan aldakorrak agertzeak ezaugarritzen duen nahasmendua da. Pertsonak urte luzez eduki ditzake sintoma horiek, eta behin eta berriz egin ditzake kontsulta medikoak, proba diagnostikoak eta tratamendu medikoak, prozedura horiek guztiek emaitza negatiboak ematen dituztelako. Lehen histeria kronikoa zioten."}
{"id": "900256", "revid": "6950", "url": "https://eu.wikipedia.org/wiki?curid=900256", "title": "Ikaskuntzaren nahasmendu", "text": "Ikaskuntzaren nahasmendua hasiera haurtzaroan edo nerabezaroan duen nahasmendua da. Haurrak bere adina, eskolatze- eta adimen-mailagatik espero daitekeena baino emaitza askoz okerragoak lortu ohi ditu irakurketan, kalkuluan edo idatzizko adierazpenean. Etiologiaren arabera hainbat motatakoak izan daitezke.\nKirk eta Bateman (1962/73) izan ziren \"Ikaskuntzaren nahasmendu\", \u201c\"learning disabilities\"\u201d, terminologia erabiltzen lehenak, hizketa, hizkuntza, irakurketa, idazketa, aritmetika edo beste ikasgai batzuetako prozesu batean edo gehiagotan sortutako desordenari edo atzerapenari buruz jarduteko. Garai haietatik aurrera, terminoaren definizioa argitzen saiatu dira ikerlariak baina arrakasta handiegirik gabe; zehaztasun eza, anbiguotasuna, lan gehienetan aurkitutako ezaugarriak izan dira. Gaur egun, adostasun nahiko argi batera iritsi bada, NJCLDren definizioari esker izan da (\"National Joint Committee on Learning Disabilities\" 1988an), oraingoz definiziorik onartuena:\nIkaskuntzaren nahasmendua honela definitu zen Espainian 2012an: "}
{"id": "900257", "revid": "1545", "url": "https://eu.wikipedia.org/wiki?curid=900257", "title": "Ikasteko desgaitasun", "text": ""}
{"id": "900258", "revid": "1545", "url": "https://eu.wikipedia.org/wiki?curid=900258", "title": "Gaitasun akademikoen asaldura", "text": ""}
{"id": "900259", "revid": "105290", "url": "https://eu.wikipedia.org/wiki?curid=900259", "title": "Adierazpen-hizkuntzaren nahasmendu", "text": "Adierazpen-hizkuntzaren nahasmendua mintzatzeko adierazpen-gaitasunen eskasia ezaugarritzat duen nahasmendua da, ez adimen-urritasunak ezta eskolatze urriak ere azaldu ezin dezaketena. Hauek dira sintoma batzuk: hiztegi guztiz murritza, aditzak jokatzeko zailtasuna, hitzak gaizki memorizatzea edo luzera edo konplexutasun egokiko esaldiak sortzeko zailtasuna. Normalean terapiaren bidez tratatzen dute."}
{"id": "900260", "revid": "1545", "url": "https://eu.wikipedia.org/wiki?curid=900260", "title": "Depresio-nahasmendu", "text": ""}
{"id": "900261", "revid": "336", "url": "https://eu.wikipedia.org/wiki?curid=900261", "title": "Depresio labur errepikatu", "text": "Depresio labur errepikatua depresio-aldi errepikatuek sortzen duten depresio-nahasmendua da; hamabi hilabeteko epean, gutxienez hilean behin agertzen dira, eta bi egunetik bi astera bitarteko iraupena izaten dute. Ez du inongo loturarik hilekoarekin."}
{"id": "900262", "revid": "1545", "url": "https://eu.wikipedia.org/wiki?curid=900262", "title": "Depresio-nahasmendu labur errepikatu", "text": ""}
{"id": "900263", "revid": "336", "url": "https://eu.wikipedia.org/wiki?curid=900263", "title": "Haurtzaroko desintegrazio-nahasmendu", "text": "Haurtzaroko desintegrazio-nahasmendua garapenaren nahasmendu sakona da: haurrak, bi urtez hazkunde eta garapen normala eduki ondoren, hilabete gutxi batzuen buruan garapenaren zenbait arlotako gaitasun hartuak galtzen ditu (psikomotorrak, moldaerazkoak nahiz esfinterren kontrolari dagozkionak); horrekin batera, anomalia ugari agertzen dira haurraren portaera sozialean eta komunikazioan. Pronostikoa negatiboa izan ohi da, eta, kasurik gehienen amaieran, adimen-urritasun sakona agertu ohi da. Autismoaren aldaeratzat jotzen dute."}
{"id": "900264", "revid": "119347", "url": "https://eu.wikipedia.org/wiki?curid=900264", "title": "Menstruazioaren aurreko disforia-nahasmendu", "text": "Menstruazioaren aurreko disforia-nahasmendua hilekoaren aurretik azaltzen den nahasmendua da: gogo-aldarte deprimitua, suminkortasuna eta antsietatea dira sintoma nagusiak. Hilekoa izaten duten emakumeen %1,8\u20135,8k jasaten du."}
{"id": "900265", "revid": "119347", "url": "https://eu.wikipedia.org/wiki?curid=900265", "title": "Gorputz dismorfikoaren nahasmendu", "text": "Gorputz dismorfikoaren nahasmendua edo dismorfofobia norberaren irudiarekiko kezka obsesibo eta patologikoa izatean datzan nahasmendua da. Usuagoa izan ohi da nerabezaroan, eta anorexia nerbiosoaren osagai nagusietako bat izan daiteke. Biztanleriaren %2,4k jasaten du, gizon zein emakume."}
{"id": "900266", "revid": "1545", "url": "https://eu.wikipedia.org/wiki?curid=900266", "title": "Dismorfofobia", "text": ""}
{"id": "900267", "revid": "69297", "url": "https://eu.wikipedia.org/wiki?curid=900267", "title": "Miguel \u00c1ngel L\u00f3pez", "text": "Miguel \u00c1ngel L\u00f3pez Moreno, (Pesca (Boyac\u00e1), 1994eko otsailaren 4a) txirrindulari kolonbiarra da, gaur egun Astana Pro Team taldean dabilena. \"Superman L\u00f3pez\" ezizena jaso du."}
{"id": "900269", "revid": "512", "url": "https://eu.wikipedia.org/wiki?curid=900269", "title": "Ikaza jauregia", "text": "Ikazako Jauregia Larrabetzuko erdigune historikoan kokatuta dago.\nEraikina.\nEraikin exentu bat da, oinplano karratukoa, eta harburu zizelkatuko lau isurialdetara estalkiduna. Hiru altuera ditu eta fatxada nagusiko hutsuneen banaketa erabat simetrikoa da, hiru ardatzetako antolaketa kanonikoa osatuz. Axiala hiru sarbidek osatzen dute, solairu bakoitzeko bana: nagusia, behe solairukoa, goikoak baino zabalagoa da. Albo-ardatz bakoitza gezileiho moduko hutsune estu batez osatzen da, behe solairuan,sarbide bat bigarren altueran eta bao bat hirugarrengoan. Bigarren altuerako hiru sarbideek burdinazko balkoi hegaldun berera ematen dute. Hutsune guztiak dintelduak dira, baina beheko altuerakoak besteekiko nabarmendu egiten dira, harlanduzko lanean berringuratuak baitaude. Goiko altuerako hiru hutsuneak ere bereiztu egiten dira besteekiko, egurrez berringuratuak daudelako. Harlanduzko lana eraikinaren izkinetan ere ageri da, eta beren hormak harlangaitz handiekin eginak daude. Fabrika ageri-agerian dago lehenengo bi altueratan, eta hirugarrengoan, aldiz, ezkutatu egiten da freskoan egindako hainbat motibo dituzten margolanen azpian. Horien artean bat nabarmentzen da: akanto-hostoen friso bat solairu horretako hiru hutsuneen ertzetik doana, eszenak gertatzen diren laukizuzena markoztatuz. Eszena horiek mendikoak eta ehizaldietakoak dira izkinetan eta heraldikoak hutsuneen hormataletan. Bigarren altuerako balkoia burdinazko bost kartelek eusten dute eta berauek apaingarri modura berragertzen dira kalostrako izkinetan eta erdigunean, kalostra erradialak dituen zirkuluerdi bat markoztatuz. Solairu bereko beste hiru fatxadak ere margotuta daude, adreilu ilarak imitatuz. Balkoi berri batek, barnean errosetaz apuntatutako motibo mailakatuz osatua, bere oinarrian alikatatu bat imitatzen duten margoak agertzen ditu. Ez dago zalantzarik jauregiaren garrantzia artistikoaz. Fatxada eszena eta motibo piktorikoz apaintzen dituzten bakarrenetako bat da, modu horretan kromatismo biziz eta mugimenduz hornituz. Margolan horiek, gainera, iraganeko garaien benetako dokumentu grafikoak dira, eta, beraz, oso balio handikoak."}
{"id": "900273", "revid": "336", "url": "https://eu.wikipedia.org/wiki?curid=900273", "title": "Drag Me to Hell", "text": "Drag Me to Hell (euskaraz \"Eraman Nazazu Infernura\"), 2009ko Sam Raimi estatubatuar zinema zuzendariaren beldurrezko film bat da. Alison Lohman, Justin Long, Lorna Raver, Dileep Rao, David Paymer eta Adriana Barraza aktoreek antzeztu zuten.\n2009ko Cannesko Zinemaldian estreinatu zen.\nArgumentua.\nAEB, Los Angeles. Christine Brown (Alison Lohman) banku batean lan egiten duen neska gazte handigura bat da, Clay Dalton (Justin Long) doktorearekin ateratzen dena. Christinen lana hipoteka maileguak ematean datza.\nEgun batez, Ganush andrea (Lorna Raver) izeneko ijito atso bat mailegu baten ordainka epearen atzerapena eskatzera joango zaio, baina Christinek ukatu, eta Ganush andreak bere etxea galduko du. Atsoak orduan mendeku gisa neskaren bizitza infernu bat bilakatuko duen madarikazioa jaurtiko dio. Bere mutilagun eszeptikoaren ulertesintasunaren aurrean, neska gazteak Rham Jas (Dileep Rao) igarlearengana joatea erabakiko du, hark bere arima behin betiko kondenazio batetik salba dezan. Bere bizimodu normala berreskura dezan laguntzeko asmoz, igarleak neska bere madarikaziotik askatzeko konponbide bat bilatzen lagunduko dio. Baina gaizkiaren indarrak hurbilduz doaz, eta Christinek ezusteko gauza ikaragarri bati aurre egin beharko dio."}
{"id": "900274", "revid": "336", "url": "https://eu.wikipedia.org/wiki?curid=900274", "title": "Jon Monkaiola", "text": "Jon Monkaiola Tollar, (Garinoain, Nafarroa Garaia, ) Euskal herritar futbolari profesionala da, Euskarri moduan jokatzen du.\n2020ko Udako Olinpiar Jokoetan, Tokio 2020an (Tokio), esku hartu, eta zilarrezko domina eskuratu zuen futbolean Espainia ordezkatuz; Brasilgo taldearen (urrezko domina) atzetik, eta Mexikoko taldearen (brontzezko domina) aurretik sailkatu zen Espainiako taldea. Tokion, honako hauek osatzen zuten Espainiako taldea: Unai Sim\u00f3n, \u00d3scar Mingueza, Marc Cucurella, Pau Torres, Jes\u00fas Vallejo, Mart\u00edn Zubimendi, Marco Asensio, Mikel Merino, Rafa Mir, Dani Ceballos, Mikel Oyarzabal, Eric Garc\u00eda, \u00c1lvaro Fern\u00e1ndez, Carlos Soler Jon Moncayola, Pedri, Javi Puado, \u00d3scar Gil, Dani Olmo, Juan Miranda, Bryan Gil eta Iv\u00e1n Villarrek."}
{"id": "900275", "revid": "512", "url": "https://eu.wikipedia.org/wiki?curid=900275", "title": "Sinister", "text": "Sinister, 2012ko Scott Derrickson estatubatuar zinema zuzendariaren beldurrezko film bat da. Ethan Hawke, Juliet Rylance, Fred Thompson, James Ransone, Clare Foley eta Michael Hall D'Addario aktoreek antzeztu zuten.\n\"Sinister 2\" (2015) jarraipena du.\nArgumentua.\nEllison Oswalt (Ethan Hawke) idazlea bere familiarekin batera AEBetan barna bidaiatu eta gerora bere liburuak idazteko gaia izango diren hilketa izugarriak ikertu ohi ditu. Behinola, familia oso baten hilketa jazo den etxe batera iritsiko da, bertan tragedia argitzeko haratagoko pista izugarriak dauzkan Supe-8 bideo zinta bat topatuko du."}
{"id": "900277", "revid": "336", "url": "https://eu.wikipedia.org/wiki?curid=900277", "title": "Jeffrey Epstein", "text": "Jeffrey Edward Epstein (1953 - 2019) estatubatuar finantzari aberats bat izan zen, sexu-delitu inplikatuagatik ezaguna.\nBiografia.\nEpsteinek irakasle gisa hasi zuen bere bizitza profesionala, baina Wall Street-eko banku eta finantza sektorera aldatu zen, eta finantza espekulazioan dirutaza handia egin zuen.\nEpstein-ek eliteko zirkulu soziala garatu zuen New York hirian, eta aldi berean bizitza estilo deigarria garatu zuen, beti neska gaztez inguratua, zeinen artean (alegia, Epstein eta emakume horien artean) sexu zerbitzuak, behartuak edo/eta ordainduak, ohikoak ziren. Multzo horretan adingabekoak ere bazirela azaleratu dute salaketa eta ikerketek.\nEpaiketa eta kondena.\n2005ean Palm Beacheko (Florida) poliziak Epstein ikertzen hasi zen, guraso batek salatu zuelako 14 urteko alabari sexu abusua egin ziola. Ikerketa federalak gutxienez 36 kasu aurkitu zituen sexu abusuenak, zenbait adin gutxikoekin (gazteena 14 urteko neska bat). Epstein errudun agertu zen eta Floridako estatuko auzitegian kondenatu egin zuten adingabeko neska bat prostituitzekagatik.\nAkusazioa larria izan arren, kondena 13 hilabetekoa jaso zuen bakarrik, 2008an, fiskalatzarekin akordioa erdietsi ostean. Akordioaren baldintzetan egon zen espetxealdi murriztua eta baldintza arinetan (kanpora irteteko aukerekin) eta akordioa beraren terminoak ezkutatzea biktima eta salatzaileengandik. Hori guztia onartu zuen fiskala izan zena, Alexander Acosta, 2019an Trump gobernuko lan idazkaria zen, eta dimisioa eman zuen Floridako egunkari batek kasua kaleratu ostean. Inplikazioa zen diru eta botere konexioak erraztu ziotela Epsteini akordioa erdiestea Acostarekin.\nKonexioak mundu akademikoarekin.\nKondena eta espetxealdi arinaren ostean, ezaguna zen Epsteinen kurrikuluma, baina hala ere, diru eta gizarte-konexioak lantzen jarraitu zuen: diru opari handien bidez, MIT, Harvard eta beste erakunde batzuetan zientzialari eta enpresa-gizon inportanteekin loturak eraiki zituen, zeinetan errespetagarritasuna berreskuratu zuen. 2019an zehar, konexio horien detaileak jakitean, eskandalua piztu da MIT eta beste erakundeetan.\nBigarren atxiloketa eta suizidioa.\nEpstein berriro atxilotu zuten 2019ko uztailaren 6an, Florida eta New Yorken adingabeen sexu trafikoa egotzita. Fiskaltzak uste du Epstein-ek 2002-2005-en bere Manhattango etxean adingabeko neskatoei bisitak antolatu zituela, eta horietatik gazteenak 14 urte zituen. Ikerketaren arabera, jazarpena eta sexu abusuak jasan zituen.\nEspetxean zela, suizidatzen saiatu zela jakinarazi zen, baina hala ere, nolabait ez zioten zaintza neurri egokirik ezarri eta bere ziefan hil zen 2019ko abuztuaren 20an. Forentseek zertifikatu zuten suizidioa izan zela.\nHaren heriotzak delitu-kargak aurrera jarraitzeko gaitasuna kentzen duelako, epaileak kargu penal guztiak baztertu zituen 2019ko abuztuaren 29an. Hala ere, eskandaluak irekita jarraiu zuen, susmoak egonik bere abusu-zirkuluan beste gizonezko botetetsu batzuek parte hartu zutela, eta zirkulu boteretsu eta akademikoetan diruz lagundu zituen ekimenak lupa kritiko baten pean daudelako."}
{"id": "900279", "revid": "1519", "url": "https://eu.wikipedia.org/wiki?curid=900279", "title": "Manhattan uhartea", "text": ""}
{"id": "900282", "revid": "1491", "url": "https://eu.wikipedia.org/wiki?curid=900282", "title": "El hoyo", "text": "El hoyo 2019ko Galder Gaztelu-Urrutia bilbotar zinema zuzendariaren zientzia fikziozko satira film bat da. Iv\u00e1n Massagu\u00e9, Antonia San Juan, Zorion Egileor, Emilio Buale Coka eta Alexandra Masangkay aktoreek antzeztu zuten.\n2019ko Torontoko Zinemaldian estreinatu zen, eta Midnight Madness saileko Ikusleen saria eskuratu zuen.\nArgumentua.\n\"El hoyo\" gizarte parabola bat da: jende talde bat egitura bertikal batean gatibu dago, erdian zulo bat dago eta hutsune horretatik janaria eskaintzen duen hormigoizko plataforma bat jaisten da egunero.\nHorman 48 zenbakia duen hormigoizko gelaxka batean esnatu da Goreng protagonista. Han bere gelakidea, Trimagasi, ezagutu du, bi gizonek gelaxka konpartitzen dute. Espetxeak nola funtzionatzen duen azalduko dio Trimagasik: elikagaiak goiko aldetik jaisten den plataforma baten bidez banatzen dira, solairu bakoitzean aldi mugatu batez geratzen dela. Maila baxuenetan daudenek goiko zatikoek uzten dietena baino ezin dute jan, eta ezin dute elikagairik pilatu (gelaxka izugarri berotu edo hozten da janaria mantentzen bada). Hilero pertsonak mailaz aldatzen dituzte, mailak ausaz esleitzen direla. Egoiliar bakoitzari artikulu bat ekartzen uzten zaio, Gorengek On Kixoteren kopia bat aukeratu zuen, eta Trimagasik autozorrozten den laban bat.\nGoreng boluntario gisa sartu zen \"Autogestio bertikaleko zentroan\" sei hilabete igarotzeko diploma baten truke, eta Trimagasi urtebeteko kondena betetzen ari da nahi gabe hiltzeagatik.\nEgun batean, Miharu izeneko emakume odoleztatu bat eligaietako plataforman jaisten dela ikusten dute. Trimagasik azaltzen du alabaren bila jaisten dela emakumea hilero. Gorengek beheko mailako bi pertsonek eraso egin diotela ikusten du, eta jauzi egin nahi du laguntzeko, baina neskak bi gizonezkoak hiltzen ditu eta plataformatik jaisten jarraitu du.\nHurrengo hilabetean, Goreng ohean lotuta esnatzen da, mugitu ezinean. 171. maila esleitu diete, eta plataforma iritsiko denean hutsik egongo dela suposa daiteke. Trimagasik azaldu dio Goreng-i haragi-zerrenda txikiak moztu nahi dizkiola, beti ere zauriak ondo garbitu eta sendatuko dizkiola, biek ala biek hilabetez bizirik jarraitu ahal izateko. Zortzigarren egunean, Goreng-en hanka mozten hasten da Trimagasi, baina Miharuk eraso egiten dio plataformatik jaisten denean. Goreng askatu eta Trimagasi hilgo du. Miharuk Trimagasiren haragi apur bat mozten du, Goreng elikatzen du eta jarraitu baino pixka bat lehenago berak ere jaten du.\nHurrengo hilabetean, 33. mailan esnatu da Goreng. Bere gelakide berria emakumea da eta Imoguiri izena du, berarekin ekarri zuen bakarra bere txakurra izan zen. Goreng konturatu da emakume hori dela kartzelan sartzeko elkarrizketa egin zion funtzionarioa. Imoguirik bere borondatez erabaki zuen kartzelan sartzea, minbizi terminala diagnostikatu ziotenean, eta presoak egoera txarrean zeudela konpontzea espero du. Imoguiri jatekoa arrazionalizatzen saiatzen da, eta behekoak ere konbentzitzen saiatu da, baina ez diote kasurik egin, Gorengek jakietan kaka egiteko mehatxua egin arte.\nMiharu plataformatik jaisten da berriro, baina zauri larriak dituela dirudi, goiko mailetan borrokatzeagatik. Goreng-ek eta Imoguiri-k plataformatik atera eta zauriak sendatzen dizkiote. Miharu alabaren bila dabilela azantzen dio Gorengek Imoguiri, baina Imoguirik ezinezkoa dela dio, 16 urte baino gutxiago dituen inor ezin dela instalazioetan sartu, eta Miharu bakarrik sartu zela.\nGoreng esnatzen denean Miharu eta Imoguiri aurrez aurre ikusi ditu, Miharuk Imoguiriren txakurra jan baitu. Goreng hurrengo hilabetean 202. mailan esnatu, eta konturatu da Imoguiri bere burua urkatu egin duela. Gorengek haren haragia jaten du bizirik irauteko, eta haluzinazioak izaten ditu Imoguiri eta Trimagasi-rekin. Hurrengo hilabetean 6. mailan esnatzen da gero. Bere gelakide berria, Baharat, goiko mailara igotzen saiatzen da, goiko mutilen laguntzarekin, putzura ekarri zuen soka bat erabiliz. Bertan bizi den bikoteak lagundu egiten dio hasieran, baina gero aurpegian egiten dio kaka eta beherantz bultzatzen du. 250 maila inguru daudela ikusita, Gorengek plan bat prestatzen du plataforman behera egiteko, janaria arrazionalizatzeko plana denek parteka dezaten, eta Baharat konbentzitzen du berarekin joateko.\nBehera egin ahala, janari zati batzuk baino ez dizkiete ematen presoei, eta ados ez daudenei eraso egiten diete. Jaistean, Miharurekin topo egin dute beste bi bizilagunen aurka borrokan, eta hari laguntzen saiatu dira. Baina Miharu hil egiten dute eta borrokan lau gizonok zauri latzak jasotzen dituzte. Goreng eta Baharat jaisten jarraitzen dira, Espero ezina zena gertatzen da, 250. mailatik igaro ondoren, 333. mailara ere iristen dira. Hor gelditz da plataforma. Goreng ohartu da neska bat dagoela gelaxkako ohearen azpian ezkutatuta, eta Miharuren alaba dela uste du. Plataformatik jaisten da, eta Baharat ere jaisten da, zalantzaz baina jarraitzen dio, plataforma hutsik beherantz joan dadin. Baharaten erresistentzia handia izan arren, inork jan ez dezan bere horretan gordeta zuten panna cotta fin bat jaten eman diote neskatxari. Beren asmoa zera zen, plataforma azalera itzuliko zenean panna cotta fin horrekin heltzea, horrela goiko aldeko administratzaileentzako \"mezu\" gisa erabili nahi zuten.\nHurrengo egunean baina, Gorengek Baharat hilda aurkitzen du, aurreko borrokan jasandako zauri hilgarrien ondorioz. Orduan neskatoarekin igotzen da plataformara. Putzuaren hondora jaisten dira, eta han Trimagasi ikusten du berriro. Gorengek Trimagasiri esaten dio haurrarekin igo behar duela, neskatoa baita \"mezua\", eta Trimagasik erantzuten dio mezuak ez duela eramailerik behar. Goreng plataformatik jaitsi eta Trimagasirekin urruntzen da. Biak biratu egiten dira haurra plataforman gorantz nola igotzen den ikusteko."}
{"id": "900283", "revid": "56334", "url": "https://eu.wikipedia.org/wiki?curid=900283", "title": "Antonio Mar\u00eda de Oriol", "text": ""}
{"id": "900285", "revid": "512", "url": "https://eu.wikipedia.org/wiki?curid=900285", "title": "Aguraingo Olbeak", "text": "Aguraingo Olbeak Arabako herri honetako arkupe berezi batzuk dira, San Juan plazako eta Zapatari kaleetako arkitekturan integratuak, Aguraingo Hirigune Historikoan.\nEzaugarriak.\nEraikitako euskal ondare nabarmen gisa katalogatua dago multzo jakin hau, eta Aguraingo San Juan plazako 1. zenbakitik 8.era hartzen du plazaren parean, eta jarraian iparralderantz eta gorantz geratzen diren Zapatari kaleko 1., 5., 7., 9., 11 eta 13.a zenbakiak hartzen ditu. Beste olbea multzo bat badago Agurainen, Andra Mari plazako olbeak, baina beste horiek desberdinak dira: arkupe hutsa dira, teilatuarekin, non eta San Juan eta Zapatariko olbeek gainean etxe eraikiak dituzten.\nAgurainen euskara desagertu ondoren ere, bertako gaztelanian \"olbeas\" esaten zitzaien elementu hauei, eta euskarazko hitza dira berez: \"ohol-beheak\" dira \"olbeak\", oholez egindako arkupeak baitira azken batean."}
{"id": "900286", "revid": "1519", "url": "https://eu.wikipedia.org/wiki?curid=900286", "title": "Arkupeak (San Juan 1 - 8 / Zapatari 5 - 7 - 9 - 11 - 1)", "text": ""}
{"id": "900287", "revid": "512", "url": "https://eu.wikipedia.org/wiki?curid=900287", "title": "Dead Silence", "text": "Dead Silence (euskaraz \"Heriotz Isila\"), 2007ko James Wan malaysiar-australiar zinema zuzendariaren beldurrezko film bat da. Ryan Kwanten, Amber Valletta, Donnie Wahlberg, Michael Fairman, Joan Heney, Bob Gunton, Judith Roberts eta Laura Regan aktoreek antzeztu zuten.\nArgumentua.\nJamie Ashen (Ryan Kwanten) gizon alargun gaztea Ella (Amber Valletta) emaztea zenaren heriotza ikertzeko asmoz etxera itzuli berri da.Bertan, Mary Shawen (Judith Roberts) kondaira ezagutuko du, bere 101 \"panpinekin\" batera lurperatua izan zen sabeliztuna. Haietako bat hilobitik itzuli da, eta ez prexexki asmo onekin."}
{"id": "900289", "revid": "512", "url": "https://eu.wikipedia.org/wiki?curid=900289", "title": "Places in the Heart", "text": "Places in the Heart 1984ko Robert Benton estatubatuar zinema zuzendariaren film dramatiko bat da. Sally Field, Lindsay Crouse, Ed Harris, Ray Baker, Amy Madigan, John Malkovich, Danny Glover, Jerry Haynes eta Terry O'Quinn aktoreek antzeztu zuten.\nEmakumezko aktore onenaren Oscar Saria (Sally Field) eta Jatorrizko gidoi onenaren Oscar Saria irabazi zituen.\nArgumentua.\nTexasen girotua, Depresio Handiaren garaian. Bi haurren ama alargun berri batek (Sally Field) arazo ekonomiko larriak ditu, eta landetxearen hipoteka ezin du ordaindu. Will jauna (John Malkovich), apopilo itsu bat, eta Moses (Danny Glover), landa-lanetan dabilen beltza, ditu lagun."}
{"id": "900311", "revid": "44278", "url": "https://eu.wikipedia.org/wiki?curid=900311", "title": "Ogo\u00f1oko mendilerroa", "text": ""}
{"id": "900312", "revid": "44278", "url": "https://eu.wikipedia.org/wiki?curid=900312", "title": "Burretxaganako mendilerroa", "text": ""}
{"id": "900313", "revid": "1545", "url": "https://eu.wikipedia.org/wiki?curid=900313", "title": "Lol Mahamat Choua", "text": "Lol Mahamat Choua (Mao, 1939ko ekainaren 15a - N'Djamena, 2019ko irailaren 15a) Txadeko presidentea izan zen 1979ko lau hilabetetan zehar.\nKanembu etniaren kidea izan zen. Boterera iritsi zen presio nigeriatarrengatiko Lehen Txadeko Gerra Zibilean zehar."}
{"id": "900317", "revid": "512", "url": "https://eu.wikipedia.org/wiki?curid=900317", "title": "Ric Ocasek", "text": "Richard Theodore Otcasek (Baltimore, Maryland, 1944ko martxoaren 23a - New York, 2019ko irailaren 15a), musikaren munduan Ric Ocasek deitua, estatubatuar egile abeslari, musikari, musika ekoizle eta margolaria izan zen. 1980ko hamarkadan egin zen ezagun \"The Cars\" taldeko buru zela, eta arrakasta handia lortu zuten hainbat disko egin zituen 1984ra bitartean. Taldea 1988an desegin zen, baina Ocasekek musikari lotuta segitu zuen: bakarkako hainbat lan plazaratzeaz gain, ekoizpenera bideratu zuen bere lana, eta besteak beste, \"Suicide\", \"Weezer\", \"Bad Brains\" eta \"Nada Surf\"-en lanak ekoitzi zituen. 2011n \"The Cars\" berriro elkartu zen \"Move Like This\" diskoa argitaratzeko."}
{"id": "900319", "revid": "448", "url": "https://eu.wikipedia.org/wiki?curid=900319", "title": "San", "text": ""}
{"id": "900321", "revid": "448", "url": "https://eu.wikipedia.org/wiki?curid=900321", "title": "Santa", "text": ""}
{"id": "900322", "revid": "448", "url": "https://eu.wikipedia.org/wiki?curid=900322", "title": "Dona", "text": ""}
{"id": "900324", "revid": "448", "url": "https://eu.wikipedia.org/wiki?curid=900324", "title": "San hizkia", "text": ""}
{"id": "900329", "revid": "512", "url": "https://eu.wikipedia.org/wiki?curid=900329", "title": "It Follows", "text": "It Follows (euskaraz \"Jarraitzen Zaitu\"), 2014ko David Robert Mitchell estatubatuar zinema zuzendariaren beldurrezko film bat da. Maika Monroe, Keir Gilchrist, Daniel Zovatto, Jake Weary, Olivia Luccardi eta Lili Sepe aktoreek antzeztu zuten.\n2014ko Cannesko Zinemaldian estreinatu zen, eta Sitgesko Zinemaldian ere aurkeztu zen.\nArgumentua.\nAEB, Michigan. Oakland Unibertsitateko ikaslea den Jay Height (Maika Monroe) 18 urtetako neska gazteak Hugh (Jake Weary) mutilagun berriarekin auto baten atzealdean bere lehenbiziko harreman sexuala izango du. Itxuraz xaloa eta arrunta dirudien gertaera horren ondoren, mutilagunak Jay konorterik gabe uztean egoera okertu egingo da. Jay esnatzean, Hughek bere atzetik jarraika dauzkan espiritu ghaizto batzuk usatzeko helburuz neskarekin larrutan egin duela azalduko dio, madarikazioa Jayri pasaraziz. Une horretatik aurrera, Jayk espiritu horien jazarpenaren ondorioak jasango ditu, irudipen izugarriak eta amesgaizto ugari izango ditu, norbaitek edo zerbaitek so egiten diolako sentsazio txarra edukiz."}
{"id": "900334", "revid": "512", "url": "https://eu.wikipedia.org/wiki?curid=900334", "title": "Reloj dorrea", "text": "Reloj dorrea edo Erloju dorrea Arabako Gesaltza A\u00f1ana herriko eraikin bat da. A\u00f1anako Gatz Haraneko kultura paisaiaren barruan, kultura ondasunaren kalifikazioa du. Udaletxearen atzealdean dago.\nFuntzioa.\nErloju horrek iturburuetatik zetorren ur gaziaren erabilera markatzen zuen, jabe bakoitzak ur hori zenbat denboraz erabil zezakeen zehazteko."}
{"id": "900335", "revid": "512", "url": "https://eu.wikipedia.org/wiki?curid=900335", "title": "The Parallax View", "text": "The Parallax View (euskaraz \"Parallaxen Ikuspegia\"), 1974ko Alan J. Pakula estatubatuar zinema zuzendariaren politika thriller film bat da. Loren Singer idazlaren 1970eko izenburu berdineko eleberrian oinarritua dago. Warren Beatty, Hume Cronyn, William Daniels eta Paula Prentiss aktoreek antzeztu zuten.\nArgumentua.\nAEB, Seattle. Joseph Frady (Warren Beatty) ikerketa kazetariak eta beste zazpi kazetari gehiagok Space Needle dorrean Charles Carroll (William Joyce) AEBetako Presidente hautagaiaren hilketaren lekuko izango dira. Bere zazpi lankideak istripuz hilik suertatzean, Fradyk bertsio ofizialaz zalantza egiten hasiko da, honetan, hilketen egilea bere kaxa eta bakarka jarduten duen hiltzailea omen da."}
{"id": "900337", "revid": "512", "url": "https://eu.wikipedia.org/wiki?curid=900337", "title": "Hegoafrikako Boer poni", "text": "Hegoafrikako Boer ponia,(), Hegoafrikako bertako zaldi arraza bat da. Bere tamaina zein beste hainbat ezaugarriengatik arraza hau ponien sailkapen taldean sartzen da.\nBoer nekazariek sortutako arraza bat da. Bere ibilera bereziagatik ezaguna.\nBoer zaldi modernotzat hartzen da, Lur muturreko zaldiaren ondorengoa.\nArrazaren historia.\nZaldi arraza modernoa da, Boer poni zaldi arrazaren ondorengoak. belaunaldietan Boer nekazariek berain beharretarako aukeratutakoak.\nAfrikaansez \"boerperd\" hitzaren esannahia zera da; baserritarraren zaldia.\n1652. urtean lehendabikziko zaldiak inportatu zituzten Hegoafrikara Jaba uhartetik. Dirudienez zaldi hauek arabaiar-berberiar arrazakoak omen ziren. Ondoren zaldi hauek mongoliar zaldiekin gurutzatu zituzten."}
{"id": "900338", "revid": "448", "url": "https://eu.wikipedia.org/wiki?curid=900338", "title": "Etxe abere", "text": ""}
{"id": "900339", "revid": "119347", "url": "https://eu.wikipedia.org/wiki?curid=900339", "title": "San Lorentzo baseliza", "text": "Done Laurenti Baseliza Gue\u00f1es udalako Bermejillo auzoan dago kokatuta, El Garmo izeneko mendi-adarrean. XV. mendeko eraikin erromanikoa da baina mendez mende berrikuntzak eduki ditu.\nHistoria.\nLaurendi III. Mendeko Diakono bat izan zen Sixto aitasantua zelarik. Elizaren ondasunen administratzailea zelarik, ondasun guztiak batu eta behartsuen artean banatu zituen, Horregaitik Erromatik salatu eta parrilla batean erreta hiltzeko zigorra ezarri zioten. \u201cAssasti unam partem, gira et aliam, et manduca\u201d (\u201calde bat erre duzu dagoeneko, eman iezadazu buelta eta jan ezazu\u201d) ohiukatuz hil zuten 258ko abuztuaren 10ean.\nDone Laurendi eguna, meza eta erromeria batekin ospatzen da.\nArkitektura.\nOinplano angeluzuzena eta pisu bakarrekoa da, 1607an gehitutako kanpandorrearen oinplanoa karratua da. Hiru isurkiko estalpea dauka, egurrezko euskarriak eta erdigunean ermitara sartzeko erdi-arkuko atea duela. harlangaitz-hormak eta teilatu adarkatua ditu. Burualdean XI. mendeko harrizko lehio bai dago, erdiko baoa dauka, zutabe txiki batek zatituta, eta bao horien gainean zirkulu-formako zuloak.\nXVI. mendean berriztatu zuten.\n1607an kanpandorrea gehitu zuten.\n1647an Aimon Rebollar arotzak aurreko ataria egin zuen, gaur egeun beste bat dago bere lekuan.\n1991 eta 1993 bitarteko arkeologi ikerdurak aurretijo eraikin bat aurkitzen dute.\n1383an eta 1489an Done Laurendi ermita parrokia zela dokumentatu dago."}
{"id": "900343", "revid": "512", "url": "https://eu.wikipedia.org/wiki?curid=900343", "title": "Midway (2019ko filma)", "text": "Midway, 2019ko Roland Emmerich alemaniar zinema zuzendariaren gerra-film bat da. Ed Skrein, Patrick Wilson, Luke Evans, Aaron Eckhart, Nick Jonas, Mandy Moore, Dennis Quaid, Darren Criss eta Woody Harrelson aktoreek antzeztu zuten.\nArgumentua.\nBigarren Mundu Gerra, Pazifikoko Gerra. Midwayko Guduan AEBetako marinel eta hegazkin pilotuen jarduera agertzen da."}
{"id": "900345", "revid": "336", "url": "https://eu.wikipedia.org/wiki?curid=900345", "title": "Bakuolak", "text": ""}
{"id": "900352", "revid": "512", "url": "https://eu.wikipedia.org/wiki?curid=900352", "title": "Andra Mari plazako olbeak", "text": "Andra Mari plazako olbeak Aguraingo Hirigune Historikoko arkupe berezi batzuk dira, eraikitako euskal ondare nabarmen gisa katalogatua daudenak.\nEtimologia.\n\"Olbea\" Agurainen gaztelaniaz gorde zen termino bat izan zen (\"las olbeas\"), \"ohol-beheak\" dira izatez. Beste olbea multzo bat ere bada Agurainen, San Juan plazan eta Zapatari kalean, baina Andra Mari plazako hauek desberdinak dira: arkupe hutsak dira, teilatuarekin, non eta beste olbeek gainean etxe eraikiak dituzten.\nEzaugarriak.\nOlbea edo arkupeak daude plazaren lau aldeetarik bitan, ipar eta hegoaldean. Arkupe landatarrak dira: egurrezko eta harrizko zutoinak, isurki bateko estalkiarekin, alboetako fatxadei pinoian atxikita. Estalki horien barne egitura egurrezkoa da, sendotasun handiagoa izateko habe egituratu batzuekin. Harroin gainean zuzen zurkaizten dira; harri asko berriak dira. Arkupeen barnealdean eserleku jarraiak dituzte; batzuek, hegoaldeko olbeetakoek adibidez, berriak dirudite."}
{"id": "900353", "revid": "1519", "url": "https://eu.wikipedia.org/wiki?curid=900353", "title": "Arkupeak / Olbeas (Santa Maria z/g)", "text": ""}
{"id": "900354", "revid": "1519", "url": "https://eu.wikipedia.org/wiki?curid=900354", "title": "Aguraingo Hirigune Historikoa", "text": ""}
{"id": "900355", "revid": "1519", "url": "https://eu.wikipedia.org/wiki?curid=900355", "title": "Conjunto Hist\u00f3rico Art\u00edstico de Salvatierra", "text": ""}
{"id": "900358", "revid": "512", "url": "https://eu.wikipedia.org/wiki?curid=900358", "title": "Ripaota", "text": "Ripaota gaur egun Arabako Gaubea udalean, Tobillas kontzejuan dagoen herri hustua da. Gaur egun inguru hori Ribota bezala ezagutzen da.\nHistoria.\nEz dira datu asko ezagutzen. 1025ean dokumentatuta, noiz hustu zen ez dakigu. "}
{"id": "900360", "revid": "119347", "url": "https://eu.wikipedia.org/wiki?curid=900360", "title": "Munibe jauregia", "text": "Munibe Jauregia Etxebarria udalerrian kokatuta dago. Estilo eklektikoko (erromantiko-neoklasikoa) jauregia da. XX. mendearen hasieran eraiki zen Herrerar ereduei jarraituz, baina barrokoari elementu ugari eman zizkion. Jauregia Jos\u00e9 Mar\u00eda Basterra arkitektoak diseinatu zuen eta 65 hektareako higiezin handi batek babesten du .\n1992an suteak eraikinaren zati bat suntsitu zuen eta XVIII. mendeko euskal liburutegi garrantzitsuena suntsitu zituen .\nHabsburgoko Zita enperadorea haurrekin egon zen denbora batez erbestean Lekeition Torregrosa jauregira joan aurretik .\nBere garaian behor-talde garrantzitsu bat izan zuen ere .\n2000. urtean, Bizkaiko Foru Aldundiak 3,31 milioi euroren truke erosi zuen jauregia lursailarekin batera bere jabeari, Ignacio de Urquijo y Olano. Ideia ostatu turistikoen sarea sortzea zen. \"Vizcaya-Bizkaiko Jauregiak\" zeinetan sartuko litzatekeen. "}
{"id": "900362", "revid": "69297", "url": "https://eu.wikipedia.org/wiki?curid=900362", "title": "Klute", "text": "Klute, 1971ko Alan J. Pakula estatubatuar zinema zuzendariaren thriller film bat da. Jane Fonda, Donald Sutherland, Charles Cioffi eta Roy Scheider aktoreek antzeztu zuten.\nPakulak zuzendutako eta zinemazaleen artean \"Paranoiaren Trilogia\" deritzona osatzen du, \"The Parallax View\" (1974) eta \"All the President's Men\" (1976) filmeekin batera.\nEmakumezko aktore onenaren Oscar Saria (Jane Fonda) irabazi zuen, eta Jatorrizko gidoi onenaren Oscar Sariaren izendapena jaso ere (Andy eta Dave Lewis).\nArgumentua.\nAEB, Tom Gruneman (Robert Milli) Pennsylvaniako kimika konpainia bateko enpresaburua arrastorik utzi gabe desagertu berri da. Poliziak Grunemanen bulegoan New York hiriko Bree Daniels (Jane Fonda) deritzon emagaldu baten helbidea daraman gutun lizun bat topatuko du, hark ere antzeko gutunak jasoak zituen. Poliziak sei hilabetez kasua ikertu ostean bere hortan jarraituko du, hortaz, Grunemanen enpresako lankidea den Peter Cable (Charles Cioffi) enpresaburuak familiaren adiskidemina den John Klute (Donald Sutherland) detektibea kasua ikertu dezan kontratatuko du.\nKlutek Bree bizi den eraikin berdinean apartamentu bat alokatuko du eta berau galdekatzeko ikustera doanean bien arteko erakarpena eta maitasun harremana sortuko da. Klutek hiriko gaizkileen giroan bere ikerketarekin jarraitzen duen bitartean emagalduen hilketak jazoko dira. Orduan, Bree hurrengo biktima izan daitekenaren susmoak asaldatuko du."}
{"id": "900365", "revid": "12788", "url": "https://eu.wikipedia.org/wiki?curid=900365", "title": "Alargunen Etxea", "text": "Alargunen Etxea Aguraingo eraikin zibil zaharrena da, XIV. eta XV. mendeen artean eraikia. Litekeena da hasieran defentsarako dorretxea izatea, kokapenagatik eta beheko murruen loditasunagatik. 1564ko abuztuan Agurain suntsitu zuen sutea gainditu zuen etxe zibil bakarra izan zen, baina ez dago bere egoera orijinalean XVII. eta XVIII. mendeetan berritu egin zenez. Eraikitako euskal ondare nabarmen gisa katalogatua dago Aguraingo Hirigune Historikoaren barruan.\nEzaugarriak.\nTarteko eraikina, izkina egiten duena, orube angeluzuzen oso estu eta luzangaren gainean eraikia (Gotikoaren bereizgarria). Fatxada nagusiak beheko oin, bi bizitza eta irekidurarik gabeko ganbara ditu.\nAtzeko fatxadak bizitza bat gehiago du, eta honen beheko zatia soilik da guztiz Erdi Arokoa: hor nabarmentzen dira arku zorrotzeko portada gotikoa, estua eta dobelekin, gaur egun zati bat kalearen mailatik behera duena; eta alboan duen saietera, etxeko orgen sarrera argiztatzeko funtzioa duena, seguruenik.\nHarria da beheko oinetan material nagusia, harlanduzko lana fatxada nagusian eta harri horma ekialde eta iparraldeko aurpegietan (azken honetan, entokatua). Goiko bizitzak bistako adreiluz eta luzitutako zurez (fatxada nagusian) eginiko armazoi egituraz ixten dira.\nBeheko bizitzak ateburua duten bi irekidura handiko merkataritza lokal bat du: ezkerrekoa sarbidea da eta eskuinekoa erakusleihoa. Lehen bizitzak hutsarte angeluzuzen bat du eta, gainean, zurezko markoa duten bi leiho kareldun."}
{"id": "900366", "revid": "1519", "url": "https://eu.wikipedia.org/wiki?curid=900366", "title": "Alargunen etxeak", "text": ""}
{"id": "900367", "revid": "137486", "url": "https://eu.wikipedia.org/wiki?curid=900367", "title": "Miguel Mihura", "text": "Miguel Mihura Santos (Madril, 1905eko uztailaren 21-ibidem, 1977ko urriaren 28) idazle, komediagile eta kazetari espainiarra. Absurdoaren eta umorezko antzerkian lan garrantzitsuak egin zituen. Ideologikoki falangista, Donostiarekin lotura berezia izan zuen: bertako Polloe hilerrian lurperatuta dago.\nBiografia.\nKasualitatez Donostian hil zen Miguel Mihura \u00c1lvarez aktorearen semea zen. Batxilergoa, anaiarekin batera, Madrilgo San Isidoro ikastetxean ikasi zuen. Hamasei urtekin Rey Alfonso antzokian hasi zen lanean; han Mu\u00f1oz Seca eta Carlos Arniches ezagutu zituen. Aita hil ondoren, 1925ean, ikasketak baztertu zituen buru belarri umorearen eta umore-aldizkarieten munduan murgiltzeko. Aldizkari desberdinetan kolaboratu zuen, besteak beste, \"Guti\u00e9rrez\", \"Macaco\", \"Buen Humor\" eta \"Muchas Gracias\". 1920. hamarkadan kazetari moduan lan egin zuen. Urte horietan bohemio moduan bizi zen eta kafetegietan antolatzen ziren solasaldietan ezaguna egin zen. Garai horretan Tono, Edgar Neville eta Enrique Jardiel Poncela umore-idazleak ezagutu zituen; batez ere Jardiel Poncela bere estiloan eragin handia izan zuen.\nEspainiako Gerra Zibila aurretik hasi zen idazten baina ospea berandu jaso zuen. Horrela, 1932an, \"Tres sombreros de copa\" idatzi zuen baina 1947 arte ez zen argitaratu eta 1952an taularatu zen. Lan hori Espainiako antzerkiaren benetako klasikoa da eta, zentzu askotan, absurdoaren antzerkia iragartzen du. 1952 urtean berean, lan horri esker, Antzerkigintzako Sari Nazionala jaso zuen.\nGerra Zibilean frankisten alde egin zuen. Behin Donostia konkistatuta, Madriletik ihes egin zuen eta bertan hartu zuen babesa. Donostian \"La Ametralladora\" fronteko soldaduei zuzendutako umorezko aldizkari faxistaren zuzendaria izan zen; aldizkarian \"Lilo\" izengoitiarekin sinatzen zuen.\nGerra bukatuta \"Tajo\" aldizkarian \u00abLa Ametralladora\u00bb umorezko saila idatzi zuen. 1941ean \"La Codorniz\" aldizkarian idazten eta zuzentzen hasi zen; zuzendaria 1941tik 1944 arte izan zen. 1950. hamarkadan Mihuraren estiloak aldaketa handi bat ezagutu zuen: umorearen gainetik satira eta kritika gailentzen dira. Aldaketa horren adibideak \"El caso de la se\u00f1ora estupenda\" eta \"A media luz los tres\", biak 1953koak. Urte bat lehenago, 1952an, Bardem eta Berlangarekin \"Bienvenido, Mister Marshall\" filmean kolaboratu zuen.\n1997an, urtero bezala oporrak Hondarribian egiten zituenean gaixorik jarri zen. Madrilera eraman zuten eta han hil zen, koma hepatiko baten ondorioz, 72 urte zituelarik. Ordurako Real Academia Espa\u00f1olaren K eselekurako izendatua zegoen, 1976an, baina sarrerako diskurtsoa irakurri aurretik hil egin zen. Donostia lurperatu zuten, egileak horrela eskatuta. Antza, bere hasierako nahia Hondarribian lurperatzea zen baina han oso garestia zela eta, azkenean Donostian hilobiratu zuten.\nAntzezlanak eta taularatze urteak.\nKomedia asko idatzi zituen, ospetsuenak \"Tres sombreros de copa\", \"Maribel y la extra\u00f1a familia\" eta \"Ninette y un se\u00f1or de Murcia\" izanik.\nSariak.\nZinema Idazleen Zirkuloak hiru domeina eman zizkion:"}
{"id": "900374", "revid": "56334", "url": "https://eu.wikipedia.org/wiki?curid=900374", "title": "Andre Alargunen Etxea", "text": ""}
{"id": "900376", "revid": "336", "url": "https://eu.wikipedia.org/wiki?curid=900376", "title": "Union Square (Manhattan)", "text": "Union Square, euskaraz literalki \"Batasun Plaza\", AEBetako New York hiriko Manhattan barrutiko elkargune eta plaza garrantzitsu bat da. Broadway eta Laugarren Etorbideak bategiten duten lekuan dago.\n1882an Fr\u00e9d\u00e9ric Auguste Bartholdi frantziar arkitektoak eraiki zuen."}
{"id": "900380", "revid": "105290", "url": "https://eu.wikipedia.org/wiki?curid=900380", "title": "The Trip to Bountiful", "text": "The Trip to Bountiful 1985eko Peter Masterson estatubatuar zinema zuzendariaren film dramatiko bat da, Horton Footen izen bereko antzezlanean oinarritua. Geraldine Page, John Heard, Carlin Glynn, Richard Bradford eta Rebecca De Mornay aktoreek antzeztu zuten.\nEmakumezko aktore onenaren Oscar Saria (Geraldine Page) irabazi zuen.\nArgumentua.\nWatts anderea nekatuta dago bere bizitza aspergarriarekin. Bere apartamentuan bizikide ditu Ludie semea eta Jessie erraina. Egun batean, haiei ezer esan gabe, etxetik irten eta bere jaioterrira bidaiatzea erakitzen du, Utahko Bountiful herrira. Bountifulen ezagutuzu zuen bere bizitzako gizona eta osatu zuen familia. Bidaian bere bizitzaz interesatzen den neska gazte bat ezagutzen du eta elkarren lagun egiten dira."}
{"id": "900381", "revid": "105290", "url": "https://eu.wikipedia.org/wiki?curid=900381", "title": "Streets of London (abestia)", "text": "Streets of London (euskaraz \"Londresko Kaleak\"), Ralph McTell ingeles kantautorearen folk abesti bat da. Lehenbizikoz \"Spiral Staircase\" (1969, \"Espiral Eskailera\") diskoan argitaratu zuen.\nOrdutik 400 abeslarik baina gehiagok abestiaren beren bertsioak abestu izan dituzte."}
{"id": "900383", "revid": "56334", "url": "https://eu.wikipedia.org/wiki?curid=900383", "title": "Union Square (New York)", "text": ""}
{"id": "900384", "revid": "56334", "url": "https://eu.wikipedia.org/wiki?curid=900384", "title": "Union Square", "text": ""}
{"id": "900388", "revid": "512", "url": "https://eu.wikipedia.org/wiki?curid=900388", "title": "Mendi suitzarra", "text": "Mendi suitzarra edo Mendiko trena altzairuzko errusiar mendi bat da \"scenic railway\" motakoa, Donostiako Igeldo Mendiko Jolas-Parkean kokatua. Erich Heidrich ingeniari alemaniarrak diseinatu zuen eta 1928an inauguratu zen.\nOraindik funtzionatzen duen munduko altzairuzko errusiar mendirik zaharrena da.\nPistan zeuden egurrezko errailekin eraiki zen atrakzioa, ohiko \"scenic railwaysetan bezala\"; pista zati bat paisaiari irekia dago eta hormigoiz eginda dago. Atrakzioak ez du mantentzen \"scenic railwaysen\" euskarrietan sostengatzeko ohitura; bidea lurrean egindako zuloetan eta, ibilbidearen goialdean, kostaldeko horma batetik doa. Errailak altzairuzko batzuengatik aldatu dira.\nErrusiar mendiak bi trenekin funtzionatzen du, eta horietako bakoitza bi autoz osatuta dago, 5 ilaratakoa bakoitza, bi pertsona errenkada bakoitzean, eta, beraz, tren bakoitzeko 20 pertsona sartu ahal dira. Autoak egurrezkoak dira eta altzairuzko gurpilen gainean doaz, Margateko eta Great Yarmouth Pleasure Beachekoak bezala (Erresuma Batuan) eta Luna Parkekoa, Melbournen, Australian, bezala. Balaztari batek bi autoen artean bidaiatzen du bere abiadura kontrolatzeko.\nIkus gainera.\nMendi suitzarraren bidea lehengo ilaratik ikusita"}
{"id": "900389", "revid": "69297", "url": "https://eu.wikipedia.org/wiki?curid=900389", "title": "2019ko Espainiako Itzulia", "text": "2019ko Espainiako Itzulia Itzuli Handi honen 74. edizioa izan zen."}
{"id": "900391", "revid": "512", "url": "https://eu.wikipedia.org/wiki?curid=900391", "title": "Elexalde etxea", "text": "Elexalde etxea Leintz Gatzagan (Gipuzkoan) dagoen jauregi bat da. XVI. mendean eraiki zen pizkundetar estiloan.\nIzena.\nJauregiaren jabeak izan ziren Elexaldetarren izena darama. \"Torrekua jauregia\" ere esaten zaio, O\u00f1atiko jaunaren dorrea zegoen tokian eraiki baitzen jauregia.\nEgitura.\nBi solairutako eraikina da, behe solairua eta goikoa. Oinplano errektangularra dauka eta bi isuritako teilatua.\nAurrealdea harlanduz egina dago. Estilo platereskoan egindako ataria du, puntu erdikoa da eta arrosetaz apainduriko dobelak ditu. Goiko solairuan hiru lehio ditu. Erdiko lehioak bi zutabe ditu eta goian tinpanoa. Tinpanoan Elexalde familiaren armarria ikusten da.\nEtxea babesten duen hormak burdinezko hesi bat dauka."}
{"id": "900393", "revid": "15251", "url": "https://eu.wikipedia.org/wiki?curid=900393", "title": "Garro jauregia", "text": "Garro jauregia Leintz Gatzagan (Gipuzkoan) dagoen jauregi bat da. XVII. mendean eraiki zen estilo barrokoan. Gaur egun Kultur Etxea dago bertan.\nEgitura.\nSantiago eta San Inazio kaleen arteko bidegurutzean kokaturik dago. Oinplano karratua du eta beheko solairuaz gain beste bi solairu ditu. Teilatua lau isuritakoa da. Hareharriz eraikia dago.\nAurrealdeari dagokionez, beheko solairuan atari zabala du, dintelduna. Alboetan bi leiho handi daude burdinsarez babesturik. Lehenengo solairuan hiru balkoi daude, bakoitza ate bikoitz bati dagokiolarik. Bi zarpek eusten dute balkoi bakoitza. Bigarren solairuan ere hiru balkoi daude, baina hauek gutxiago ateratzen dira hormatik. Bigarren aurpegiak antzerako itxura du, goiko bi solairuetan balkoiak dituelarik.\nKaleak gurutzatzen diren ertzean armarri handi bat dauka, solairu bien artean. Garro familiaren armarria ageri da bertan, lis loredun gurutzea eta lau otso izkinatan.\nKultur Etxea.\nGarro jauregia berriztu egin zen eta 1987an Leintz Gatzagako Kultur Etxea ezarri zen bertan. Lehen solairuan 70 metro koadroko azalera duen erakusketa gela dago. Honetaz gain Toki-Eder elkartea, ludoteka, liburutegia eta hainbat batzar gela daude jauregiaren barnean."}
{"id": "900394", "revid": "512", "url": "https://eu.wikipedia.org/wiki?curid=900394", "title": "Uribarri baserria", "text": "Uribarri baserria Orozkon (Bizkaia) dagoen XVI. mendeko baserria da. 2018ko urriaren 8ean, Eusko Jaurlaritzak \"monumentu\" izendatu zuen, sailkatutako kultura-ondasuna.\nEzaugarriak.\nUribarri baserriak lau angeluko oinplanoa du, iparralde eta hegoaldera orientatuta dago, eta bi isurialdeko estalkia du, gailurra fatxada nagusiarekiko zuta dela. Harlangaitz zarpiatuzko obra da. Fatxada nagusiaren aurrean, bolumen bat dago, ardi-korta gisa erabiltzen zena eta, egun, etxebizitza-erabilera duena; leku berean, beste bolumen bat dago, labea gordetzen duena.\nFatxada nagusian, beheko solairuan, alboko sarrera batetik kortetara sartzen da. Hurrengo solairuan, sarbide bat dago, eraikinaren fatxadako erdiko ardatzean dagoen harrizko eskailera batetik abiatzen dena. Halako kanpo-eskailerak ohikoak dira Orozkoko haraneko baserrietan. Solairu honetako baoen antolamendua irregularra da, eta ez dio inongo eskemari jarraitzen. Azkenik, ganbaran, bi bao txiki daude. Ateburudunak dira bao guztiak, eta harlandu sendoz inguratuta daude. Ipar-mendebaldeko fatxadatik sarbide bat dago lehenengo solairura sartzeko. Fatxada horretan, orobat, \u00abartzainaren etxea\u00bb delakoaren irtengunea dago. Baditu, era berean, harlanduz inguratutako leiho-zuloak. Beste fatxadetako baoak txikiak dira, eta fatxada nagusikoen moduan eginda daude.\nBeheko solairu osoan kortak daude. Lehen solairuak, berriz, etxebizitza-erabilera du. Sarreratik banaleku den atondora igarotzen da, eta, handik, eskuinaldera eginda, sukaldera, eta, ezkerraldera, maila beheraxeagoan dauden geletara sartzen da. Solairu horretan, gainera, beste gela batzuk eta biltegiratzeko espazio bat daude. Barne-eskailera batetik, ganbarara igotzen da, zeinak biltegi-erabilera baitu. Hirugarren solairu honetan, plataforma bat dugu, habearteen bao nagusia okupatzen duena. Ipar-mendebaldeko alboan, \u00abartzainaren etxea\u00bb delakoa atxikitzen zaio; han, abereak ukuiluratzeko tokia dago, eta sukalde bat dago, laratza eta erdiko sua duena. Espazioen barne-banaketak hurritzezko edo gaztainazko adar-trentzatuz eginda daude, akabera luzituak dituztela.\nEgitura zurezko portikoz eginda dago, eta pieza bakarreko haritz-zurezko zutoin handiz osatua. Sistemaren txarrantxatzea bi eratara eginda dago: batetik, zutoin eta habeak agerian mihiztatutako besoetan txarrantxatzen dira, dena ere zurezko ziri ia-zilindriko bidez lotuta dagoela; bestetik, estalkiaren egitura-sistema portikoen noranzkoa aldatuta osatu da, eta, hartara, beheko portikoak beren artean lotuta daude luzetara. Portiko-egiturak multzo bati eusten dio, zehazki haritzezko eskuairaldezko soliba-forjatuz eta gaztaina-zurezko xafla lodi eta handiz egindako oholtzaz osatutako multzo bati. Estaldurako hegala zurezko ohol mihiztatuz eginda dago, eta ohol horiek gapirio-multzoari lotzen zaizkio, zurezko ziri txiki asko \u00abjosita\u00bb.\nXVI. mendekoa da jatorrizko egitura. XVIII. mendean, erabilerak berrantolatu ziren, eta egitura osatu zen. XIX. mendean, \u00abartzainaren etxea\u00bb delakoa erantsi zitzaion."}
{"id": "900395", "revid": "512", "url": "https://eu.wikipedia.org/wiki?curid=900395", "title": "La Herrera auzoko eskolak", "text": "Taramona y Diaz de Entresotos familiak La Herrerako eskolak eman zizkion Zallako udalari. Eskolak 1923 ireki ziren Ricardo Bastida arkitektuaren proiektua jarraituz eta Herrerako auzoan dago.\n2016tik aurrera, D eredua duen eta Hezkuntza Berriaren inguruan lan egiten duen Landabaso Eskola Librea bertan dago kokatuta\nEraikina.\nEskolak neoeuskaldun estilokoak dira eta pentsatu ziren bi eskolak egiteko, neskak eta mutilak bananduz eskola museo baten bidez. Beheko solairua arkuduna eta bi solairu gehiago osatzen dute eraikina.\nAzpimarragarriak dira dituen lehio handiak zeren eta argi eta aire asko ematen dute.\nFatxada nagusiak, eskertzeko, familiako armarri eta Higinio Basterra eskultorearen metalezko plaka ditu."}
{"id": "900427", "revid": "42829", "url": "https://eu.wikipedia.org/wiki?curid=900427", "title": "La Herrera (Zalla)", "text": ""}
{"id": "900428", "revid": "2048", "url": "https://eu.wikipedia.org/wiki?curid=900428", "title": "Lapurdiko deportazioa (1794)", "text": ""}
{"id": "900430", "revid": "512", "url": "https://eu.wikipedia.org/wiki?curid=900430", "title": "Dracula Untold", "text": "Dracula Untold, 2014ko Gary Shore irlandar zinema zuzendariaren fantasia eta beldurrezko film bat da. Bram Stoker irlandar idazlearen \"Drakula\" (1897) eleberri ospetsuan oinarritua dago. Luke Evans, Sarah Gadon, Dominic Cooper, Art Parkinson, eta Charles Dance aktoreek antzeztu zuten.\nArgumentua.\nXV. mendea, Transilvania. Vlad \"Paldoztatzailea\" \u0162epe\u015f III.a errumaniar printzearen bizitza kontatzen da, Bram Stoker idazleak \"Drakula\" (1897) pertsonaiam garai guztietako banpiro ezagunena eta eleberri sortzeko erabili zuen pertsonaia. Zein zalantza eta oztopoei aurre egin behar zien, eta banpiro nola bilakatu zen azaltzen da."}
{"id": "900431", "revid": "336", "url": "https://eu.wikipedia.org/wiki?curid=900431", "title": "Nothing's Gonna Change My Love for You", "text": "Nothing's Gonna Change My Love for You, euskaraz \"Ezerk Ez Du Aldatuko Nire Maitasuna Zugatik\", 1984ko Michael Masser eta Gerry Goffin musikariek konposatutako amodiozko pop balada abesti bat da. Jatorriz, George Benson abeslari eta gitarra-jotzaileak grabatu eta \"20/20\" (1985) diskoan argitaratu zuen.\nBertsiorik ezagunena Glenn Medeiros abeslariak abestu eta \"1987ko bere izenpeko diskoan argitaratu zuena da, mundu osoan sekulako ospea bereganatu baizuen, herrialde askotan sailkapenetako lehen postuan edo aurrenekotakoetan sailkatuz. Ondorioz, 1980ko hamarkadako amodiozko popo balada arrakatatsu, ezagun eta entzunenetakoa bat da.\nAbestiak jatorrizko ingelesezko bertsioa eta ondoren gaztelaniazkoa ere izan zuen, \"Nada Cambiar\u00e1 Mi Amor Por Ti\" izenburupean."}
{"id": "900432", "revid": "10891", "url": "https://eu.wikipedia.org/wiki?curid=900432", "title": "Fernando Goenaga Iribarren", "text": "Fernando Goenaga Iribarren (Eibar, Gipuzkoa, 1907ko abuztuaren 16a - Ordizia, 1990eko otsailaren 5a) euskal abeslaria izan zen. Eibarren jaio zen baina Ordizian bizi izan zen hil arte. Nahiz eta askok ez jakin, Fernando izan zen \"Isil-isilik\" abesti herrikoiaren egilea. Fernando abeslari eta konpositorea izan zen, baina bere nerabetasunean gerrara eraman zuten militar bezala."}
{"id": "900434", "revid": "56334", "url": "https://eu.wikipedia.org/wiki?curid=900434", "title": "Lertxun hauskara", "text": ""}
{"id": "900438", "revid": "512", "url": "https://eu.wikipedia.org/wiki?curid=900438", "title": "Soran jauregia", "text": "Soran jauregia Leintz Gatzagan (Gipuzkoan) dagoen jauregi bat da. Elizaren ondoan kokaturik dago. Indianokoa izena ere ematen zaio.\nHistoria.\nAntzinako Soran jauregia XVI. mendean eraiki zen eta bi dorrek osaturiko jauregi ederra zen. Errege-erreginak Leintz Gatzagatik igarotzen zirenean beren segizioak Soran jauregian hartzen zuen ostatu. Soran familiaren ondorengo batek ordea jauregia eraitsi eta harriz harri Nafarroan berreraiki zuen.\n1764 urtean gaur egungo Soran jauregia altxatu zen zaharra egon zen tokian.\n2006 eta 2007 urteen artean eraikina berriztu egin zuten eta gaur egun hotela dago bertan.\nEgitura.\nEstilo barrokoa duen eraikina da. Beheko solairuaz gain bi solairu ditu. Fatxada nagusiari dagokionez lehenengo solairuan hiru balkoi ageri dira, baina erdikoa besteak baino handiagoa da. Bigarren solairuan hiru lehio ditu.\nAtzealdera Deba ibaiaren haranari begira egurrezko balkoi batek zeharkatzen du aurpegi guztia eta azpiko solairuan begiratoki ederra dauka."}
{"id": "900439", "revid": "512", "url": "https://eu.wikipedia.org/wiki?curid=900439", "title": "Urigoen etxea", "text": "Urigoen etxea edo Kapitangoa jauregia Leintz Gatzagan (Gipuzkoan) dagoen jauregi bat da.\nHistoria.\nXVI. mendean eraiki zen eta beraz Leintz Gatzagan mantentzen den jauregi zaharrena da.\nEgitura.\nBeheko solairuan atea eta burdin-sarez babesturiko bi lehio ditu. Lehenengo solairuan hiru ate daude egurrezko barandaz hornituak. Bi armarri ere ageri dira, Elexaldetarrena bata eta izena ematen dion Urigoen familiarena bestea. Bigarren solairuan ere hiru ate barandadun daude."}
{"id": "900441", "revid": "512", "url": "https://eu.wikipedia.org/wiki?curid=900441", "title": "Leintz Gatzagako udaletxea", "text": "Leintz Gatzagako udaletxea Leintz Gatzagan (Gipuzkoan) dagoen jauregi bat da, gaur egun udaletxearen egoitza dena.\nHistoria.\nXVIII. mendean eraiki zen.\nEgitura.\nBehe solairuaz gain beste bi ditu. Behekoa eta lehenengo solairua harlanduz egina dago ez hala bigarren solairua. Fatxadako elementu aipagarriena armarria da. Austriarren armarria da eta alboetan Leintz Gatzagako armarri bana ditu, Gaztelua eta bi dorla dituztenak. Dorla horietan ekoizten zen gatza ur gaziaren lurrunkeraren teknika erabiliz.\nBigarren solairuan burdinezko hesi apaindua duen balkoi handia dago."}
{"id": "900442", "revid": "512", "url": "https://eu.wikipedia.org/wiki?curid=900442", "title": "Anders als die Andern", "text": "Anders als die Andern () 1919ko Richard Oswald ingeles zinema zuzendariaren film dramatikoa da, homosexualitatea positiboki irudikatu zuen lehen filmtzat jotzen dena.\nWeimarko Errepublikak urtebete zuen Oswaldek filma egin zuenean. 1918ko azaroan zentsura bertan behera gelditu zenez gero, pelikula grabatzea erabaki zuen. Pelikulak hautsak harrotu zituen, eta 1920. urtean zentsura berrezarri zuten Alemanian. Urte hartan filma debekatu zuten: soilik mediku eta ikerlariek zuten hura ikusteko baimena. Hamarkada bat geroago, 1933an, nazismoak film horren kopiak erre zituen. Hala egin zuen sexu zientzietako institutuko artxiboekin ere. Baina nazismoak ezin izan zuen filma erabat desagerrarazi, kopia bat gorde baitzen Ukrainan. Municheko museoak aurkitu zuen kopia hori.\nSinopsia.\nPaul Korner da filmeko protagonista, maila ekonomiko altuko musikari homosexuala. Kurt Sivers biolin jotzaile gaztea ikasle hartzen du, eta maitemindu egiten dira. Gizartearen bazterketa eta ezin ulertua, eta legeen jazarpena eta errepresioa agertzen dira filmean. Hirschfeld doktorea ere ageri da, sexologoaren rola jokatzen. Sexologia lezio bat ematen du Kornerren familiarekin duen solasaldian zein publikoki egiten duen hitzaldian."}
{"id": "900443", "revid": "336", "url": "https://eu.wikipedia.org/wiki?curid=900443", "title": "Nahasmendu faktizio", "text": "Nahasmendu faktizioa pertsona batek bere buruari behin eta berriz eta nahita sintoma fisiko edo psikologiko itxuraz larriak eragiten dizkion nahasmendua da. Horrek kontsulta mediko ugari ekarri ohi ditu jarraian, baita ospitaleratzeak edo are ebakuntza kirurgikoak ere, gaixo dagoela sinetsarazteko helburu bakarrarekin. Nahasmendu somatikoarekin nolabaiteko lotura du baina nahasmendu fakztizioa dutenek nahita egiten dute."}
{"id": "900444", "revid": "336", "url": "https://eu.wikipedia.org/wiki?curid=900444", "title": "Garapenaren nahasmendu orokortu", "text": "Garapenaren nahasmendu orokortua Interakzio sozialaren eta komunikatzeko gaitasunen garapenaren narriadura kualitatiboak ezaugarritzen duen nahasmendua, haurtzaroan hasi ohi dena. Retten sindromea eta autismoaren espektroko nahasmendu guztiak garapenaren nahasmendu orokortuak dira."}
{"id": "900445", "revid": "1545", "url": "https://eu.wikipedia.org/wiki?curid=900445", "title": "Autismoaren espektroko nahasmendu", "text": ""}
{"id": "900446", "revid": "336", "url": "https://eu.wikipedia.org/wiki?curid=900446", "title": "Nortasunaren nahasmendu histrioniko", "text": "Nortasunaren nahasmendu histrionikoa gehiegizko erreakzio emozionalak, arreta bilatzeak eta gogo-aldartea bat-batean aldatzeak ezaugarritzen duten nortasunaren nahasmendua da. Emakumeek gizonek baino lau aldiz gehiago jasaten dituzte eta biztanleriaren %2\u20133ak du."}
{"id": "900447", "revid": "512", "url": "https://eu.wikipedia.org/wiki?curid=900447", "title": "Gods of Egypt (filma)", "text": "Gods of Egypt (euskaraz \"Egiptoko Jainkoak\"), 2016ko Alex Proyas australiar zinema zuzendariaren fanatasiazko ekintza film bat da. Nikolaj Coster-Waldau, Gerard Butler, Brenton Thwaites, Chadwick Boseman, \u00c9lodie Yung, Courtney Eaton, Rufus Sewell eta Geoffrey Rush aktoreek antzeztu zuten.\nArgumentua.\nAntzinako Egipto, Gizateriaren biziraupena kinka larrian dago, baina Bek (Brenton Thwaites) heroi hilkorra mundua salbatu eta bere benetako matitasuna erreskatatzera erabakia dago. Hori lortzeko Horus (Nikolaj Coster-Waldau) jainko ahaltsuaren laguntza bilatuko du, harekin Set (Gerard Butler) jainkoaren aurkako aliantza egingo du, iluntasunaren jainko gupidagabea Egiptoko tronua bereganatu baitu. Set eta ebre morroien aurkako borroka irabazteko ausardia eta sakrifizio proba ikaragarriak gainditu beharko dituzte."}
{"id": "900448", "revid": "1545", "url": "https://eu.wikipedia.org/wiki?curid=900448", "title": "Gaixotasun mental", "text": ""}
{"id": "900449", "revid": "105290", "url": "https://eu.wikipedia.org/wiki?curid=900449", "title": "Buru-nahasmendu organiko", "text": "Buru-nahasmendu organikoa edo nahasmendu mental organikoa garuneko ehunaren lesio organiko batek eragindako sindrome psikiatrikoa da, hala nola nahasmendu-sindrome akutua edo dementzia."}
{"id": "900450", "revid": "336", "url": "https://eu.wikipedia.org/wiki?curid=900450", "title": "Nortasunaren nahasmendu paranoide", "text": "Nortasunaren nahasmendu paranoidea pentsamenduaren zurruntasunak, autokritika egiteko ezintasunak eta mesfidantzarako eta besteen ekintzak erasokortzat edo mehatxagarritzat ulertzeko joerak ezaugarritzen duten nortasunaren nahasmendua da. Beste nahasmenduekin komorbilitate handia du."}
{"id": "900451", "revid": "56334", "url": "https://eu.wikipedia.org/wiki?curid=900451", "title": "Fernango Goenaga Iribarren", "text": ""}
{"id": "900452", "revid": "105290", "url": "https://eu.wikipedia.org/wiki?curid=900452", "title": "Nortasunaren nahasmendu pasibo-agresibo", "text": "Nortasunaren nahasmendu pasibo-agresiboa eskaera arrazoituei erresistentzia pasiboarekin edo, aitzitik, erreakzio agresiboekin erantzuteak ezaugarritzen duten nortasunaren nahasmendua da. Gaixoen ezaugarri nagusiak prokrastinazioa, agerikoak ez diren oztopoak erabiltzea, eraginkortasunik eza eta setatia izatea dira.."}
{"id": "900454", "revid": "1545", "url": "https://eu.wikipedia.org/wiki?curid=900454", "title": "Arreta Galeragatiko eta Hiperaktibitateagatiko Asaldura", "text": ""}
{"id": "900455", "revid": "105290", "url": "https://eu.wikipedia.org/wiki?curid=900455", "title": "Kommozio osteko nahasmendu", "text": "Kommozio osteko nahasmendua garuneko kommozio sendoa izan ondorengo nahasmendua da; kommozioa eragin duen traumatismo kranioentzefalikoaren ondorioz, ezagutza-mailako eskasiak eta sintoma neurologiko eta portaerazko batzuk agertzen dira. Horretarako sintomak hiru hilabete baino gehiago iraun behar dira."}
{"id": "900456", "revid": "69477", "url": "https://eu.wikipedia.org/wiki?curid=900456", "title": "Traumatismo kranioentzefaliko", "text": ""}
{"id": "900457", "revid": "336", "url": "https://eu.wikipedia.org/wiki?curid=900457", "title": "Nahasmendu somatoforme", "text": "Nahasmendu somatoformea alderdi organikotik inolako azalpenik ez duten sintoma fisikoak eragiten dituen nahasmendua da. Berez nahasmendu talde bat da, beste gaitzetan agertzen dena."}
{"id": "900458", "revid": "1545", "url": "https://eu.wikipedia.org/wiki?curid=900458", "title": "Asperger nahaste", "text": ""}
{"id": "900459", "revid": "336", "url": "https://eu.wikipedia.org/wiki?curid=900459", "title": "M\u00fcnchhausenen sindrome", "text": "M\u00fcnchhausenen sindromea pertsona batek bere buruari sintoma fisiko nahiz psikikoak nahita eragitea edo horien itxura egitea ezaugarri duen sindromea da. Ezin da egiaztatu sintomatologia hori guztia justifikatuko lukeen inolako gaixotasunik. Nahasmendu faktizio mota hau 1951n deskribatu eta M\u00fcnchhausengo Baroiaren omenez izendatu zuten."}
{"id": "900460", "revid": "90523", "url": "https://eu.wikipedia.org/wiki?curid=900460", "title": "Konkusio", "text": "Konkusioa edo burmuineko kommozioa burmuineko lesio traumatikorik arruntena eta arinena da. Teknikoki traumatismo batek sortzen du eta burmuinen funtzionamendu arrunta epe labur batez eteten du."}
{"id": "900464", "revid": "336", "url": "https://eu.wikipedia.org/wiki?curid=900464", "title": "Balearica (erromatar probintzia)", "text": "Balearica Behe Erromatar Inperioan antolatutako erromatar probintzia izan zen; horretarako, IV. mendearen erdialdean, Konstantzio Klororen eta Konstantino II.a enperadorearen urtetan, Hispania Tarraconensis probintziatik uharteak atera zituzten. Haren maila pretorioa zen eta Hispaniaren \"vicarius\"en agindupean zegoen. Probintzia barruan Pitiusak eta Balearrak zeuden eta hiriburua Pollentia zen, egungo Pollen\u00e7an. Aurretik, uharte horiek feniziarrak izan ziren.\n455an Genseriko agindupean zeuden bandaloek uharteak okupatu zituzten eta probintzia desagertu zen. Bandaloen okupazioak 534 urtea arte iraundu zuen. Ondoren uharteak Bizantziar Inperioaren eskuetan gelditu ziren."}
{"id": "900472", "revid": "42829", "url": "https://eu.wikipedia.org/wiki?curid=900472", "title": "Lazunarri malekoia", "text": "Lazunarri kaia Lekeition (Bizkaia) dagoen kai edo eraikuntza hidraulikoa da. 2015eko azaroaren 10ean, Eusko Jaurlaritzak kultura ondasun izendatu zuen, Lea ibaiko industria paisaia \"monumentu-multzo\" sailkapenaren barnean.\nEzaugarriak.\nLea ibaiaren estuarioan kokatua dago, Isuntza hondartzaren eta Garraitz (San Nikolas) uhartearen artean. XVIII. mendean eraikitako sistema hidraulikoa da, itsasadarraren bokalaren norabidea aldatzeko sortua. Horri esker jitoan doan hondarrak ez zuen ibai-ahoan barrarik sortzen eta ontziek ibaian gora egin ahal zuten.\nXIX. mendean berreraikia, 2011ko ekaitz batek zati batzuk puskatu zituen. 2015ko hasieran berritze lanak egin zituzten, tarte hautsiak berreginez eta hondatuak konponduz. Horrela, kai berrituak 4,10m zabal eta 245 m luze ditu."}
{"id": "900473", "revid": "201", "url": "https://eu.wikipedia.org/wiki?curid=900473", "title": "Lazunarri", "text": ""}
{"id": "900474", "revid": "16654", "url": "https://eu.wikipedia.org/wiki?curid=900474", "title": "Osasuna B 2019/2020", "text": "Entrenatzailea: Santi Castillejo (2018-Egun)"}
{"id": "900477", "revid": "512", "url": "https://eu.wikipedia.org/wiki?curid=900477", "title": "San Saturnino eliza (Zalduondo)", "text": "San Saturnino eliza Zalduondoko eraikin erlijioso nagusia da, Arabako Lautadan. Lizarrate eta Aistratik zetorren errepide historikoa sartzen da elizaren ekialdetik. Estalkia gotiko berantiarrekoa du (XVI. mendea), eta XVI, XVII eta XVIII. mendekoak ditu fabrika, koru, sakristia, dorre eta erretaulak.\nElizako zaindaria, San Saturnino Tolosakoa, herria Europako bideei begira jartzearen ondorioa da. Via Tolosanaren adar batetik Baionara eta, gero, Zalduondora heldutako erromesek Tolosa-Okzitanian ikusitako San Saturnino eliza handia gogora ekartzen zien eraikina aurkitzen zuten."}
{"id": "900479", "revid": "512", "url": "https://eu.wikipedia.org/wiki?curid=900479", "title": "Aguraingo udaletxea", "text": "Aguraingo udaletxea Agurain herriko udalaren egoitza da, herrigune historikoan dagoena, eta eraikitako euskal ondare nabarmen gisa katalogatua dago. Eraikin konplexu bat da, historikoki fusionatu ziren beste hiru eraikinen multzoa, 2005eko erreforma eta errestaurazio handi batean berregina.\nEraikinaren garapena.\nParterik zaharrena San Martin eliza da, Aguraingo eraikin zaharrena, eliza erromaniko bat jatorrian, 13. mendekoa. 2005eko erreformarekin, udaletxearen barruan, literalki alde guztietatik estalia eta babestua, geratu den eraikina da, salbu eta kanpai-horma, zeinak irteera duen gainetik.\nElizaren ondoan alondegia eraiki ziren, eta udaletxea edo kontzejuaren etxe zaharra, zeinaren parte bat espetxe ere bazen. Beste bi egitura hauek XVI. mendekoak ziren izatez, baina hiru eraikinek eboluzionatzen jarraitu duten, eta alondegia 1847an berreraiki zen adibidez."}
{"id": "900481", "revid": "1519", "url": "https://eu.wikipedia.org/wiki?curid=900481", "title": "Udaletxe barruko kapera", "text": ""}
{"id": "900482", "revid": "512", "url": "https://eu.wikipedia.org/wiki?curid=900482", "title": "San Martin eliza (Agurain)", "text": "San Martin eliza XIII. mendean eraiki zen, Aguraingo eraikin kontserbatu zaharrena da eta eraikitako euskal ondare nabarmen gisa katalogatua dago. Erromanikoa da, elementu protogotikoekin. Gaur egunean Udaletxeko kapera da, eta 2005. urteko erreformatik literalki udaletxearen barruan dagoen eraikina da. Literalki alde guztietatik estalia eta babestua dago, salbu eta kanpai-horma, zeinak irteera duen gainetik.\nHistoria.\nXVI. mendera arte kontzejua biltzeko gune zen, eta 1582an erabaki zen bileretarako lokal bat egin behar zela, bilerak elizatik kanpo egiteko. Horrela beste eraikin batzuk joan zitzaizkion inguratzen ondoan, udaletxea izango zena eta alondegia, mendeekin bat egingo zutenak.\nEzaugarriak.\nPresbiterioa eta elizaren gorputza bereiztuz arku zorrotz okertua edo fajoia dago, itsatsitako zutabeetan eutsia. Gaur egun kaperara sartzeko erabiltzen den aldean arku zorrotzeko leiho itsu baten aztarnak eta enkoadramendu errenazentista duen horma-hobi nitxo bat geratzen dira (beharbada azken hori sagrario gisa erabiliko zen). Gaur egungo kanpai-horma barrokoa da, XVII. mendekoa, eta piramidez erremataturik dago. Erromanikotik ojiba-estilo berrirako pausoak ematen ari ziren trantsizio garaian eraikia, Euskal Herri osoan egoera onean kontserbatzen den elementu protogotiko bakarrenetakoa da."}
{"id": "900489", "revid": "512", "url": "https://eu.wikipedia.org/wiki?curid=900489", "title": "Cloch\u00e1n", "text": "Cloch\u00e1n, harriz egindako eta mentsuladun teilatua duten eraikinak dira, usadioz Irlandako hego-mendebaldeko kostaldearekin lotuak, bertan baidaude gehienak.\nEraikin hauek eraikuntza datza zehatza ezezaguna da, 700. urtea baina lehenagokoak badaude, arte prerromanikoaren garaian, baina gehienak XII. mendearen ondoren eraikitakoak dira. Eraikin hauek itxura eguraldiari, batez ere haizea eta euriari, aurre egin eta babesleku izateko asmoz dute.\nCloch\u00e1n ezagunena Dingle penintsulan dagoen Gallarus Oratory delakoa da."}
{"id": "900495", "revid": "448", "url": "https://eu.wikipedia.org/wiki?curid=900495", "title": "Anfibioa", "text": ""}
{"id": "900497", "revid": "1491", "url": "https://eu.wikipedia.org/wiki?curid=900497", "title": "Amaiur Esnaola", "text": "Amaiur Esnaola Illarreta (Intxaurrondo, Donostia, 1992ko urriaren 29a) UPV/EHUko ikertzaile biologoa da, Leitzaran eta Elama ibaietan egiten dituen ikerketen dibulgazioarengatik Ikergazte saria birritan irabazi zituen, 2017an eta 2019an, baita CAF-Elhuyar sari bat ere 2022an.\nEuskal Herriko Unibertsitatean graduatu zen biologian 2014an. Biologia ikasketak amaituta Bartzelonako Unibertsitatean \"Ekologia, Gestioa eta Ingurumenaren Errestaurazioa\" masterra egin zuen.\nIkerlaria.\nUPV/EHUko Zoologia eta Animalien Zelulen Biologia Sailean doktoretza tesia egiten hasi zen 2016ko urtarrilean, Jose Ramon Aihartza, Arturo Elosegi eta Jorge Gonzalezen gidaritzapean. Pirinioetako muturluzearen edo ur-satorraren (\"Galemys pyrenaicus\") ekologia espazial eta trofikoaren azterketan datza bere doktoretza tesiak: habitaten erabileraren eta dieta hautespenaren azterketan. Ur-satorraren kontserbaziorako funtsezko gakoak identifikatzea da bere ikerketaren helburu nagusia.\nIkerketak Leitzaran ibaian (Oria ibaiaren arroa, Gipuzkoa) eta Elama ibaian (Urumea ibaiaren arroa, Nafarroa) egin ditu. Gipuzkoa eta Nafarroaren artean dagoen Artikutza inguru naturalean ere bai. Artikutzako urtegia ibaien errestaurazioko aplikazio praktiko bat da, 2017an hasi ziren urez husten, segurtasun arazoak zituelako eta ez zelako erabiltzen, eta 70 urte lehenagoko egoerara itzuli nahi dute ingurua. Bertatik pasatzen zen Ekonobieta erreka birsortzeko prozesua aukera paregabe bat da tamaina horretako lan batek biodibertsitatean duen eragina aztertzeko. Mundu osoan zaharkituta edota erabilerarik kanpo geratu diren urtegien kopurua handitzen ari denean, ez dago informazio nahikoa gisa honetako aktibitate batek ingurumenean izan ditzakeen efektuei buruz. Prozesu hori aztertzeko bidean muturluzearen presentzia nola aldatzen ari den aztertzea oso lagungarria da.\nUEUko eta Euskal Natura elkarteko kidea.\nUdako Euskal Unibertsitatearekin hainbat artikulu eta hitzaldi zabaldu ditu Natur Zientziak sailean.\nEuskalNatura elkarteko kidea eta NZ2Topa! Naturaz eta euskaraz, elkarrekin Topa! jardunaldien antolatzaileetako bat da. Naturazaleak, irakasleak, ikasleak eta ikertzaileak elkartzeko antolatzeko antolatu dituzte jardunaldiak."}
{"id": "900498", "revid": "512", "url": "https://eu.wikipedia.org/wiki?curid=900498", "title": "Murriart", "text": "Murriart gaur egun Arabako Samaniegoko udalaren barruan Araban zegoen herri hustua da. Leza eta Samaniego artean zegoen. Egun Murriarte bezala ezagutzen da.\nHistoria.\nEz dira datu asko ezagutzen. 1366tik dago dokumentatuta. Noiz hustu zen ez da ezagutzen baina 1427 aurretik izan zen."}
{"id": "900499", "revid": "512", "url": "https://eu.wikipedia.org/wiki?curid=900499", "title": "Carbonillako mendilerroa", "text": "Carbonillako mendilerroa Burgos, Bizkaia eta Araba eta Bizkaia artean dagoen mendilerro bat da. Bere punturik altuena Castro Grande mendia da, 1094.2 metrorekin."}
{"id": "900500", "revid": "58866", "url": "https://eu.wikipedia.org/wiki?curid=900500", "title": "Victor Hugo etxea", "text": ""}
{"id": "900502", "revid": "512", "url": "https://eu.wikipedia.org/wiki?curid=900502", "title": "Maripoxa Enea etxea", "text": "Maripoxa Enea edo Maripoxanea etxea Lezon dagoen XVI. mendeko eraikina da, Done Jakueren ibilbide kulturalak zeharkatzen duen Lezoko kale Nagusiko 6. zenbakian kokatzen dena.\nEzaugarriak.\nBi isurkiko estalkia dauka eta teilatu gailurra fatxada nagusiarekiko paraleloa da. Beheko solairua eta eta beste hiru ditu eta, azkenekoa ezik, harearrizko harlanduzkoa da etxea. Hirugarren solairua beranduago eraiki zen eta luzitutako harlangaitzezkoa da.\nBeheko solairuan erdi puntuko arku itxura duten dobeladun bi sarbide ditu eta erdian burdin hesiz estalitako leiho kronopial bat. Sarbide zabalenean JHS siglak dauzka giltzarrian, sarbide estuan ikur astrolabikoak.\nOndarea.\nEusko Jaurlaritzak izendatutako ondarea da."}
{"id": "900503", "revid": "1545", "url": "https://eu.wikipedia.org/wiki?curid=900503", "title": "Nahasmendu-sindrome akutu", "text": ""}
{"id": "900504", "revid": "512", "url": "https://eu.wikipedia.org/wiki?curid=900504", "title": "Burn-out sindrome", "text": "Burn-out sindromea, neke profesionalaren sindromea edo \u00aberreta egotea\u00bb neke fisiko, emozional eta intelektualeko egoera da, lanbidearen eskakizunei erantzuteko gai ez izatera iritsi den langileak nabari duen estresaren ondorioz sortzen dena. Berez luzaroko estresari erantzun bat da. Munduko Osasun Erakundeak 2019ko maiatzaren 25ean lanarekin lotutako gaitza gisa onartzeko asmoa adierazi zuen.\nSintoma nabarmenenak.\nHauek izan daitezke:\nSindromeari aurre egiteko gakoak.\nIdoia Apaolazaren arabera hauek izan daitezke estrategiak:\nEstres eta neke profesionalaren arteko diferentziak.\nSingh, Goolsby eta Rohoads egileentzako bi kontzeptu hauek oso desberdinak dira:"}
{"id": "900505", "revid": "1545", "url": "https://eu.wikipedia.org/wiki?curid=900505", "title": "Neke profesionalaren sindrome", "text": ""}
{"id": "900506", "revid": "105290", "url": "https://eu.wikipedia.org/wiki?curid=900506", "title": "Toompeako gaztelua", "text": "Toompeako gaztelua (, baina antzina \"Taani Linn\" izendatua, \"Daniarren gaztelua\" esan nahi duena) Toompea izeneko kareharrizko muinoaren gainean dagoen gaztelua, Tallinngo erdialdean, Estoniako hiriburuan. Muinoaren izena Tallinn hiriak hartu zuen izena izan zen Estonia Danimarkaren menpe egon zenean, XIII. eta XIV. mendeetan."}
{"id": "900507", "revid": "105290", "url": "https://eu.wikipedia.org/wiki?curid=900507", "title": "Capgrasen sindrome", "text": "Capgrasen sindromea edo dobleen ilusioa delirio-mota da; pertsona batek bere senideak eta hurbilekoak haien berdin-berdinak diren iruzurtiek ordeztu dituztela uste duenean azaleratu ohi da. Joseph Capgras (1873\u20131950) frantziar psikiatraren izena darama."}
{"id": "900508", "revid": "1545", "url": "https://eu.wikipedia.org/wiki?curid=900508", "title": "Capgrasen sindromea", "text": ""}
{"id": "900509", "revid": "1545", "url": "https://eu.wikipedia.org/wiki?curid=900509", "title": "Dobleen ilusio", "text": ""}
{"id": "900510", "revid": "6327", "url": "https://eu.wikipedia.org/wiki?curid=900510", "title": "Down sindrome", "text": ""}
{"id": "900511", "revid": "105290", "url": "https://eu.wikipedia.org/wiki?curid=900511", "title": "Oteloren sindrome", "text": "Oteloren sindromea edo jelosiazko delirioa pertsona batek bikotekidea desleial zaiola uste duenean gertatzen den delirio-mota da. Shakespeareren izen bereko antzezlanaren izena darama, bere protagonistak jelosiaz Desdemona hiltzen baitu."}
{"id": "900512", "revid": "1545", "url": "https://eu.wikipedia.org/wiki?curid=900512", "title": "Jelosiazko delirio", "text": ""}
{"id": "900514", "revid": "1545", "url": "https://eu.wikipedia.org/wiki?curid=900514", "title": "Sinopia", "text": "Sinopia fresko pintura bat egiteko aldez aurretik horman irudikatzen den marrazkia da, hots, freskoaren oinarria izango den zirriborroa egiteko teknika da.\nSinopia aztarnak aurkitu izan dira Antzinako Egiptoko tenpluetako horma-pinturetan, fresko pinturaren aurrekari gisa. Teknika hau erromaniko horma-pinturetan ere erabili izan zen.\nXVI. mendean paperean edo oihalean (kartoia) aldez aurreko irudia egin eta ondoren horman jarrita, zulatuz, margolariari gidatzeko horma-irudia lortzen zen. XV. mendera arte, koloretako hautsa hormaren gainean jartzen zen eta kedarrez betetako zaku baten bitartez, kartoiaren zuloak \"(spolvero)\" betetzen ziren. Sistema hau erabiltzeko, Miguel Angelek eta Rafaelek lur gorria erabili zuten.\nBeste esanahi bat.\nSinopia burdin oxidoz osatutako pigmentua da, normalean okre gorrixka (lur gorria), horma-pinturarako gehien erabiltzen dena, nahiz eta beste tonu batzuk ere izan, esaterako, horia eta beltza.\nIzenaren jatorria Turkiako Sinop eskualdeko lur gorri baliotsuetatik dator."}
{"id": "900515", "revid": "336", "url": "https://eu.wikipedia.org/wiki?curid=900515", "title": "Sindrome serotoninergiko", "text": "Sindrome serotoninergikoa gehiegizko serotonina kantitateak eragindako sindromea da. Nahasmendu mentala, dardara, goragaleak, hipertentsioa, hipertermia eta suminkortasun neuromuskularra dira sintoma nagusiak. Zenbait drogak sortzen du."}
{"id": "900517", "revid": "512", "url": "https://eu.wikipedia.org/wiki?curid=900517", "title": "Amadeo I.a Espainiakoaren erregetza", "text": "Amadeo I.aren erregetza Espainiako historian monarkia parlamentarioa praktikan jartzeko lehen saiakera izan zen (\"monarkia herrikoia\" edo \"monarkia demokratikoa\", garai hartan deitu zen bezala), baina porrot entzutetsu batekin amaitu zen. Bi urte baino ez zituen iraun, 1871ko urtarrilak 2an Gorte Konstituziogileek Amadeo I.a errege izendatu zutenenik, 1873ko otsailaren 10era arte, abdikatu zuenean.\nPorrotaren arrazoien artean aipatzen da errege berria Espainiara iritsi zen egunean bertan hil zen Prim jenerala Madrilen hil zela, hiru egun lehenago izandako atentatu baten biktima. Prim, errege berriaren balore nagusia izateaz gain, Alderdi Progresistako buruzagia zen, koalizio monarkiko-demokratikoaren indar politiko garrantzitsuenaM honen heriotzak Pr\u00e1xedes Mateo Sagasta eta Manuel Ruiz Zorrillaren arteko oinordekotzaren lehia ireki zuen, azken honek, azkenean, koalizio haren \"deskonposizio traumatikoa\" eragin zuena. M\u00aa Victoria L\u00f3pez-Cord\u00f3n historialariak adierazi zuen bezala, \"Sostengatu behar zuten [indarren] desertzioak esperientzia ezinezko egin zuen\". Bestalde, Amadeo I.aren monarkiak ez zuen lortu integratzea errege berriaren zilegitasuna aitortzen ez zuten eta euren proiektu politiko propioa defendatzen jarraitu zuten oposizioko talde politikoak \u2014 Errepublika, monarkia karlista edo monarkia alfonsista \u2014.\nAmadeo I.aren erregealdia Seiurteko Demokratikoaren (1868-1874) garaiaren zati da, 1868ko Iraultzarekin hasi eta Espainiako Lehen Errepublikarekin (1873-1874) amaitzen dena.\nErregearen aukeraketa.\n1868ko Iraultzaren ostean errege bat aurkitzea barne arazo larria bihurtu zen, izan ere Elisabet II.a eraitsi zuten indar politikoak ez ziren ados jartzen nork ordezkatu behar zuen erabakitzeko: Montpensierreko dukea, unionistek; Fernando Saxonia-Coburgekoa, aurrerakoiek; eta baita nazioartekoa ere, Europako potentzia nagusien arteko lehia piztu baitzen (monarkiak guztiak), bakoitza bere lekuan \"jartzeko\". Espainiako gobernuak Leopoldo Hohenzollern-Sigmaringenkoa printze prusiarraren hautagaitza iragarri zuen, baina laster aurkitu zuen Napoleon III.aren ezezkoa, Prusiarekin erabateko lehian, gertuko mehatxutzat hartzen zuena Frantziarekin muga egiten zuten bi lurralde errege etxe bereko kideak buru izatea. Hemendik ere sortu zen 1870-1871ko franko-prusiar gerraren hasierarako aitzakia, eta honen emaitza prusiar garaipena izan zen (honen ondorioz Alemaniar Inperioa jaioko zelarik), Napoleon III.aren suntsipena eta Frantziako Hirugarren Errepublikaren aldarrikapena. Era berean, Napoleon III.a Antonio Orleansekoa Montpensierreko dukearen hautagaitzaren aurka agertu zen, Frantziako etxe dinastikoen (Bonapartetarren eta Orleanstarren) arteko antagonismoa zela eta; gainera, Montpensierren eta Borboien arteko familia-loturak (Isabel II.a suntsituaren koinatua zen) aukera hau Espainiako alderdi monarkiko-demokratikoek oso gutxi babestea eragin zuen. Geratzen zen hautagaitza bakarra Savoiako etxe italiarrarena zen, Primek bultzatua 1870eko udatik bere baliodun nagusi bihurtu arte.\n1870eko azaroaren 16an, Gorte Konstituziogileek Amadeo Aostakoa, Viktor Emanuel II.a Italiakoa erregearen bigarren semea, aukeratu zuten Espainiako errege berri bezala, Amadeo I.a izenarekin; alde 191 diputatuk bozkatu zuten, kontra 100 (60, errepublika federalaren alde; 27, Montpensierreko dukearen alde; eta 8, Espartero jeneralaren alde) eta 19 abstentzio egon ziren."}
{"id": "900518", "revid": "512", "url": "https://eu.wikipedia.org/wiki?curid=900518", "title": "Jamot Enea etxea", "text": "Jamot Enea etxea Lezon dagoen XVII. mendeko eraikina da, Done Jakueren ibilbide kulturalak zeharkatzen duen Lezoko kale Nagusiko 16. zenbakian kokatzen dena. Izena 1582. urtean frantsesen aurkako itsas-batailan garaile irten zen Lezoko Joanot kapitainarekin, Villaviciosatarren leinukoa, du zerikusia.\nEzaugarriak.\nEtxeak bi isurkiko estalia du eta teilatu gailurra fatxada nagusiarekiko paraleloa da. Oinplanoa laukizuzena da eta beheko solairuaz gain beste bi ditu.\nLehenengo solairuan hiru bao daude, erdikoa karelduna eta albokoak erlaizdunak, eta bigarrenean beste hiru, tamaina berekoak eta erlaizdunak. Goiko bi solairuen artean XVI. mendeko armarri obalatua dago, ohorezko bi kantoi dituenak.\nBehe solairuko sarbide inguruak eta lehen eta bigarren solairuak harlanduzkoak dira eta beste guztia harlangaitzezkoa.\nOndarea.\nEusko Jaurlaritzak izendatutako ondarea da."}
{"id": "900519", "revid": "336", "url": "https://eu.wikipedia.org/wiki?curid=900519", "title": "Seiurteko Demokratikoa", "text": ""}
{"id": "900520", "revid": "105290", "url": "https://eu.wikipedia.org/wiki?curid=900520", "title": "Txerrien estres-sindrome", "text": "Txerrien estres-sindromea edo hipertermia gaiztoaren sindromea txerriei erasaten dien sindrome hereditarioa, herentzia autosomiko azpirakorrarekin transmititzen dena, estresak eragina. Gorputzeko tenperatura berehala igotzea eta muskuluen arazo metabolikoak (dardarak, espasmoak eta zurruntasuna, sarritan animaliaren heriotza eraginez) dira gaitzaren sintoma kliniko nagusiak."}
{"id": "900521", "revid": "1659", "url": "https://eu.wikipedia.org/wiki?curid=900521", "title": "Putti", "text": "Putti-ak (Putto hitzaren plurala italieraz ) apaingarri irudiak dira; haurrak, askotan biluzik eta hegodunak, Kupido itxurarekin, aingeru-irudi gisa.\nPuttiak, antzinako mundu klasikoan, hegoak zituzten umeak ziren eta gizakien bizitzan eragina zutela uste zen. Errenazimenduko artean, hainbat modutan adierazten ziren, adibidez, Eros greziarra, Kupido erromatarra, Afrodita edo Venus maitasunaren jainkoa, eta erromatar mitologiako zenbait jeinutan, beste batzuen artean. \nBereziki ugariak izan ziren Italian eta Espainiako Errenazimenduan eta Barrokoan, eta garai hartako motibo klasikoen berreskuratzearen zati dira."}
{"id": "900523", "revid": "512", "url": "https://eu.wikipedia.org/wiki?curid=900523", "title": "Estola", "text": "Estola kristautasuneko liturgiako arropa elementu bat da . Estolak apaizak lepoan jartzen ditu jantzi liturgikoetarako eta Jesusen seinale da."}
{"id": "900525", "revid": "336", "url": "https://eu.wikipedia.org/wiki?curid=900525", "title": "Franko-prusiar gerra", "text": ""}
{"id": "900526", "revid": "512", "url": "https://eu.wikipedia.org/wiki?curid=900526", "title": "Andreone etxea", "text": "Andreone etxea Lezon dagoen XVII. mendeko eraikina da, Done Jakueren ibilbide kulturalak zeharkatzen duen Lezoko kale Nagusiko 31. zenbakian kokatzen dena. Lezoko Kultur Etxeak du egoitza bertan.\nEzaugarriak.\nEtxe hau exentoa da, hau da, ez du beste etxerik alboetan eta oinplano laukizuzena du. Lau isurietako teilatua du eta hertz bakoitzean floroi txiki edo pinakulu bat du, garaiko dorretxeen modura.\nBehe solairua eta beste bi dauzka. Kale Nagusira ematen duen fatxadan baoak simetrikoki jarriak daude. Behe solairuan, sarbidea zabala eta alboetan bi bao txiki ditu, lehenengo solairuan bi balkoi sinple eta hirugarrenean fatxada osoa hartzen duen balkoia bi sarbiderekin. Sarbide hauen artean XVIII. mendeko armarri laurdendu barroko bat dago. Fatxada hau eta izkinak harlanduzkoak dira. Beste fatxadetan aldaketak egon dira\nOndarea.\nEusko Jaurlaritzak izendatutako ondarea da."}
{"id": "900527", "revid": "58866", "url": "https://eu.wikipedia.org/wiki?curid=900527", "title": "Andronea etxea", "text": ""}
{"id": "900528", "revid": "512", "url": "https://eu.wikipedia.org/wiki?curid=900528", "title": "Amundsen (filma)", "text": "Amudsen, 2019ko Espen Sandberg norvegiar zinema zuzendariaren biografia film bat da. Roald Amundsen (1872-1928) norvegiar esploratzailearen bizitzan oinarritua dago. P\u00e5l Sverre Hagen eta Katherine Waterston aktoreek antzeztu zuten.\nArgumentua.\nRoald Amundsen (1872-1928) norvegiar esploratzailearen bizitza azaltzen da, Ipar Polora eta Hego Polora lehenbizikoz ailegatzen obsesionatua bizi izan zena."}
{"id": "900531", "revid": "131243", "url": "https://eu.wikipedia.org/wiki?curid=900531", "title": "Dawes", "text": "Dawes estatubatuar folk rock taldea da, 2009an Los Angelesen sortutakoa. Taylor (gitarra eta ahotsa) eta Griffin Goldsmith (bateria) anaiek, Wylie Gelberek (baxua) eta Lee Pardinik (giltzadiak) osaturik dago."}
{"id": "900532", "revid": "1340", "url": "https://eu.wikipedia.org/wiki?curid=900532", "title": "Ameriketako Estatu Batuetako Zentsu Bulegoa", "text": ""}
{"id": "900533", "revid": "512", "url": "https://eu.wikipedia.org/wiki?curid=900533", "title": "Harrieskaileta etxea", "text": "Harrieskaileta etxea Lezon dagoen XVI. mendeko eraikina da, Done Jakueren ibilbide kulturalak zeharkatzen duen Lezoko kale Nagusiko 13. zenbakian kokatzen dena. Izena garai batean Lezon zeuden harrizko eskailera ugariekin du zerikusia. Etxeak portuko eraikuntzak gogorarazten ditu, desagertutako Lezoko portuaren ondare.\nEzaugarriak.\nOinplano irregularra du etxea eta bi isurietako teilatua, biak bi fatxadekiko paraleloak. Fatxada nagusiko teilatu-hegala lau txapitulek eteten dute. Fatxada nagusia harlanduzkoa da eta baoak asimetrikoki banatzen dira.\nOndarea.\nEusko Jaurlaritzak izendatutako ondarea da."}
{"id": "900534", "revid": "512", "url": "https://eu.wikipedia.org/wiki?curid=900534", "title": "Pantxikattiki Enea etxea", "text": "Pantxikattiki Enea etxea Lezon dagoen XVI. mendeko eraikina da, Done Jakueren ibilbide kulturalak zeharkatzen duen Lezoko kale Nagusiko 20. zenbakian kokatzen dena.\nEzaugarriak.\nOinplano irregularra du kalearen ibilbide bihurraren ondorioz, teilatua bi isurikoa eta fatxadarekiko paraleloa. Fatxada nagusian harlanduzko hormak, baoko ateburuak eta harlangaitza gainerakoan. Alboko karga-horma harrizko haizete batean luzatzen da, eta, erremate gisa, mentsuloi handiak ditu, bozel-laudenaren itxurakoak.\nOndarea.\nEusko Jaurlaritzak izendatutako ondarea da."}
{"id": "900535", "revid": "512", "url": "https://eu.wikipedia.org/wiki?curid=900535", "title": "Indio Enea etxea", "text": "Indio Enea etxea Lezon dagoen XVIII. mendeko eraikina da, Lezoko Gurutze Santuaren plazako 6. zenbakian kokatzen dena.\nEzaugarriak.\nEtxeak oinplano laukizuzena du, estalkia lau isurikoa da eta teilatua fatxadarekiko paraleloa da. Estaliaren hegalak eta estalkiak berak arotzeria fina du, landutako arburuak bai ditu. Ezkerraldean harearrizko ezproi handi bat du, haizete moduan, lehenengo solairutik abiatzen dena.\nBeheko solairua, beste bi solairu eta ganbara ditu, azken honetan aireztatzeko baoak dituelarik. Lehenengo eta bigarren solairutan balkoiak sinpleak dira, forjazko baranda apainduekin, eta landutako harrizko mentsuletan sostengatzen dira. Fatxada nagusia harlanduzkoa da.\nOndarea.\nEusko Jaurlaritzak izendatutako ondarea da."}
{"id": "900536", "revid": "512", "url": "https://eu.wikipedia.org/wiki?curid=900536", "title": "Maine etxea", "text": "Maine etxea Lezon dagoen XVI. mendeko eraikina da, Lezoko Goiko plazako 6. zenbakian kokatzen dena.\nEzaugarriak.\nEtxeak oinplano laukizuzena du eta estalkia bi isurikoa. Karga horma perimetralak harlangaitzezkoak dira, harlanduzko izkinak dituzte lau angeluetan, eta egurrezko egitura, erdian lau zutabe dituena. Fatxada nagusitik beheko solairura sartzen da eta albokotik lehen solairura. Hirugarren eta laugarren solairuetara iristeko, pasabide bat erabili behar da Goiko plazatik.\nOndarea.\nEusko Jaurlaritzak izendatutako ondarea da."}
{"id": "900537", "revid": "512", "url": "https://eu.wikipedia.org/wiki?curid=900537", "title": "Zabala Enea etxea", "text": "Zabala enea etxea Lezon dagoen XVII. mendeko eraikina da, Gurutze Santuaren plazako 2. zenbakian kokatzen dena. Paskual enearekin batera plazako frontea osatzen dute, bien erdian Ramon Cortazar arkitektoak XX. mendean eraikitako alondegia dutela.\nEzaugarriak.\nEtxeak oinplano angeluzuzena du eta estalkia bi isurietara, fatxadarekiko paraleloak. Harlangaitzezko mehelinak ditu eta zurezko zeharkako habeak, 6,5 m inguruko argi librearekin.\nEraikin exentu honetara harmailadi baten bidez iristen da. Fatxada nagusia harlanduzkoa da eta haren gaineko zurezko hegala tailatua dago. Bigarren solairuan XVIII. mendeko armarria dago () esaldiarekin. Aurrealdean bi sarbide ditu eta eskubikoan IHS letrak eta ezkerrekoan gurutze bat dituzte grabatuak. Fatxada nagusia da jatorrizkoa den bakarra.\nOndarea.\nEusko Jaurlaritzak izendatutako ondarea da."}
{"id": "900538", "revid": "512", "url": "https://eu.wikipedia.org/wiki?curid=900538", "title": "Paskual Enea", "text": "Paskual enea etxea Lezon dagoen XVIII. mendeko eraikina da, Gurutze Santuaren plazako 4. zenbakian kokatzen dena. Zabala enearekin batera plazako frontea osatzen dute, bien erdian Ramon Cortazar arkitektoak XX. mendean eraikitako alondegia dutela.\nEzaugarriak.\nEtxeak oinplano zuzena du, bi isurietako estalkia eta teilatu gailurra fatxada nagusiarekiko paraleloa da. Beheko solairua eta beste hiru ditu. Lehenengo eta bigarren solairuko baoek ebaki apainduak dituzte eta hirugarren solairuan, 1930ean gehitua, armarria dago. Hiru solairuetako balkoiak jarraituak dira fatxadaren alderik alde, forjazko barandekin eta mentsuletan oinarriturik.\nHarlangaitzezko mehelinak ditu eta zurezko zeharkako habeak, 7 m inguruko argi librearekin. Fatxada nagusia harearriz egina da.\nOndarea.\nEusko Jaurlaritzak izendatutako ondarea da."}
{"id": "900540", "revid": "12788", "url": "https://eu.wikipedia.org/wiki?curid=900540", "title": "Zelta musika", "text": ""}
{"id": "900541", "revid": "56334", "url": "https://eu.wikipedia.org/wiki?curid=900541", "title": "Folk rock", "text": "Folk rocka folkaren eta rockaren elementuak uztartzen dituen musika mota da. Ameriketako Estatu Batuetan eta Britainia Handian sortu zen, 1960ko hamarkadaren erdialdean, folk musika tradizionalari rockaren instrumentazioa eta erritmoa gehitu zitzaizkiolarik. Los Angelesko The Byrds taldea hartu ohi da estiloaren aitzindaritzat.\nJatorria.\nFolk rocka jotzen hasi zuen lehenengo musikaria Bob Dylan izan zela esaten da, baina estilo hau erabiltzearen prozesua 1950. urtean hasi zen. Prozesu hau astearen elementu garrantzitusenetak,o bat bluegrass musika generoaren eman ziren aldaketak izan ziren. Urte haietako gazteek aldaketa berriak nahi zituzten musikan, horregatik hainbat talde egoera hau ikusita, berrikuntzak aurrera eramatea erabaki zuten. Aldaketa gazteei asko gustatu zitzaizkien eta AEB-etako musikan popularizatu egin ziren.Hala ere, 1960.urterarte ez zen finkatu beste musika estilo bat bezala.\nEzaugarriak.\nFolk rock musika interpreteen musikaren antzekoa da, askotan gitarra akustikoan zentratzen baita. Soinua ia beti ahots-harmonia ederrekin eta tresna elektrifikatuekin osatzen da, baina efekturik gabe. Beraz, soinua oso garbia eta naturala da. Folk rockaren mezuak aurreko generoen antzekoa izaten jarraitzen du. Musika folklorikoa beti izan da protesta-abestietarako plataforma. Garai horretan, Vietnamgo Gerra eta John F. Kennedyren hilketak generoko artistak inspiratu zituzten. Sarritan, gai antibelikoei eta sistemaren kontrakoei buruz abesten dute. Bakea eta ingurumenarekiko errespetua ere sustatzen dituzte. Hau da estilo hau tradizio estilo bat bezala hasi zen baina gero protestatzeko erabili ohi zen."}
{"id": "900542", "revid": "56334", "url": "https://eu.wikipedia.org/wiki?curid=900542", "title": "Dawes (band)", "text": ""}
{"id": "900543", "revid": "56334", "url": "https://eu.wikipedia.org/wiki?curid=900543", "title": "Putto", "text": ""}
{"id": "900544", "revid": "56334", "url": "https://eu.wikipedia.org/wiki?curid=900544", "title": "Fernando Saxonia-Coburgekoa", "text": ""}
{"id": "900546", "revid": "512", "url": "https://eu.wikipedia.org/wiki?curid=900546", "title": "Esperanza y C\u00eda.", "text": "La Esperanza lantegia Markina-Xemeingo lantegia da. Esperanza y Cia S.A. 1925ean sortu zuten Gernikan, Bigarren Errepublika garaian Markinara eraman zuten. Lantegia Juan Esperanzak sortu zuen guda armak egiteko.\nUrte batzuk geroago sektore zibilera bideratu zituen bere produktuak dinamita ekoizten. 300 langile inguru izatera iritsi zen.\nGaur egun, Azaro Fundazioa zentro teknologiko eta enpresaria sortu du La Esperanza lantegi ohian.\nEraikina.\nLa Esperanza lantegia 1933. urtean eraiki zen arrazionalista estiloan. Bere arkitektoa Castor de Uriarte izan zen."}
{"id": "900547", "revid": "10891", "url": "https://eu.wikipedia.org/wiki?curid=900547", "title": "Galder Gaztelu-Urrutia", "text": "Galder Gaztelu-Urrutia (Bilbo, 1974) zinema zuzendari bizkaitarra da. Basque Films ekoiztetxearen bazkidea, telebistarako iragarkiak egin zituen. 2019an Midnight Madness saileko Publikoaren Saria lortu zuen Torontoko Nazioarteko Zinema Jaialdian, 'El hoyo' bere opera primari esker."}
{"id": "900548", "revid": "512", "url": "https://eu.wikipedia.org/wiki?curid=900548", "title": "La casa del lago", "text": "La casa del lago 2011ko Galder Gaztelu-Urrutia bilbotar zinema zuzendariaren beldurrezko film laburra da.\nArgumentua.\nAspalditik ari zara pentsatzen alde egitea. Begira argazkia. Berriro ere. Badakizu non dagoen. Txerritegi hutsa. Zoaz. Hil ezazu. Ez hitzik egin, ez esan ezer. Whiskya. Gaueko hamabiak. Ezin du azaldu. Neskak ere ez. Hiri hau ustelduta dago. Non dago gurasoek agindu zizuten bizi-modu hura?"}
{"id": "900551", "revid": "56334", "url": "https://eu.wikipedia.org/wiki?curid=900551", "title": "Euskaltzaindiaren egoitza", "text": "Euskaltzaindiaren egoitza Bilboko zazpi kaleen barnean aurkitzen dugun eraikina da, Plaza Barriko 15. zenbakian hain zuzen ere. Eraikin honen jabetza Bizkaiko Foru Aldundiari dagokio eta 1985 urtetik hona euskaltzaindiak sede bezala erabiltzen du. \nHistoria.\nPlazaren proiektua 1786an taxutu zen eta 1790ean eman zen eraikuntza hasteko baimena, baina hainbat gorabehera tarteko (Iberiar Peninsulako gerra), 1829. urtean hasi ziren eraikitzen. Plaza Barriko eraikina 1851 urtean inauguratu zen.\n1918an, Euskaltzaindia sortu zelarik, Erribera kaleko etxe alokatu batean ezarri zen sedea edo egoitza nagusia, 1985 arte. Garai hartan Banco de Bilbao entitatearen jabetza zen Plaza Barriko eraikina. Bizkaiko administrazio bulegoak izanak ziren bertan 1901 arte, eta hotel bat ere izan zen 1933 arte.\n1978an Euskaltzaindia egoitza egokiago baten bila ari zen, Erriberako egoitza ez baitzen egokia. Euskaltzaindiaren hasierako asmoa gaur egun Bilboko Aurrezki Kutxaren bulegoak direnak erabiltzea zen (lehen Banco de Espa\u00f1aren ordezkaritza zena), baina ezin izan zen asmoa gauzatu. 1982an Plaza Berriko eraikina erosteko pausoak ematen hasi zen Bizkaiko Foru Aldundia, eta 1984an Euskaltzaindiak lehen bilera egin zuen bertan. 1985tik aurrera Euskaltzaindiari utzi zitzaion ofizialki eraikina.\n2014an Bizkaiko Foru Aldundiak 30 urterako luzatu zuten eraikinaren erabilerari buruzko akordioa.\nEstiloa.\nGaraiko izpiritu ilustratuaren adibide ona da. Hareharriz eraikia da eta purismo neoklasiko erromatarra deritzonaren eredua jarraitzen du. Eraikinaren estiloa funtzionala da, zutabe doriarrek eutsia eta hiru solairukoa da, arkupeak ere badituelarik.\nFatxadan soilik ikus daitezke zenbait apaingarri. Goiko aldean Bizkaiko armarria ikus daiteke, gainontzekoan eraikinak atxikitzen duen horizontaltasuna hautsiz. Armarriaren azpian frontoia ikus daiteke, erlojua eta Euskaltzaindiaren inskripzioarekin. Frontoia lau zutabe joniarrek eutsia da."}
{"id": "900561", "revid": "88969", "url": "https://eu.wikipedia.org/wiki?curid=900561", "title": "Maddi Barber", "text": "Maddi Barber Guti\u00e9rrez (Lakabe, Nafarroa Garaia, 1988ko abuztuaren 23a) nafar zinemagilea da. \nBiografia.\nLizentziaduna Ikus-entzunezko Komunikazioan, masterra egin zuen Ikusizko Antropologian, Manchesterko Unibertsitatean. 2015ean, Zinergentziak #15 proiektuan parte hartu eta \"Distantziak\" film luzea zuzendu zuen modu kolektiboan . 2018an, \"Yours Truly\" film laburra egin zuen Christopher Murray eta Charlotte Hoskinsekin batera (Punto de Vista jaialdiaren Sekzio Ofizialean parte hartu zuen).\n2018ko Donostiako Zinemaldian \"592 metroz goiti\" dokumentala aurkeztu zuen Zabaltegi-Tabakalera begirada berriak bilatzen dituen sailean. Itoitzen urak hartutako lurraldearen inguruan filmatutako dokumentala. \n2019an berriz, \"Urpean lurra\" filma estreinatu zuen, Donostiako 67. Zinemaldian Zabaltegi-Tabakalera sailean "}
{"id": "900563", "revid": "336", "url": "https://eu.wikipedia.org/wiki?curid=900563", "title": "Potentzial grabitatorio", "text": "Fisikako newtondar mekanikan, potentzial grabitatorioa magnitude fisiko eskalar bat da, gorputz batek masa-unitateko duen energia potentzial grabitatorioa adierazten duena. Beste era batean esanda, m2 masadun gorputz bat m1 masadun gorputz batek sortutako eremu grabitatorioan barrena infinitutik B puntura higiarazteko indar grabitatorioak masa-unitateko egin behar duen lana adierazten du potentzial grabitatorioak. Matematikoki honela adierazi dezakegu:formula_1Zeinetan \"V\" potentzial grabitatorioa den, \"Ep\" energia potentzial grabitatorioa eta \"m2\" beste gorputz batek sortutako eremu grabitatorioan higitzen den masa. Ekuazio horretan energia potentzial grabitatorioaren adierazpen matematikoa ordezkatuz gero, potentzial grabitatorioaren ondorengo adierazpena lor dezakegu, aurrekoa baino praktikoagoa:formula_2Zeinetan G grabitazio unibertsalaren legeko konstantea den, m1 eremu grabitatorioa sortzen duen masa eta r eremu grabitatorioa sortzen duen masaren eta masa mugikorraren (m2) artean dagoen distantzia edo orbita-erradioa."}
{"id": "900564", "revid": "46380", "url": "https://eu.wikipedia.org/wiki?curid=900564", "title": "Imata Kabua", "text": "Imata Jabro Kabua (Kwajalein, 1943ko maiatzaren 20a - Honolulu, 2019ko irailaren 18a) Marshall Uharteetako bigarren presidentea izan zen 1997tik 2000ra."}
{"id": "900565", "revid": "512", "url": "https://eu.wikipedia.org/wiki?curid=900565", "title": "Fleabag", "text": "Fleabag, Erresuma Batuko drama-komedia telesaila bat da. Phoebe Waller-Bridge aktore, ekoizle eta gidoigileak antzeztu, ekoitzi, idatzi eta sortua da. Beraz gain, Sian Clifford, Olivia Colman, Bill Paterson, Brett Gelman eta Andrew Scott aktoreek antzeztu zuten. Two Brothers Pictures ekoiztetxeak ekoizten zuen.\n2016ko uztailaren 21ean estreinatu eta 2019ko apirilaren 18an amaitu zen, denera 2 denboraldi eta 12 atal izan zituen. BBC Three, BBC Two (2016) eta BBC One (2019) kateek aireratu zuten.\nBerez, 2013ko Edinburgheko Jaialdian Phoebe Waller-Bridge berak eskeinitako antzezlan batean oinarritua dago.\nArgumentua.\nIngalaterra, Londres. Fleabag 30 urte inguruko emakume gazte eta lotsagabea da, bere lagunik onena zendu ondoren krisiladi pertsonal batean bizi dena. Bere izaera konformagaitza da, eta berarengana hurbiltzen den ororekin oheratzen da, bere senideei dirua eskatu eta behingoz bizimodu independiente bat bizitzeari uko egiten dio. Inongo lotsarik gabe, protagonistak ikusleari bere jokaera eta ekintzen inguruko epaiketa morala burutzeko erronka egiten dio."}
{"id": "900566", "revid": "512", "url": "https://eu.wikipedia.org/wiki?curid=900566", "title": "Lezoko frontoia", "text": "Lezoko pilotalekua Lezon dagoen eta 1818an eraiki zen pilotalekua da, Goiko plazan, San Joan Bataiatzailearen elizaren, ondoan kokatzen dena. Gipuzkoako pilotaleku zaharrenetako bat da.\nEzaugarriak.\n1926. urtean berriztatzeko obra garrantzitsua egin zen Ramon Cortazar arkitektoaren zuzendaritzapean.\nPilotaleku hau irekia da eta ezkerreko pareta laburra eta kurba bat eginez jaisten da frontisetik urruntzean. Frontisa hareharrizkoa da, kareharrizko lauzez estalia eta beheko zatia luzitua eta margotua du. Frontisaren gainean, plaka batean, \"Goiko Plaza 1926\" jartzen du. Pilotalekuak zoruan hormigoi leundua du.\nOndarea.\nEusko Jaurlaritzak izendatutako ondarea da."}
{"id": "900567", "revid": "1519", "url": "https://eu.wikipedia.org/wiki?curid=900567", "title": "Lezoko probalekua", "text": "Lezoko probalekua Lezon dagoen eta 1975ean eraiki zen probalekua da, Goiko plazan, San Joan Bataiatzailearen elizaren, ondoan kokatzen dena.\nEzaugarriak.\nProbalekua errekarri luzez egina dago eta hauek egindako ilarek lau plazak eta alboko kaleak banatzen dituzte. Pilotalekura ematen duen alde motzean koska bat dago, bi zutabeekin, epailea jartzeko lekua. Honen aurrean, probatarako erabiltzen de harri handi bat dago, abereak lotzeko burnizko euskarriekin eta \"Ixkulin 1800\" inskripzioarekin.\nOndarea.\nEusko Jaurlaritzak izendatutako ondarea da."}
{"id": "900568", "revid": "58701", "url": "https://eu.wikipedia.org/wiki?curid=900568", "title": "Esklabutza Antzinako Grezian", "text": ""}
{"id": "900569", "revid": "512", "url": "https://eu.wikipedia.org/wiki?curid=900569", "title": "Pablo R\u00e1ez", "text": "Pablo R\u00e1ez Mart\u00ednez (Marbella, 1996ko apirilaren 26a - \"ib.\", 2017ko otsailaren 25a) hezur-muinaren donazioen aldeko aktibista espainiar gazte bat izan zen, leuzemiaren ondorioz hil zena, 20 urterekin .\nKirolari amorratua (kulturismoa, saskibaloia eta waterpoloa praktikatu zituen), 2015ean, 18 urterekin, leuzemia mieloide akutua diagnostikatu zioten, pronostiko oso txarra izan ohi duena. Gaitzari aurre egiteko bere aitaren hezur-muinaren transplante bat egin zioten, eta horri esker hainbat hilabetetan bizimodu normala egin ahal izan zuen. 2016ko udan, ordea, leuzemia berriz agertu zitzaion.\nHarrezkero bere proiekzio publikoaren etapa hasi zen. Sare sozialen bidez gazteak hezur-muina ematearen aldeko mezuak zabaldu zituen, jendea kontzientziatzeko donazio horiek leuzemiaren tratamendurako duten garrantziaz. Milioi bateko erronka jarri zuen, kopuru horretaraino donazioak iristea nahi zuelako . Bere eragina nabarmena izan zen, Malagako bere probintzian 2016an donazioak %1300 areagotu zirelako \n\"Siempre fuerte\" (\"Beti indartsu\") izan zen gaitzaren ondorio larriei aurre egiteko erabiltzen zuen lema, birala bihurtu zena . Bere patu tragikoak, gaitzarekiko erakutsi zituen indarrak eta adoreak, eta bere mezuak izan zuen arrakastak gaztearen ospea zabaldu zuten lau haizetara.\n2017ko otsailaren 25ean hil zen, funtzionatu ez zuen hezur-muinaren transplante berri bat hiru hilabete lehenago jaso ondoren."}
{"id": "900571", "revid": "512", "url": "https://eu.wikipedia.org/wiki?curid=900571", "title": "Pancoasten tumore", "text": "Pancoasten tumorea birika-erpineko minbizia da, primitiboa edo sekundarioa, barreiatzean saihets-hezurrak eta ornoak suntsitu eta plexu bronkialak inbaditzen dituena. Henry Pancoast estatubatuar erradiologoaren izena darama, 1924 eta 1932 artean neoplasia hau ikertu zuena."}
{"id": "900572", "revid": "512", "url": "https://eu.wikipedia.org/wiki?curid=900572", "title": "Wilmsen tumore", "text": "Wilmsen tumorea, giltzurruneko enbrioma edo nefroblastoma giltzurruneko tumore disgenetikoa, oso gaiztoa, ia soilik ume txikietan aurkitzen dena eta bolumen nahiko handia (zenbait kilo pisatzeraino) har dezakeena. Egitura mikroskopikoa oso aldakorra du eta ehun desberdinak (fetala, kartilaginosoa, zuntz muskularrak, leunak nahiz zerrendatuak) eduki ditzake batera. Erradiosentikorra da, baina agian biriketara edo beste edonora eman ditu metastasiak, zeinu klinikoak agertu aurretik. Max Wilms alemaniar zirujauaren izena darama, neoplasia hau deskribatu zuena."}
{"id": "900573", "revid": "1545", "url": "https://eu.wikipedia.org/wiki?curid=900573", "title": "Giltzurruneko enbrioma", "text": ""}
{"id": "900574", "revid": "1545", "url": "https://eu.wikipedia.org/wiki?curid=900574", "title": "Nefroblastoma", "text": ""}
{"id": "900575", "revid": "512", "url": "https://eu.wikipedia.org/wiki?curid=900575", "title": "Ewingen sarkoma", "text": "Ewingen sarkoma hezur-muineko tumore gaiztoa, pertsona gazteetan agertzen dena (kasuen % 80 dira 30 urte aurretikoak), hezur luzeen diafisian kokatua batez ere. James Ewing estatubatuar patologoaren izena darama, neoplasia hau deskribatu zuena."}
{"id": "900576", "revid": "512", "url": "https://eu.wikipedia.org/wiki?curid=900576", "title": "Kaposiren sarkoma", "text": "Kaposi sarkoma Kaposi sarkomaren birusak eragindako endotelio linfatikoaren tumore gaiztoa da. Gaitza Moritz Kaposi hungariar dermatologoak 1872an deskribatu zuen Vienan, \"sarkoma anitz pigmentatu idiopatiko\" izenarekin.\nBere seinaleak honako hauek dira: gorri urdinxka kolorezko lesio lauak edo ez, eta irregularrak; lesio gastrikoen ondoriozko odoljarioak; harnasa hartzeko zailtasuna, eta odoltsu kerruak, biriketako lesioak direla eta.\nHistoria.\n1950 eta 1960 urteen artean endemiko deskribatu zen Afrika erdialdean. 1970ean estatu immunodeprimitu iatrogenoekin, gaixotasun terminalekin, transplantatutako pazienteekin, eta abarrekin erlazionatu zen.\n1981ean gizonezko homosexualen hainbat kasutan agertzeak lehenengo alarma markatu zuen, epidemia berri gisa berehala identifikatutakoarekiko, HIESarena, Herpetiko motako partikula birikoak detektatu ziren ehun kultiboetan eta biopsietan . Zitomegalobirusarekin (CMV) lotzen zuten elementuak ere aurkitu ziren, Kaposi Sarkoma (SK) zelulen kultibuetan zenbait antigeno goiztiar eta berantiar, CMV DNA eta CMV RNA, hauteman baitziren.\n1994an Chang et al. azkenik, herpesbirus asoziatu baten presentzia frogatu zuten, HHV-8 edo KSHV izenekoa (Kaposi sarcoma herpes birusa, ingelesez), non sekuentzia genetikoa laister deszifratu zen.\nOndorengo ikerketek birusari buruz eta sortzen dituen patologiei buruzko ezagutza garrantzitsu bat sortu dute, eta hau adibide bat besterik ez da. Birus honen prebalentzia (kaltetutako gizabanakoen portzentajea) oso altua da (% 50etik gertu) Afrikako leku batzuetan, eta %2 eta %8 artean kokatzen da mundu osoan. Kaposi-ren sarkoma sistema immunologikoa deprimitzen denean bakarrik garatzen da, HIESean gertatzen den bezala, aldaera zehatz batekin lotuta.\nMotak.\nKaposiren sarkoma lau forma epidemiologikoetan aurkezten da, garapen kliniko desberdinak izan daitezkeen talde desberdinetan. \nGIBaren eta HHV-8 birusak txertatutako gizonen eta emakumeengan Kaposi sarkoma garatzeko 10 urtetan metatu arriskua %30 eta 50% da eta intzidentzia biztanleria orokorrean baino zenbait mila aldiz handiagoa da. Herrialde garatuetan, terapia antirretrobirala oso aktiboak sartzeak errotik murriztu du bere intzidentzia; baina Afrikako bi birusen prebalentzia handia eta osasun baliabideak urriak direnean, Kaposi sarkoma minbizi ohikoen bihurtu da, eta zenbait lekutan minbiziaren %50era arte izaten da.\nForma epidemiologiko desberdinen artean ez da desberdintasun histologiko eta immunohistokimikorik antzeman. 22 kromosoma mutazioa duten pazienteek ez dute patologia hori pairatzeko joera."}
{"id": "900577", "revid": "512", "url": "https://eu.wikipedia.org/wiki?curid=900577", "title": "Sinobialoma gaizto", "text": "Sinobialoma gaiztoa edo sarkoma sinobiala zati bigunetako tumore gaiztoa da, normalean gorputz-adarretako artikulazio handietatik gertu kokatua egoten dena. Neoplasia arraro bat da, urtero 1-2/1.000.000 gizakiengan gertatzen dena."}
{"id": "900578", "revid": "1545", "url": "https://eu.wikipedia.org/wiki?curid=900578", "title": "Sarkoma sinobial", "text": ""}
{"id": "900579", "revid": "512", "url": "https://eu.wikipedia.org/wiki?curid=900579", "title": "Uteroko sarkoma", "text": "Uteroko sarkoma edo umetokiko sarkoma umetokiko minbizi-mota arraroa da, bertako muskuluan edo baita fetua garatzen den pelbiseko beste ehunetan ere sortzen dena. Menopausia ostean gertatzen da normalean. Bi tipo nagusiak leiomiosarkoma (zelula muskular lisoetan hasten da) eta endometrioko estroma-sarkoma (ehun konektiboko zeluletan hasten da) dira. Kartzinosarkomak ere izan daitezke."}
{"id": "900580", "revid": "1545", "url": "https://eu.wikipedia.org/wiki?curid=900580", "title": "Umetokiko sarkoma", "text": ""}
{"id": "900589", "revid": "56334", "url": "https://eu.wikipedia.org/wiki?curid=900589", "title": "Esperanza y Cia", "text": ""}
{"id": "900590", "revid": "119347", "url": "https://eu.wikipedia.org/wiki?curid=900590", "title": "Latinaren eragina euskaran", "text": "Latinaren eragina euskaran aspalditik ezagutu den fenomenoa izan da. Euskarak latinaren eragina ondoan ezagutu zuen eta, ondorioz, adstratu fenomeno horren ondorioz, latinaren elementu asko jaso zituen, batez ere lexikoan baina baita ere, txikiago izanik, morfologian eta sintaxian. Euskara eta latina elkarrekin bizi izan ziren urteetan batak bestearen eragina jaso zuen. Latinak bere arrastoa utzi zuen euskararen bilakaeran eta euskarak latin arruntaren eta hizkuntza erromantzeen bilakaeran.\nKoldo Mitxelena hizkuntzalariaren arabera, euskarak oso goiz jaso zituen latinaren maileguak. Halere, oso zaila da zehaztea noiz gertatu zen, ez dagoelako inolako testu idatzirik XVI. mendera arte, eta beraz, ordu arte ahozko hizkuntzan eta zenbait idazkunetan bakarrik oinarritu gaitezke.\nLatinaren bide desberdinak.\nEuskarak latin mota desberdinen eragina ezagutu du:\nBeraz, euskara oso hizkuntza latinizatua dela baieztatu daiteke.\nHistoria.\nK.a. II. mendearen inguruan, erromatarrak iritsi ziren Ebro bailaran barrena, eta horrekin batera, lehenengo asentamenduak egin ziren. Baina erromanizazioa ez zen modu berean eman toki guztietan. Ingururik erromanizatuenak Nafarroaren eta Arabaren hegoaldekoak izan ziren, baita Akitania iparraldekoak ere; Gipuzkoa eta Bizkaiko kostaldean kolonizazioa urria izan zen. Erromatarren presentzia txikiagoa izan zen tokietan herritarrek ezinbestekoa zutenean bakarrik erabiltzen zuten latina, batez ere merkataritzan, elizan eta hizkuntza idatzian; gainerakoan, hizkuntza autoktonoari eutsi zioten. Horrela, erromatarren hizkuntza merkataritzan edo Administrazioan erabiltzen zen bitartean, euskarak bere indarrari eutsi zion monasterioetako kartularioetan, legeetan, toponimian, eta abarretan.\nLexiko latindarra.\nEragin nabarmenena izan da eta aztertzeko errazena. Hona hemen adibide batzuk:\nPortzentaien aldetik, oso zifra desberdinak eman dira. Esaterako, esan da euskal hiztegiaren erdia baino gehiago latinetik datorrela; gehiago ere bai. Baina ez daude funtsezko ikerketak zifra horiek erabiltzeko. Dena dela, fenomeno hori ez da hain arraroa eta erromatarren menpe egon ez ziren hizkuntzek ere ezagutu dute, esaterako alemana edo daniera. Hau ulertzeko azalpena erraza da: mende haietan erromatarrena munduko zibilizazio aurreratuena izan zen eta haren eragina egungo ingelesarekin parekatu daiteke.\nLexiko horretan oinarrituta teoria mota asko eman dira. Muterreko kasuetan euskara hizkuntza latindarra dela esan da. Hori da, esaterako, Joaqu\u00edn Caridad irakaslearen kasua. Ohikoa izan da ere hizkuntzari bere balorea kentzeko erabiltzearen joera, esaterako nabarristen artean. Azterketa zientifikoaren ideologizarioaren adibide nabarmenak dira, orokorrean."}
{"id": "900591", "revid": "512", "url": "https://eu.wikipedia.org/wiki?curid=900591", "title": "Aistrako San Julian eta Santa Basilisa baseliza", "text": "Aistrako San Julian eta Santa Basilisa baseliza Zalduondo udalerriko baseliza bat da, XI-XII. mendekoa, eraikitako euskal ondare nabari sailkatua. Egun geratzen den baseliza Erdi Aroko Aistra herriko eliza izan zen, Donemiliagako Botoaren agiriaren arabera 10 etxeren baliokidea ordaintzen zuena; Behe Erdi Aroko demografia murrizketan despopulatu zen seguruenez. Leizarratetik behera Zalduondora heltzen den galtzadan dago, herrigunera heldu aurretik.\nAztarna elementu zaharrak.\nEuskal Herriko elementu oso interesgarria da. Baselizako santu zaindariek, San Julianek eta Santa Basilisak, aditzera ematen dute eliza oso zaharra dela, kultura gotikoan eta mozarabiarren oso gurtuak baitziren, bereziki erromes ibilbideetan. Erromaniko aurreko elementuak gorde ditu buru angeluzuzenean. Silarri handien bidez eraikita dago.\nErroska ferra arku oso itxiko bao bat du aztarna nabarmenena: ia zirkulu oso bat da, alde banatan luzatzen den koska bikoitz batez inguratua. Baoaren alde banatan bi arrail bertikal ditu, harrian zizelkatuak. Eraikinaren estalkia eusten duten harburuak oso antzinakoak direla ematen duten aditzera, erromanikoan kokatuta betiere. Bertan buruak irudikatzen dira, hala gizakienak nola animalienak, oso aurpegiera adierazkorrekoak. Iparraldean, gizon batek, uzkurtuta, genitalak erakusten ditu.\nAldameneko hilerria.\nBaselizaren aldamenean Erdi Aroko hilerri baten aztarnak daude. Lurzoruan bertikalki iltzatutako harlauzak dituzten hilobiak daude, zista hilobiak eratuz, harlauzaz estaliak. Azken indusketek argitu dutenez, bertan bazen erromatarren garaiko herrixka bat."}
{"id": "900594", "revid": "1519", "url": "https://eu.wikipedia.org/wiki?curid=900594", "title": "Zubizabal umildegia", "text": "Zubizabal umildegia Zalduondon Erdo\u00f1a eta Agurainera bideko irteeran dagoen guruztokia da (Araba), Kalzadausi izen esanguratsua ere baduena, Ametzaga errekaren aldamenean. Antzina hau zen, halaber, Lizarrateko galtzadatik herri horietara zihoan bideko Zalduondoko irteera. Aldamenean, zubi zahar bat du; biak ere eraikitako euskal ondare nabari sailkatuta daude.\nXVI. mendeko ohiko guruztoki bat da, eta gurutzeak Lazarragatarren armarria du. Zutabeak kapitel toskanarra du, eta balaustradadun besoak, horietako bat oso hautsia. Lazarragatarren armarrian arrano bat agertzen da orein bat oinperatzen; lehena ganboatarren ikurra da eta bigarrena, berriz, oinaztarrena."}
{"id": "900595", "revid": "512", "url": "https://eu.wikipedia.org/wiki?curid=900595", "title": "Nightwatch (1997ko filma)", "text": "Nightwatch (euskaraz \"Gau Zaindaria\"), 1997ko Ole Bornedal danimarkar zinema zuzendariaren beldurrezko thriller film bat da. Gidoia Bornedal eta Steven Soderberghek idatzi zuten. Zuzendari berdineka zuzendutako \"Nattevagten\" (1994) filmaren berregokitzapena da. Ewan McGregor, Patricia Arquette, Josh Brolin, Lauren Graham eta Nick Nolte aktoreek antzeztu zuten.\nArgumentua.\nMartin Bells (Ewan McGregor) ikasle gaztea ospital bateko gorpu biltegi bateko gau zaindari lanean hasi da. Bitartean, susmagarri nagusi bilakatuko duten sexu izaerako hilketa sail bat jazoko da."}
{"id": "900596", "revid": "56334", "url": "https://eu.wikipedia.org/wiki?curid=900596", "title": "Hispania Balearica", "text": ""}
{"id": "900599", "revid": "512", "url": "https://eu.wikipedia.org/wiki?curid=900599", "title": "Supernova (2000ko filma)", "text": "Supernova, 2000ko Walter Hill estatubatuar zinema zuzendariaren zientzia-fikzio eta beldurrezko film bat da. James Spader, Angela Bassett, Robert Forster, Lou Diamond Phillips, Peter Facinelli, Robin Tunney eta Wilson Cruz aktoreek antzeztu zuten.\nArgumentua.\nEspazio urruneko lekuren batean, Nightingale medikuntza laguntza espaziontziak arriskuan dagoen oro erreskatatu ohi du. Laguntza eskaera dei etsitu bat jasotzean, espaziontziko eskifaiak desagertzear dagoen izar bateko grabitate eremu batera jauzi arriskutsu bat eginez erantzungo du. Bertan, espaziontzi kaltetuak bizirik iraun duen kide bakarra eta estralurtar gailu bitxi bat dituen espazio-anezka bat erreskatatuko du."}
{"id": "900600", "revid": "336", "url": "https://eu.wikipedia.org/wiki?curid=900600", "title": "Dibergentzia (matematika)", "text": "Dibergentzia, kalkulu bektorialaren adar matematikoan, bektore-eremu baten sartze fluxuaren eta irteera fluxuaren arteko ezberdintasuna neurtzen duen balio eskalar bat da. Ezberdintasun hori bolumen bat inguratzen duen azaleran zehar neurtzen da.\nHonela, bolumen horren barnean bektore \"iturri\" bat baldin badago (bektoreen jatorri bat), dibergentzia positiboa izango da, eta bolumenaren barnean \"putzu\" bat baldin badago (bektoreak biltzen diren puntu bat), dibergentzia negatiboa izango da. Dibergentziaren balioa zero izango da sartzen den bektore dentsitatea (fluxua) edo neurgai kopurua eta irteten direna berdinak baldin badira.\nDefinizioa.\nBektore-eremu bateko puntu baten dibergentzia balio eskalar bat da, eta bolumen unitateko eremu bektorialaren fluxu bezala definitzen da, puntuaren inguruko bolumenak zerorantz jotzen duela suposatuz. formula_1 bektore-eremuaren dibergentzia, beraz, formula honi dagokio:\nformula_2\nnon S bolumen itxi baten azalera den, eta formula_3nabla operadorea den.\nKoordenatu kartesiarretan lan eginez gero, dibergentzia honela definitzen da:\nformula_4\nDibergentziaren teorema.\nDibergentziaren teoremak (askotan Gaussen teorema ere deitzen dena), dibergentzia eta fluxua erlazionatzen ditu. Zehazki esateko, azalera itxi batean zeharreko eremu bektorial baten fluxua eta azalera horrek mugaturiko bolumenaren barruko dibergentzia eremuaren integrala berdinak direla dio. Teorema hau biziki erabilgarria da jariakinen mekanikaren eta elektrostatikaren arloetan.\nDibergentziaren teorema honela adierazten da:\nformula_5"}
{"id": "900601", "revid": "201", "url": "https://eu.wikipedia.org/wiki?curid=900601", "title": "Gargola", "text": ""}
{"id": "900602", "revid": "201", "url": "https://eu.wikipedia.org/wiki?curid=900602", "title": "Gargoila", "text": ""}
{"id": "900603", "revid": "512", "url": "https://eu.wikipedia.org/wiki?curid=900603", "title": "Udaletxea eta Erlojuzko Dorrea", "text": "Markina-Xemeingo Udaletxe zaharra Erdi Aroko herriaren barruan dago eta zutabe barrokoek eutsitako arkupe handia du. Juan Basaybar eta Sebasti\u00e1n de Leixerdi arkitektoen lanak 1937 eta 1647 bitartean eraiki ziren.."}
{"id": "900604", "revid": "512", "url": "https://eu.wikipedia.org/wiki?curid=900604", "title": "Zubizabal zubia", "text": "Zubizabal zubia Zalduondon Erdo\u00f1a eta Agurainera bideko irteeran dago (Araba), Kalzadausi izen esanguratsua ere baduena, eta Ametzaga errekak zeharkatzen du. Antzina hau zen Lizarrateko galtzadatik herri horietara zihoan bideko Zalduondo hegoaldeko irteera. Aldamenean, guruztoki bat du; biak ere eraikitako euskal ondare nabari sailkatuta daude.\nZubizabalek bi begi ditu, haietako bat zertxobait puntaduna, eta Erdi Aroan du jatorria. 1797ko iraileko Probintziako bide eta zubien plan orokorrean adierazten zen Probintziak ordaindu zuela haren konponketa, guztiz hondatuta baitzegoen, baina artean oinarri irmoak ez zituela."}
{"id": "900606", "revid": "512", "url": "https://eu.wikipedia.org/wiki?curid=900606", "title": "San Salbador baseliza", "text": "San Salbador baseliza Larrabetzuko Zarandoa auzoko baseliza bat da.\nBaselizak gutxienez X edo XI mendeetan du jatorria. Angeluzuzeneko eraikuntza da, harlanduzko hormak eta zurezko teilatu batez eraikita. Zorua harrizko lauza handiz egina dago. Ermita hegoaldeko fatxadako ate batetik sartzen da, hiru eskailera-maila igo eta gero. Atearen ateburua pieza bakarrarekin egina dago, hormen harri irregularrekin kontrastatzen dena.\nErmitaren elementu deigarriena, aldarearen atzean dagoen leiho prerromanikoa da. Harri-bloke bakarrean egina, bi hutsune bertikal estutan banatuta dago. Haien gainean, bi irekidura txiki zirkular koro bikoitz batez inguratuta. Leiho honek adierazten du baselizaren jatorria: lehenagoko baseliz batetik berrierabilita, prerromaniko estilokoa XI. mendean datatuta dago.."}
{"id": "900607", "revid": "3591", "url": "https://eu.wikipedia.org/wiki?curid=900607", "title": "Borenar zaldi", "text": "Borenar zaldia Etiopiako hegoaldeko Borena eskualdeko bertako zaldi arraza bat da. Bere tamaina zein beste hainbat ezaugarriengatik borenar zaldia ponien sailkapen taldean sartzen da.\nZaldi mota hau duela gutxi deskributua izan da.\nMega hiritik gertuko eskualdeko ekozonan hedatzen den aberea da. Oso gune lehorrei egokituta. Borenar zaldia oromo artzain herriarekin lotuta agertzen da. Artzain hauek zaldia gurtzen dute.\nArrazaren kolorea arrea da.\nArrazaren historia.\nH. Epsteinek deskribatu zuen arraza lehendabiziko aldiz 1971. urtean. Ez dago arrazaren liburu ofizialik."}
{"id": "900608", "revid": "6327", "url": "https://eu.wikipedia.org/wiki?curid=900608", "title": "Club Baloncesto Sevilla", "text": ""}
{"id": "900609", "revid": "1545", "url": "https://eu.wikipedia.org/wiki?curid=900609", "title": "Real Betis Baloncesto", "text": ""}
{"id": "900610", "revid": "201", "url": "https://eu.wikipedia.org/wiki?curid=900610", "title": "Suzko arma", "text": ""}
{"id": "900611", "revid": "336", "url": "https://eu.wikipedia.org/wiki?curid=900611", "title": "Ond\u0159ej Balv\u00edn", "text": "Ond\u0159ej Balv\u00edn (\u00dast\u00ed nad Labem, -) Txekiako saskibaloi jokalaria da, egun ACBko Bilbao Basket taldean dabilena."}
{"id": "900612", "revid": "1545", "url": "https://eu.wikipedia.org/wiki?curid=900612", "title": "C.B. Estudiantes", "text": ""}
{"id": "900613", "revid": "1545", "url": "https://eu.wikipedia.org/wiki?curid=900613", "title": "Ondrej Balvin", "text": ""}
{"id": "900614", "revid": "512", "url": "https://eu.wikipedia.org/wiki?curid=900614", "title": "Arnoldas Kulboka", "text": "Arnoldas Kulboka (Marijampol\u0117, -) lituaniar saskibaloi jokalaria da, egun ACBko Bilbao Basket taldean dabilena."}
{"id": "900616", "revid": "119347", "url": "https://eu.wikipedia.org/wiki?curid=900616", "title": "Rafael Mart\u00ednez Aguilera", "text": "Rafael \"Rafa\" Mart\u00ednez Aguilera (Santpedor, -) kataluniar saskibaloi jokalaria da, egun ACBko Bilbao Basket taldean dabilena."}
{"id": "900617", "revid": "1545", "url": "https://eu.wikipedia.org/wiki?curid=900617", "title": "Rafa Mart\u00ednez", "text": ""}
{"id": "900618", "revid": "58701", "url": "https://eu.wikipedia.org/wiki?curid=900618", "title": "Maelstr\u00f6m (ipuina)", "text": "Maelstr\u00f6m (A Descent into the Maelstr\u00f6m, ingelesez) Edgar Allan Poe estatubatuar idazlearen kontakizun labur bat da. 1841eko apirilean \"Graham's Magazine\" aldizkarian argitaratu zen.\n2000an Koro Navarrok euskarazko itzulpena argitaratu zuen, \"Maelstr\u00f6m\" izenburupean, Poeren kontakizun laburrez osatutako \"Kontakizunak\" liburuan.\nArgumentua.\nIpuinaren iturburua Maelstr\u00f6m delakoa da. Hori Norvegiako kostaldean gertatzen den zurrunbiloa da. Ipuinak istorio bat beste baten barruan azaltzen du. Agure batek kontatzen du, nahiz eta berak esan zaharra ez dela, itxura gorabehera: \"Oso gizon zaharra naizela pentsatuko duzu, baina ez da hala. Egun bat nahikoa izan zen ile hauek beltz-beltzetik zurira aldatu, nire zangoak ahuldu eta nire nerbioak desegiteko (...)\".\nGizonak adierazten du egun batean, bere bi anaiekin itsasoratu zenean, oso urakan bortitz bat sortu zela eta haiek harrapatu erdi-erdian. Bi anaiak hil ziren, baina berak zurrunbiloaren barrura bota zuen bere burua, upel bati eutsi zion, eta ikusi zuenak txunditu zuen. Geroago, lagun batzuen itsasontziak salbatu zuen. Lagunek ez zuten ezagutu, baina."}
{"id": "900619", "revid": "1545", "url": "https://eu.wikipedia.org/wiki?curid=900619", "title": "TDK Manresa", "text": ""}
{"id": "900620", "revid": "10891", "url": "https://eu.wikipedia.org/wiki?curid=900620", "title": "Claude Jade", "text": "Claude Marcelle Jorr\u00e9, Claude Jade bezala ezagututa (Dijon, 1948ko urriaren 8a - Boulogne-Billancourt, 2006ko abenduaren 1a) frantses aktorea izan zen. Fran\u00e7ois Truffauten hiru filmetan parte hartu zuen (\"Baisers vol\u00e9s\", \"Domicile conjugal\" eta \"L'amour en fuite\")."}
{"id": "900621", "revid": "119347", "url": "https://eu.wikipedia.org/wiki?curid=900621", "title": "Jonathan Rousselle", "text": "Jonathan Rousselle (Seclin, -) frantziar saskibaloi jokalaria da, egun ACBko Bilbao Basket taldean dabilena."}
{"id": "900622", "revid": "119347", "url": "https://eu.wikipedia.org/wiki?curid=900622", "title": "Emir Sulejmanovi\u0107", "text": "Emir Sulejmanovi\u0107 (\u017depa, -) bosniar saskibaloi jokalaria da, egun ACBko Bilbao Basket taldean dabilena."}
{"id": "900623", "revid": "1545", "url": "https://eu.wikipedia.org/wiki?curid=900623", "title": "Montakit Fuenlabrada", "text": ""}
{"id": "900625", "revid": "10891", "url": "https://eu.wikipedia.org/wiki?curid=900625", "title": "Axel Bouteille", "text": "Axel Bouteille (Roanne, -) frantziar saskibaloi jokalaria da, egun ACBko Bilbao Basket taldean dabilena."}
{"id": "900626", "revid": "58701", "url": "https://eu.wikipedia.org/wiki?curid=900626", "title": "Potret obala", "text": "Potret obala (The Oval Portrait, ingelesez) Edgar Allan Poe estatubatuar idazlearen kontakizun labur bat da. 1842an \"Graham's Magazine\" aldizkarian argitaratu zen.\n2000an Koro Navarrok euskarazko itzulpena Poeren kontakizun laburrez osatutako \"Kontakizunak\" liburuan \"Erretratu\" \"obala\" izenburupean argitaratu zuen.\nArgumentua.\nIpuinak gizon zauritu baten istorioa azaltzen du. Bere zerbitzariarekin gaua pasatu zuen gaztelu utzi berri batean. Gaztelua tapizez eta margolanez beteta zegoen. Gizona oheratu zen eta burkoaren azpian liburu bat aurkitu zuen, gazteluko margolanei buruzkoa. Argimutila lekuz aldatzean, neska gazte eta eder baten potret obal bat ikusi zuen eta horri buruzko istorioa irakurtzen hasi zen liburuan.\nNeska hori margolari batekin maitemindu eta ezkondu zen. Senarra zorrotza eta Artearekin jada ezkondua zen; neskak Artea baino gorroto ez zuen, hura baitzuen arerioa. Senarrak emaztearen potreta egiteko desioa izan zuen; emazteak, nahiz eta nahi ez, esanekoa zenez, onartu zuen. Asteak eta asteak eman zituen gela ilun batean eta, ondorioz, ahultzen eta osasuna galtzen hasi zen. Senarra ez zen konturatu, potretari bakarrik begiratzen ziolako. Potreta amaitzean emaztea hila zela ikusi zuen."}
{"id": "900627", "revid": "512", "url": "https://eu.wikipedia.org/wiki?curid=900627", "title": "Sergio Rodr\u00edguez Febles", "text": "Sergio Rodr\u00edguez Febles (Los Realejos, -) espainiar saskibaloi jokalaria da, egun ACBko Bilbao Basket taldean dabilena."}
{"id": "900628", "revid": "1545", "url": "https://eu.wikipedia.org/wiki?curid=900628", "title": "RETAbet Bilbao Basket", "text": ""}
{"id": "900630", "revid": "336", "url": "https://eu.wikipedia.org/wiki?curid=900630", "title": "Behe\u2011Paleolito", "text": ""}
{"id": "900632", "revid": "1545", "url": "https://eu.wikipedia.org/wiki?curid=900632", "title": "Club Basket Bilbao Berri", "text": ""}
{"id": "900633", "revid": "1545", "url": "https://eu.wikipedia.org/wiki?curid=900633", "title": "Betis Energ\u00eda Plus", "text": ""}
{"id": "900634", "revid": "10891", "url": "https://eu.wikipedia.org/wiki?curid=900634", "title": "Lolo Encinas", "text": "Lorenzo \"Lolo\" Encinas Uspiriano (Donostia, ) saskibaloi entrenatzaile ohia da. Egun laguntzaile moduan dabil Bilbao Basket taldean."}
{"id": "900637", "revid": "10891", "url": "https://eu.wikipedia.org/wiki?curid=900637", "title": "Leonardo Dem\u00e9trio", "text": "Leonardo Dem\u00e9trio (Curitiba, -) brasildar saskibaloi jokalaria da."}
{"id": "900638", "revid": "512", "url": "https://eu.wikipedia.org/wiki?curid=900638", "title": "Alberto D\u00edaz Ortiz", "text": "Alberto D\u00edaz Ortiz (M\u00e1laga, -) andaluziar saskibaloi jokalaria da, egun ACBko CB M\u00e1laga taldean dabilena."}
{"id": "900639", "revid": "10891", "url": "https://eu.wikipedia.org/wiki?curid=900639", "title": "Louis Joinet", "text": "Louis Joinet (Nevers, - ) frantziar legelaria izan zen.\nFran\u00e7ois Mitterrand Frantziako presidente ohiaren aholkularia izan zen (1981-1995), eta aldi hartako bost lehen ministroren aholkulari ere bai. Frantziako Gorte Goreneko magistratu izan zen, eta, giza eskubideen alorrean, NBEren ordezkaria munduko hainbat gatazkatan.\nEuskal Herriko gatazkan ere jarri zuen bere alea, azken urtetan, batik bat. Esate baterako, 2014an eta 2015ean Ipar Euskal Herriko ordezkaritza batekin lanean aritu zen Joinet, Parisen, euskal gatazkaren ondorioen atalean. Eta Frantziaren jarrera salatu zuen 2016an prentsaren aurrean. ETAren armagabetze egunean, 2017ko apirilaren 8an, Baionan izan zen. Oholtzan egon zen eta mintzaldia egin zuen."}
{"id": "900640", "revid": "512", "url": "https://eu.wikipedia.org/wiki?curid=900640", "title": "Igeldoko dorrea", "text": "Igeldoko dorrea Donostian (Gipuzkoa) dagoen dorrea da, antzina itsasargi izandakoa eta orain Igeldoko jolas-parke barnean kokatua Txubillo mendiaren gailurrean. 2014ko maiatzaren 27an, Eusko Jaurlaritzak kultura ondasun izendatu zuen, Igeldoko Funikularra eta Parkea \"monumentu-multzo\" sailkapenaren barnean.\nHistoria.\nXVI. mendetik egon da bertan dorre bat, \u00abFarola\u00bb deiturikoa, itsasargi eta talaia funtzioekin.\nEgungo dorrearen egitura XVIII. mendekoa da, Donostiako Kontsulatuak eraikia itsas mailatik 180 metrora. Argizko dorre finko bat zen, eta irailaren 14etik maiatzaren 3 arte piztua zegoen. Nahiz eta 9 legoako helmena izan, garai hartan paregabea, azkenean abandonatu egin zen karlistaldietan eragindako kalteengatik, baina baita ere behe-lainoak maiz itsasargia itsutzen zutelako. Itsasargia barnean hartuz eraiki zen Bigarren Karlistaldian Farolako gotorlekua.\nEgungo dorrearen irudia Luis Elizalderen proiektuaren arabera antzinako dorrean 1913-1914an egindako esku-hartzearen ondoriozkoa da, beste solairu bat gehitu zitzaion lehiate handiekin begiratoki gisa eta haren gainean terraza panoramiko bat.\nEzaugarriak.\nDorreak laukizuzen itxurako oinplanoa du, bost solairukoa, eta bi zatik osatzen dute. Lehendabizikoak bigarren solairutik gora erpin alakatuak dituen lau solairuko oinarri bat osatzen du. Bao-ardatz bakarra du leihoburu kurbatu eta dobelatuekin, lau aldeetako bakoitzean. Bigarren zatiak solairu bakarra du eta harburuen gainean oinarritzen den lau garita handi jarri zaizkio erpin bakoitzean. Azkeneko solairuan dorreak lau leiho ditu alde bakoitzean eta hiru leiho gehiago, gezileihoak, garita handi bakoitzean."}
{"id": "900641", "revid": "56334", "url": "https://eu.wikipedia.org/wiki?curid=900641", "title": "Santiago Lorenzo", "text": "Santiago Lorenzo (Portugalete, 1964) idazle eta zinegile bizkaitarra. Egun, Segoviako herrixka batean bizi da.\nBiografia.\nPortugaleten jaioa, Madrilgo Complutense Unibertsitatean Irudia eta gidoilaritza ikasi ostean, RESADen eszena zuzendaritza ikasi zuen. Geroago, \"El L\u00e1piz de la Factor\u00eda\" ekoiztetxea eratu eta \"Manualidades\" film laburra zuzendu zuen. 1995an \"Caracol, col, col\" marrazki biziduenen film laburra ekoitzi zuen; film horrekin 1996an Goya saria irabazi zuen. Bestalde, 2001ean Mar Garc\u00eda Navasekin batera, eszenografiak diseinatzeko tailer bat ireki zuen. \"Un buen d\u00eda lo tiene cualquiera\" filma egin ondoren, zinema utzi zuen literaturan buru belarri aritzeko. Gaur egun hiri handietatik ihes eginda, Segoviako herrixka batean bizi da."}
{"id": "900642", "revid": "201", "url": "https://eu.wikipedia.org/wiki?curid=900642", "title": "Igeldoko Funikularra eta Parkea", "text": ""}
{"id": "900643", "revid": "201", "url": "https://eu.wikipedia.org/wiki?curid=900643", "title": "Igeldoko torreoia", "text": ""}
{"id": "900644", "revid": "58701", "url": "https://eu.wikipedia.org/wiki?curid=900644", "title": "Marie Rog\u00eaten misterioa", "text": "Marie Rog\u00eaten misterioa () Edgar Allan Poe estatubatuar idazlearen kontakizun labur bat da. \"Ladies' Companion\" aldizkarian argitaratu zen hiru zatitan: 1842ko azaroan eta abenduan eta 1843ko otsailean.\n2000an Koro Navarrok euskarazko itzulpena Poeren kontakizun laburrez osatutako \"Kontakizunak\" liburuan \"Marie Rog\u00eaten misterioa\" izenburupean argitaratu zuen.\nAuguste Dupin detektibearen bigarren agerpena da. New Yorken gertatu zen Mary Cecilia Rogers gaztearen hilketa du iturburua ipuin hau. Honetan eraildakoaren izena Marie Rog\u00eat eta gertalekua Paris, New York beharrean. Mary Cecilia Rogers zigarreta-saltzaile eder bat zen eta bere hilketa ez zen inoiz argitu. Marie Rog\u00eat neska asmatuaren kasuan, hiltzailea marinel bat zela iradokitzen da, eta ez gaizkile-talde bat, poliziak uste zuen bezala.\nArgumentua.\nMarie Rog\u00eat neska eder eta ezaguna hilda agertzen da. Poliziak Auguste Dupin detektibeari laguntza eskatzen dio eta honek egunkariek kasuari buruz argitaratutakoa aztertu eta bere iritzia ematen du.\nMarie Rog\u00eat igande bateko goizean irten zen etxetik bere izebaren etxera joateko asmoz. Amari esan zion gauera arte ez zela itzuliko eta senargaiari, bere bila joateko. Senargaia hara joatean konturatu zen neska ez zela joan izebarenera. Hala ere, senideak ez ziren asko kezkatu, aurrekoan ere desagertu eta astebetera itzuli zelako. Laugarren egunean, ordea, bere gorpua aurkitu zuten ibaian.\nGorpua agertua eta bi astera mutiko batzuek hilketaren gertalekua omen zena aurkitu zuten, non neskaren oihal zatiak, eguzkitakoa eta musuzapi bat agertzen baitziren, lizunduta. Gauza horiek ezin ziren bi egun baino gehiago egon han, baina hilketa duela bi aste gertatu zen.\nHalaber, itotako gorpu batek bi aste inguruan behar ditu azaleratzeko, baina Marie Rog\u00eatena bi egunetan agertu zen.\nPoliziak gaizkile-talde bat jo zuen egiletzat, aurretik beste neska bati eraso ziotelako, baina Auguste Dupinek ez zuen hori sinisten. Berak uste zuen neskaren maitale batek, marinela zenak, Marie Rog\u00eat hil eta txalupa batetik ibaira bota zuela. Hori eginda, gaizkile-talde bat egilea zela sinistarazten saiatu zen."}
{"id": "900646", "revid": "58701", "url": "https://eu.wikipedia.org/wiki?curid=900646", "title": "Gotikoa Euskal Herrian", "text": "Gotikoa Euskal Herrian, Europako beste lekuetan bezala, Erdi Aroan garatutako arkitektura eta arte estilo bat da. Gotiko goiztiarra eta berantiarra bereiz daitezke.\nAr\u00adkitek\u00adtura gotikoaren muina.\nEuropako hainbat eskual\u00addeetan distira nabarmena lortu zuenean, orduan iritsi zen gotikoa Euskal herrira. Giorgio Vasari-ren ustez, godoengandik iritsi zen eta horregatik gaiz\u00adki deritzon \u201cgotiko\u201d estilo berria erromanikoaren berez\u00adko garapena izanik, ez da eragoz\u00adpen egituraz eta adieraz\u00adpenez guztiz desberdina izateko. Az\u00adken batean, beste espiritu batek egina baita.\nNolanahi ere, \u201cgotikoa ar\u00adkitek\u00adturan osotasunaren muina da \u2013ida\u00adtzi zuen duela gutxi Pier Luigi Nervik\u2013, eta eraiki\u00adtzaileak garen partetik, ez dugu inoiz lortu hura gaindi\u00adtzea. Egituretan erabateko garbitasuna du, gaur egun guretzat inola ere errepikaezina dena\u201d.\nKatedrala: Eraikun\u00adtza eta apaingarriak.\nEraikin paradigmatikoa da katedrala, lehengo abade-e\u00adtxe erromanikoaren ordez\u00adkoa. Nabarmena da oso haren egituren berezitasuna, orain hormak gal\u00addu egin du eusgarri izatearen eginkizuna eta gangen zama toki jakinetan koka\u00adturik, ar\u00adku sistema diagonalaren eta arbotanteen bitartez, zama hori eraikinetik kanpora eramaten da. Horren ondorioz ganga ez da pieza osokoa, baizik eta el\u00adkarren artean menpeko diren lau edo sei osagaiduna, bakoi\u00adtzak egitura plastiko desberdina duelarik. Horrela ondorio bi lor\u00adtzen dira, estiloa berehalakoan bereizi eta ezagutzeko:\n- bere bertikaltasun jarraiki eta nabaria\n- eta bere argitasun bikaina.\nGuru\u00adtze-ganga.\nAr\u00adkitek\u00adturaren historialariek luzez egin duten gal\u00addera da ea estilo berriaren ezaugarrien artean gainerakoen bereizgarri izan zitekeen muin-muineko osagairik ba ote zegoen. Aho batekoa dirudi iri\u00adtzia, logikoa denez, eraikinei zabalera eta garaiera handiagoa emateko jaio eta garatu zen estiloa, \u201cguru\u00adtze-ganga\u201d bikainaren asmakun\u00adtzatik abiatuta.\nLehengo ertz\u2011ganga, ar\u00adku diagonalen bidez \u201cikusgarriago\u201d egin nahi izatea, edo zenbait joera gu\u00adtxi-asko el\u00adkarteko eta nazionalak ala sentimenduei adieraz\u00adpen aparta eman nahi izatea, egun badirudi estilo berriaren al\u00adderdi erabakigarria baino gehiago dela egituretako asmakizun baten ondorioa.\nDena dela, bada gurutze-ganga eraikun\u00adtzako tresneria soil bat besterik ez dela izan uste duenik, baita egituran berrikun\u00adtza egiazkoa ertz\u2011gangarekin asmaturik zegoela eraku\u00adtsi nahi duenik ere.\nGurutze-ganga, lehen al\u00addiz, Durham\u2011go (1096\u20111104) katedral erromanikoaren koruan eta Bretainia Handiko eta Normandiako beste elizetan azal\u00addu zen. Baina, Frantziako Erregearen Jabegoetan azaldu zen esperientzia erabaki\u00adtzailea: Saint\u2011Denis basilikan (l\u00b4ile\u2011de\u2011Francen) bereziki, Suger abadeak bultzaturik nartexko eta burual\u00addeko kaperetan gurutze-gangak jarri zituztenean. Europan zehar handik hedatu zen sistema, opus francisgenum izenez ezagutzen dena.\nGuru\u00adtze-gangak eraikun\u00adtzan eskain\u00adtzen zituen abantailak zirela-eta berehala hartu zuten zistertarrek beren\u00adtzat, horregatik estalgarri-sistema berriaren zabal\u00adtzaile handitzat hartu behar direlarik.\nHasieran, eliza arrunta tribunaduna zen; gerora etorriko zen \u201cbitan banatutako horma\u201d deritzona, triforioa sortuz eta katedralari lau maila edo solairuetako al\u00adtxaera emanaz. Aurrerago, al\u00adde batera utzi ziren tribunak, bertikaltasuna areagotzeko; ondoren, gotikoaren \u201cmural gardentasuna\u201d iturburuari eran\u00adtzunez, triforioa gardendu egin zen, eta az\u00adkenik deuseztatu egin zen erdiko habeartearen ar\u00adkuteria, gainetan leihate handiak besterik gabe jasoaz, Beauvais\u2011eko katedralean, esaterako.\nProzedura horrekin hau adierazi nahi zen: ar\u00adkitek\u00adturako atal guztiak ez zirela gotiko bihurtu ez al\u00addi berean, ez maila berean. Gaur egun oraindik XII. mendean eraiki\u00adtzen hasitako zenbait katedral handitan ikus daitekeenaren arabera, eraikinaren beheko zatiak \u2013al\u00addaketak artean ezin harrapatuak\u2013, eta gurutze-gangak ezin hobeak ziren.\nBeste zenbait osagarri.\nKatedral gotikoan, eskulturak kanpoko ar\u00adkupeetan eta janbetan ar\u00adkitek\u00adturatik askatu egiten dira, mukulu biribileko eta berez\u00adko balioa izateko joeran.\nBarrual\u00addean, ezarritako zutabeek nortasuna gorde\u00adtzen dute eta \"kapitelak mendekotasunik gabekoak\" dira \u2013maila desberdinetan\u2013, aldiz, gangak \"sei muturrekoak eta terzeletez\u00adkoak\" dira.\nZutabeak laster gal\u00adtzen dira oinarrietan. Denbora joan ahala, gangak, teknika izugarri bat eraku\u00adtsiz, \"izar eta sarez\u00adko egiturak\" hartuz joan ziren.\nAr\u00adkuetan egitura berriak azal\u00addu ziren XV. mendean: \"karpanelak, eskar\u00adtzanoak, konopialak\". Kapitelak gero eta txikiagoak ziren, eta gal\u00addu egin zuten egituraren gorengo maila az\u00adpimarra\u00adtzearen eginkizuna; gerora \"\u201clandareki\u201d apaingarriak\" ziren ugari, zerrenda jarraian \"kardu hostoz\" osatuz.\n\"Idi-begi erromanikoa\" arrosa-leiho gotiko bihur\u00adtzen da, hiru sarrera nagusietako hormetan jarririk. Ar\u00adku zorro\u00adtzeko leihate gainetan eta horman zulatutako arrosa-leiho horiek, hasieran egitura zuzenak azal\u00adtzen dituzte barruan; gerora hauek uhindu egin ziren eta diseinua aberastu, nahiz eta beren erradioen banaketa bere horretan gorde\u00adtzen duten.\nGotikoaren jatorria.\nAurreko kapituluan ikusi dugu erromanikoaren sorreran eragin muga\u00adtzailea izan zutela, ekonomia, gizarte, politiko eta erlijioso mailako zenbait gorabeherek. Gotikoari buruz ari garen honetan, an\u00adtzeko oharrak jaso beharrean aurkitzen gara.\nArtean, estilo berri baten sorreran, bal\u00addin\u00adtza eta arrazoien arteko bereiz\u00adketak egin behar dira nolabaiteko zorroztasun filosofiko batez hitz egiteko. Adibidez, bal\u00addin\u00adtza ekonomiko eta sozialek erraztu egin zuten gotikoaren jaio\u00adtza.\nBALDINTZA EKONOMIKO, SOZIAL ETA POLITIKAKOAK. Gotikoaren erro bakarra gurutze-ganga asmatzea izan zela erakusten ez da gauza oso samurra, besteak beste gotikoa ez zelako ar\u00adkitek\u00adturan soilik gauzatu. Estilo berri bat da, teknika eta egitura estilistiko mul\u00adtzo oso korapila\u00adtsu baten hel\u00addutasun antzeko bat; lehenik Zistertar Ordenak erabilitako irtenbide ar\u00adkitek\u00adtoniko berrietatik letor\u00adkeen guztia gaindi\u00adtzen du.\nEraikun\u00adtzaren ikuspegi soiletik begiratuta, gurutze-ganga erromanikoaren eral\u00addake\u00adta logiko moduan hartu badaiteke ere, onartu beharrez\u00adkoa da, halaber, abiapuntu itzel horretan \u2013hiru mendeetan zehar egitura berrien jaio\u00adtza eta garapena sustatuko dituen eragin ahal\u00adtsu horretan\u2013, Europa mailan al\u00addaketa nagusi batek esku hartu zuela, hau da, bal\u00addin\u00adtza eta egitura ekonomiko, sozial eta batez ere politikoari eragingo zion aldaketak.\nHistorialariek ikusia dute Europako herrial\u00addeen ekonomian XII. mendearen bukaera al\u00addera gertatu zen al\u00addaketa, Europa mendebal\u00addean nekazal jardueran atzerapena gertatu zen arren, aurrerapen ekonomikoa are gehiago handitu baitzen. Hiribil\u00adduen sorrerarekin beste gizarte mota bat jaio zen \u2013burgusiarena, alegia\u2013 eta artisau\u00adtzan eta mer\u00adkatari\u00adtzan jardungo zuen tal\u00adde ugari sortu ziren. Nazioarte mailan gorabehera ekonomikoa garatu egin zen, txanponen erabilerak eta Guru\u00adtzadek irekitako Ekial\u00adde Hurbileko joan-etorrirako komunikazio-bideek errazturik.\nEuskal Herriari dagokionez, bal\u00addin\u00adtza horiek Nafarroako eta Gaztelako erregeek erraztuak izan ziren, hiribil\u00adduak sortu eta Kantauri al\u00addeko kaietara bideak ireki\u00adtzearekin.\nHIRI-INGURUA. Nekazari-giroan ere sartu zen mer\u00adkatari\u00adtza-sistema berri hori eta horren ondorioa izan zen hainbat tal\u00addetako harreman-al\u00addaketa, desberdintasunak areagotu eta aurretik zuten oreka hau\u00adstea ekarri baitzuen. Burgesiaren boterea zabaldu eta areagotu egin zen, aldiz, noblezia apur\u00adka ahul\u00addu eta nekazari-giroko zapal\u00adketa-egoera larriagotu.\nDagoeneko hasia zen sistema feudalaren gainbehera eta errege-aginpidearen etengabeko indarberri\u00adtzea, eta haz\u00adkunde horrek presio fiskal handiagoarekin batera, bizimodu zibil eta erlijiozkoan esku-har\u00adtze zuzenago, eraginkorrago eta ikusgarriago bat eska\u00adtzen zuen.\nNekazari gehien\u00adtsuenak baserriak utzi eta hirietan kokatu ziren; eta honako hauen garapena beharrezkoa izan zen: zerbi\u00adtzu publiko, industriaren bulego eta mer\u00adkatari\u00adtzaren biltegiena; horren guztiaren eraginez hiri ar\u00adkitek\u00adturaren fisonomia al\u00addatu egin zen.\nSarritan, egoera berriaren adieraz\u00adle izaten zen, populazio-guneetatik aparte izaten ziren an\u00adtzinako abade-etxe erromanikoen ordez, hiri erdiko katedralaren agerpena.\nZISTERTARREN ERAGINA. Arrazoiz\u00adkoa dirudi, beste adieraz\u00adpen moduetan erromanikoaren espiritua gaindi\u00adtzen sumatu aurreko jardueretan nabari den al\u00addaketatik hasten bagara, jakinaraztea hasia zela XII. mendearen erdial\u00addera jada deskribatu berria dugun ar\u00adkitek\u00adturako tresneria hedatzen Fran\u00adtziako uhartean eta, mende horretan bertan Nafarroan sartzen \u201cmonje zurien\u201d edo San Ber\u00adnardoren semeen eskutik. Espainiako kristauengan XII. mende horren erdial\u00addera hasia zen klunitarren eraginaren gainbehera, eta horren ondorioz Donejakuerako erromesal\u00addietan artean zuten eragina txikiagoa zen Zistertarren Ordena berriaren eraginarekin al\u00adderatuz gero\u201d.\nZister ar\u00adkitek\u00adtura.\nNafarroako zistertarren hasierako jatorriari buruz\u00adko zalan\u00adtzak handiak dira. Nafarroan, Aragoi eta Gaztelako lurren artean kokaturiko bakartegiei dagokienez, arrazoiak badira zenbait agirien benetakotasuna zalan\u00adtzan jar\u00adtzeko; dokumentu horien arabera, Oliba monasterioren eraikun\u00adtza Ramon Berenguer IV. kondeari zor zaio (P. Moret\u2011en ustez eta haren arabera) eta Tulebraskoa (serorak) nahiz Fiterokoa (fraideak), berriz, Nafarroako errege Gar\u00adtzia Ramirez \u201cBerrezarleari\u201d.\nEgia da, zistertarren erako harriz\u00adko lehen eraikun\u00adtzak Nafarroako lurretan ez zirela XII. mendearen az\u00adken herenera baino lehenago eraiki. Estilo berria monje \u201czurien\u201d edilen arautegian finkatua zen jada garai horretarako.\nESTILO NEURRITSU BATEN EZAUGARRIAK. Sobera ezaguna da San Ber\u00adnardok bere Ordenako eraikun\u00adtzei eran\u00adtsi zien espiritu neurritsua. Ez zuten neurri ikaragarririk onar\u00adtzen, eta bai luzean nahiz garaieran ostiko-arkuak erabil\u00adtzen ez zuten lanik izan; beirate koloreztatuak, eta zoladura ikusgarriak debekatuak ziren; ikonografia ere desagerrarazia zen, eta Kristoren guru\u00adtzea besterik ez zuten izaten.\nGuru\u00adtzezko oinplanoa hautatu zuten, burual\u00adde angeluzuzena emanaz; deanbulatorioa edo ingurubidea eta kaperak ere angeluzuzenekoak. Traseptoak modu bereko hainbat kapera zituen, bere bi besoetan eginak.\nEstal\u00adkiak hasieran parpain-arkudun ka\u00adnoi\u2011gan\u00adgak, xumetasun handiko guru\u00adtze\u2011gange bihurtu ziren. Estalgarrien zistertar teknikak, gotikoaren lehen une hori erakusten du (\"lehen gotiko\" deritzona), eta, harengan erdi-puntuko ar\u00adku diagonalak kanpora\u00adtzean, parpain-arkuak zur\u00adkaizteko beharra sor\u00adtzen da. Hasierako zistertarrean, barruko ar\u00adkuteria horiek guztiak angeluzuzenez\u00adko ebakidurazko nerbio soilez osatuak daude.\nZistertar elizak gorde\u00adtzen du erromanikoaren aire apur bat, ez baitauka arbotanterik eta bere eusgarriak oinarriak eta kontrahormak baitira biz\u00adkarrean zutabe erdiak finkaturik, horman txerta\u00adtzen direnak zoruraino jai\u00adtsi baino lehen; eta zutabe\u00adtxoak angelu edo ukondoetan.Oso gu\u00adtxitan ematen dira irudiak kapiteletan, eta ia beti landare-irudiak azaltzen dira apaingarrietan.\nFiteroko Santa Maria.\nIker\u00adketa berrien arabera, Fiteroko Santa Maria monasterioa, Nafarroako zistertarrik zaharrenetarikoa da eta agian baita Espainiakoa ere. Lehen egoi\u00adtza Yerga mendian izan zuen. Scala Deitik zetozen monjeak ziren, Morimond\u2011en harikoak eta Tarbeko elizbarrutikoak, Yergako elizan egiten zuten araututako bizimodua, Durandoren zuzendari\u00adtzapean Gaztelako Alfon\u00adtso VII.ak Niencebaseko (1140ko urriaren 25ean) lekua eman zien lekuan. Baina, leku hartako lehortea ikusi ondoren, berriro ere lekuz al\u00adda\u00adtzera behartuak gertatu ziren. Erraimundo abade Santuak jakin zuen Nafarroako eta Gaztelako erregeen nahiz Aita Santu eta go\u00adtzainen babesa lor\u00adtzen, eta monasterioaren behin betirako egoi\u00adtzan kokatu zen, Fiteron (1152).\nHasiera batean monasterioa gaztelaua izan zen. Gaztelako erregeek sortu eta babestua zen eta ondasunik gehienak Gaztelan zituen. Baina, laster hasi zen Nafarroaren arreta erakar\u00adtzen eta, horretarako epaile izendaturik, Bolognako Guido kardinalak erabaki zuen, monasterioa Tutera eta Corellako mugen barruan kokatua zegoenez, Nafarroarena zela.\nEliza. Fiterok, zorionez ongi samar gorde duen elizak \u2013gaur egun parrokia\u2013, bere kapitulu\u2011gelak eta klaustroak arreta bizten dute apaingarrien soiltasunagatik, zalan\u00adtzarik gabe lehen zistertar arteari dagokion neurritasun bera baitu. An\u00adtza denez, 1152tik eta 1237ra bitartean eraiki zen dena, monasterioaren mezenas izan zen Toledoko ar\u00adtzapez\u00adpikuak eliza sagaratu zuen urtea delarik bigarrena. Gerora, Inozen\u00adtzio IV.a Aita Santuaren bul\u00adda iritsi zitzaion, 1247an induljentziak eskainiaz.\nEliza zistertarren eraikinik zabalenen artean nabarmen\u00adtzen da Espainian. Honen girolak, Veruelakoaren antzekoak, zorroztasunean gaindi\u00adtzen du. Leiho ba\u00adtzuk, kanpoal\u00addera, jarraian doan mol\u00addura batez babestuak daude, ez harroin eta ez kapitel, Ira\u00adtxetik eta Oz\u00adkabartetik kopiaturikoak dira. Ganga guztiak guru\u00adtze-ganga xumez eginak dira, erdiko habeartearen lehen tarteak izan ezik, XIV. mendean eral\u00addatuak ziur asko. Girolen pilareak zilindrikoak dira eta biz\u00adkarrean finkatutako zutabeak dituzte, baina ingurubidearen saihets al\u00addetik soilik. Guru\u00adtzeriaren oinarriek ere biz\u00adkarrean finkaturiko zutabeak dituzte, landu gabeko hostoak dituzten kapitelekin. Habearte nagusiarenak al\u00addiz, oso guru\u00adtze egiturakoak dira, zutaberik gabekoak eta kapitel izugarri soilak dituztenak, pilastren kanpoal\u00adderako angeluetan zehar\u00adka jarriak. Agian honexegatik ikusi behar da zati honetan, E. Lambert\u2011ek iradoki\u00adtzen duen bezala, Borgoina al\u00addeko eragin zuzenago bat, eliza beraren burual\u00addea inspiratu zezaketen Akitania al\u00addeko ereduen aurrean.\nKapitulu-gela. Fiteroko kapitulu\u2011gelari ere apaingarrietan duen neurritasunak egiten dio distira, kapitel landaredun estilizatu nahiz geometrikoek. Mendebal\u00addeko atariaren kapitelak estiloz gotikoak dira, baina fran\u00adtsestuagoak.\nOliba monasterioa.\nIri\u00adtzi onargarri moduan bederen gaur egun onar\u00adtzen da Oliba fundazioa Gartzia Ramirez \u201cBerrezarleari\u201d zor zaiola. Lehenengo urteetan zehar, eliza eta lur sailak bil\u00adtzen zituen fundazioak emai\u00adtza modura, jarraian hainbat Aita Santuren pribilejioak izan zituen, emariz jasotako ondasunez baieztaturik.\nLehenengo eraikina San Jesu Kristo deritzon eliza\u00adtxo bat izan zen, eta, zenbaiten ustez, 1140ean eraiki zen. Baina, emai\u00adtza nagusia Zarrakazteluko elizarena izan zen, harengandik lur-saila hartu batzuen 1164an (\"\u201cut possint ibi ecclesiam aedificare\u201d\"), Iru\u00f1ean Antso Az\u00adkarra errege zelarik. Eraikina, 1198an, San\u00adtxo Indar\u00adtsuaren garaian eman zen bukatutzat. Urte horretako uztailean egin zen eskain\u00adtza (burual\u00addea, al\u00addarea berekin zuela baino ez, ziur asko), urte luzeetako lana izango bai\u00adtzen kapitulu\u2011gela, klaustroa, logela, jantoki eta sukal\u00addea buka\u00adtzea.\nEliza. Eliza \"zister arkitektura jatorrekoa\" da: guru\u00adtze latindarra du oinplanoa, hiru habearte eta sei tarte, kanpoal\u00addera horma\u2011bular handi eta zabalak dituztenak, tran\u00adtseptua, lau absidiolo zuzen eta zir\u00adkuluerdi-formako burual\u00addea, Claravalekoaren modura.\nErdiko habearteak 74 m\u2011ko luzera du eta tran\u00adtseptuak berriz, 39 m-koa. Fun\u00adtsez\u00adko egitura \"erromanikoa\" da, baina estal\u00adkiaren\u00adtzat irtenbide gotiko baten bila zebil\u00adtzala ere ikusten da, zeren eta, ar\u00adku zorro\u00adtzak guru\u00adtze-gangaren\u00adtzat prestatuak dituzte. Guru\u00adtze-itxurako harroinek, aurreal\u00adde bakoi\u00adtzean, ezarritako zutabe bikoi\u00adtzak dituzte zehar\u00adkako ar\u00adku eta formeroak bil\u00adtzeko. Ar\u00adku zorro\u00adtzak barrual\u00adde osoan nagusi badira ere, guru\u00adtzeriaren gertuko bi ar\u00adku formeroak, erdi-puntukoak dira, honen bidez ikusten delarik XII. mendeko eraikuntza-lanak al\u00adde horretatik eta burual\u00addetik hasi zirela.\nApaingarri eskultorikoak guztiz neurritsuak dira: \"kapitelak\", bi figuratiboez kanpo (sirenak eta barregarriak), gainerakoak landare gaiak dira, betiere kapitel beraren kopari neurriz egokituriko gaiekin. Zaharrenak liratekeen kapiteletan, burual\u00adde eta absidiolo al\u00addeko kaperetakoak dira landare abera\u00adtsen eta ugarienak dituztenak. \"Lepazuriak\" ere oso finki landuak daude, arroba, hosto mutur eta zin\u00adtzilikako pinaburuak dituztela... gai kontutan eskulturagileak \"zisterraren lehen soiltasunarekiko\" begirunea azal\u00addu nahi balu bezala, baina, \"formen edertasunekiko\" iaiotasuna eta sentiberatasuna ezkutatu nahi ez balitu bezala. Elizako kapitel guztiak daude hiru baketa handiko mol\u00adduraz osatuak, non inposta jarraiki bat dirudien.\nTran\u00adtseptuak bost tarte ditu, eta beren angeluetatik bereizita dauden zutabe fin eta garaiek ojiban zehar doazen ar\u00adku formeroak bil\u00adtzen dituzte. Ar\u00adku toralak zorro\u00adtzak dira, eta diagonalak, hiru baketaz osatutako mol\u00adduraz ingura\u00adtzen dute plementaria. Barrual\u00addean gangak kupula baten zirrara eragiten du, kanpoal\u00addera berriz, kanpandorreko ok\u00adtogonoz\u00adko zinborio dotore bat irteten da.\nGuru\u00adtzadurako kaperak al\u00adde bakoi\u00adtzeko bi dira. Oinplano karratua dute eta guru\u00adtzeriaz\u00adko tarteak dituzte. Erdiko kapera, an\u00adtzinako \u201cSan Jesu Kristoren kaperaren\u201d kopia zeha\u00adtza dena, jarraian doan bi tartetako kanoi\u2011erdiko ganga zorro\u00adtzez eta, lurretik irteten diren ezarritako zutabe gainetan, el\u00adkar\u00adtzen diren lau nerbioduraz, zati\u00adtzen den esfera laurdeneko ganga batez estal\u00adtzen da.\nBurual\u00adde osoa txaranbeldu sakonekoa da eta isur\u00adtze luzea eta jatorriz\u00adko hu\u00adtsartea hirukoizten duen bost erdi-puntuko \"hu\u00adtsarte edo bao\" eder eta urratuek argiztaturik ager\u00adtzen da, eta eguz\u00adki jaio berriaren argia abside gainean astiro irrista\u00adtzen utziz. Saihe\u00adtsetako habearteak baino pixka bat gorago al\u00adtxa\u00adtzen denez erdikoa, bere leihateek ezin dezakete garaiera handirik izan.\nMonasterioaren al\u00adderdi ba\u00adtzuk, esate baterako, elizako atariak \u2013harburu\u00adtxoak, jarraian doazen kapitelak, eta abar\u2013 erromaniko espiritua bal\u00addin badu ere, baditu XIV. mendekoak diruditen edergarriak.\nKlaustroa. Olibako klaustro ederraren diseinuak, zistertarren estilo ortodoxoa urruti uzten du. XIV. eta XV. mendeetan burututako lanak dira, eta Iru\u00f1eko klaustroaren garaikideak direnez, beranduago aipatu behar\u00adko ditugu, nahiz eta bere lau hormartetako gangak \u20136 tartetakoa bakoi\u00adtza\u2013 horma erromaniko zaharretan eta kanpoal\u00addeko ostikoetan kontrajarriak dauden.\nIran\u00adtzuko monasterioa.\nAndia mendilerroaren oinetan eta Lizarratik 8 km\u2011ra, Iran\u00adtzuko monasterioa, Fiterokoaren an\u00adtzera, \"Scala Dei\" (Gaskonia) monasterioari eginiko emari moduan sortu zen eta Parisko Pedro go\u00adtzainak fundatu zuen 1174an. Badirudi hasiera batean han erromaniko aurreko monasterio bat izana zela, eta ondorenean baita beste beneditar erromanikoa ere. Zistertarren bakartegiak Antso Az\u00adkarra eta bi Teobal\u00addoren al\u00addetik etorritako emari ugarien lagun\u00adtza jaso zuen.\nMende luzeetan eraitsirik egon ondoren, berriki zaharberritu da eta gaur egun fraide Teatinoak bizi dira bertan. Monasterioaren zatirik garran\u00adtziz\u00adkoenak dira eliza eta klaustroa.\nEliza. Hiru habearte eta hiru horma-atal zapaleko absideak dituena da eliza. Gangek Olibakoak baino nerbiodura-profil aurreratuagoak dituzte. Hala ere, hormaren zenbait puntutan, aurrez ikuskatu ez ziren guru\u00adtzeriarentzako tupusteko sostengu gisa gangen abiapuntuak ikusten dira.\nKlaustroa. Elizari biz\u00adkarrez ezarritako klaustroa aur\u00adki\u00adtzen da: bere bi hormarteak erromaniko estilokoak dira; beste bietan gotikoa ager\u00adtzen da. \"Sukal\u00addea\" eta \"kapitulu\u2011gela\" ere gotikoak dira; az\u00adken hau txikia eta xumea da, klaustrora begira dago erdi-puntuko ar\u00adkuaz eta al\u00adde banatan leiho bakar bat duela.\nBeste fundazio batzuk eta eragin zistertarrak.\nFUNDAZIOAK. Nafarroan lekaime zistertarren beste fundazioak ere izanak dira: Tulebrasen (Espainiako lekaimeen zaharrenetarikoa), Mar\u00adtzillan (Karitateko Andre Mariarena) eta Lizarran (Salasko Andre Mariarena); eta gaur egung\u00ado Nafarroako mugetatik kanpo badago, halaber, nafar erregeek sortutakoa izan daitekeen beste moja\u2011etxe bat Barrian (Arabaren iparral\u00addean), Burgosko Las Huelvas monasterioaren kidea izan zena; baina toki hauetan ez da geratu zistertarren arte\u00adtzat har daitekeen ezer.\nEraginak. Nafarroan zistertarrak sartu aurreko eraikin askotara ere iri\u00adtsi zen estilo honen ortodoxia, edo XIII. eta XIV. mendeetan eraiki ziren beste batzuetara.\nBa\u00adtzuk gogora di\u00adtzagun. Ira\u00adtxeko monasterioaren elizari zisterraren eragina Oz\u00adkabertetik zehar dator\u00adkio; eta habearteetako harroinetan finkatutako zutabe bikoi\u00adtzetan ikusten da; zehar\u00adkako ar\u00adkuak baino askoz beheragoko mailan jarritako ar\u00adku diagonalen abiapuntuetan; kapitel askotako xumetasunean eta hu\u00adtsarte ba\u00adtzuk inguruan dituzten baketa handi xumeetan (Fitero eta Oz\u00adkabartekoan).\nAurreko atalean esan dugunez, zistertarren eragina oso itsatsia dago, halaber, Tuterako katedralean, \u201ceskola berriaren eraikun\u00adtza teknika onak, erromaniko apaingarrien aberastasunarekin\u201d ongi uztar\u00adtzea lortu baitzuen. Guru\u00adtzeriako pilareek beren aurreal\u00adde guztietan zutabe bikoteak dauz\u00adkate ezarriak eta baita ukondo\u00adtxoetan ere beste ba\u00adtzuk; lehen gotiko languedoziar motatako bereizgarriak, Kataluniako distiraren kutsua dutenak. Gogora dezagun Tuterako kolegio\u2011elizako al\u00addarea Tarragonako ar\u00adtzapez\u00adpiku On Ram\u00f3n Rocabertik sagaraturikoa. Era berean, Olibako elizaren imitazioren bat ikus daiteke burual\u00addean ere, zeren eta erdiko kainoi zorro\u00adtzak guru\u00adtzeriaz\u00adko tarte zuzen bat bai baitu eta zir\u00adkuluerdi-formako gunea, zehar\u00adkako ar\u00adku bertikalean hil\u00adtzen den erradioz\u00adko nerbioez sendoturik.\nOliteko Santa Mariak ere badu zistertarren ukiturik, habearte bakarraren oinplano xumean eta angeluetan kontrahorma sendoz finkatua dagoen burual\u00addeko abside poligonalean \u2013gainerako habeartean errepika\u00adtzen direnak\u2013, non hormura gainetako gangen bul\u00adtzada senti\u00adtzen duten parpain-arkuek.\nZistertar arteak Euskal Herriko ar\u00adkitek\u00adtura gotikoan sar\u00adtzeko gonbitea egiten digu. Baina, esan beharra dago hautaketa zorro\u00adtza egitera behartuak daudela, eta gotikoari dagokionean, benetako arte balio berezia eta nabarmena duten eraikin eta lanak baino ez ditugula aipa\u00adtuko, dela Nafarroan, dela beste lurral\u00addeetan.\nNafarroako lehen ar\u00adkitek\u00adtura gotikoa.\nGoiz Erdi Aro bitartean, Europan gainerako eskual\u00addeetan bezala, Euskal Herrian joera berak bizi\u00ad ziren demografiari, ekonomiari eta gizarteari zegoz\u00adkienetan. Euskal gizartea erabat zegoen nekazari\u00adtzan oinarrituriko ekonomiaren baitan. Nagusi ziren XI. eta XII.aren hasieran, lurrarekin bat eginda bizi ziren lurjabe eta eliz agintariak (monasterioetako abade, baroiak, jaunak, ahaide nagusiak eta abar) eta nekazari eta abel\u00adtzain zen populazioa eta zerbi\u00adtzuetako populazioaren (nekazarien morroi, behar\u00adtsu, eta abar.) arteko harremanak ia feudalak.\nBaina, nekazari mul\u00adtzo handi batek, XII. mendearen bukaeran eta XIII. mendean zehar, etengabe lurrak utzi eta hiribil\u00adduetan finka\u00adtzeak industria eta mer\u00adkatari\u00adtzaren garapena sustatu zuen eta honek \"krisial\u00addi sozial eta politikoa\" ekarri zituen, Europako gainerako herrialdeetan bezalakoa.\nEuskal Herrian, \"foruen eta hiri\u2011gutunen\" bidez\u00ad sorturiko hiribil\u00adduak fundatzeak egitura ekonomiko eta sozial baten ekarpena egin zuen; hain zuzen ere, lehen noble nekazariekin jasan behar izan zituzten egoeraren al\u00addean oso bestelakoa. Inola ere al\u00addakun\u00adtza oso astiro joan zen, eta XV. mendearen aurreko al\u00addi horretan \"gizartean etengabeko ezadostasun\" giroan, historialariaren arreta ezerk pizten badu, irtenbide tekniko eta estilistikoetan profil berriak azal\u00adtzen zituen \"erlijioz\u00adko artea\" bul\u00adtza\u00adtzeko eta gara\u00adtzeko gogoa eta baliabideak izatea da.\nNafarroako fran\u00adtses gotikoa.\nOrreagako kolegio\u2011eliza.\nOrreagako kolegio-eliza XI. mendearen az\u00adken al\u00adderako bederen eraikia zegoen beste eliza baten ordez\u00adkoa da. Ostatu sonatua duen eliza da, hau da, 1132an Iba\u00f1etako tontorretik mendi magalera eta Donejakueko gal\u00adtzadaren er\u00adtzera lekual\u00addatu zen. San Agustinen kanonikoek gober\u00adna\u00adtzen zuten ostatu horretan erromesek eta gaixoek zerbi\u00adtzu egokia aur\u00adki\u00adtzen zuten eta horregatik go\u00adtzainen pribilegioak merezi izan zituen, baita XIII. mendeko oler\u00adkari batek eskaini zion latinez\u00adko gorespenezko oler\u00adkia ere \u2013ba\u00adtzuen ustez, Radako Rodrigo Jimenez go\u00adtzainarena da; delako latinez\u00adko poemaren eskuizkribua kolegio\u2011elizan jasoa da.\nEliza desitxura dago suteak (1445), hondora\u00adtzeak (1609), konponketak eta eraberri\u00adtzeak jasan ondoren. Ez dira jatorrizkoak ez sarrerako arrosa-leihoa, ez tinpanoa. Hori guztia gu\u00adtxi balitz bezala, 1940tik 1945era zaharberri\u00adtzeko saioetan eraberriturik, bere hasierako edertasuna gal\u00addu zuen: beirateak, pulpituak eta al\u00addareak jarri ziren, eta Birjinaren irudiaren gainean zilarrez\u00adko bal\u00addakinoa, Gironakoaren kopia.\nEliza.\nAgirietan azal\u00adtzen denez, An\u00adtso Azkarrari esker egina izan zen eliza eta \"hiru habeartetakoa\" da. Erdikoa albokoen gainetik igo\u00adtzen da eta burual\u00adde pentagonala\u00ad du eta leihate galantak horma nagusietan. Ez da oso handia; 25 m ditu luzean eta 18 m zabalean eta 15 m garaieran. Bost tartetako habearteak, txandaka diametro desberdineko zutabeez bereiziak daude (0,94 m eta 0,72 m); berauek, kapitelak bitarteko, sei zatiko gangetako nerbioak zutitzen dituzte, hormetan ezarritako zutabe\u00adtxoen bidez. Harriz\u00adkoak diruditen gangak, itxuraz atal\u00adak diruditen arren, adreiluz\u00adkoak dira.\nTorres Balb\u00e1sen iri\u00adtzian, jabego frantsesen eraikin gotikoetan \u2013Paris al\u00addekoetan, batez ere\u2013 jakituna zen ar\u00adkitek\u00adtoa fran\u00adtses bat izango zen egilea dirudienez, zeren eta Orreagako elizak jarrai\u00adtzen ditu \"XIII. mendearen hasierako katedralen ereduak\", hala nola, Sens, Noyon, Senlis, Bourges eta Pariskoak. Horien antzera, tarte bakoi\u00adtzak lau ar\u00adkuko \"triforio\" lerden bat du, eta bere gainean \"arrosa-leiho\" zabalak ireki\u00adtzen dira; Jouy\u2011le\u2011Moustier-en eta Marey\u2011Marly\u2011en gerta\u00adtzen den bezala. Parisko katedralean bezala, honen euskarriak \"zutabe zilindrikoak\" dira. Nafarroan, lehenengo al\u00addiz ikusiko dugu gangen zama kanpora bota\u00adtzen duten \"arbotanteak dituen eliza\".\nOrreagako eredua.\nGogoan hartzekoa da Orreagak duela Penin\u00adtsulan ikusi zen lehen fran\u00adtses gotikoa, eta Leon, Burgos eta Toledoko katedralik bikainenak ondorengo estiloari dagoz\u00adkionak direla, \u201cgotiko dirdira\u00adtsu\u201d deritzonari, alegia.\nOrreagako eliza \u201ceskola egina\u201d izango zen, \"Zangozako Santiagon\" \"imitazio\" bat aur\u00adki\u00adtzen baita. Eliza horren barrual\u00adde erromanikoa al\u00addatu egin zen, al\u00adde ba\u00adtzuetan zir\u00adkulu-formako ebakidura duten oinarriak ezarriz, haien gainean gangen nerbioak, angeluzuzenez\u00adko tarteak \u2013sei zatitakoak, Orreagan bezala\u2013 jaso\u00adtzeko biz\u00adkarra finkaturiko zutabeak zutitzen direla. Horien baoetan, idi-begiak aur\u00adki\u00adtzen ditugu, baita mainel eta trazeria xumez\u00adko beste ba\u00adtzuk ere.\n\"Agilarreko San Bartolome ermitako\" absideko gangetan eta bere sartal\u00addeko fa\u00adtxadaren hormapiko soil\u2011soilean ere hainbat zistertar eragin suma\u00adtzen da.\nBaionako katedrala.\nIpar Pirinioetako Baskonian altxatako eraikin gotikoetan nabarmenena Baionako katedrala da, inolako zalan\u00adtzarik gabe, Lapurdiko hiriburuan \u2013garai bateko Lapurdumgo hiriburuan. Eskual\u00adde honek ingelesen menpe bazerama\u00adtzan mende eta erdi, Goiz Erdi Aroko eliza baten ordez\u00adko katedrala eraiki\u00adtzen hasi zirenean : Baina, ez zen soilik Ingalaterra izan, eraikin berriari ukitua ematen jardundakoa.\nEraikuntza-lanak XIII. mende hasierakoak badira ere \u20131258an jasandako sutearen ondorengoak\u2013, egitura XIV. mendekoa da, gotiko dirdira\u00adtsu estilokoa.\nElizak oinplano guru\u00adtze latindarra du, baina alboetan eran\u00adtsi zaiz\u00adkion kaperak direla-eta, ez da ikusten kanpotik. Itxura bikainekoa da, 80 m baditu luzean eta 33 m zabalean, bere gangak 26,50 m-ra iristen dira garaieran, eta baditu hiru solairuko zaz\u00adpi tarte. Iparral\u00addetik sei kapera eta bataiategia eran\u00adtsi zitzaizkion. Elizaren espazioa hegoal\u00addetik ere zabal\u00addu egin zen, klaustroko lau hormarte mol\u00addatu eta kapera bakar bat osa\u00adtzeko \u2013San Leonena\u2013 eta elizan baitara\u00adtzeko; eta beste tarte bat \u2013guru\u00adtzaduraren eskuinal\u00addeko hegalari zegokiona izateagatik, gainerakoak baino zabalagoa\u2013 ere klaustroari ostu egin zi\u00adtzaion sakristia egiteko. Eraikina \"triforio\" batek zehar\u00adka\u00adtzen du al\u00addenik al\u00adde, elizaren beheko ar\u00adkuen gainetik. Honen atzetik distira\u00adtzen dute XIX. mendean zaharberritutako \"errenazimentu garaiko beirategi\" ederrek.\nGanga\u2011gil\u00adtzarri ba\u00adtzuetan \"Ingalaterraren koroaren armak\" ezagut daitez\u00adke (hiru lehoinabar) eta besteetan berriz, lirain azal\u00adtzen dira \"Fran\u00adtziako lirioak\". Burual\u00addea, Lamberten ustez, Soissons\u2011eko katedralean inspiraturiko bi kapera karratu (al\u00adde banatan bana) eta poligonoz\u00adko bostek osa\u00adtzen dute deanbulatorio batez el\u00adkar\u00adtzen direlarik. Beraren aurrean, atxikitako lau zutabe\u00adtxoz osaturiko sei oinarriz inguratua dago presbiterioa.\nKlaustroa. Elizaren esparrura sarturiko klaustroaren ipar al\u00adderdiak baditu hiru hegal, mul\u00adtzo homogeneo orokor bat osatuz.\nBaionako katedralaren kanpoal\u00addeko ikusmira bikaina da. Harri eta zur gera\u00adtzekoa da haren leihateen garaiera eta ostiko-arku andana osorik ikusita, dorre\u00adtxoz koroatutako kontrahorma eta guzti. Harriaren kolore argiagoa dela-eta, erraza da XIX. mendeko eraikinak bereiztea: lehenengo hegoal\u00addeko dorreari eran\u00adtsitako gezia, eta iparral\u00addeko dorrea bera ere, 80 m\u2011ko gezi batek koroa\u00adtzen duena.\nIzpiritu Santuaren kapera.\nSonatua da Baionan, halaber, an\u00adtzinako Izpiritu Santuaren kaperatik geratzen dena: Aturriren gainean eraiki zen zubi bat zela-eta ospitale batekin batera erromes eta bidaiarien\u00adtzat eraiki zena. Luis XI.ak 1483an kolegio\u2011eliza bihurtu zuen, eta mul\u00adtzo osoa eraberritu egin zenez, ezin jakin dezakegu nolakoa zen jatorriz\u00adko kapera gotikoa.\nOloroeko katedrala.\nOraingoz, ipar Pirinioetako eskual\u00adde horretatik irten gabe, aipa dezagun Oloroeko Santa Mariaren katedralera igaro zela Baionako katedralaren plano bera, burual\u00addeko erradioko kaperen batasuna, hain zuzen ere, eta, hemen merezi du aipamen bat gertutasun geografiagatik eta Biar\u00adnok Nafarroa Beherearekin sarritan izandako harreman politiko eta kulturaz\u00adkoengatik bada ere.\nBeste eraikin gotikoak.\nElie Lambert gotiko historialariaren ustez, erromanikoa Espainian \u2013iparrean nahiz sartal\u00addean\u2013 sakonki girotua gertatu zen, \u201chainbeste girotu ere, non, Nafarroak bere horretan leial jarraituko zuen ia XIV. mendera arte ere\u201d. Eta egia da, zistertarren elizak eta Orreagakoa al\u00adde batera utzita, Euskal Herrian ez direla \"XIII. mendeko az\u00adken urteetan\" baino sortzen, aur\u00adki daitezkeen eliza gotiko zaharrenak.\nBil\u00adduma honetan gure arreta merezi duten eraikinak az\u00adpimarratuko ditugu, beren eraikun\u00adtzako kronologiaren arabera.\nErriberriko Santa Maria.\nZerrenda honetan lehenengoa da aipatu berria dugun Andre Maria Erreginaren eliza, halakoxe zistertarren eragina duena. Eraikitzen XIII. mendearen lehen herenean hasia izanik ere \u2013dokumentuetan 1243an ager\u00adtzen da\u2013, mende horretan zehar burutu zen. Egia da, bai, estalgarriaren egiturak erromaniko al\u00addera bultzatzen gaituela, ar\u00adku zerrendak direla-eta.\nElizak habearte bakarra du, angeluzuzenez\u00adko ebakidura duten nerbio sendoz osatutako lau zati soileko tartez estal\u00adtzen da. Eraikinaren oinetako koruari dagokion guru\u00adtzeria ere gotikoa da, aurreragoko joera gehiago an\u00adtzematen bazaio ere \u20131300 al\u00addekoa ziur asko\u2013 eta gainerakoa baino garaiago kokatua dago. Kapera nagusia, zistertarren loreak gogoratzen dituzten landarez\u00adko kapitelen gainetan buka\u00adtzen diren zutabeetan kokatutako baketa-nerbio hirukoi\u00adtz galloidun gangaz estal\u00adtzen da.\nJauregi mul\u00adtzo batean bil\u00addurik gel\u00additu zen eliza, hori dela eta kanpoal\u00addeak ez dira apartean gera\u00adtzen, burual\u00addea izan ezik, guztiz gazteluan txertatua baitago, eta atariari, Az\u00adkarateren ustez, Balearretako eragina sumatzen zaio. Elizaren fatxadaren beheal\u00addean atari gotiko txaranbeldu eder bat da nagusi, eskulturak babesten dituen trilobilatuzko ar\u00adku-frisoz erdiratua.\nSan Satur\u00adnino (San Zer\u00adnin) Iru\u00f1ekoa.\nIru\u00f1ean, San Satur\u00adnino \u2013San Zer\u00adnin\u2013 oso interesgarria da. Historialariek bere berezitasunagatik aipatzen dute. Eraikuntza-lanak XIII. mendeko az\u00adken laur\u00addenekoak dira (1276\u20111297), Nabarreriako borroka bukatu eta berehalaxe hasiak. Baina, eraikuntza-lanari buruz\u00adkorik ez da agirietan ezer geratu.\nEliza. Habearte bakarra eta oso zabala du (15,30 m ), eta sei zatiko gangez estaliriko bi tarte ditu, 25 m-ko garaieran. Bi\u00adtxia bada ere, burual\u00adde zabalak, habeartearen zabalera berekoa denak, bost kaperetara ireki\u00adtzen den pentagono bat marrazten du.\nErdikoa gainerakoak baino handiagoa da, eta al\u00adde bakoi\u00adtzean ondoan dauden biek oinplanoa poligonala dute; beste biak karratuak dira eta gainean dorreak dituzte \u2013burgoen arteko borroken oroimenez ziur asko. Erdiko kapera argizta\u00adtzeko, jatorrizko arrosa-leihoen ordez jarriak izango ziren leihate garaiak ditu. Beste kaperak itsuak dira eta kanpotik ikus daiteke haien egitura poligonala.\nArtaxoako Hesiko San Satur\u00adnino.\nArtaxoan, nafar lurretan Erdi Aroan eraiki ziren gotorleku ugarien artean, harresi mul\u00adtzo ikusgarria gorde duen hiribil\u00addu bakarra den honetan, Hugo de Conques go\u00adtzainak, 1100ean eliza erromaniko bat eraikiarazi zuen, gerora erai\u00adtsi, eta beste eliza gotiko bati utzi zion haren izendapena eta eginkizuna.\nHesiko San Satur\u00adnino eliza eta gotorlekua hesiaren horma-zati gisa, XIII. mendean hasi zen eraiki\u00adtzen. Habearte bakarrekoa da, zabala eta liraina, beren kapitelak gal\u00addu dituzten zutabe gainetan \u2013sorta moduan babesturikoak\u2013 guru\u00adtze-gangaz estalirik. Burual\u00addea poligonala da, eta alboan ikonoz\u00adko kapitelak dituzten zutabe\u00adtxoak ditu, baita ar\u00adku zorro\u00adtzez\u00adko hiru leiha\u00adte ere. Eliza berriaren burualdeko horma eraiki ondoren, denbora pasako zen habeartea eraiki baino lehen, burual\u00addekoen kontrastean, bere leihateen liraintasuna eta argitasuna kontutan har\u00adtzen bada.\nIkusgarria du ataria, ar\u00adku txaranbeldu sakona duena, ar\u00adkuteria itsuez inguraturik eta irudirik gabea eta San Satur\u00adninoren martiri\u00adtzako eszenak irudietan azal\u00adtzen dituen tinpano eta ateburuarekin.\nOsagai eta aztar\u00adna gotikoak.\nAZTARNAK. Historialarien\u00adtzat garran\u00adtzia bal\u00addin badute ere, XIII. mendeko eliza gotikoen artean, zein egoera galgarritan dauden ikusita, ar\u00adkeologoentzat arreta gehiago merezi duten aztar\u00adna garran\u00adtziz\u00adkoak dituzten ba\u00adtzuk aipa di\u00adtzakegu:\nVianako San Pedro 1250 baino pixka bat beranduago hasi zen eraiki\u00adtzen. Iru\u00f1eko San Zer\u00adninekin badu zerikusia, Iru\u00f1ekoaren hiruen ordez, presbiterioko erradioz\u00adko bost kapera dituelako.\nLizarrako Santo Domingo, sermolari\u00adtzako asmoz, 1258an sortu zuten eskeko fraideek \u2013domingotarrak eta fran\u00adtziskotarrak\u2013, habearte bakarrekoa eta ar\u00adkuduna antolamendua.\nLizarrako Hilobi Santua (1272) ere, bestea bezalaxe, habearte bakarrekoa zen, guru\u00adtze-ganga xumez estalirik; apaingarritako ar\u00adkuak atarian, ataria ar\u00adku zorro\u00adtzetako ar\u00adkibolta mol\u00adduratuez ingura\u00adturik.\nBERRIKUNTZAK. Nafarroako gotikoaren berrikun\u00adtzak izan ziren:\n- elizatik bereizita al\u00adtxa ziren babeserako dorreak: Iru\u00f1ean, San Zer\u00adnin eta San Nikolas; Guardian, San Joan Bataia\u00adtzaile eta Santa Maria;\n- kanpandorretako geziak ere garai\u00adtsu horretan sortu ziren, Oliteko San Pedro elizan.\nOSAGARRIAK. Era berean gogora di\u00adtzagun XIV. mendean gotiko estiloz osatu ziren eliza erromanikoak:\n- Leireko habeartea, orain luzatu eta ter\u00adtzelete gangez estalirik dena,\n- eta Uxueko Santa Maria\nUXUEKO SANTA MARIA erro\u2011errotik eral\u00addatu zen eta Birjina honi bere biho\u00adtza emanik, haren gangetako gil\u00adtzarri batean bere armarria jarri zuen Karlos II.a erregeak, alegia. Hasierako elizaren mendebal\u00addeko zatia 1349tik hasita bota egin zen eta ondoren beste eliza berri bat eraiki: bere oinplanoa gradu ba\u00adtzuk ipar\u2011mendebal\u00adde al\u00addera al\u00addatu zen norabidez, era honetan eraikin erromanikoaren arda\u00adtza tokiz al\u00addatuz. Zabalean 15 m zituen habearte zabal bat eraiki zen, ganga oso garai batez estalia, kanpoal\u00addeko horma\u2011bular sendoz arindurik. Hauek arbotante luze ba\u00adtzuez sendotuak gel\u00additu ziren iparral\u00addetik eta sartal\u00addeko hormaren muturrean kokatutako bi dorrez, bietatik bat bukatu gabe utzi zena. Hiru habeartetako burual\u00adde erromanikoari eran\u00adtsi zi\u00adtzaion horien zabalerako bakarra.\nNafarroan, XIV. mendean zehar, habearte bakarreko elizak erruz ziren. Kaseda, Munarriz, Bilatorta, Urzainki eta abarretan ikusi daitekeenez, XV. mendean zehar era honetako landa-elizei eu\u00adtsi egin zi\u00adtzaien.\nIRU\u00d1EKO KATEDRALA. Iru\u00f1eko katedrala eta klaustroa aipa\u00adtzen hasi aurretik gogora dezagun \u2013beharturik baikaude\u2013 katedral inguru osoaren barruan hor gera\u00adtzen direla XII. mende hasierako harlandu erromanikoez gain, eliza baino \"lehenagoko gotikoaren arrasto\" prestuak, adibidez:\n1. On Pedro Rodaren kapera, txikia, habearte bakarrekoa, burual\u00adde karratua eta gil\u00adtzarririk gabekoa, eta guru\u00adtzatutako nerbioen gangak \u2013XIII. mendeakoak\u2013 zehar\u00adkako ar\u00adku zorro\u00adtzak dituena.\n2. Sukal\u00addea oso zabala da eta ganga ok\u00adtogonala du. Harridura sor\u00adtzen du erdi\u2011erdian eta er\u00adtzetan tximiniak dituela ikusteak, Espainian ere ez baita horrelakorik;\n3. Jantokiak \u2013gaur egun katedraleko museoa da\u2013 zabalera nabarmena du, zor\u00adtzi leihate luze eta estuez jan\u00adtzirik \u2013sei alboetan eta bi buru\u2011hormetan\u2013 arrosa-leiho baten saihe\u00adtsetan. Lau zatiko gangaz estalia dago. Gela handi honek, latinez\u00adko idaz\u00adkun batean 1330eko data du, Barbazan go\u00adtzainari zor zaiz\u00adkio harren garaiko klaustro berriaren bi hegal. Jantoki honek eta sukal\u00addeak ingura\u00adtzen dute klaustroa.\nKATEDRALEKO KLAUSTROA. Iru\u00f1eko katedrala eraiki aurreko\u00ada dela esan behar da klaustroaren eraikin luzea. Eraikuntza-lanak 1280an hasi ziren; eta XIV. mendean artean jarraitzen zuten lanek.\nBarbazana kapera. Barbazan go\u00adtzainak egin zuen (1317\u20111355) kapitulu\u2011gela izan behar zuena eta bertan lurperatu zuten; gela eder hau, Barbazana kapera deritzona gaur egun (1319), izar egiturazko zor\u00adtzi al\u00addeko ganga batez estali zen, Toledoko katedralaren San Il\u00addefonsoren zor\u00adtzi al\u00addeko kapera gaztelauaren jatorrikoa, bereziki estima\u00adtzekoa.\nIru\u00f1eko klaustroa.\nIru\u00f1eko klaustroak al\u00adde bakoi\u00adtzean 38 m-ko karratu ia oso bat egiten du; galeria bakoi\u00adtza zor\u00adtzi tartez osa\u00adtzen da, angelukoak bar\u00adne, eta erdial\u00addeko seiek leiha\u00adte oso handiak dituzte lorategi al\u00addera; ia 9 m\u2011koa da gangen garaiera eta bataz besteko zabalera 5 m\u2011koa.\nLAU ETAPA. Iru\u00f1eko klaustro honen deskrip\u00adzioa eta historiako iker\u00adketa osoena eta dokumentuz hor\u00adnituenaren egileek lau etapetan konta\u00adtzen dute eraikuntza.\n1. al\u00addia. Ekial\u00addeko hegaletik hasitako lanak iparral\u00addeko hegalaren erdiraino iri\u00adtsiko ziren.\nJatorrikotzat hartzen den diseinua hemen azal\u00adtzen da: bozel bikoi\u00adtzeko \"oinarriak\", inguruko \"zokaloak\" lau gingilez apainduak, eta kontrakoan \"trilobulatuz\u00adko ar\u00adkuak\"; landare apaingarriak \"ar\u00adkiboltetan\"; apaindurez hanpatuak \"kapitelak\", eta tarte bakoi\u00adtzean hiru mainel oso finez eu\u00adtsitako leihatearen \"trazeriak\" \u2013erdikoa zer\u00adtxobait gizenagoa\u2013 barruan bost \"ar\u00adku zorrotz\" finka\u00adtzen direlarik, babestutako bitik behin egitura bereko beste bat, eta \"zir\u00adkulu-formako\" hiru \"arrosa-leiho\".\nDiseinuak lehen gotikoak berea duen eredu xume eta arina jarrai\u00adtzen du. Ar\u00adku artetan ar\u00adku itsuak gainjarri ziren geroago.\n2. al\u00addia. Barbazan go\u00adtzainaren eraginez egina da ziur asko (1318\u20111355), data horretan bukatua izango zen iparral\u00addeko hegala eta sartal\u00addekoa hasi.\nBozel bikoi\u00adtza gal\u00addu egiten dute \"pilareek\", eta gangetako nerbio guztien batasuna osa\u00adtzen; \"trazeriak\" konplexuagoak bihur\u00adtzen dira idi\u2011begi eta biribil irudi gero eta gehiagorekin, ar\u00adkuarteak apain\u00adtzen dituzten \"ar\u00adku\u00adtxoei\" bizitasun gehiago ematen zaie, eta maila horren gainean klaustro osoa zehar\u00adkatzen duen \"baranda kalatu\" bat koka\u00adtu zen.\n3. al\u00addia. Hegoal\u00addeko hegalari dagokio, eta XIV. mendearen az\u00adken herenera arte iraungo zuen.\nBerritasun handiena erlaitz eta barandekin guru\u00adtza\u00adtzen diren ar\u00adkuarteko ar\u00adku\u00adtxoetatik doazen gableteen eransgarrietan dago, marraz\u00adki kalatuen \"triangeluetan tinpano\" txikiak uzten dituztelarik.\nKlaustro gaina eraiki\u00adtzea erabaki zen urte horietan, eta 1472ra arte iraungo zuten lanek. Gain horretara igo\u00adtzeko, erdian begia eta poliki sarturiko baranda bat duen helize\u2011eskailera batetik joaten da.\n4. al\u00addia. Garai hartan, klaustroko lanak denbora luzez gel\u00addirik egotera behartuak izango ziren, 1348ko izurrite handiaren ondorioak zirela, mendearen bukaerako gertakari politikoak zirela eta 1391n katedral erromanikoaren burual\u00addea hondoratu zela medio. Hala, XV. mendea aurrera sartu bitartean ez zuten jarraipenik izango XVI. mendean bukatu ziren lanek.\nAz\u00adken al\u00addi horretan (1492?\u20111507), klaustro osoa ia erabat bukatu zenean, sartal\u00addeko hegala \"ar\u00adkuartez\", \"barandaz\" eta \"gableteez\" jan\u00adtzi zen.\nKlaustroaren \"mendebal\u00addeko hegalak\" ez du gableterik, baina bere barandak pinakuluz josita daude; gainerako hegalak badituzte gableteak eta er\u00adtzetan pinakuluak dituzten baranda jarraikiak.\nDENA LIRAINTASUN ETA EDERTASUN. Halakoxea da, klaustroa osotara ikusteak sor\u00adtzen duen zirrara, lanen luzapenez ezinbestean sortutako ondorioen inkoheren\u00adtziak ikusten diren arren.\nAz\u00adkarateren\u00adtzat, \u201cmanierismoaren txanda horretan, ar\u00adkitek\u00adtura gotikoaren adibide hoberenetako bat\u201d da. Lambert eta Torres Balb\u00e1sen iri\u00adtziz, \u201cinongo klaustro fran\u00adtsesik ezin daiteke Iru\u00f1ekoarekin parekatu\u201d.\nAr\u00adkitek\u00adtura militarra.\nNafarroako gazteluak.\nGotiko garaian Nafarroan oso ugaria izan zen ar\u00adkitek\u00adtura militarra, eta mota askotarikoa:\n- mugen zaintzeko ziren gazteluak;\n- seinale dorreak, inoiz\u00adko erasoen aur\u00adkako defen\u00adtsazko dorreak;\n- gotorleku-egitura eta -itxura duten gazteluak eta abar.\nGaztelu ugari. \u201cHirurehun gaztelu baino gehiago, agian\u201d ida\u00adtzi zuen gai honetan jakitun den Jose M\u00aa Errekondok. Horien arteko ba\u00adtzuk ia guztiz desagertu dira; beste ba\u00adtzuk, egoera oso galgarrian daude, Cisnerosen eraispen-aginduak eta betiko bandalismo dela-eta; baina ez da dokumentu bidez guztiak kataloga\u00adtzeko saiakerarik falta izan.\nDORREAK. Nafarroan badira erregearenak eta nobleziarenak; hauek, hasieran dorre bakan moduan eraiki ziren, esaterako, Longida ibarrean Aian\u00adtzeko almenaz\u00adko guztiz ederrak, ala Zilegietakoa, angeluetan zilindroz\u00adko kuboak eta guzti dituztenak. Inguruan izaten dituzte barrendegi apalagoak gehigarri eta sarritan \"dorre\u00adtzar bat\" ezarririk; zeren eta \u201cXI. eta XII. mendeko dorre xumeari, omen gisa geratu litekeenari, saihe\u00adtsetan beste bi dorre txikiagoak sor\u00adtzen zaiz\u00adkio; hesiak ixten dituzte gortina eta harresiaren barruko poligonoak eta kanpoan uzten ateisilak eta arrasteluak dituen zuloak\u201d (J. M. Errekondo).\nGAZTELUAK. Baina gerora sor\u00adtu ziren gazteluak, angeluetan defen\u00adtsarako kuboak dituzten harresi\u00adtzarrez inguraturiko dorrea dutenak. Gogora dezagun adibide modura, zaharberritua dagoen Xabier\u00adko gaztelua.\nNeurri handikoak eraiki\u00adtzen ziren, harlandu oneko hormez, garaiera egokian jarririko murru-arteka zulatuez, kanoi\u2011zuloez eta matakanez.\nESKEMA ARKITEKTONIKOAK. Eraikin hauen oinplanoari buruz\u00adko dokumentu zeha\u00adtzik ez den arren eta barruko esparruaren zatiketari buruz\u00adko ezer gu\u00adtxi dakigun arren, zerbait zeha\u00adtzagorik ezagutzen dugu honako hauetako ba\u00adtzuei buruz.\nZangozako Gazteluaz dakiguna da 1390ean gazteluak bazuela \u201cinguruan barbakana, zain\u2011etxola bat gainean ate nagusi batekin, hiru dorre er\u00adtzetan, ganbara garai bat eta areto handi bat\u201d.\nGara\u00f1oko dorrea babesten zuen barbakanan ere hiru dorre al\u00adtxa\u00adtzen ziren.\nTeobal\u00addo II.aren (1253\u20111270) erregeal\u00addikoa dela esaten den Tiebasko gazteluaren aurriek erakusten dute XIII. mendean defen\u00adtsa izaerako nolako errege-gazteluak eraiki ziren: eraikuntza sendoa, oinplano angeluzuzeneko patio bat inguratuz. Horrelakoxea izan behar zuen jatorrizko Oliteko gazteluak ere.\nArabako ar\u00adkitek\u00adtura gotikoa.\nGuardia.\nGuardiatik hastera bul\u00adtza\u00adtzen gaituzte logikak eta kronologiak; zeren eta, hiri hau Nafarroakoa bai\u00adtzen, Gaztelak 1461ean bereganatu zuen arte. Gotikoaren lehen al\u00addi honetan oraindik ez da libratu aurreko al\u00addian defen\u00adtsarako hain beharrezkoa izan zen erlijioz\u00adko lantegia konplexu hartatik. Araban eta Nafarroan \u201charresiak, elizak eta hirigin\u00adtza egitasmo bat beraren az\u00adpian zeuden\u201d. Hauxe gerta\u00adtzen da, besteak beste, Guardia, Agurain eta Gasteiz hirietan, \u201coso zuhurki hautatutako kokalekuetatik, beren defen\u00adtsarako erabil\u00adtzen dute topografia eta muinoetan kokatuta, inguruko eskual\u00adde osoa mendera\u00adtzen dute, bai begiz eta estrategiaz\u201d.\nSAN JOAN BATAIATZAILE PARROKIA. Eliza erromanikoan hasi eta gotikoan bukatu zen. Gerora, zenbait estiloz\u00adko gehigarriekin garatu zen; baina eraikinaren zatirik garran\u00adtziz\u00adkoena XIII. mendekoa eta XIV.aren hasierakoa dela esan daiteke.\nHiru habearte dituen eliza da, baina XVI. mendean beste bat eraiki zi\u00adtzaion iparral\u00addetik. Zati desberdinak ditu, guru\u00adtze-ganga xumez estalia dago, koruaren erdiko tartea estal\u00adtzen duena izan ezik, hau ter\u00adtzeleteak dituena baita.\nAtarian izan zen \"arrosa-leiho\" izugarria, diametroz 3,40 m zituena, XIV. mendekoa ziur asko, eta Pilareko Amaren kapera eraiki zenean hormaratua geratu zen. Hiru zir\u00adkulu zentrokidek inguraturiko arrosa-leiho berezi hau, lau gingil\u00adeko sail bat duen zir\u00adkulu batez dago osatua. Abside al\u00addetako hiru kaperetako leihate luzeak \u2013XIII. mendeko jatorrak\u2013 horma\u2011bular sendoen artetik al\u00adtxa\u00adtzen dira.\nAte baten gainean defen\u00adtsa militarreko dorrea dago zutik, elizatik kanpo gera\u00adtzen dena baina beraren babesean.\nERREGEEN SANTA MARIA ELIZA. Honek ere al\u00addakun\u00adtza handiak izan zituen, eta San Joan Bataia\u00adtzailearen elizan bezala, hau ere erromanikotik gotikora igaro zen. Koruaren atzeal\u00addeko hormaren babesean dauden zutabeak, oinarri ba\u00adtzuk eta koruko eskaileraren gaineko ar\u00adku zorro\u00adtzeko leihatea \"tran\u00adtsizioko erromanikoari\" dagoz\u00adkiona da.\nGaur egun eliza hau zabala da, hiru habeartetakoa; gotikotik, gaur egun behe al\u00addeko bi tarteak gorde\u00adtzen dira, izan ere, XVI. mendean gaineko beste tarte bat eta burual\u00addea desa\u00adgertu egin ziren, beste errenazimenduko batez ordez\u00adkatzeko. Erdi Aroko habearteak terzeletez\u00adko gangaz estal\u00adirik daude.\nLan hau XIV. mendean eman zen bukatu\u00adtzat, atari ederrekoa da bera, eta badu ar\u00adku zorrotz txaranbeldu oso handi bat, bost ar\u00adkiboltakoa, Apostoluen irudi ba\u00adtzuen gainean tinpanoa apaindurez hanpatua, ar\u00adku eskar\u00adtzanoa eta bi ate trilobulatu eta Birjinaren irudi airosa duen mainela dituela. Atari hau XVI. mendean osorik itxi zen, izar-ganga itxurako batek estalitako kapera osatzeko.\nGasteiz.\nKATEDRAL ZAHARRA. Gasteiz\u00adko Santa Maria Katedrala, inolako zalan\u00adtzarik gabe Araba osoan sortutako eraikinik ederrenetarikoa da. Gaur\u00ad egungo eraikin hau beste erromaniko baten ordez\u00adkoa da, 1181an Nafarroako errege Antso Az\u00adkarrak hiri\u2011gutuna eman orduko eraiki zena. Burgu zaharrean, goi\u2011lautada estu baten ipar-muturreko kokapen estrategikoak pen\u00adtsarazten du eliza-gotorleku baten osagaietako bat izan zela, eta hala izan ere; az\u00adken urteetan egiten ari diren indusketetan azal\u00addu da, jatorrizko eliza erromanikoaren az\u00adpiko kripta argitara atera\u00adtzean, an\u00adtzina Gasteizena zen harresia aprobe\u00adtxatuz eraiki zela eraikina. Eliza\u2011gotorleku bat zen, bere inguruko zati handi batean \u2013iparral\u00addekoan\u2013, Erdi Aroko eliza\u2011gotorlekuetan ohikoa zen igarobidea salbatu duena.\nKolegio\u2011eliza izatetik Katedral izatera. Baina gaur kontenpla\u00adtzen dugun eliza honen eraikuntza-lanak 1340\u20111345 bitartean, Alfon\u00adtso X.aren erregeal\u00addian hasiko ziren, nahiz eta harrigarria ere baden 1350era arte dokumenturik ez izatea. Eraikina estali aurretik beharrez\u00adkoa izan zen liturgia ospakizunak ziurta\u00adtzea, kapera gehigarri bat (1390\u20111400) eraiki baitzen, gaur egun parrokia bati dagozkion eginkizunak buru\u00adtzen dituena. Eliza nagusia, Santa Mariari eskainia, 1498an kolegio\u2011eliza izatera hartu zuen \u2013Armentiakoa lekuz al\u00addatu zelako\u2013 eta 1861ean katedral izatera igaro.\nEliza hiru habeartekoa, oinplanoan guru\u00adtzadura oso nabarmena du eta hiru tarte al\u00adde banatan; besoetara zister estiloko bi kapera ireki ziren al\u00adde banatan, hirugarren tarte trapezoidala girolaren abiapunturako utzirik. Guru\u00adtzaduratik abiatuta habearteek sarrera al\u00addera bost tarte dituzte; eta burual\u00addetik bost tartetako girola bat hasten da \u2013aipatutako abiapuntuko biak bar\u00adne\u2013, honi absidean hiru kapera pentagonal ireki zaiz\u00adkio. Habearteen saihe\u00adtsetan, horma\u2011bularren artean, sakontasun gu\u00adtxiko kaperak daude.\nOinarrian, zir\u00adkulu-formako oinplanoak dira, gangetako nerbioekin egoki\u00adtzen diren atxikitako zutabe\u00adtxoekin. Egia dirudi, lehenengo eraikin gotikoak zurez\u00adko estal\u00adkia zuela eta, haren ordez harriz\u00adkoa egin zi\u00adtzaionean, horma\u2011bularren kokapena eskasa izan zela, eta eusgarrien eror\u00adtzeak \u2013gaur egun begien bistan dagoena\u2013 eraikinaren sendotasuna ziurta\u00adtze aldera, oinarrien liraintasuna eta gangen batasuneko edertasuna suma\u00adtzea eragozten duten eusgarriak \u2013ar\u00adku apal\u00addu ba\u00adtzuk\u2013 gainjarri zirela.\nZaharberri\u00adtze lanak, 1962 eta 1964 bitartean egindakoak, lau \u201cukondo ar\u00adkuak\u201d ken\u00adtzeko egin ziren, hain zuzen ere. Hogeita hamar urte beranduago, badirudi katedralaren egitura berriro ere mugi\u00adtzen hasi dela eta gaur egun sendo\u00adtze-lanak egiten ari zaizkiola.\nKapitelak, landare estilizatuak dira ia denak. Gangen guru\u00adtzeria xumea da. Katedral honen ezaugarririk bereziena triforioa da, pasabide gisa estua bada ere (50 m), eliza osoa inguratzen du, ar\u00adkuak trilobulatuak dira, lau orriko barandak eta mol\u00addurak mul\u00adtzo osoa ingura\u00adtzen duelarik. Oinetan eta guru\u00adtzaduraren sartal\u00addeko angeluetan dauden eskailera kiribiletatik igo\u00adtzen da hara.\nArgia habeartera idi\u2011begitik sar\u00adtzen da eta burual\u00addera, berriz, habeartearen lehenen\u00adgo tartetik, eta alboetara XIV. mendeko trazeria ziztatua duten leihateetatik. Elizan sar\u00adtzen denari ahaztu ezinez\u00adko zirrara eragiten dio argitasunak, kanpotik begiratuta bloke itxi baten itxurari kontrajartzen zaiona, eta halaber, triforioa eta arrosa-leihoekin habearteko ar\u00adkuteria zorro\u00adtzen konbinazio jakintsua. Eliza hau aberasten eta bisitaria hunkituta uzten duen beste osagai bat da eskultura-lanen ugaritasuna, batez ere, ar\u00adkupeko hiru ateetakoak, XV. mendeko bigarren zatikoak.\nSAN PEDRO ELIZA. Batek pen\u00adtsa dezake, propor\u00adtzio oneko triforioak Santa Maria elizari ematen dion edertasunak inspira zi\u00adtzakeela San Pedro elizaren gasteiztar eraiki\u00adtzaileak; inola ere, Santa Marian artean lanean ari zirela, San Pedro eliza eraiki\u00adtzen hasiak izango baitziren. Bada oraindik eliza honi buruz\u00adko 1257ko dokumenturik, baina litekeena da egungoa baino lehenagoko eliza bati buruz\u00adkoak izatea, al\u00adderdi ba\u00adtzuetan behin\u00adtzat. Hiriko harresiari atxikirik eraiki zen, honek oraindik ere bere horma zati ba\u00adtzuetan gorde\u00adtzen diren gotorlekuko zenbait ezaugarri azal ditzakeelarik.\nEliza. Hiru habearte oso motz ditu, hiru tarte besterik ez tran\u00adtseptutik hasita. Honek guru\u00adtze-ganga xumez estal\u00adtzen diren bost tarte ditu; koruari eta guru\u00adtzeriaren hegoal\u00addeko muturrari dagoz\u00adkionak izan ezik, ter\u00adtzeletez\u00adkoak baitira.\nBurual\u00addea bi\u00adtxia da, oinplano guru\u00adtze latindarrari dagoz\u00adkion abside al\u00addeko hiru kaperei, laugarren bat eran\u00adtsi baitzi\u00adtzaion Ebanjelioaren al\u00addetik, laugarren habeartea horrela osatuz. Erdiko absideko kapera heptagonala da, beste hirurak, aldiz, pentagonalak. Lau kapera hauek leihate luzangak dituzte, kanpoal\u00ad\u00addera ordea, horma\u2011bular sendoak.\nGuru\u00adtzaduraren aurreal\u00addean, ez\u00adkerrera, badu katedral zaharreko bao hiru trilobulatuak eta lau orrien kalatuz\u00adko barandak kopiatuak dituen triforio bat.\nBurual\u00addeko eta guru\u00adtzadurako oinarriek lau al\u00addeko gune bat badute atxikitako lau zutabe\u00adtxorekin. Kapiteletan landare errealista samarrak nabarmentzen dira; badira ukitu erromaniko sakona duten animalia-irudiak dituztenak ere.\nGasteiz\u00adko beste elizak.\nArabar gotikoak eman duenetik garran\u00adtziz\u00adkoenen aipamena nahitaez laburtu beharrez, ez dugu gogoratu baino egingo XIII. eta XIV. mendeetan zehar, hainbat eliza gotiko eraiki zirela eta ba\u00adtzuk jada desagertuak direla, esate baterako, San Il\u00addefonsorena \u2013Gaztelako errege Jakin\u00adtsuak sortua\u2013, eta dominikarren eta fran\u00adtziskotarren komentuetako elizak.\nZutik iraun dutenen artean aipamen bat merezia dute:\n- San Migel eliza, fun\u00adtsean Santa Mariarena bezain zaharra, XV. mendean zehar eraiki zen, eta ondorengo mendeetan berritu eta eral\u00addatu;\n- eta San Bizente, hiru habearte dituena, XV. mendean hasi eta hurrengo mendean hallenkirchen edo euskal areto-eliza eredura egokitu zen; gerora atal berezi bat eskainiko diogu.\nBiz\u00adkaian eta Gipuz\u00adkoan gotikotik gorde den ia guztia XIV. mendekoa ala hurrengoa da. Gainera, XVI. mendean artean euskal maisu ba\u00adtzuk gotikoaren formuletan itxirik jarrai\u00adtzen zuten. Biz\u00adkaitik hasiko gara, elizarik zabalenak eta garran\u00adtziz\u00adkoenak baino ez aipatzeko.\nBiz\u00adkaiko ar\u00adkitek\u00adtura gotikoa.\nSantiago katedrala, Bilbon.\nBilbon Santiago jauna gur\u00adtzen zen XIII. mendean bederen, Bego\u00f1ako portua besterik ez zenean. Portu\u2011auzoa 1300an hiribil\u00addu bihurturik, eliza eraiki\u00adtzen hasi ziren, baina ez mendea erdial\u00addera iri\u00adtsi aurretik. Eta 1379an zabalago\u00adtzea erabaki zen, 1404an ia gaur egun ezagu\u00adtzen dugun bezala gel\u00additu zen. Denbora pasa ahala eran\u00adtsiz joan zitzaizkion hainbat osagaiek \u2013kaperak, atariak, arrosa-leihoak eta abar\u2013 ia ez dute ar\u00adkitek\u00adtura gotikoaren garbitasun inpresioa eragozten, kontenpla\u00adtzen jartzean.\nEuskal Herriko eliza gotikorik handiena da, eta az\u00adken aldiko garbitze eta eraberri\u00adtzean (1997\u20112000) euskal eraikin jatorretan adierazten den edertasun zurrunaren monumenturik duinen eta adieraz\u00adkorrena bihurtu zuen.\nElizak. Lau tartetako hiru habearte ditu, horma\u2011bularren artean babestutako kapera txikiak eta txandakako girolak tarteetan dituela, behin trapezoidalak eta triangeluarrak hurrengoan. Az\u00adken hauek hiru nerbioetako gangez osa\u00adtuak dira, zilindroz\u00adko oinarrietan buka\u00adtzen direlarik, atxikitako zutabe\u00adtxoekin. Guru\u00adtzadurako zehar\u00adkako habeartea bere aurreko jasoeran besterik ez da nabarmen\u00adtzen.\nHabearte nagusiaren, presbiterioaren eta guru\u00adtzaduraren besoetako paramenduak triforio batek biziago\u00adtzen ditu. Kanpoal\u00addera triforio itsua bada ere, barrual\u00addera, Gasteiz\u00adko katedraleko ia marraz\u00adki berdinak dituen zutabe\u00adtxo ugarien trazeriaz apaindua dago; gainean ditu hainbat trazeria konplexu\u00adko leihoak.\nGangek diagonaleko nerbio soilak dituzte, guru\u00adtzaduraren erdiko tartekoak eta presbiteriokoak izan ezik, hauek ter\u00adtzeleteak eta lokarriak baitituzte. Gangarik garaienari eusten dioten oinarriei tinkotasuna ematen diete arbotanteek.\nKLAUSTROA. Elizaren ez\u00adkerral\u00addera heda\u00adtzen da klaustroa, guru\u00adtze-gangaz\u00adko lau hormartez inguratua dago eta trazeria flamigeroz ederturiko leihate handietatik patio karratu batera ematen du.\nADEITASUNA ESTILOETAN. Girolaren berezitasuna, berriki esan dugunez, tarte trapezoidal eta triangeluar zatituetan Hispaniako zenbait katedralen an\u00adtzeko diseinua aur\u00adki daiteke, baina Torres Balb\u00e1sek, Bilboko portuko mer\u00adkatari\u00adtza harremanak gogoratuz, nahiago du Fran\u00adtzia, Flandria eta Normandiako elizekin, eta askoz zeha\u00adtzago esateko, Normandiako Caudebec\u2011eko katedralarekin dituen ahaidetasunak aipatzea.\nSan Anton, Bilbon.\nHonen eraikun\u00adtza data eta apaingarri dituen osagai ba\u00adtzuen estiloa dela eta, San Anton parrokia\u2011eliza gotiko berantiarraren atalean aipatu behar\u00adko li\u00adtzateke; barruko soiltasunagatik eta Santiagoko katedralarekin egituraz eta itxuraz duen an\u00adtzagatik, XIV. mendean Biz\u00adkaian eraikitako elizekin ahaide\u00adtasun handiagoa luke.\nIbaiaren ondoan egoteagatik, kokapenaren estutasunak oso bal\u00addin\u00adtzaturik eraikia izan behar du. Horretan da\u00adtza, bada, bloke trinko eta batua, ia karratua izatea (32 m x 28 m), areto baten antzekoa; beranduago iparral\u00addetik hiru kapera eran\u00adtsita luzatu nahi izan zen.\nEliza. Hiru habearte ditu eta, erdikoa zabalagoa izateaz gainera, alboetako habearteak baino bi al\u00addiz garaiagoa da; berezitasun bat badu, kokapenaren zailtasunak eragindako zenbait arazo zirela-eta, ez habearteak eta ez lau tarteak ez dira neurriz guztiz berdinak; eta ez du absiderik, bere barrual\u00addeko frontisa horma zuzen doi batez ixten baitu. Pilareak zilindroz\u00adko nukleo handi batez osatuak daude atxikiriko zutabe\u00adtxoak eta harroin\u00adtxoak dituztela, aurreneko haiek ar\u00adku perpia\u00f1oei eta beste hauek ar\u00adku formeroei dagoz\u00adkienak. Kapitelak troxa lauen modukoak dira, taulamendu baten an\u00adtzera.\nTer\u00adtzeletezko gangaz estal\u00adtzen da erdiko habeartea, alboetakoak berriz guru\u00adtze-ganga xumeez, Epistola al\u00addeko lehen tartea izan ezik, poligonoz\u00adko oinplanoa duenez, erradioz\u00adko gangaz estalia baitu. Kanpoko eusgarriak prismaz\u00adko horma\u2011bularrak dira, haietan arbotanteak, egitura ziurtatuz bi kokalekuetan finka\u00adtzen direla.\nBiz\u00adkaia al\u00addeko beste elizetan bezala, San Antonek triforioa itsua du, lau\u2011orritako baranda duen hu\u00adtsarte trilobulatuez zehaztua; igarobide gisa estua da, beste Biz\u00adkai al\u00addeko eliza handien antzekoa, 60 m ditu. Goial\u00addeko hu\u00adtsarteak, trazeria zabalak dituzten lau bikoiz\u00adketako ar\u00adku zorro\u00adtzeko zulo zabalak dira.\nLehenengo liturgia ospakizuna 1433ko abuztuaren 5ean egin zela ere gauza jakina da; eta eraikun\u00adtzak nahiz egituraz\u00adko beste osagaiei eginiko azter\u00adketak ondorio honetara eramaten gaitu, eliza estal\u00adtzea eta bukatzea 1500az geroztik egin zela. Gaur egun zaharberri\u00adtze sakon batean murgil\u00addurik dago.\nLekeitioko Santa Maria.\nBiz\u00adkaiko gotiko jatorrenetarikoa dugu Lekeitioko Santa Maria eliza. Itsasoa aurrez aurre duela gailur batean, eta Biz\u00adkaiko Jaunaren jauregi ondoan eta portura zihoan ate ondotik gertu egoteak ondo\u00adtxo adierazten du az\u00adkenik, XV. eta XIX.ean hainbat esku-har\u00adtze nozitu izanagatik, hasieratik eman nahi izan zi\u00adtzaion zabalera, sendotasuna eta tinkotasuna \u2013bost habearte baititu.\nEliza. Gaur egun hiru habearte ditu, lau tarterekin, al\u00adde bakoi\u00adtzean kapera ilara bat duela horma\u2011bularren artean kokaturik. Baina al\u00addaketa oso serioak egin zi\u00adtzaiz\u00ad\u00adkion 1882\u20111883ko berrantolaketarekin. Ebanjelio al\u00addeko kaperak, kanpoal\u00addeko ar\u00adkupe bihurtu ziren; alboetako absideak desagertu egin ziren, girolak bereganatu zituelarik; sakristia ere, lehen absidearen atzean Ebanjelioaren ondoan zena, Epistola al\u00addera eraman zen. Haren hiru absideetatik, pentagonala besterik ez da gorde\u00ad gaur egunera arte.\nBilboko bi eliza gotikoren sistema jarrai\u00adtzen duen triforioa du. Igarobide estua da (2,05 m garaieran, eta 0,65 m zabaleran, gu\u00adtxi gorabehera), eta trazeria XIV. mendeak berea duena da: lau orridun baranda baten gainean, ar\u00adku hiru trilobulatuak daude erdi-puntuko ar\u00adkuetan txertatuak.\nLekeitioko elizak ez du guru\u00adtzeriarik. Estalgarriari dagokionez, berriz, absideko ganga erradioz\u00adkoa da; girolakoak lau zatitakoak, trapezioz\u00adko diseinu behartu baten gainean; erdiko habeartearen lehen zatia estal\u00adtzen duena, luzetako joskera bat duen lau zatiduna da, gero bi izar-ganga itxurako eta ter\u00adtzeletez\u00adko beste batek jarrai\u00adtzen dute; gainerako guztiak guru\u00adtzeria xumez egindakoak dira. Aipa dezagun xehetasun bi\u00adtxi modura eraikin osoak duen okerdura, bere atzeal\u00addeko arda\u00adtza iparral\u00addera desbidera\u00adtzen duena.\nKanpotik begiratuta Lekeitioko elizak badu nortasunik bere pinakulu eta guzti, arbotante-multzo bikoi\u00adtzagatik eta bere kanpandorreagatik, eraiki\u00adtze al\u00addiko istorio luzeak dituena; Epistola al\u00addeko arbotanteei babesgarri zaie hormen sendotasuna.\nERAGINAK. Burual\u00addearen egituretan Elie Lambertek Gaztela al\u00addeko katedralen eragina ikusi dio, Cuencakoarena batez ere; beste ba\u00adtzuen ustez berriz eragin hori Gasteiz\u00adko San Pedro elizatik hartua du, zuzen-zuzenean.\nIngeles gotikoaren eragina ere ikusi izan da leihateen trazerietan, uler\u00adtzen erraza den eragina, bestal\u00adde, kontutan hartzen bada Kantauri al\u00addeko portuek Normandia eta Ingalaterrarekin mer\u00adkataritza-harremanak izan zituztela, XV. mendean.\nGipuz\u00adkoako ar\u00adkitek\u00adtura gotikoa.\nGetariako San Salbatore.\nEuskal lurral\u00adde txiki honetan, garai horretan gorde den eraikin gotikorik deigarriena \u2013bakarra ere esan liteke\u2013 Getariako San Salbatore da. Torres Balb\u00e1sen ustez, eliza hau Bilboko San Antonen inspiraturikoa da. Elizaren barruan (aurreko eliza batean) 1397an Ba\u00adtzar Nagusiak egiten zirelako da sonatua: Gonzalo Moro Korregidorearen gidari\u00adtzapean an\u00adtzinako foru-legearen oinarriak onartu ziren eta bandokideen gehiegikeriak zapuzteko Ordenan\u00adtzak ere al\u00addarrikatu ziren. Merezi du barruko edertasuna eta trazuen berezitasuna ikusita gaur\u00adko elizagatik berarengatik ospe hori gorde\u00adtzea.\nGaur\u00adko eraikinak, 1420an bukatu omen zenak, XIV. mendearen hasieran tradizio erromaniko pilareez eraiki\u00adtzen hasia izan behar zuen, alboetako bi habearteekin batera elizaren zatirik zaharrenak direlarik.\nElizak. Hiru habearte ditu, baina, erdikoa, 20 m garaieran, 31 m luzeran eta 10 m zabaleran dituena, besteak baino garaiagoa da. Hiru tarte dituzte, oinarri zilindrikoz bereiziak daude, zutabe\u00adtxo atxikiekin, eta guru\u00adtze-gangaz estal\u00adtzen dira, xumeak dira alboetakoak eta erdiko habeartekoak izar\u2011ganga itxurakoak, erliebez\u00adko bustoen egituran tailatutako loretzar moduan gil\u00adtzarrietan buka\u00adtzen direnak. Ar\u00adku zorro\u00adtzen bul\u00adtzada, berauei dagoz\u00adkien hormen horma\u2011hor\u00adtzetan bil\u00adtzen direnak, arbotanteen bidez kanpoko horma\u2011bu\u00adlar lau ba\u00adtzuetara igor\u00adtzen da, gotiko estilo klasikoenaren arabera.\nDISEINU BITXIAK. Eliza honen ezaugarri bi\u00adtxietako bat presbiterioa leku garai batean egotea da, bertara igo\u00adtzeko hamalau harmaila igaro behar dira alboetako bi eskaileretatik. Triforio handiak ere arreta pizten du, ar\u00adku kalatuz buka\u00adtzen da eta erdiko estal\u00adkiaren garaiera harrapa\u00adtzen baitu.\nBaina, berezitasunik deigarriena oin\u00adplanoaren trazadurak duen irregulartasuna da; izan ere, ez hormak dira paraleloak, ez eraikinaren luzetako arda\u00adtzarekin ez du simetriarik gordetzen, eta horma batetik besterako tartea handiagoa da oinetan burual\u00addean baino. Horretaz gainera, honen eta oinen artean bada metro bateko desnibela, hegoal\u00addeko sarrerako ate al\u00addera mal\u00addan jarria, honako hau kaleko sestra mailan aur\u00adki dadin. Gaur egun barrokoa den sarrera nagusiko ate hori, kanpoko arkupe batek babesten du.\nArkupearen gainetik dorre bat al\u00adtxa\u00adtzen da, bost gorpuz\u00adkitan egituraturik; oinarrian angeluzuzena da eta goiko al\u00addean kanpaiak kokatuak dauden lekua oktogonoa izatera iristen da.\nGetariako elizak, 1836ko karlisten gerratean asko nozitu zuen, eta bere erretaulak eta Andres Arao\u00adtzen harlanduak gal\u00addu zituen; duela gutxi berritu dute.\nLehen gotikoko eskultura monumentala.\nEskultura monumentala eta eskultura soltea\nArte historialariek eskultura monumentala eta eskultura soltearen artean egin ohi duten bereiz\u00adketak ez du argibide gehiagoren beha\u00adrrik. Delako bereiz\u00adketa, monumentuen plastika fun\u00adtsean apainketa helburuagatik soilik adieraz daiteke, esanahia eta balioa ematen dien helburuak berak bal\u00addin\u00adtzen baitu, aldi berean.\nKRISTAU IMAGINAGINTZAREN ITZULERA. Bestal\u00adde aipa\u00adtzen ari garen une historiko honi dagokionez, bereiz\u00adketa hori beste arrazoibide osagarri batek argi\u00adtzen du. Erromanikoaren hasieraz eta Goiz Erdi Aroko zenbait mende iraun zuen irudimen plastikoaren gabeziaz hitz egiterakoan, noizean behin kristau elizan sor\u00adtzen den harako hoztasun tradizional edo irudienganako alergiari buruz ari gara, non une horretan, kristautasunaren aurrean (ikonoklasta) edo kristau heterodoxoaren (adopzionista) izaerako ideologia arrasto luzea izan zen kokapenean. Ber\u00adnard de Angers eskola-maisuak, XI. mendean artean, bere erromesal\u00addiko lagunari honela zioen Santa Fe de Conquesen zilarreztaturiko irudiaren aurrean: \u201cAnaia, zer deri\u00adtzozu idolo honi?\u201d.\nErromanikoak Berant Erdi Aroko Europako kristau-sentiberatasunari hoztasun hori gaindi\u00adtzea eta \"kristau irudimen horren berpiztea\" ekarri zion, baina jakin zuen edergarri ar\u00adkitek\u00adtonikoaren mugen barruan manten\u00adtzen, San Ber\u00adnardok gai\u00adtzetsi egiten bazuen ere. Aurreko atalean, ar\u00adkitek\u00adturari eskainitako al\u00adderdian hau zela-eta, eskultura erromanikoan nabariena zena aipatu genuen.\nASKATASUN PLASTIKOA. Baina, XII. mendearen amaierak natura begira\u00adtzeko eta historiaren egia senti\u00adtzeko modu berri bat adierazi zuen. Oraingoan, irudi naturalen edo gertakizun historikoen errepikapen plastikoak berez\u00adko balioa izateko premia nabari zen, eraikin-mul\u00adtzo bateko edergarri soil izatea baino haratagoko nahia.\nKatedralen eliz atarietan eskultura askea izaten hasi zen; estatua bihurtu zen, eta apain\u00adtzen zuen tokitik jaisteko eska\u00adtzen zuela zirudien, arreta eta gorespen autonomo bat izan nahi balu bezala. Aurreko mendeetan delako autonomia horren adibide, erlikitegi\u2011estatua ba\u00adtzuk ez baziren, oso noizbehin\u00adkakoak izan ziren. Erromanikoan berez\u00adkoa izan zen ar\u00adkitek\u00adtura esparruan menpeko legea ordez\u00adkatu egin zuen askatasun plastikoaren legeak, jatorriz\u00adko apaingarritako erliebe izaera utzi eta beste izaera bateko eskultura sortuz, hau da, solte edo mukulu eskulturaren izen esangura\u00adtsua jaso\u00adtzen hasi zena.\nAlabaina, al\u00addaketa hau ez zen bat\u2011batekoa izan. Atal hau eskain\u00adtzen ari ga\u00adtzaiz\u00adkion gotiko klasiko honek mar\u00adka\u00adtzen du, bere apaingarri izaera erabat utzi gabe, eskulturak berez\u00adko balioa har\u00adtzen hasiko den unea. Horrela, XIII. eta XIV. mendeetan mukulu biribileko esan daitekeen eskultura aur\u00adki\u00adtzen dugu, baina bestal\u00adde, horren zati handi bati ezin diezaiokegu solte esan, izen hori dela eta, sarritan gure elizen apaingarri eta atarietako oinarriz\u00adko edergarriak diren apaingarriei helburu guztiak kendu nahi bazaiz\u00adkio.\nEsan dezagun, halaber, lehendik aipatu dugun bezala, estilo berriaren osagairik erabakigarrienetako bat eskulturaren autonomia bal\u00addin bada, guztiz naturala da historialariaren lehen aukera giza soina izatea, beste edonolako apaingarriri dago\u00adkion al\u00adderdiaren gainetik. Eta al\u00addi berean eskultura figuratibo eta monumentala da ondorengo orriotan azal\u00adduko dena.\nEskultura gotiko ugari\nEskultura-lan gotiko bikainak ez ditugu soilik Baiona, Iru\u00f1ea, Bilbo eta Gasteizeko gure katedral ederretan aur\u00adkituko, baita beste eliza ba\u00adtzuetan ere. Egural\u00addiaren gogortasunak eta giza axolagabekeriak eragindako kalteak galantak badira ere, garai horretako euskal eskultura ondare guztiak deskriba\u00adtzea, oraindik egin daitekeen gauza dela esan dezakegu, ugari baitira. Hautaketa zorrotz bat egina izanagatik, oso gai\u00adtza gerta\u00adtzen da iriz\u00adpide kronologiko zeha\u00adtzen arabera sailkatu eta ordena\u00adtzea; izan ere, kasurik gehienetan horiei buruzko dokumentu zeha\u00adtzak falta zaiz\u00adkigu, eta gainera beroien ondoan, edergarri moduan zeuden eraikinak bi eta hiru mendeetan zehar hazi eta garatu egin ziren.\nNAFARROA, IMAJINAGINTZAREN ATEA\nBaskonian irudigin\u00adtza gotikoak oso lo\u00adtsati eta maila apalean egin zuen bere agerpena, ordurako Giovanni Pisanok landutako Bertuteak Pisako pulpituari eusteko adinako soin-indar bai baitzuen eta Paris, Chartres eta Reimse\u00adko katedraletako arkupetako Aitalehen eta Profetek irribarre egiten baitzuten.\nEuskal Herrian, 1234az geroztik fran\u00adtses dinastiaz gober\u00adnatua izan zen Nafarroa da, zalan\u00adtzarik gabe, aurrea hartuko zuen Donejakue al\u00addera iparral\u00addetik zetozen erromesak igaro\u00adtzen ziren lekuetan.\nLehen eskultura gotikoa.\nLEGARDAKO ANDRE MARIA. Mendabian, Legardako Andre Maria ermitan eskultura gotikoaren lehen saioetako ba\u00adtzuk ikusi zituzten F. I\u00f1iguez eta J. E. Urangak.Ermitaren atariak duen egitura erromaniko erakoa da.\nJatorrizko eraikinetik, gai geometriko eta figuratiboz apainduriko zaz\u00adpi ar\u00adkibolta dituen sarrerako ar\u00adku ia zorro\u00adtza gera\u00adtzen da.\nTinpanoan, Az\u00adken Epaiaren gaia konta\u00adtzen da. Erdiko irudiak, ohiko Tetramorfoa duenak \u2013\"Kristo Epailea, Kristo Zaurituarekin\" bat eginez\u2013 kristau artearen bi al\u00addi, bi estiloren arteko trantsizioko une hori nahikoa adierazten du.\nLIZARRAKO HILOBI SANTUA. Baina, balio gotiko eta arte-balio garbiagatik lan nabarmenei begira jar\u00adtzen bagara, beharbada, Lizarrako Hilobi Santuaren elizatik hasi beharko genuke.\n\"Az\u00adken Afariaren\" ateburu bat erakusten du atarian, irudietan nolabaiteko zurruntasun eta monotonia azal\u00adtzen den arren, idaz\u00adkun batean data ere badu (1270). Irudimen ugari eta kalitatez\u00adkoak bere tinpanoko bi erregistroetan azal\u00adtzen dira. Gorenean Kalbarioko eszenak gara\u00adtzen dira, Birjinaren, San Joanen, Longinosen eta Stefanosen irudiak bar\u00adne direla; behean, Ebanjelioek kontaturiko Piztueraren une desberdinak, infer\u00adnuko munstro baten aurpegiaren sinboloa hartuz, Kristo linbora jaisten.\nJanz\u00adkeren tolesduretan, kokapenetan eta per\u00adtsonaien jarrera eta keinuetan naturalismoaren hasierako ukitua hartzen da. Janbetako horma-hobietan kokaturiko apostoluen estatuetan ere, beren kanon mo\u00adtza eta jarrera zurruna eta guzti, aurpegietako espresibitate al\u00adderako joera an\u00adtzematen da.\nARTAXOAKO HESIKO SAN SATURNINO. Artaxoako hesiko San Satur\u00adnino elizaren eskulturari dagokionean, bere atari nagusia nabarmen\u00adtzen saiatuko gara, ateburuan Nafarroa fran\u00adtses erregearen jabego izatera hel\u00addu zenean (1284\u20111305) garatu baitziren, ziur asko, zaindari santuaren martiri\u00adtzako elezaharren gertakariak.\nTinpanoan go\u00adtzain santua ikusten da zutik bere martiri\u00adtzako zezenaren gainean, emakumez\u00adko deabru bat uxa\u00adtzen. Santuaren irudiaren az\u00adpian dauden errege (Felipe Ederra) eta erreginari (Nafarroako Joana, bere emaztea) han irudikatua dagoen deabruaren uxaketari sinboloz\u00adko adieraz\u00adpena eman nahi izan zaio: zera adierazi nahi luke eszenak, bi erregeen jabegoko \u2013Languedoc eta Nafarroa\u2013 lurral\u00addeetatik jentil izaera oro kanpora botatzea.\nErrealismo gogo nabarmen bat ikusten bazaie ere, erliebe hauek halakoxe zurruntasun eta zaharkitu itxura dute eta artelan erromanikoa izan zitekeela pen\u00adtsa\u00adtzen ere jarri izan da zenbait idaz\u00adle.\nUXUEKO SANTA MARIA. Uxueko Santa Mariaren apaingarri monumentala, agian, une horretan kokatu behar\u00adko li\u00adtzateke; nagusia eta egileak argi eta garbi errealismo gotikoaren al\u00adde azal\u00adtzen diren arren, oraindik estilo berriaren savoir faire horretara iristen ez den horretan.\nUtz di\u00adtzagun al\u00adde batera, bai bere habearte bakarreko apaindurez hanpaturiko landarezko kapiteletan, men\u00adtsuletan eta beren janbetako kapiteletan eta kanpoko hormetan ugari diren eskultura-lanak, ia maisulan handiko egitura duten zenbait karatula alai dituztenak, eta koka dezagun gure arreta haren bi ateetan. Eskulan itzel hau Karlos II.aren garaikoa da inola ere, berak eliza horri zion jaiera handiagatik (1349\u20111387).\nSartal\u00addeko atearen lan figuratiboa irudi monotonoz osaturiko Az\u00adken Afariaren adieraz\u00adpena ager\u00adtzen duen ateburuaren eta Epifaniaren misterioko bost per\u00adtsonaien tinpanoren artean bana\u00adtzen da. Hiru Errege Magoak ez\u00adkerral\u00addean daude, belauniko bata eta zutik beste biak; hauetako batek besoa jaso\u00adtzen du eszenaren buruan, espazioko arda\u00adtza okupa\u00adtzen duen izarra eraku\u00adtsi nahiez. Aurrez aurreko jarreran azal\u00adtzen da Birjina eta amaren belaun gainean zutik Haurra, Erregeei harrera egiten balego bezala.\nErtilaria saiatu zen per\u00adtsonaien jarreretan kontrasteak sor\u00adtzen, baina bere modelaketa orain\u00addik lehor eta gogor samar azaltzen da, erromanikoaren lerrotik erabat aska\u00adtu ezinik. Laster iri\u00adtsi zen eskulturagile gotikoek atzeko paisaia sintetikoki gogora\u00adtzen jakingo duten garaia, baina Uxueko ertilariak artean ez zekien zer egin esparru hu\u00adtsekin.\nOLITEKO ANDRE MARIA. Gure arreta erakartzen duen beste mul\u00adtzo bat da Oliteko Santa Mariarena, errege-kapera bihurtu zen eliza, ia osorik jauregi mul\u00adtzoaren barruan gel\u00additu zelarik.\nATARIA. Aipatzekoa da honen atariko artelan ederra, 1300ean edo zerbait lehenago landurikoa.\nAr\u00adku zorrotz txaranbeldu baten egitura du, eta saihe\u00adtsetan ar\u00adkuteriaz babesturiko apostoluen estatuak dituelako erakar\u00adtzen du begirada. Atearen ar\u00adkua zor\u00adtzi ar\u00adkiboltaz osatua dago, droseleteen az\u00adpiko irudiez nahasturiko landare ugariz apaindurik. Modu berean ikusten dira, droseleteen az\u00adpian, ar\u00adkibolten abiapuntuetan, Jesusen haur\u00adtzaroko irudiak. Kanon laburreko irudiak dira, baina duintasunez tratatuak, tolestura urriak harmonia\u00adtsu jarriak. Txikiak dira ar\u00adkiboltak zuti\u00adtzeko zutabe\u00adtxoak, eta berauetan animalien borrokak eta \"Hasierako\" eszenak, Birjinaren irudi bat eta erlijio-gizon ba\u00adtzuk daude irudikaturik, izenpe\u00adtze honekin: \u201cFranciscus fecit\u201d.\nTINPANOA. Baina, atari honen gauzarik deigarriena tinpanoa da. Ateburu baten gainean, landareak zein trufa eta satira-moralez\u00adko asmoz\u00ad eginak diren egunoroko bizi\u00adtzako eta fantasiaz\u00adko irudi txikiak pila\u00adtzen dira; erdian azal\u00adtzen da Maria Birjina eserita eta koroatua, belaun gainetan bedeinkapenak emanez eseritako Jesus Haurra eraku\u00adtsiz.\nAlboetan, tinpanoa bitan banatua gera\u00adtzen da:\nAz\u00adpikoan: Jesusen Haur\u00adtzaroko eszenak ageri dira. Erdiberri bezala etzanda dagoen Maria erakusten duen Jaio\u00adtzarena, San Jose pen\u00adtsalari, eta hondoan, sehaskan estalitako Haurra, astoaren eta idiaren ar\u00adnasez berotua nabarmen\u00adtzen dira.\nGoikoan: Jesus elizara eraman zuteneko eszena ikusten da, San Jose usoak dituela, angeluko esparruari egokitua; erdian, al\u00addare txiki baten gainean Haurrari eusten dion Birjina; Simeon zaharrak osa\u00adtzen du eszena. Eskuinal\u00addean, Kristoren Bataioa. Bi aingeru azal\u00adtzen dira, beste al\u00addean, Simeon eta San Jose azal\u00adtzen diren lekuan.\nAteburuan azal\u00adtzen da eskultura-lan oso fin bat: landare eta paisaia ugari, giza eta animalia irudi benetakoak eta irudimenez\u00adkoak.\nKLAUSTROA. Santa Mariako klaustroan ere lan bikainak ikus daitez\u00adke, besteak beste erregina irudi bat orraz\u00adkera hanpurus batekin eta otoi\u00adtzerako jarreran; hegoal\u00addeko hormartearen oinarrian bada Haurra duen Birjina bat, zori\u00adtxarrez bururik gabe agertzen badira ere.\nOliteko maisua. I\u00f1iguezek zalan\u00adtzan jar\u00adtzen du, erdiko Madonnari bizia eman zion eskua bera izatea Haur\u00adtzaroko eszena biziak landu zituena. Aldiz, haren ustez, bereak izan daitez\u00adke atariaren alboan dagoen horma-hobia okupa\u00adtzen duten apostoluen estatua ba\u00adtzuk. Estatua hauek bikainak dira egiaz, eta beren zorroztasunagatik eta aurrez aurreko jarreragatik gotiko klasikoko garaia artean iri\u00adtsi gabea zela ikusten bada ere, ez zeuden hel\u00addutasun horretatik urruti; izan ere, eskulturagileak kontu handia izan zuen per\u00adtsonaia bakoi\u00adtza bereizterakoan, bai janz\u00adkeren mugikortasunean, bai aurpegietako ezaugarri bereizgarrietan: orraz\u00adkeran, bizarretan eta ilajean. Horietan, jatorriz\u00adkoetatik ziur asko asko bereiziko ez den koloreaniztasun baten arrastoak aur\u00adkitu dira.\nArtaxoako maisuekin al\u00adderatuz, igarpen ona da Oliteko Santa Mariako eskulturagileak aurrerapauso bat ematen duela eta errealismo handiagoa eta bizi-adieraz\u00adpen zein bizitasun handiagoa lortu zuela pentsatzea. Fran\u00adtziskotarrek errealitateaz duten berez\u00adko ikuspegi horretan pen\u00adtsatuz, Jimeno Juriok iradoki du Franciscus fecit sinadurarekin identifikatu daitekeena dela dohain bereziak zituen egilea, eta berau erlijiokide-tal\u00adde batek ongi babestutako fran\u00adtziskotar fraideren bat izan zitekeela.\nOLITEKO SAN PEDRO. Aurreko atalean aipatu genituen bere atari gotikoaren osagarriak, elizaren erromanikoari buruz\u00adko lanean.\nAtaria. Hain zuzen ere, tinpanoak, hiru ar\u00adku\u00adtxo trilobulatuen az\u00adpian eta neurri txikiko San Pedro bedeinka\u00adtzailearen irudia azal\u00adtzen da, saihe\u00adtsetan Andres eta Santiago Santuak, bi aingeru in\u00adtsen\u00adtsularirekin.\nAteburua, irudi oso txikiez izenburuaren historia konta\u00adtzen duena deigarriagoa da: gil\u00adtzak ematea, apostoluaren epaia, bere guru\u00adtzil\u00adtza\u00adtzea, eta \u201cPedroren on\u00adtzia\u201d; fran\u00adtses naturalismoan inspiraturikoa da erabat eta XIII. mende oso aurreratuan eginiko lana, agian.\nKlaustroa. Elizako atariaren garaikidea eta gotikoa da klaustro ere. Honen kapiteletan hostoen, loreen eta buruen konposaketak ikusten dira, denak ere kalitate kaskarrekoak, sentiberatasun herrikoi baten gertuko egileen lana, ziur asko.\nIru\u00f1eko katedraleko estatuak.\nNafarroako hiriburuko San Zer\u00adnin elizako ar\u00adkupea, kapitelak eta hilobiak aipatuko ditugu, besterik ezingo baitugu egin.\nIru\u00f1eko katedraleko klaustroan ikus daitekeen estatua-lan ugarietan kokatuko gara, inolako zalan\u00adtzarik gabe Euskal Herriko Erdi Aroko eskultura-mul\u00adtzo garran\u00adtzitsuena baita. Lan honekin sartuko gara bete-betean XIV. mendean.\nJantokia eta Barbazana kapera.\nKlaustroko horma artean sartu aurretik, jantokiko hamalau men\u00adtsulak eta Barbazana kaperako hamabiak ikusten geratu behar\u00adko genuke.\nEra askotarikoak dira gaiak: ehizak, animaliak, irudi mitikoak edo irudimenez\u00adkoak, egunoroko bizi\u00adtzako gorabeherak. Sati\u00adrazko eta mo\u00adralezko balio sinboliko bat ematen zaie, baina beraietan mul\u00adtzo bateratu samar bat ere ikus daiteke, \u201cgizonak naturarengan duen nagusi\u00adtza adierazi nahiko lukeena\u201d batez ere.\nNolanahi ere, lan horien egileengan honako joera hauek agertzen dira, hala nola, konposizio-sen eta gaitasun artistiko bikaina, esparruan egoki\u00adtzea, irudimena eta naturalismo.\nKlaustroa.\nKlaustroaren barruan, mende bat baino gehiago luzatu zen prozesu batean zehar landutako kapitelen erliebeak al\u00adderatuz, desberdintasunak suma\u00adtzen dira, hau da, lehen al\u00addian burututako irudi ugariren \u2013ekial\u00addeko hegala eta iparral\u00addekoaren zati batean daudenak\u2013 eta hurrengo al\u00addi batzuetakotzat hartzen direnen artean \u2013hegoal\u00adde eta mendebal\u00addeko hegaletakoak\u2013, horietan irudiak desager\u00adtzera egingo baitute eta landare apaingarriak parrasta\u00adtzen hasiko.\nEkial\u00addeko hegalaren kapitel irudiztatuk xehetasun harrigarriz adierazten dituzte Hasiera liburuko gaiak: Adan eta Ebaren historia, Noerena, Babel dorrearena, eta Joben kontakizuna.\nGaleria honetan bertan eta hegoal\u00addekoan eskulturagileek gai ugari landu dute: egunoroko gaiak eta jolasak, dan\u00adtzak, ehizal\u00addiak, tor\u00adneoak, eszena bukolikoak, animalia eta elezaharretako gaiak, eta Erdi Aroan herrikoi bihurtu ziren satirazko eta moralez\u00adko alegiak.\nKasu askotan harria larriki higatua aur\u00adki\u00adtzen da eta ez da erraza gaiak ezagu\u00adtzen. Beste ba\u00adtzuetan, al\u00addiz, hegoal\u00addeko kapiteletan tor\u00adneo-eszenak ikusten dira, esaterako, tresneria ederreko zal\u00addietan modelatuaren bikaintasun eta osotasuna nabari\u00adtzen da.\nGarran\u00adtziz\u00adkoak dira baita klaustroko gangen gil\u00adtzarrietako eskultura apaingarriak eta hormarteko ar\u00adkuak ere. Horietatik 46 daude irudiz apainduak: alegia moduan, gizonaren lurreko bizi\u00adtzaren ikuspegi kosmologikoa erakusten dute: Paradisuko ibaiak, lau haizeak, urteko hilabete eta urtaroak, bakoitzari dagoz\u00adkion lanbideak eta guzti; horiez gainera, Kristoren bizi\u00adtza eta santuen martiri\u00adtzako eszenak.\nEskultura solteak.\nPozaren Birjina. Klaustroa apain\u00adtzen duten eskultura solteen artean, lehen kalonjeen jantokia apain\u00adtzen zuen eta orain Barbazana kaperaren buruan dagoen Kontsolamenduaren Birjina nabarmendu behar\u00adko li\u00adtzateke. Harrian landua eta koloreanizduna da aurrez aurre dagoen Birjina, soingainekoz eta mantuz jan\u00adtzia, aurpegiaren inguruan zir\u00adkulu bat marrazten duen buru zapi batez estalia du burua, ez\u00adkerreko besoaren gainean Haurra jasoaz bere sorbal\u00addaraino.\nEzaugarri horiek eta naturaltasunez goitik behera eta zango gaineko okergunea apur bat adieraziz eror\u00adtzen diren soineko-tolesturak XIV. mende erdial\u00addeko data iradoki\u00adtzen dute.\nBerri Onaren Birjina. Eskultura gotikoaren okerrune hau Mariaren Europako irudi askotara hedatu zen, manierismo al\u00adderako joeran; horrelakoen adibideak Iru\u00f1eko katedralean ere ikus daitezke, esate baterako, klaustro al\u00addera ematen duen atearen eskuinetara, zutarri batean gal\u00adkatutako men\u00adtsula baten gainean aur\u00adki\u00adtzen den Berri Onen Birjinarengan. Haurraren al\u00addera itzulitako amaren aurpegiko samurtasun keinua nabarmena da, baina honen irudiak badauka halako zurruntasun bat, eta mul\u00adtzo osoari XV. mendean Europan heda\u00adtu ziren fran\u00adtses inspirazioko Birjinen liraintasuna falta zaio.\nPedro eta Paulo Santuak. Kaperaren sarreran, al\u00adde banatako saihe\u00adtsetan bi apostolu, Pedro eta Paulo adierazten dituzten bi eskultura daude. Jarreraren bizitasuna eta jan\u00adtzien tolesduren bitartez gorputz mugimendua eta barru indarra adierazi nahi izan duten bi irudi dira; horien garaieraren kanon urriak XIV. mendeko lehen herenaren data iradoki\u00adtzen du.\nHilobiak.\nBarbazan go\u00adtzainaren hilobia. Kaperan behin sartuz gero, gil\u00adtzarriaren az\u00adpian Barbazan go\u00adtzainaren hilobia dago. Ar\u00adtzain etzanaren irudia bere go\u00adtzain janz\u00adkeraz agertzen da. Garai horri dagokion hilobi-irudi bat da. Horretan bat egiten dute doitasunak, idealizazioak eta gustu bikainak. Barbazango Ar\u00adnal\u00addoren ehorz\u00adketa agirietan, 1355eko azaroaren 6an egin izanak egiazta\u00adtzen du eskultura honen data.\nAsiaingo San\u00adtxez go\u00adtzainaren hilobia. Iru\u00f1eko klaustrora doan bisitariak al\u00adderaketa egin dezake Barbazanaren mausoleoa kontenplatu ondoren, 1364an, bere aurrekoa baino bedera\u00adtzi urte beranduago hil zen Asiaingo San\u00adtxez go\u00adtzainaren hilobiarekin. Asiaingo San\u00adtxezen hilobia ar\u00adkusolio baten az\u00adpian dago babestua, hormako horma-atal bat bete\u00adtzen duen trazeria zulatu eta guzti. Defuntua, Barbazan bezala dago estalia, bere go\u00adtzain janz\u00adkeraz harlandu angeluzuzen handi batean landua da irudia, zenbait tokitan moztuak ditu zati ba\u00adtzuk. Zori\u00adtxarrez, mul\u00adtzo trinkoegiaren irudipena sor\u00adtzen du, adieraz\u00adpen naturalista baten bilaketaren kaltetan.\nAteak.\nARTZAPEZPIKUTEGI ETA JANTOKIKO ATEAK. Klaustro al\u00addera ematen duten ateetako bik \u2013Ar\u00adtzapez\u00adpikutegikoak eta Jantokikoak\u2013 ziklo ikonografiko bakarra adierazten duen tinpanoak dituzte, Kristoren Nekal\u00additik Piztuera bitartekoa eta Elizaren garaipena. Lanaren egileek errealismo eta aniztasunez\u00adko bilaketa noble bat erakusten dute, giza irudiaren kanonean eta tal\u00adde jende\u00adtsuen konposaketan bete-betean asma\u00adtzea lortu gabe.\nIru\u00f1eko klaustroaren eskultura-irudirik nabarmenenak, bisitariari miresmena sortuko dioten bi ateetan ikusi behar dira: Babesekoa eta Zoragarria deri\u00adtzatenena.\nBABESEKOAREN ATARIA izango da ziur asko zaharrena, 1330 eta 1340a bitarteko data duena.\nAtearen mainelean Birjinaren beste irudi bat al\u00adtxa\u00adtzen da, Babeseko Birjinarena atea ere esaten zaiona. Nahiz eta oso litekeena den biak garaikideak izatea, Kon\u00adtsolamenduaren Birjinak ez bezala, honek bere ez\u00adkerreko besoan duen Haurrarengana itzul\u00adtzen du burua, buruko zapiaz estal\u00adiz. Badirudi, Jesus Haurrak bere Ama gonbida\u00adtzen duela bien artean eu\u00adtsirik duten Orduen liburuan otoitz egitera.\nTinpanoan. Tinpanoko erliebeei dagokienez, Birjinaren Loal\u00addia da gaia: Ekial\u00addeko bizan\u00adtziarren elezahar hain ezagunetik atera eta Mendebal\u00addeko artera ekarria ziur asko: Aingeru batek Birjinari bere berehalako igaro beharraz hitz eginik, apostolu guztiak Mariaren etxera eramanak izan ziren haren herio\u00adtzan han izan zitezen. Ondoren, Jesu Kristok bere Amaren arima jaso eta zerura eraman zuen, han gorputz eta arimaz koroatzeko.\nKatedraleko eskulturagileak, Toulouse al\u00addeko Rieux lantegitik etorritako ertilaria izan daitekeenak, eszena honetan jakin zuen errealismoa eta dramatismoa el\u00adkar\u00adtzen. Per\u00adtsonaia guztien buruak Birjinaren ohe gainean pila\u00adtzen dira eta aipatutako eszenaren berotasun espiritual eta mistikoa adierazten lagun\u00adtzen dute bai hondoko argi\u2011ilunen mol\u00adda\u00adketak nahiz itxuraz\u00adko ordenarik ezak eta buruen arda\u00adtzen arteko urduritasun zein irudi bihurrituek. Az\u00adkenik, indar espresionista itzela duen mul\u00adtzo honek ez du zerikusi handirik Zoragarria izeneko atearen ordena, argitasun arrazional eta kontakizunarekin.\nATE ZORAGARRIA. Klaustroa an\u00adtzinako logelarekin ba\u00adtzen duen ate hau, kalonjeak honen az\u00adpitik igaro\u00adtzean kantatu ohi zuten salmoagatik jaso zuen bere izen hau: \u201cPretiosa in conspectu Domini mors sanctorum eius\u201d.\nJanbetan, ebanjelioko aingeruaren Deikundeko eszena gogora\u00adtzen da, neurri naturalean, Aingerua eta Birjina al\u00adde banatan bereiziz.\nBestalde, bi\u00adtxia da atearen tinpanoan Babeseko atearen elezaharretako gertaera berriro ikustea, baina hemen xehetasun handiagoz lau sortetan garatua. Mariaren koimesisa, abuztuaren 15ean ospa\u00adtzen duen ekial\u00addeko Elizaren jasokundeko apokrifoen kontakizuna delarik, hots, Sergio Aita Santuak (687\u2011701) Erroman sartu zuen liturgia-ospakizuna.\nLehenengo sailean aingeruak Mariari adierazten dio berehala igaro behar duela; honek berria bere ahaideei ematen die eta San Joan laino batek ekarri du; Birjinak bere soingainekoa eta hil\u2011oihala erakusten diz\u00adkio Joani. Bigarren sailean apostoluak iristen dira eta Mariak bere ganberara eramango ditu; hirugarrenean, Mariak bere soingainekoa eta mantua hiru emakumeei ematen die; jarrai\u00adan, Loal\u00addiaren eszenak, apostoluen negarrak, eta juduen ahalegina, Birjinaren gorpu\u00adtza lohi\u00adtzen. Laugarren eta az\u00adken eszena Mariaren Koroa\u00adtzeari eskainia dago. Eta egin dezagun behingoz gai honi buruzko behaketa ikonografiko bat: Errege gorenak, Jesusek, bere Ama Erregina koroatzen du. Irudi honen esanahi mistikoa, garai hartako errege-erreginen koroa\u00adtzeak zirela-eta, Europako monar\u00adkien errealitate politikotik bereizezina da, luxuz\u00adko ospakizunak begi ninian eta herri irudimenean bereziki eragiten baitzuen.\nAte Zoragarria estilistikoki Babeseko atearen antitesi gisa agertu zen. Gotikoaren une klasizistari eran\u00adtzuten dio, eta ordena naturalista gailen\u00adtzen zaion historia baten irakur\u00adketa arrazionala egitera gonbida\u00adtzen du. Ikus dezagun urte gu\u00adtxiren buruan, zein urra\u00adts garran\u00adtzitsua eman zen Babeseko Birjinaren mentalitate ia erromaniko batetik, non historia baten hainbat une konposaketa bakar batean bil\u00adtzen diren, plastikotasun trinkoan buru\u00adturik, emanal\u00addietan zati\u00adtzen den historia: jarraian baina bakan, ikuspuntu eskolastikoarekin bat eginez. Egilea, 1380 aldera lan egin zuen fran\u00adtses bat izan daiteke.\nBeste hainbat eskultura-multzo.\nErrege Magoen multzoa. Jesusi eta Mariari beren eskain\u00adtzak agertzen dizkieten hiru Errege Magoen estatuak ere XIV. mendekoak dira, eta tal\u00adde hau klaustroaren ekial\u00adde eta iparral\u00addeko hegalen arteko hormaren babesean aur\u00adki\u00adtzen da. Tal\u00adde bat baino gehiago, hiru estatua bakan dira, beren artean tarte libre batez ezarriak eta landarez apainduriko men\u00adtsularen gainean; noizbait oso hondatua gel\u00additu zen Ager\u00adkundea da, zeren eta zurez eginiko soin\u2011adar ba\u00adtzuen berrikun\u00adtzak baititu.\nZeharka eta mugimendu-jarreran dagoen Birjinaren irudiak modela\u00adtuan eta mugimenduz\u00adko irudien konposaketan oso eskulturagile iaioa adierazten duen arren, esan daiteke gotiko naturalista al\u00adderako joeran ez duela lortzen ate Zoragarriko eskulturagilearen kalitate plastikoa. Egileaz ezagu\u00adtzen dugun bakarra fran\u00adtses nazionalitatea da, bere lana izenpetu egin bai\u00adtzuen: Jacques Perut: \"fit: ceste: istoire\".\nProfeten eta apostoluen eskulturak. Klaustroko galeriak apain\u00adtzen dituzten profeta eta apostoluen gainerako eskulturez ez dugu deus esango, ezta XV. mendean gableteak apain\u00adtzen zituztenez ere; izan ere, higadurak hain nabarmen hondatu ditu, non ebaluaketa estilistiko zuzena erago\u00adzten duen.\nNeskatila prin\u00adtzesa baten hilobiko irudia. Estalperik gabe ez dagoenez eta izaera berezia duelako arretazko begirada merezi du an\u00adtzinako katedraleko kaperaren batetik ekarri eta orain Babeseko atetik hurbil zutik eta hegoal\u00addeko guru\u00adtzaduraren horman itsa\u00adtsita dagoen neskatila prin\u00adtzesa baten hilobiko irudiak. Bi aingeruk neskatilaren gorpua datzaneko hil\u2011oihala presta\u00adtzen dute eta etzanda dago lehoi bat oinetan haren inozen\u00adtziaren zaindari. Neskatilak begiak irekiak ditu eta eskuak bata bestearen gainean goxoki jarriak.\nEzin zalan\u00adtzan jarri, eskulturagileak ereduarekin berdin\u00adtzea bilatu duela, agian bere aurpegi\u00adtxoko trazu biribilean fintasuna eta irudi osoaren grazia nabarmenduz, zeren eta, sorbal\u00adden estutasuna kontrastatzen baita gorpu\u00adtzaren liraintasunarekin. Ez da ezagu\u00adtzen nor zen prin\u00adtzesa; baina babesten duen errezelak eta oinetan duen lehoiak XIV. mendearen bigarren erdiko klaustroetako tradizioa agertzen dute.\nArabako eskultura gotikoa.\nEskultura gotiko monumentalean hiru euskal probin\u00adtzien artean abera\u00adtsena da Araba, eta litekeena da kalitatean ere hoberena izatea. Arrazoiez ida\u00adtzi izan da \u201cartearen historiari probin\u00adtziak eman dion lagun\u00adtzarik adierazgarriena eskultura gotikoa dela\u201d. Ohiko desfase kronologikoarekin, arrazoi ekonomikoak, sozialak eta politikoak direla-eta, Baskonian artearen prozedura estilistikoa aurrera doa Fran\u00adtziaren ondoan; hala, Araban lantegi gotikoen ekimena XIV. mendearen bigarren herenetik aurrera sortu zen.\nGuardiako San Joan.\nDeikundea. Lehenbiziko eszena Guardiakoa da. San Joan parrokiako hegoal\u00addeko atarian Deikundeko zutabe\u2011estatuek mugimendu txiki bat egiten dute beren zurruntasun erromanikotik aska\u00adtzeko.\nPilareko Andre Maria. Baina zalan\u00adtzarik gabe garran\u00adtziz\u00adkoena mendebal\u00addeko fatxadaren izaera gotikoa da, haren atarian gorde da Maria Birjina adierazten duen irudia mainelean. Herrian mendeetako jaiera duen Guardiako Pilareko Andre Maria deritzonaren irudi hori, gaur egun, elizaren barruan aur\u00adki\u00adtzen da, kapera ok\u00adtogonal handiaren erdiko horma-hobian; berau eraiki\u00adtzeko atari nagusia bota behar izan zen. Zutik dago, gorpuz\u00adkeraz luzanga eta zurrun samarra da eta aurpegi politean irribarre estereotipatu samarra marrazten zaio. Jan\u00adtzien tolesduretan eta amaren ez\u00adkerreko beso gainean eseritako Haurraren jarreran, lehen gotikoak bereak dituen ezaugarri alai baten zan\u00adtzuak suma daitez\u00adke. gutxi gorabehera 1300ean egina izan daiteke.\nTuestako Santa Maria.\nFrisoa. Guardiatik irtenda, Arabako hiriburura iri\u00adtsi aurretik, beharrez\u00adkoa zaigu denboran atzera egitea Tuestako Santa Mariaren eskultura-lana bisitatu ahal izateko. Aurreko atalean aipatu dugunez, eliza erromaniko beranta da eta bertan dago zehaztu ezin daitekeen zaz\u00adpi irudien friso sonatua, garai batean atariaren gainean jarri arazi zena, ar\u00adkiboltaren goial\u00addeko gil\u00adtzarria eta hegalaren artean irekitako hu\u00adtsarte batean kokaturik.\nEskailera mailatako oinarri gainean daude kokatuak, Haurra duen Mariaren irudi hieratikoa aurrez aurreko jarreran dago ohiko Andra Ma\u00adria, \"Sedes Sapientiae\" modura. Hari begira\u00adtzen diote al\u00adde banatan hirunaka jarririk dauden gainerako irudiek. Eskuinal\u00addera, San Josea \u2013Isaias, agian\u2013 eta Deikundearen eszena. Ez\u00adkerral\u00addean, koroa buruan eta soingaineko zein kapaz jan\u00adtzita hiru Errege Magoak, eskain\u00adtzak erakutsiz Jaungoiko Haurrari.\nEskulturagilearen izena, Tuestako Martin Lopez, XIV.go eskuizkribu baten bitartez aur\u00adkitu da, Ruiz de Loyzagaren ustez. Elizaren egilea Elias ez dela behin\u00adtzat ziurta daiteke, izan ere, zaz\u00adpi estatuen gaiak espiritu erromanikoa badu ere, estiloz gotikoa da eta elizako gainerako eskulturen ondorengoa. Arabar gotikoan jakitun handia den M\u00aa Lucia Lahozek irizten duenez, eskultura hauek XIII. mendekoak dira, eta \u201cArabako eskultura gotikoaren hasiera\u201d mar\u00adka\u00adtzen dute, eta euren estiloz \u201cBurgoskoen jirabiran dabil\u00adtzanez han bilatu behar\u00adreko da jatorria\u201d.\nGasteiz\u00adko katedral zaharra.\nGasteiz\u00adko hiriaren kasko zaharrean gotikoak agin\u00adtzen du estiloetan.\nHango Santa Maria eliza, Katedral Zaharra izenez ezagutzen dena, Erdi Aroko Arabako hiriburuko eraikinik artistikoena eta interesgarriena da. Agiri gabeziaren aurrean, fran\u00adtziar katedral handien eta Leon eta Burgoskoen an\u00adtzeko estiloaren azter\u00adketa da hiru atetako arkupe oso zabal bat eskultura-lan aberats eta miresgarriak dituen eraikinaren oinetan koka\u00adtzera bul\u00adtzatu zuen eragin gotiko mardularen kronologia eta argibideak eman diezaz\u00adkiguken bakarra. Horren guztiaren arabera, XIV. mendeko lana da.\nSANTA ANAREN ATEA. Agerian utzi zuen 1962ko zaharberri\u00adtzeak guru\u00adtzaduraren hegoal\u00addeko besoan dagoen Santa Anaren atea. Zori\u00adtxarrez oso hondatuak dauden eskultura-lan ugari ditu.\nBost ar\u00adkiboltaz jan\u00adtzirik, oso nekez ezagut daitez\u00adkeen aingeruen eta santuen irudiak ager\u00adtzen dituzte horietako lauk, barrual\u00addekoenak, aldiz, \"Haur\u00adtzaroa\" gara\u00adtzen du.\nAteburuan, Jesusen \"Ahaide\u00adtasun Santua\" adierazi nahiko lukeen sail batean zaz\u00adpi per\u00adtsona hel\u00addu eta bi haur ikusten dira.\nTinpanoak bi grabatu aur\u00adkezten ditu: az\u00adpikoan, ezagutu ezinez\u00adko zor\u00adtzi irudi daude eta, goikoan, Kristoren bataioaren eszena, oso hondatua dagoena hau ere. Ebanjelioko gaiak dituena, inola ere, parrokiako bataiatokiaren gertutasunak behartutakoa da.\nJanbak bi mailetako horma-hobiz ederturik daude, baina gorengo mailan baino ez dira gorde irudiak; ni\u00adtxoen garaierak eska\u00adtzen duena baino askoz neurri txikiagoko santuak, gizonez\u00adkoak eta andraz\u00adkoak, ager\u00adtzen dira, eta hori dela oinarri ba\u00adtzuk XVI. mendean jarriak izango ditu.\nMENDEBALDEKO ARKUPEA. Hala ere, Gasteiz\u00adko katedraleko eskultura-lan garran\u00adtziz\u00ad\u00adkoenak, elizaren mendebal\u00addeko ar\u00adkupe handian ireki\u00adtzen diren hiru atarietan aur\u00adki\u00adtzen dira.\nAtari aurretan badira aurreko ar\u00adkupe batenak izan behar duten pilareak; hor bertan XIV. eta XV. mendeetako irudiak babesten dira, drozel sendoen az\u00adpian, profeta-txartel luze bat, ezaugarri gisa Isaias, eta Aingerua eta \"Deikundeko Birjina\", biak ere irudi zapal samarrak, baina jada mugimendu errenazentista alaiak izan daitekeenak adieraziz.\nPrograma ikonografikoa. Hiru atariei buruz, laburtuz esan daiteke erdikoa Maria Birjinari eskainia dela, eskuinal\u00addekoa Az\u00adken Epaiari eta ez\u00adkerral\u00addekoa Elizako andere eta gizon santuei. Fran\u00adtzia eta Espainia al\u00addeko XIII. eta XIV. mendeko beste eliza handietan kontenplatu daitez\u00adkeen programen aldean ez da askoz desberdinagoa.\nErdiko ataria. Erdiko ataria begira\u00adtzen badugu, janbetan santu ugari ikusiko ditugu, \"Alexandriako Santa Katalinaren\" irudia nabarmen\u00adtzen delarik, bere martiri\u00adtzako gurpila dela eta ezagut daiteke eta XIII. mendeko tradiziorik hoberenaren barruan eredu bikain bati eran\u00adtzuten dio. Ar\u00adkiboltetan ohitura jarraitu egiten da, alegia, \"aingeru, profeta eta andere eta gizaseme santuez\" bete\u00adtzen dira, hauetako asko oso hondatuak azal\u00adtzen badira ere. Mainelean \"Maria Birjinaren\" irudi oso alai bat al\u00adtxa\u00adtzen da. Bere gorpu\u00adtzeko okerdura arinagatik, tolesdura ugari eta zimurrengatik, txori\u00adtxoa duen Haurraren irudiagatik, eta beste gai ba\u00adtzuetako sinboloak diren biribila, lorea eta dragoiagatik, germaniar maisuen eragina susmarazten du.\nTinpanoko lau grabatuetan garatu diren eszenak, Erdi Aroko tinpano eta erretauletan hainbat al\u00additan adierazi izan diren \"Maria Birjinaren\" eszenei buruz\u00adkoak dira. Guardiako Erregeen Santa Mariarena da Gasteiztik gertuen dagoena. Gasteiz\u00adko katedral honetan, tinpanoko eskulturak, kanon lirain bat nahiago duen maisu batek eginak dira, agian aipaturiko Santa Katalinaren irudia landu zuen ertilariarena.\nEskuinal\u00addeko ataria. Santuen irudiz okupaturiko janbak ditu, eta, besteak beste, ukenduaren pi\u00adtxarra daraman \"Santa Madalena\" bederen ezagut daiteke. Tinpanoko irudi ba\u00adtzuk ezin ezagutu dira; beste ba\u00adtzuetan al\u00addiz, oso nabarmena da \"Az\u00adken Epaiaren\" adieraz\u00adpena, arimak pisa\u00adtzen ari den Aingerua, zauriak erakusten dituen Kristo, ain\u00adtzara sar\u00adtzera doan Birjina eta abar.\nEz\u00adkerral\u00addeko atariak ez du eskulturarik janbetan; ar\u00adkiboltetan \"aingeru musikari ala kantariak, santuak, erregeak eta profetak\" ikusten dira. Ziurtasunez ezagutu ez diren eszenak eskain\u00adtzen dituzte tinpanoko lau grabatuek. Apraiaz maisuak, Santo Toman apostoluarekin lo\u00adtzen zituen eszena ba\u00adtzuk. Errukiz\u00adko ekin\u00adtzen aipamena ikustea iruditu zi\u00adtzaion Canterari.\nDuela gutxi pen\u00adtsatu izan da San Gilenen historia dela atari osoari batasun ikonografikoa ematen diona, bere bizi\u00adtzako agerral\u00addiak adieraziz, Urrez\u00adko Kondairan kontatzen denaren arabera.\nEskultura gotikoa Gipuz\u00adkoan.\nGipuz\u00adkoako gotiko monumentuetan, lanik deigarriena lehen gotikoari dagokiona izan daitekeen Debako parrokia-elizaren ataria da.\nDebako Santa Maria.\n\"Monreal de Itziar\u00adko\" auzotarrek, 1292az geroztik hiri\u2011gutun batez balia\u00adtzen zirelarik, XIV. mendea erdira iri\u00adtsi zenean, Alfonso XI.ari ibarraren barrenean eta itsasoaren er\u00adtzean kokapen berri bat eskatu zioten, \"porque sean m\u00e1s ricos y m\u00e1s guardados\". Itsas er\u00adtzera jaistea koherentea zen, gogo bikoitz eta orokorra kontuan hartuz gero, babestuago izatea eta mer\u00adkatari\u00adtzagatik eta ekonomiagatik itsasoa bila\u00adtzea. Hau guztia, gizartean desadostasun eta ezinikusi-giro izugarria bazegoen ere, laster azal\u00addu zen kultur eta arte-ekimen aurreratuetan.\nEliza eraiki zen beste ezer baino lehen, horixe izango zuten biztanle berriek egitekoa. Litekeena da XIV. mendean jada hasiak izatea eraikuntza-lanetan, eta mende horretan bertan aurrera egingo zuten lanek, urte horietan zureriaz estalirik, zeren eta gauza jakina da 1390etik elizaren barrunbean egiten zirela udal bil\u00adtzarrak, harik eta XVI. mende aurreratuan habearteak guztiz berri\u00adtzea eta harriz\u00adko gangaz estal\u00adtzea erabaki zen arte, Euskal Herrian hain jatorrak diren eliza zutabedunak sor\u00adtzeko aukera emanez. Aurrerago atal berri bat eskainiko diegu.\nATARIA. Erdi Aroan landu zenetik mendebal\u00addeko ataria da garran\u00adtziz\u00adkoena. Lehenengo eliza egiterakoan, defen\u00adtsarako dorrearen oinarrian hu\u00adtsarte handi bat gel\u00additu zen lekuan kokaturik dago.\nAte bikoitz handiak, mainela ere baduenak, al\u00adde banatan ar\u00adkitek\u00adturako paramendu sendoak ditu, gu\u00adtxi gorabehera garaiera berdina duten bi zatitan banatuak: zimentarriak beherenean eta janbak goragokoan.\nZimentarriak, horma lauez, jarraian doan bankua eta geometriaz\u00adko apainketak dituen frisoetan gorago bikoizturiko hirugarren gorpuz\u00adkiz osaturiko zokalo altu batez eginak daude.\nJanbetan, estatuak idul\u00adki gainetan daude, ar\u00adkibolten baketoi handiei dagoz\u00adkien zutabe finez bereizirik eta arku konopial profilez\u00adko tontorrez amai\u00adtzen dira. Litekeena da Apostoluen egitasmoa ikonografikoa goiztiar samarra izatea, Guardiako Santa Mariaren ereduan inspiratua agian, lanaren bukaera askoz beranduagoko dela dirudi arren.\nAr\u00adkiboltetan azal\u00adtzen da batez ere errioxar eredua. Guardian bezala, Itun Zaharreko irudiz jantziak daude dobelak: profetak, erregeak, musikariak, emakume martiri santuak, birjinak eta santuak. Irudietan diren per\u00adtsonaia guztiak ezagu\u00adtzea erraza ez izan arren, garbi dago tinpanoko egitarau nagusiarekin zerikusia duten irudiak direla.\nHiru erregistroetako tinpanoa. Maria Birjinaren biografiari eskainitako tinpanoak, Guardia, Gasteiz eta garai bereko beste askok bezala, hiru erregistro ditu.\n1.go erregistroa. Jesusen \"Haur\u00adtzaroko\" gertakariak txerta\u00adtzen dira. Deikundearen xehetasun berezia, Gabriel Goiaingeruaren jarrera da, grabitate legetik at, airean aur\u00adkitzen baita. Ikustal\u00addian Elixabet, adin hel\u00adduari dagokion buruzapiagatik ezagu\u00adtzen delarik berau, lehengusuaren aurrean erreberen\u00adtziaz\u00ad belaunika\u00adtzen dela dirudi makur\u00adturik. Jaio\u00adtzaren gertakarian, ohean etzanda dagoen bere Ama Birjinak eusten duen Haurra ikusten da, ertz batean San Jose bere burukoa bigundu nahirik, eta beste er\u00adtzean emagina, mirariz\u00adko erdi\u00adtzea lagun\u00adtzen. Badirudi Haurra al\u00adtxa\u00adtzen duela Birjinak goiko zatian bi animaliaren buruak azal\u00adtzen diren estalpean jarri asmotan.\nErregistroaren erdigunean, Birjina tronuratua eta koroatua dagoen irudi batez okupaturik, magalean Haurra duela azaltzen da, saihe\u00adtsetan dituelarik sinbolismo ezezaguneko bi mul\u00adtzo eskematiko. Amaren magalean eseririk, Jaungoiko Haurra, lerroan dauden Errege Magoetara zuzen\u00adtzen da apur bat \u2013errege bat belauniko dago, izarraren az\u00adpian eta beste biak zutik, baina jarrera desberdinean.\n2. erregistroa. Birjinaren Loal\u00addia, elezaharretako gaiari eskainia dago.\nEz\u00adker al\u00addean hamaika buru ikusten dira \u2013hamaika apostoluak harrigarriro doaz laino gainean; erdigunea zeruetara Jasotako Birjinaz estal\u00adtzen da, bere mandorla mistikoaz inguraturik, jada koroatua eta soineko ikusgarriz jan\u00adtzirik. Zeru mailara hiru aingeru\u00adtxoz jasoa ala eu\u00adtsia dirudi, hirugarren batek \u2013sinesgogorra eta damutua den Tomas apostolua\u2013 berriz, belaunikaturik Birjinaren gerriko ospe\u00adtsua jaso\u00adtzen du.\nBerez\u00adko kronologiari inolako begirunerik gabe, hurrengoan Mariaren herio\u00adtza gara\u00adtzen da, Kristok besoetan jasotako arimaren xehetasun ohikoarekin, eta hainbat interpretazio egin zaiz\u00adkion per\u00adtsonaia bizardun bat, eskuetan liburu bat duela. Ez\u00adkerral\u00addeko eszena estal\u00adtzen duten bi emakume-irudi ezagutzea zaila gertatzen da.\n3. erregistroa. Bistakoa denez, goiko erregistroak Mariaren Koroa\u00adtzea eskain\u00adtzen du. Saihe\u00adtsetan ikusten dira aingeruzko irudiak: Aita Jaungoikoa, Semea eta Espiritu Santua, bi aingeru in\u00adtsen\u00adtsulari, eta haien oinetan belaunikaturik beste bi aingeru musikari.\nEstiloa. Tinpano hau arretaz begiratzen bada, azter\u00adketa egin ondoren, ikonoetako elezaharrari zaion leialtasun zaindua eta jarduera plastiko zakarraren artean dagoen kontrasteak sentipen bi\u00adtxi bat sor\u00adtzen du, batez ere, janbetan dauden apostoluen estatuekin al\u00addera\u00adtzean.\nIrudi hauetan, mo\u00adtza bada ere, gorpu\u00adtzarekiko leialtasunak, oso fin modelatua izateak eta jan\u00adtzien tratamendu ugariak, errenazimentuko klasizismoa al\u00addarrika\u00adtzen duen gotikoaz pen\u00adtsa\u00adrazten du. Tinpanoko lanarekin duen kontrastea izugarria da.\nGauza bera esan daiteke maineleko irudiaz, Kristo piztua erdi\u2011jan\u00adtzirik, bere zauriak agerian dituela eta herio\u00adtza garaitu izanaren ezaugarria duela; kanonaren moztasuna da hemen benetako Errenazimentu hasieraz hitz egitea galarazten duena.\nKronologia. Bar\u00adneko ikuspuntu batetik eta al\u00adderaketak eginez, Debako atariaren estiloa ikertu dutenek diotenez nabarmena da jatorriz\u00adko mol\u00addea Arabako ereduetan: Guardiakoa eta Gasteizkoa. Kronologiak finkatu nahi direnean azal\u00adtzen da harridura.\nGipuz\u00adkoako atarien zakartasuna ikusita, bada arabar lanekin al\u00adderatuz honek kronologiaz duen lehentasuna zalan\u00adtzarik gabekoa dela uste duenik. Baina gaur egun ezin jar daiteke zalan\u00adtzan, garapena estilistikoa ez dela denboraz\u00ad gainerako iriz\u00adpideen bazter\u00adtzailea, ezta nagusia ere. Talentu itzeleko eta abangoardiako maisu bat izan daiteke egilea, formula zahar\u00adkituei itsa\u00adtsita edo kanpoko joera berri\u00adtzaileei asko ireki\u00adtzen ez zitzaion beste baten garaikidea. Hauxe bera izan daiteke Debako tinpanoaren maisuaren kasua.\nDeba inguruan gizakia finkatzen hastea eta Berant Erdi Aroko eliza eraikitzen hastea garai bertsuko kontuak izango zirenez, programa ikonografikoa Guardia (K.o. 1350) eta Gasteiz\u00adkoaren (K.o. 1390) adin berekoa izan badaiteke ere, oso litekeena da ataria beranduagokoa izatea \u2013XV. mendean zeharrekoa\u2013 bi maisu ala lantegiek egina gainera, apostolu\u00adtzaren arduraduna moder\u00adnoagoa eta aurrerazaleagoa zelarik.\nBizkaian lehen gotikoko eskultura monumentala denik ezin dugu ia ezer aur\u00adkitu, izan ere, eliza nagusiak ez bai\u00adtziren XV. mendea ongi sartu arte bukatu\u00adtzat hartzekoak izan.\nIrudi solteak.\nAurreko orrietan irudigin\u00adtza plastikoari dagoz\u00adkionez kristau arteak nozitutako gorabeheren zergatia azal\u00addu dugunen, eta Berant Erdi Aroa berreskura\u00adtze al\u00addia izan zela eta Elizako agintariek idoloen sineskerietan berriro eror\u00adtzearen bel\u00addurra gal\u00addu zutela ere esan dugularik. Helburu didak\u00adtikoekin egin zen Biblia pauperum\u2011etik irudien gur\u00adtza onar\u00adtze dogmatiko baterako pausoa eman zen.\nIrudigin\u00adtzak beste bul\u00adtzada berri bat bizitu zuen, gizarte kristauaren barruan. Harrez gero arte kristauaren historia ez zen soilik elizako hierar\u00adkek eliztarrak katekiza\u00adtzearekin batera apaindu nahi zituzten gur\u00adtzalekuen histori izan. Elizako agintari\u00adtzagandik etorritako irudiak gur\u00adtzeko bul\u00adtzadak eragin zuen imajinagin\u00adtza deritzon arte plastiko horren berpiztea. Mendebal\u00addeko artearen historian, XII. eta XIII. mendeetatik atal berezi bat izan zen ikono sagaratuena.\nImajina solteei buruz modu berezi jardungo dugu orain, izan ere, irudi sagaratuek erromanikoaren atarian birjaioz geroztik, berebiziko garapena eta birbalora\u00adtzea bizitu zuten gotikoaren mendeetan. Bestalde, gertakizun horrek uste gabeko gailurrak iri\u00adtsi zituen, zeren eta Europa kristauan, bere helburu erlijioso soiletik aparte, irudi sagaratuak gur\u00adtzeak, eskultura soltearen garapen orokorra ere erraztu egin bai\u00adtzuen.\nMariaren imajinak.\nErdi Arokoak izan eta gaur egunera arte Euskal Herrian gorde diren Maria Birjina eta santuen irudiak ezin konta ahalako kopurua dira. Nafarroan soilik, gorde eta jaso direnak bost ehun zenbatu badira, hauetatik hiru ehunen bat Birjinak dira. Euskal Herriko az\u00adken muturreraino kristautasuna berandu hedatu izanaz hitz egin badugu ere, Maria Birjinaren irudi zaharragoren ba\u00adtzuk gordeak izatea litekeena da; baina, Nafarroan eta beste euskal lurral\u00addeetan gorde diren zaharrenak ez dira XII. mende erdikoak baino lehenagokoak.\nHorietako gehienak zurez\u00adko tailak dira. Gu\u00adtxi dira jatorriko lan polikromoa zatiren batean gorde dutenak. Oso gu\u00adtxi badira ere, badira harrian, marmolean eta alabastroan landuak. Ba\u00adtzuk erromaniko garaian zilarrez estaliak dira, eskuak eta burua izan ezik.\nAndre Mariren Ikonografia.\nAurreko atalean esan dugun bezala, Euskal Herrian Andra Mari esan ohi zaion eta Haurra duen Birjinaren irudi solte motako eskultura gehienak dira espiritu gotikoa dutenak.\nOraingoan, Theotokos, \"Jaungoikoaren Ama\", dogmaz\u00adko egiaren esanahia baino gehiago bila\u00adtzen da giza amatasun sentimenduen adieraz\u00adpena. Jesus Haurra orain amaren belaun baten gainean eseririk aur\u00adki\u00adtzen da eta errenazimendu al\u00addera hurbil\u00adtzen goazen heinean, Ama\u2011Seme harremana nabarmenduz joango da.\nBirjinak berekin izaten du koroa \u2013Haurrak ez bezala, oraingoan koroatua izatea bi\u00adtxiagoa baita. Maria \"soingaineko\" estuz jan\u00adtzia egon ohi da, lore batez lepoan ixten duen atorra, eta guztien gainetik belaunetan tolesten zaion \"mantu\" zabal batez jan\u00adtzia; burua berriz \"buruko zapi\" eta \"koroaz\" estalia izan ohi du. Eskuineko eskuan, ia beti \"lore bat ala fruitu bat\" duela agertzen da, bestea Haurraren sorbal\u00addan kokatua; Haurra, berriz, janz\u00adkera berdin\u2011berdina duela ez\u00adkerreko belaunean eseririk, liburu bati hel\u00adduta eta bedeinkapen jarreran eskuina. Amaren jarrera eta keinua gozoagoak dira orain, eta ba\u00adtzuetan irribarrea sor\u00adtzen zaio.\nMariaren imajinak Nafarroan.\nNafarroan Erdi Aroko Birjinen ugaritasuna kontuan hartuta, ikuspuntu ikonografikotik lauzpabost tal\u00addeetan bana\u00adtzeko saioak izan dira, beste askoren eredu izateko balio izango zutela eta bereziki estima\u00adtzen eta gur\u00adtzen ziren irudiak baitira. Hemen ere ederrenetariko ba\u00adtzuk aipatuko ditugu, gure ardurakoa den ikusmol\u00adde estilistikotik.\nRocamadorreko Andre Maria. XIII. mende bukaera ala XIV.aren hasierakoa da; izenak dioen bezala, Rocamadour santutegian du jatorria (Quercy fran\u00adtsesean), eta \"Zangozako Santa Maria Erregina\" elizako erretaula nagusian buru dago; Mariaren irudi goxoa zurezkoa da, eskuak eta aurpegia zilarreztatuak; aurrez aurreko jarreran koroatu eta tronoratua ager\u00adtzen da, sagar\u00adra eskuineko eskuan duela eta Haurra ez\u00adkerrekoan besar\u00adkatuz.\nLos Arcosko Birjinak berez\u00adko neurria du 154 cm. Amaren belaun gainean eserita dago Haurra. Birjina aurrez aurre egoteak eta Haurrarekin inolako harremanik ez izateak irudi erromanikoak ekartzen dizkigu gogora, nahiz eta bestal\u00adde, jantzien tolesdurek XIII. mendearen az\u00adkenal\u00addira eramaten gaituzten.\nGauza bera esan lite\u00adke Oliteko Santa Maria elizako zaindariaz.\nGaratuagoak dira Garesen Santiago elizako Soterra\u00f1akoa eta San Pedro de la Ruakoa, Lizarran.\nLizarrako Puy\u2011eko Birjina. Herriak jaiera handiagoa dion Birjina, Lizarrako Puy\u2011ekoa (100 cm) zilarrez jan\u00adtzia dago: bai Amak eta bai Semeak aurrez aurreko jarrera gorde\u00adtzen dute eta an\u00adtzinakoa den keinu hau, Haurraren sorbal\u00addan koka\u00adtzen ez den Amaren besoaren jarrerarekin harmonian dago; hala ere, soinekoaren modelatuak, XIV. mendearen hasierara eramaten gaitu.\nOrreagako Amabirjina. Zilarrez xaflatua da, baina gotiko garbiagoa Orreagako Birjina (90 cm): honengan aurrez aurreko erromanikoa hau\u00adtsi egiten da; ikuslearekiko profilez dago Haurra; Ama eta Haurra el\u00adkarri begira daude; Amak samurki begiratzen dio; soinekoan ager\u00adtzen diren tolesduren errealismoak eta ugaritasunak XIV. mendearen bigarren erdira igor\u00adtzen gaitu, eta jatorrizkoa izan daitekeen lehen aipatutako \"Rieux\"\u2011eko (\"Toulouse\") lantegiko norabidean eramaten.\nArtaxoako Birjina. Zalan\u00adtzarik gabe XV. mendekoa eta eragin gotiko flamenkoak aurreratuak eta are arte kalitate hobea duena da Artaxoakoa, bere edertasun fina Hesiko elizako erretaula nagusian eskain\u00adtzen duela.\nEserita dauden Nafarroako Amabirjinak. Eseritako jarreran dauden Nafarroako Amabirjinen artean Iru\u00f1eko katedraleko Birjinez lehenago jardun dugu:\n- Kon\u00adtsolamenduko Birjina, Barbazana Kaperakoa,\n- Babeseko Birjina, izen bereko atearen mainelekoa,\n- eta Berri Onaren Birjina, klaustroko atearen ondoan dagoena.\nFRANTZIA ALDEKO ERAGINA DUTEN IMAJINAK. Berri Onaren Birjina \u201chancheuses\u201d izeneko galiar eragineko Birjinen eredua da; hain zuzen ere, lerromakur mugimendu bat gorpu\u00adtzari ematearren, izter gaineko hezurrari ematen zaion okerdura dela-eta; irribarrea isur\u00adtzen eta modelatu manierista azal\u00adtzen dutenetako Birjina bat da.\nHalakoxea da Uharteko Birjina\u00adtxoa ere, Fran\u00adtziatik ekarria zalan\u00adtzarik gabe, marmol zurikoa, oinaz\u00adpiko marmol beltz gainean dagoena, eskuan lore sorta eta buruaren makur\u00adtzearekin kontrastea egiten duen gorputz osoko mugimendu alaia eta tolesdura sinfonia eder bat sortuz, goitik beherakoak soingainekoan eta zehar\u00adkakoak mantuan.\nUhartekoaren oso an\u00adtzekoa eta fran\u00adtses jatorri berekoa da Soraurengo Birjina ere.\nAn\u00adtzekoa da, halaber, nahiz eta Malinasetik (Flandes) ekarria izan Kortesko Birjina. Neurriz gaineko aurpegiko trazu finak \u2013kopeta argia eta ponpatua, betazal kurbatuak, aurpegi biribila\u2013 Europa iparral\u00addeko errenazimentuaren ateetara eramaten gaitu (XV. mendea).\nMariaren imajinak Araban.\nAraban gorde diren Birjinak ere mol\u00adde bereko Andre Marien eredukoak dira; naturalismoa eta gotikoaren alaitasuna nabarmentzen zaio, eta ia beti Birjinak bere Haurrari lore bat, fruitu bat ala makila loretsu bat eskain\u00adtzen dio.\nBIRJINA ZURIA. Zen\u00adtzu horretan, Trebi\u00f1uko San Pedro elizako Birjina Zuritik hasi behar\u00adko genuke. Elizaren kanpoal\u00addean dago kokatua, hiribil\u00adduaren jabe gisa, XIII. mendeko irudi polit bat da. Oinaz\u00adpiko baten gainean eta errezel gotikoa duen horma-hobi batean babesturik, Jesusen Ama koroatuak, herensuge gaiztoa zapal\u00adtzen du, bere Semeari begira\u00adtzen dion bitartean, irribarre estereotipatu batez. Haurraren aurpegia naturalagoa eta adieraz\u00adkorragoa da; eta zapiak eror\u00adtzerakoan badute graziarik, ez protogotiko geometrizaziotik kanpo.\nESKLABUTZAREN BIRJINA. Sail honen barruan, merezi du ezohikoa toki bat Gasteiz\u00adko Santa Maria elizako Birjinak, Alfon\u00adtso X.a Jakin\u00adtsuak emana izan daiteke, Gasteizen gaixotasun larri batetik Birjinaren bitarteko\u00adtzari esker sendatu ondoren.\nGOTIKO BERANTIARRA. Gotiko berantiarrak, XIV. mendekoak, eta besteak bezain eder eta garran\u00adtziz\u00adkoak dira:\n- Okari\u00adzkoa,\n- eta Aguraingo San Joan elizakoa, zori\u00adtxarrez bi besoak moztuak dituena. Okari\u00adzkoa bezain nabarmena da neurriarengatik, metro eta erdira iristen baita,\n- eta Zurbaoko Erremedioetako Ama deiritzona. Honako hau Probin\u00adtziako Museoan dago gaur egun; aipatu ditugun ezaugarri ikonografiko guztiak baditu; nahiz gaur egun oso hondatua dagoen; XVIII. mendean egindako ukituak eta estal\u00addurengatik ez du bere edertasun plastikorik gal\u00addu.\nGotiko berantiarren artean, XV. eta XVI. mendean, Errenazimentuko atalean koka\u00adtzera gonbida\u00adtzen dutenen artean dago, Kutxoko Esnearen Ama, adibidez.\nAhaztuan gel\u00additu behar\u00adko ez luketen beste ba\u00adtzuk:\n- Martiodako, Sokorriko Ama, Fran\u00adtzia al\u00addeko grazia duena, jatorriz kanpokoa dela esan ohi dena;\n- eta jakina, Gasteiz\u00adko San Migel elizako Birjina Zuria deritzona, harri\u00ad polikromoa da eta 2 m ditu garaieran, eta data jar\u00adtzeko garaian, dokumentu-faltagatik, iri\u00adtziak erdibiturik daude, zeren eta ba\u00adtzuk XIV. mendean koka\u00adtzen badute ere, beste ba\u00adtzuen ustez, errenazimentuko eskulturagile bat da egilea, gotikoaren adierazgarritasun tolesgabea imitatu nahi izan zuena.\nMariaren imajinagin\u00adtza Biz\u00adkaian eta Gipuz\u00adkoan.\nBiz\u00adkaian, jaiera biziko foku gisa Bego\u00f1ako eliza nabarmen\u00adtzen da. Biz\u00adkai al\u00addeko lurretan nabarmen\u00adtzen dira, besteak beste:\n- Gal\u00addakaon,\n- Gaztelu-Elexabeitian,\n- Arratiako Aran\u00adtzazun,\n- Lekeition.\nGipuz\u00adkoako imajina ugarien artean, lehendik aipatuak ditugunak al\u00adde batera utzita, hona hemen, Irungo Junkalekoa eta Debako Itziar\u00adkoa; berez\u00adko hieratikotasun erromanikoa ikusirik, hemen az\u00adpimarra\u00adtzekoa li\u00adtzateke Aran\u00adtzazuko Birjina, XIII. ala XIV. mendean harrian landua eta XVI.ean zer\u00adtxobait itxuragabetua, 36 cm neur\u00ad\u00adtzen du. Munduaren bola eskuetan duela eserita dago eta Haurra bere ez\u00adkerreko belaun gainean eserita.\nHalaber, aipa\u00adtzeko Birjinak lirateke:\n- Ziku\u00f1agakoa (Her\u00adnanin),\n- Guadalupekoa (Hondarribian),\n- Ordiziakoa (eseria)\n- Aizar\u00adnakoa,\n- Loinaz\u00adko Amaren ermitakoa, (Beasainen), eta abar.\nGuru\u00adtze gotikoak.\nBereizgarri ikonografikoak.\nGuru\u00adtzil\u00adtzaturiko Kristoren irudietan gotiko estiloaren berrikun\u00adtzak azal\u00adtzen dira, halaber, eta agian modu bereziago batean.\nHasierako \"errealismo al\u00adderako joerak\" nolabaiteko gorputz leialtasunera eramaten du; gorputz-atalei mugimendua eman nahirik hil\u00adtze bakar batez guru\u00adtzeari bi oinak josiak irudika\u00adtzera eramango du, Jesusengan sufrimenean pazientziaren paradigma ikustea beharrezkoa duen herri debozioak gero eta hiz\u00adkun\u00adtza espresionista batera bul\u00adtzatzen zuen; desagertu egin ziren osoko soin\u00adgainekoa eta erromanikoan espiritu mistiko eta sinbolo zaleak sortu zuen errege koroa, eta perizoniuma, aldiz, belaunetaraino luzatu.\nIkonoen berezitasun hauek fun\u00adtsez\u00adkoak dira garaiko Kristoak ezagu\u00adtzeko, baina ez uste salbuespenik gabeko araua denik.\nNafarroako Kristoak.\nKristo gotikorik zaharrenetarikoa Pe\u00f1ako \"parrokia-elizakoak\" izan behar du (XIII. mendea), erromaniko al\u00addiko Kristoei darien bakea zerbait gorde\u00adtzen duena.\nGuru\u00adtzil\u00adtzatuaren aurpegian min gogorregiaren arrastorik gabe, ia al\u00adderan\u00adtziz baizik, egonarria eta bakea adierazten duten arrastoekin, guru\u00adtzil\u00adtza\u00adtzearen oinazea eta herio\u00adtzaren abail\u00addura adi\u00adtzera eman nahi duten hauek berantiarragoak dirudite, besteak beste:\n- Lizarrakoa,\n- Alloko Uretako Santo Kristoa,\n- Iru\u00f1ean katedralekoa, eta abar.\nEstimazio berezia merezi duten bi ale nabarmendu behar\u00adko genituzke:\nOliteko Santa Maria elizako Herio\u00adtza Onaren Kristoari hunkigarritasun berezia ematen die aurpegi luzeak, saihets-he\u00adzur nabarmenduen xehetasunak, zangoen tolestadurak eta gorputz osoko makurdurak; XIV. mendeko lana da zalan\u00adtzarik gabe, Gaztelakoekin zerikusi gehiago duena, his\u00adpano\u2011flamenko eskulturarekin baino.\nOinaze adieraz\u00adpen are handiagoa du barruan beraren babesle den elizari izena eman dion Garesko Guru\u00adtzeak, \"benetako zuhaitz\" bat imita\u00adtzen duen guru\u00adtzearen imajina da eta Eroslearen gorpu\u00adtzak, beheko zatia ez\u00adkerral\u00addera begira jarririk eta goian enborra aur\u00adkako al\u00addera itzu\u00adlirik daukanaren arteko kontrastea du agerian.\nTipologiagatik, ia ezin daiteke zalan\u00adtzan jarri guru\u00adtze honek Germanian ikusten diren ba\u00adtzuekin zerikusia duenik, adibidez, Koloniako Santa Maria del Capitolio\u2011koarekin (1314), eta \"Italiako\" Sienako Katedraleko Museoko Giovanni Pisanokoarekin (1296). Zehar\u00adkako dokumentu batek Garesko guru\u00adtzeak XIV. mendeko lehen hereneko data duela pen\u00adtsarazten digu.\nArabako Kristoak.\nAraban garai horretako taila onen artean nabarmen\u00adtzea komeniko li\u00adrateke, honako Kristo hauek:\n- Zurbaokoa, XIV. mende hasierakoa (Elizbarrutiko Museoan),\n- Arrianokoa, gotiko berantiarra, bere parrokia apaleko erretaula xumean buru dagoena,\n- eta hil\u00adtzetik askaturiko besoagatik eta jarrera bake\u00adtsu eta minberagatik, oraindik ere hunkigarriagoa den Trebi\u00f1uko San Pedro elizakoa, XV. mendekoa.\n- Askoz neurri txikiagokoa dena baina, bere gorpu\u00adtzaren okerduragatik oso nabarmena da Sojoko \"San Loren\u00adtzoren ermitatik\" ekarritako guru\u00adtzea (gaur egun Probin\u00adtziako Museoan dena): besorik gabea da, tolestutako oinak hil\u00adtze batez zulaturik, gorpu\u00adtzean lerromakur gozoak, jarrera minbera, aur\u00adpegi zorrotz eta bake\u00adtsua eta garbitasun oiha\u00adla angeluz\u00adko tolesduretan jarria; XIV. mendean koka daiteke.\nKexaako Santo Kristoa, XV. mendekoa jada, eskema errealistago eta ez hain estilizatu bati eran\u00adtzuten dio, eta Guru\u00adtzil\u00adtzatuaren giharretan eta garbitasun oihalean zuritasun handiagoa du.\nKALBARIOAK. Izan gogoan gainera, Araban gotikoak Kalbario osoko hainbat adieraz\u00adpen plastiko utzi duela (Maria eta San Joan guru\u00adtzearen bi saihe\u00adtsetan): Nabarmen\u00adtzen direnen kalbarioen artean daude:\n- Eren\u00adtxungoa,\n- Egiletakoa,\n- eta Guardiako \"San Joanena\".\nHorien guztien mul\u00adtzoak, xehetasunetan tailak osotasuna dutenez, gotikoa gaindi\u00adtua zela pen\u00adtsa\u00adtzera eramaten gaitu.\nGipuz\u00adkoako Kristoak.\nGainon\u00adtzeko euskal probin\u00adtzietan ez da gotiko al\u00addian kokatu behar\u00adreko kalitate bereziko Kristo guru\u00adtzil\u00adtzatuaren ikonografiarik. Gipuz\u00adkoan aipa\u00adtzeko Kristoak lirateke:\n- Albiztur\u00adkoa,\n- Andoaingo \"Zumea ermitakoa\",\n- Alegiakoa, Laz\u00adkaokoa, Segurakoa (Fran\u00adtziskotar mojen komentukoa),\n- eta hain ezaguna den Lezoko Santo Kristoa, jatorriaren arrasto ziurrik ez duena.\nDurangoko Kru\u00adtziaga.\nEroslearen Guru\u00adtzil\u00adtza\u00adtze gaiak, \"Kru\u00adtziaga\" deritzon Durangoko Kalbariora bideratzen gaitu, ikonografia oso abera\u00adtsa eta deigarria zein kalitate handiko plastikotasuna duen monumentura.\nEz da landa guru\u00adtze bat, ez mugarri, eta ez bideguru\u00adtzetako bat ere; hiriko guru\u00adtze bat da, gaur egun ezaguna ez den helburu jakinen bategatik jasotakoa. Durangon, 1442.ean Beguinoen eta Bergandoen heresiari eu\u00adtsi zion Anaia Alon\u00adso de Mellari eran\u00adtzun ortodoxo bat emanez jarritakoa izan zitekeela ere uste izan da; iradokizun hau Karmelo Etxegarairi zor zaio.\nIrlandako guru\u00adtzeen ahaidetasuna ere bilatu nahi izan zaio, eta zeha\u00adtzago esanda Bretainia Behekoekin; baina, hain bi\u00adtxia izanik ez da erraza guru\u00adtze ezagunetan an\u00adtzik aur\u00adki\u00adtzea.\nMul\u00adtzo ikonografiko honek denak izan dezakeen garran\u00adtzia sinbolikoaz asko hitz egin da eta bibliografia ugaria du.\nAltueran 4,30 m dituen guru\u00adtzea da. Mul\u00adtzo osoak oinarri\u00adtzat daukan pilare lirain baten gainean gorpuz\u00adki zilindroz\u00adko bat zuti\u00adtzen da, beraren zir\u00adkulu inguruan adieraziak dauden hamabi apostoluak (Elizaren sinboloak?) kanon mo\u00adtzeko irudiak dira, baina taila sendokoak, bakoi\u00adtzak daraman tresnagatik ezagut daitezkeenak.\nZilindro horren gainean, 1,60 m neur\u00adtzen duen guru\u00adtzearen masta dago zutik; bere ingurune osoan emakumez\u00adko aurpegia duen Paradisuko sugea kiribil\u00adtzen da eta Lehen Bekatua eta bere zigorra gogorarazten dira. Baina ebanjelioetako berez\u00adko historiako irudiak ere pilan azal\u00adtzen dira: Maria eta San Joan eta gainerako zeinu eta Kalbario tradizionalak bere bereak dituen irudiak. Bistan azal\u00adtzen da teologoren batek markaturiko egitaraua, Bekatua eta Erospena uztartuz.\nGuru\u00adtzeak badu irudirik atzeal\u00addean: Andra Mari bat, eta gizaseme eta andere santuen irudiak, denak ezagu\u00adtzen ez badira ere.\nNolanahi ere, lan honen balioa plastikoa az\u00adpimarra\u00adtzea da kontua, adieraz\u00adpide naturalistarako iaiotasun jakin\u00adtsu batez erromanikora erakar\u00adtzen gaituzten irudietan azal\u00adtzen dela dirudien lanaren laztasuna, eta konposizio zen\u00adtzua eta egituren edertasunerako sentiberatasun izugarriaren arteko bil\u00adduma bi\u00adtxia. Zen\u00adtzuz\u00adkoa dirudi monumentu hau gotiko be\u00adrantiar gisa izenda\u00adtzea eta 1490 eta 1510a bitarteko data\u00ad ematea.\nGizaseme eta emakume santu herrikoiak.\nKristau-izendegiko santu heroien gur\u00adtzak, gotikoaren hiru mendeetan zehar, hazkundea sumatu zuen. Baskonian irudietan gehienetan azal\u00adtzen diren santu gustukoenak dira: Santiago eta Pedro Santuak, eta eliz zaindari ba\u00adtzuk, San Migel, San Martin, San Jurgi, San Nikolas, San Satur\u00adnino, Santa Maria, San Esteban Satua, Santa Katalina eta abar.\nNAFARROAN: Santuen imajina ba\u00adtzuk, ez askok hala ere, teknika mendera\u00adtze handia eta hiz\u00adkera plastikoaren jakinduria berezia azal\u00adtzen dute, eta tailak kanpotik ekarritakoak izatearen susmoa sor\u00adtzen dute, hala nola:\n- \"Santsol parrokiako\" San Pedro\n- \"Garesko\" Santiago.\nBeste ba\u00adtzuk, al\u00addiz, ez dute jatorriz herrikoiak ote diren zalan\u00adtzarik pizten:\n- eserita dagoen San Pedroren zenbait irudi,\n- \"Lizarrako San Pedro de la Rua elizako\" San Nikolas,\n- \"Tuterako Santa Magdalenako\" San Blas eta abar.\n- oso neurri handian eta hispaniar\u2011flamenko zan\u00adtzuak dituena da \"Lizarrako San Migel elizako\" kaperako San Jurgi(1500.a);\n- Flandestik datorrena izango da taila fineko (XV. mendea K.o.) beste San Jurgi bat da \u2013zutik jarririk herensugea lan\u00adtzaz zula\u00adtzen\u2013 \"Zangozako Santa Maria elizan\" dagoena.\nGIPUZKOAN berriz, Elizbarrutiko Museoan ikusgai dauden ba\u00adtzuk merezi du nabarmen\u00adtzea:\n- Astigarragako Santiago erromesa, oraindik hiz\u00adkera erromanikoan egina, fun\u00adtsez\u00adkoena bila\u00adtzen duen alabastro txiki eta trinkoa da (XIII. mendea).\nEgitura herrikoiagoa, baina jada gotiko naturalismo al\u00addera irekiagoak dira, garaiera ederreko zenbait emakume-irudi, XV.-XVI. mendeetan koka daitez\u00adkeenak:\n- \"Goroeta\" (Are\u00adtxabaleta) \"eliz aurrekoa\" den Santa Ines alaia, 53 cm-koa,\n- \"Oxirondoko\" (Bergara) \"Santa Marinatik\" ekarritako Santa Katalina, 86 cm-koa;\n- eta \"O\u00f1atiko San Migel elizako\" Santa Madalena, 113 cm-koa, soinaren okerdura alaiez Errenazimentua al\u00addarrika\u00adtzen duena (XVI. mendea).\nBelaunal\u00addi hirukoi\u00adtza izenda\u00adtzen den gai bakar bati buruz, (Santa Ana, Maria Birjina eta Jesus Haurra) baditu Donostiako Museoak \u201cgotikoa\u201d esaten zaien horren az\u00adpian zenbat gauza dagoen adierazten duten bi mul\u00adtzo: biak ere Elgoibar\u00adkoak dira; hauetako batean eskulangile herrikoi baten xalotasuna nabarmen\u00adtzen da, eta bestean (Santa Klararen komentutik datorrena) teknika mendera\u00adtzeari loturiko lantegi flamenko baten berez\u00adko joera naturalista ezagu\u00adtzen zaio.\nPintura gotikoa.\nAurretik esana dugu, guztiz erromanikoa gisa izendatu daitekeen inolako pinturarik ez dela gorde Euskal Herrian, nahiz eta izan zela pen\u00adtsa\u00adtu behar den, gainerako Hispania al\u00addeko eskual\u00addeetan bezala. Erdi Aroko jendeari ez zi\u00adtzaion gusta\u00adtzen harriak bistan uztea bere eliza eta ermitetan. Nahikoa adierazia dago karez zarpea\u00adtzea eta gainetik margoz estal\u00adtzea atsegin zi\u00adtzaiola, absideak batez ere, irakaspen eta apainketa asmoz. Orokorrean, \u201clehorrean\u201d eginiko margo baten ahultasunak ezin jasan izan ditu hezetasunaren erasoak eta egural\u00addi-bal\u00addin\u00adtza kaskarrak.\nOihaletako margogin\u00adtzan, nahiz oholetako margoetan gotiko garaian, bai gertutasunagatik eta bai iparral\u00addeko erregeen dinastiarekiko bere ahaidetasunagatik, Nafarroako erresuman da, Europako gorteetako pinturaren joera berrietara irekia den margolanez\u00adko artean garran\u00adtziz\u00adko lanik gehien aur\u00adki de\u00adzakegun lekua, zalan\u00adtzarik gabe.\nNafarroatik kanpo ezer gu\u00adtxi aurki daiteke, gainerako euskal probin\u00adtzietan aur\u00adki di\u00adtzakegun margolan guztiz gotikoekin alderatuta. Gotiko berantiarrak dira, XV. mende bukaerakoak eta XVI.aren hasierakoak. Oholetako margolanak dira ia denak (erretaulak eta al\u00addare aurreal\u00addeak) eta errenazimentuko gisa sail\u00adka daitez\u00adke.\nTeknikak eta al\u00addiak.\nAtal honetan az\u00adpimarra\u00adtzen ari garen gotikoa hiru mendeetan zehar heda\u00adtzen dela dakigularik, jarduera honetan behartuak gaude hainbat al\u00addi estilistiko bereiztera, sartal\u00addeko gainerako herrial\u00addeetan \u2013Fran\u00adtzian eta Ingalaterran, batez ere\u2013 pintura gotikoaren hainbat al\u00addiren el\u00adkar\u00adkidetasunean; erabilitako hainbat teknikek ezarritako diferentziak ahaztu gabe: beirateetako margolanak, hor\u00admako mar\u00adgolanak, oholetako margolanak eta eskuizkribuetako margolanak.\nBEIRA MARGOLANAK: Euskal Herrian lehen eliza gotiko haietako baoak bete\u00adtzen zituzten hasierako beirateetatik ez dela ezer gorde baiezta daiteke, eta ziur asko ez zirela arte ikuspegitik begiratuta balio handikoak; izan ere, bertako beira-lantegien agiririk ez baitago. Hormetako margolanei dagokienez, susmoa da maila ekonomiko ona zuten elizetan baino ez zirela egin.\nHORMAKO MARGOLANAK: Beraz, gaur egun ezusteko atseginak har\u00adtzen dira landa-giroko eraikinetan, helburu prak\u00adtiko ba\u00adtzuk bete\u00adtzeaz gainera \u2013egural\u00addiaren eragineko hondamenen aur\u00adkako paramentu-babes hobea, argitasun gehiago eta abar\u2013, benetako arte kalitate on bat dutela aur\u00adki\u00adtzean.\nBaskonian hormetako margolanik gehienak duela gutxi aur\u00adkitu dira, eta 1944tik aurrera behar bezala eraberrituak. Nafarroari dagokionez, arreta handiz eraman izan dira Museora, nahiz eta badiren in situ uztea nahiago izan diren beste ba\u00adtzuk.\nBOST ETAPA: Erdi Aroko artearen historian ohi\u00adkoenak deritzoten haietara egokituz, eta berriro ere lan hauen\u00adtzat gotiko izena desegokia dela onartuz, bost al\u00addi bereiziko ditugu, gu\u00adtxi gorabehera kronologia al\u00addiekin egoki\u00adtzen direnak:\n- lehen gotikoa,\n- gotiko lineala;\n- eta, Erdi Aroaren az\u00adkenetan jada,\n- italiar gotikoa,\n- nazioarteko gotikoa\n- hispaniar flamenkoa.\nLehen gotiko estiloa.\nArtaxoako Maisuaren bi lan.\nARTAITZEN. Artai\u00adtzeko San Martin elizako hormetako margolanen zatiak, gaur egun Nafarroako Museoan daudenak XIII. mendeko az\u00adken hamar\u00adkadatakoak izan behar dute.\nAbsideko zilindro erdia bete\u00adtzen dute eta adierazten duten gaia guztien gainetik erromanikoa da: Bil\u00addo\u00adtsaren Gur\u00adtzarena (Ap. 7\u20119). Gizonez\u00adkoen irudiak dira, bizardunak denak, soingainekoek adierazten dutelarik apaiz, go\u00adtzain eta noble ohoragarriak direla, erdi\u2011puntuko lau ar\u00adkuen az\u00adpian ikusten dira, erdiko hu\u00adtsarte estuaren al\u00adde banatan kokatuak. \"Apokalipsia\" liburuko ida\u00adtzietan inspiraturiko doha\u00adtsu-jende\u00ad andana iradoki nahi zituen margolariak, bata bestearen gainean ezarritako buruen bidez, erdiko domina handian margoturiko Bil\u00addo\u00adtsa mistikoaren sinbolo al\u00addera burua itzulirik dutela gur\u00adtza jarreran.\nIrudi oso luzeak dira, jan\u00adtzita dituzten mantu zabalen tolesdurak, hasiera bateko naturalismoa, zen\u00adtzu erritmiko nabarmen batez jokatuak daude; marraz\u00adketa garbi eta sendoz nabarmenduak eta oso margo beroez margotuak, batez ere. Margolan erromanikotzat ere har daitezke, per\u00adtsonaiek profil erdiz\u00adkako joera irekia azal\u00adduko ez balute. Artaxoako Maisu ezezagunarenak direla esan ohi da.\nARTAXOAN. Artaxoako Maisua deri\u00adtzo izen bereko hiribil\u00adduko San Satur\u00adninoren elizako burual\u00addeko marraz\u00adki apaingarrien egileari, eta Kristok apostoluei eginiko agin\u00adtzaria gogorarazi nahi dutela dirudi: \u201cNire atzetik etorri zaretenak, zuek..., Gizonaren Semea bere ain\u00adtzaz\u00adko tronuan eser\u00adtzen denean, eseriko zarete zuek ere, eta...\u201d (Mt 19\u201127 eta hur.). Hauek ere gaur egun Museoan daude.\nErtilariak hemen Kristo Ain\u00adtzatan adierazi zuen, eserita dauden apostoluez gurturik eta saihe\u00adtsetan bi goiaingeru dituela; leihoaren al\u00adde banatan horma-hobi antzeko batzuetan zutik jarritako San Pedro eta San Paulo oso nabarmen\u00adtzen daude. Erdiko hu\u00adtsarteak lore-apaingarri zoragarri bat gorde\u00adtzen zuen, erromanikoa zirudiena. Baina, zahar-tankera horren guztiaren erdian egunsenti berriak ikusta\u00adtzen dira: Kristo Ain\u00adtzetan, Nafar Erdi Aroko Artearen egileek eder\u00adki asko adierazten duten moduan, ez da Epaile Nagusia, ezta az\u00adken egunean ain\u00adtzaz\u00adko distiretan etorriko dena ere; bere zauri salba\u00adtzaileak erakusten dituen Kristoa baizik.\nSanto Domingo elizako girola erromanikoan, Palen\u00adtziako Lebanzan, Tuterako klaustroan, eta batez ere, Donejakueko Ain\u00adtzaren arkupeko tinpano handian ere azal\u00adtzen denaren antzekoa da. Hau, gure itxaropena eta aro berri baten gozamen epel eta arrazoibidez\u00adko bat biztu nahi dituen margolana da: teologia eskolastikoarena.\nOliteko San Pedro elizako margolanak.\nOliteko San Pedro elizaren dorre az\u00adpian kokatua zegoen kapera bateko margolanak ere Nafarroako Museoan dira. Gangako lau plementoetan lau aingeru margotu ziren, eta hainbat gaiez apainduak daude inposta bidez bi erregistrotan banatuak diren kaperako hiru hormak.\nAurrez aurreko horman, \"Pantokratorra\" eta \"Tetramorfosa\" daude goiko al\u00addean, eta \"Jesusen Haur\u00adtzaroko\" irudiak beheko aldean.\nEskuineko horman, goieneko mailan daude \"San Satur\u00adninoren\" bizi\u00adtzako eszenak eta inpostaren az\u00adpiko al\u00addean, \"San Pedro\" eta \"San Pauloen\" irudiak.\nEz\u00adkerreko horman \"Mariaren Koroa\u00adtze\" eszena, eta beste per\u00adtsonaia eta ezagu\u00adtzen oso zailak diren Bibliako pasarteek estaltzen dute.\nOlitetik datozen margolan hauek, \"Artaxoakoak baino zer\u00adtxobait ar\u00adkaikoagoak\" dirudite \u2013Pantokratorra, adibidez, erromaniko zoragarri bat da\u2013, baina, bestea baino okerrago gordea denez, ez da egileak eta kronologia zehazteko bistako oharrik ematen. Dena dela, I\u00f1iguez Almech eta Uranga ados daudela dirudi W. Spencer Cook\u2011en iri\u00adtziarekin, hau da, margolan hauen egilea, Hueskako Sigenako kapitulu\u2011gela sonatuan lan egin zuen maisu beraren lana dela aitor\u00adtzean.\nMiniaturak.\nErdi Aroko eskuiz\u00adkribuen margolanik Euskal Herrian ia ez denez gorde, jaso di\u00adtzagun kalitate handikoak diren ba\u00adtzuk.\nFITEROKO SAKRAMENTU-LIBURUA. Gotiko estiloaren lehen al\u00addi honetakoak dira Fiteroko Zistertarren Sakramentu\u2011liburuko miniaturak, (gaur egun Nafarroako Ar\u00adtxibategi Nagusian direnak). Urtean Zeharreko mezaren hainbat ida\u00adtzien hasierako hiz\u00adkien egitura eta neurrietan txertaturiko margolan sail garrantzitsu bat da. Sakramentu\u2011liburuetan ohikoak diren ebanjelioetako pasarteak adierazten dituzte, Deikundekoak, Ager\u00adkundekoak, Mendekostekoak eta abar.\nAz\u00adken kasu horretan gertakari bi\u00adtxi bat az\u00adpimarratu behar da, Te digitur\u2011arekin batera Mezaren Kanonaren ohiko hasierako Guru\u00adtzil\u00adtzatuaren irudia ordez\u00adka\u00adtzen duela Kristo Zigor\u00adkatuak.\nMiniatura hauek XIII. mendeko data dute, erromanikoaren nolabaiteko tolesgabetasuna eta aurrez aurreko jarrera oraindik ere gorde\u00adtzen dutenak, baina jada espiritu gotikoaren arrasto garbiak agertzen dira \"aurpegien\" adieraz\u00adkortasunean, tolesduretan, keinu eta jarreren errealismo bilaketetan; margoen harmoniazko sentiberatasun on bat gordetzeaz gainera, hondoak urdinez margotu eta uztaien gorria kontraste dira. Miniatura sail honen Maiestas Dominiak Artaxoako San Satur\u00adninoaren gai bereko horma\u2011pinturarekin ahaidetasun nabaria du.\nLEIREKO SAN SALBATORE IRAKURLIBURUA. An\u00adtzeko zerbait esan behar da liburu honen miniaturei buruz (Nafarroako Ar\u00adtxibategi Nagusian dago): hau ere XIII. mendekoa da eta aurrekoaren ondoan desberdintasun hauxe du, margoen gama al\u00addatu egin dela, oraingoan urdinaren ordez gorriaz nahasten den morea nabarmen\u00adtzen delarik.\nGai honi buruz\u00adko iker\u00adketan Silva Berastegik ezaugarri erromanikoak gorde dituzten beste dokumentu miniatu ba\u00adtzuk deskriba\u00adtzen ditu, nahiz eta hauetako ba\u00adtzuetan irudien luza\u00adtzeak eta hasierako makurdurak edo bere estilo kaligrafikoak gotiko al\u00adderako joerak bistara\u00adtzen dituen.\nLerroen gotikoa.\nMiniaturetako margolanak eta baita gotikoak ere eragindako lerroen gotikoa, franko\u2011gotikoa ere esaten zaiona, inola ere, irudi lauak zehazten dituen lerroengatik da ezaguna, normalean margo bakarreko hondoen gainean egiteko joera izateagatik.\nGogora dezagun zenbait mendeetan Nafar erregeak sendi fran\u00adtsesetakoak izan zirela eta Parisen edo Iru\u00f1ean bizi zirelarik nafar erresumaren gober\u00adnamendua Pirinioez gaindiko go\u00adtzain eta ordez\u00adkarien bitartez buru\u00adtzen zutela, Karlos Noblearen errege\u00adtza al\u00addira arte bederen. Nafarroako artearen fran\u00adtses eragina, bai gaietan, bai estiloan nabarmena da.\nNafarroan.\nNafarroan, horma\u2011pinturen eredu eta bereizgarritasun nagusia Iru\u00f1eko katedralean bilatu behar da. Katedraleko eta bere klaustroko margolan asko Nafarroako Museora eraman dira, hauez gainera baita erresumako beste zenbait elizetakoak lan ba\u00adtzuk ere.\nJESEREN ZUHAITZA. Margolan horietan Jeseren Zuhai\u00adtzaren gaia uki\u00adtzen duena da deigarrienetako bat. Isaiasen profezia mesianikoaren bibliako iturburua duen gaia \u201cJeseren zuhaitz-enborretik kimu berri bat sortuko da...\u201d, XI. mendean sartu zen artean, bikainki kokatu zuen \"Suger Abadeak Saint\u2011Denis\u2011ko beirate\" batean, eta handik hedatu zen miniatura ugarietara, beirateetara, horma\u2011margo eta oholetara eta baita eskulturetara ere \u2013Silosko Klaustrora. Fran\u00adtziatik igaroko zen ziur asko.\nIru\u00f1eko katedraleko ber\u00adtsio hau. Iru\u00f1eko klaustroan, Ate Zoragarriaren ondoan dagoen hormaren zati bat estal\u00adtzen zuen margolan bat da. Gaur egun Nafarroako Museoan ikus daiteke. Neurri handiko konposaketa bat da (6,05 m x 4,14 m) eta tenplez egina dago, olioz\u00adko ukituak baditu ere, eta klaustroko hezetasuna dela medio, ia guztiz gal\u00addua du bere lan polikromoa, zori\u00adtxarrez. Hori dela eta honen garran\u00adtzia ikonoek dutena da soil-soilik.\nBere adarrak dituen zuhai\u00adtzaren eskema har\u00adtzen badu ere, \u201cJesusen arbasoak\u201d gai tradizionala bakandua da, lau mailatan ager\u00adtzen diren irudi eta eszena garran\u00adtziz\u00adkoen ba\u00adtzuetan finka\u00adtzeko: Deikundea eta Ager\u00adkundea, Jesusen Ama, Guru\u00adtzil\u00adtza\u00adtzea, eta Hirutasuna. Ebanjelioetako gai horietako bakoi\u00adtzaren inguruan sor\u00adtzen dira Kristoren \u201czuhaitz genealogiko\u201d sagaratuaren adarrak eta beroietan, giza izaeraren Eroslea den Jesusen arbaso eta profeta gisa, beren larru\u00adtxekin Judako hamabi erregeak daude kokaturik. Badirudi, \u201cJeseren zuhai\u00adtza\u201d ez baino, \u201cGuru\u00adtzearen Zuhai\u00adtza\u201d esan behar\u00adko li\u00adtzaiokeela. Lan honi 1305 eta 1328 arteko data eman zaio. Dena dela, bere gai eta estiloagatik, Fran\u00adtziako eta \"XIV. mendearen lehen erdiko\" Iru\u00f1eko bertako beste margolanekin ongi uztar\u00adtzen da; adibidez, gaur egun katedralaren al\u00addare atzean ikusgai dagoen Guru\u00adtzil\u00adtza\u00adtzearen oholarekin.\nGURUTZILTZATUAREN OHOLA. Ohol bikain honek, lerroz\u00adko edertasun zoragarri batez Lignum crucis\u2011aren historia eta mistika\u00adko gaia erakusten du: urrez\u00adko hondo baten gainean, zuhaitz-guru\u00adtze batean josirik Jesus hilo\u00adtzaren irudia al\u00adtxa\u00adtzen da, sinboloz inguraturik eta hiru Mariak \u2013Jesusen Ama, Simeonek iragarritako ez\u00adpataz bularra al\u00addenik al\u00adde zulaturikoa\u2013 eta San Joan alboetan dituela.\nKalbarioko eszena ingura\u00adtzen dute zerrendan jarririko apostoluen irudiek; eta horien az\u00adpian, katedraleko hiru habearteetan gara\u00adtzen dela dirudien elizaren historiako gertakari bat konta\u00adtzen da: saihe\u00adtsetako habearteetan kokatutako bedera\u00adtzi per\u00adtsonaietako bi tal\u00adde \u2013apaiz eta nobleak\u2013 habearte nagusira begira daude, non badirudien go\u00adtzain bat bere egoi\u00adtzaren jabe egiten dela.\nJOAN DE OLIVERREN HORMA-IRUDIAK. Beranduxeago, Joan Oliverrek (\"Johannis Oliveri depinxit istud opus\") kanonikoen jantokiko horma\u2011pintura izenpetu eta datatu zuen \u2013gaur egun katedraleko Museoa dago\u2013, Nekal\u00addiko \"gertakariak segidan\" dituela.\nAngeluzuzeneko konposaketa handi bat da, tapiz baten moduan jantokiko hormaren zabalera osoa estal\u00adtzen zuena, Kristoren nekal\u00addi, herio\u00adtza eta piztuerari buruz\u00adko berez\u00adko neurriaren erdia duten irudiak direlarik. Bata bestearen gainean jarritako lau zerrendaz osatua da, goitik behera irakurri beharrez\u00adkoak:\n- Goieneko zerrendan, ar\u00adku trilobulatuen az\u00adpian bi eszena bereizi ikus daitez\u00adke: zigor\u00adradak eta Kalbarioko bidea;\n- hurrengo zerrendan, jendez beteriko eszena bakar batean, guru\u00adtzil\u00adtza\u00adtzeari eskainitako eszena osoa dago;\n- hirugarrenak hilobira\u00adtzeko bi uneak osorik eta piztuera ager\u00adtzen diz\u00adkigu;\n- beherenekoa, predela moduko zerrenda estu bat da armarriak dituena beren eusleekin.\n- Konposaketa handi honen saihe\u00adtsetan, goitik beherako bi zerrendetan hamabi profeta azal\u00adtzen dira, seina al\u00adde bakoi\u00adtzean, beren filak\u00adteriekin.\nBeraz, sekulako konposaketa konplexu bat da. Freskoan egina dago tonu distira\u00adtsu eta kolore ugariko paleta abera\u00adtsez. Beti marra gailen\u00adtzen bada ere, maisu handi bat adierazten duten \u00f1abardura eta tonu abera\u00adtsak bistaratzen dira. Ikonografian bada zenbait xehetasun, erromaniko bizan\u00adtziar inspira\u00adzioaz hitz egitera bul\u00adtza\u00adtzen duenik; adibide modura, lapur gaizto baten gainera igotako deabru baten irudia.\nZein zen Joan Oliver? Adituak ez dira ados jartzen. Badira dokumentuak, erregeren zerbi\u00adtzuko Iru\u00f1ear margolaria den Joan Oliveri buruz\u00adkoak, baina beranduagoko datagatik pen\u00adtsa\u00adtzekoa da ez dela gure margolaria, haren semeren bat baizik. J Gudiolen ustez, honako hau Bar\u00adtzelonan (1364) Pedro Zeremonia\u00adtsuaren zerbi\u00adtzuan egondako ertilaria zen; beste ba\u00adtzuk mendearen erdian Avignongo Aita santuaren gortean zegoen margolari bat ezagu\u00adtzen dute. Dena den, Nafarroan luzaz bizitako norbait izan behar zuen eta bere ikasketak Fran\u00adtzia ala Ingalaterran egin zituena, ziur asko.\nARTAXOAKO SAN SATURNINOREN HORMA-IRUDIAK. Joan Oliverren garaikidea da Artaxoako San Satur\u00adnino elizan kapera nagusiko saihe\u00adtseko hormak apaindu zituena.\nHegoal\u00addeko horman, Karlomagnoren aginduz Parisko Saint\u2011Denis abade-etxetik Toulouse\u00adraino \"San Satur\u00adninoren gorpua eraman\" zeneko langedoziar elezaharra margotu zuen.\nIparral\u00addeko horman berriz, Toulouseko egoi\u00adtzan San Satur\u00adninoren ordez\u00adkari zen San Exuperioren bizi\u00adtzako eszena bat irudikatu zen.\nOndoen gorde zelako, konposaketa hauetako lehenengoa museora eraman zen. Hauek ditu neurriak 1,62 m x 3,46 m eta sei tarte berdinetan zatiturik dago, ar\u00adku trilobulatuez koroatuak; hauen gainean zerrenda estu bat dago, hiz\u00adki gotikoz idatziriko idaz\u00adkun batek per\u00adtsonaia eta eszenak konta\u00adtzen dituelarik: Santuaren gorpuari harrera egitera irteten den Toulouse herriko jendea, Karlomagno, sol\u00addaduak eta abar.\nZorionez, beheragoko beste zerrenda batean egilearen eta dataren berri ematen zaigu: \u201cRokek margotu zuen ... 1340an...\u201d\nBistakoa denez, ez zen Artaxoako Roke, lehen aipatu dugun San Satur\u00adnino elizan bertako burual\u00addean Az\u00adken Epaiaren eszena margotu zuena. Estilistikoki ikusi egiten da aurreko mendetik emandako urra\u00adtsa. Izan ere, XIV. mendeko fran\u00adtses miniaturen artearen lerro\u00adtze zehatz eta melodia\u00adtsuaren eragina suma\u00adtzen da, eta baita zenbait puntutan ikuspegi ar\u00adkitek\u00adtonikoaren bilaketa-ahaleginak ere.\nEKAY-KO SAN MARTIN: Garai berekoak, XIV. mendearen erdial\u00addekoak, eta estilo berekoak dira Zangozako merindadeko Ekay\u2011ko San Martin kapera nagusian margoturik daudenak, eta gaiez, berriz, zaindari santuaren bizi\u00adtzako gertakizunak.\nIRU\u00d1EKO SAN NIKOLAS: Iru\u00f1eko San Nikolas elizan aur\u00adkitu berriak direnen antzera, eraikinaren bi pilareen aurreal\u00addeak apain\u00adtzen zituzten San Eloy eta San Mauroren irudiak. Hain gaiz\u00adki zainduak aur\u00adkitu ziren, non salbatu ahal izateko zurez\u00adko euskarri gainean eraman behar izan ziren.\nGALIPENTZUKO LEHEN MAISUA: Nafarroako Museora eraman ziren 1947an XIV. mendeko beste margolan ba\u00adtzuk ere, oso zahar\u00adkituak, Galipentzuko San Salbatore elizan hurrengo mendeko margolanen az\u00adpian aur\u00adkitu zirenak.\nMargolan horiek Kristoren bizi\u00adtzako hainbat eszena agertzen dituzte. Galipentzuko Lehen Maisua deritzon egile ezezagun hau kaskar samarra da nolabait esateko eta iaiotasun gu\u00adtxikoa, garai hartan arrunta zen naturalismo al\u00addeko joeran; \u00f1abardura beroen aldeko izateagatik eta joera espresionistagatik bereizten da.\nOLITEKO BIGARREN MAISUA: Marraz\u00adko margolan gotikoen artean agian ikusgarrienak Oliteko San Pedro elizatik ekarritakoak dira.\nKanpandorrearen oinetan kokaturiko Kanpanaleko Birjinaren kaperako behereneko zatia apain\u00adtzen zuten eta margolari ezezagun batek, Oliteko Bigarren Maisua izena eman zaionak eginak dira, gangetako eta lehen gogoratu ditugun hormako margolanak baino dezentez geroago eginak dira.\nZatiren ba\u00adtzuk galbidean utziak diren arren, Deikundetik hasi eta Koroa\u00adtzerainoko Maria Birjinaren bizi\u00adtzako hainbat une adierazten dituzte.\nErrealismo al\u00adderako joera ausartak, azalerako konposaketan zen\u00adtzu estetiko bat izateak eta polikromiako zatietan kontrasterako iaiotasun berezi batek erakusten dute XIV. mendean zehar margogin\u00adtzan eman zen aurrerapausoa. Oraindik profilek, gorputzenak edo janz\u00adkerenak, eta errainu figuratiboak erabaki\u00adtzen dituzten marren barruan, al\u00addi berri baten hasiera adierazten dute lan hauek, margo-apainketaren historian.\nKodizeak.\nGogora di\u00adtzagun, halaber, Iru\u00f1eko katedralaren liburutegian gorde\u00adtzen diren hainbat kodizetako margolanak.\nGauza jakina da Ar\u00adnalt Barbazanen go\u00adtzainal\u00addian miniaturez argituriko Orduen Liturgia liburu bi egin zirela, bata 1332an eta bestea 1354ean bukatu zirelarik. Orriak urre eta margo nagusiez apainduak dira, er\u00adtzetan zerrenda ederrak dituztela.\nMiniaturazko margolanak neurri txikikoak dira eta ida\u00adtzien zutabe artean txerta\u00adtzen dira, izenburuetan dauden hiz\u00adki nagusien apaingarri gisa, dagokion ida\u00adtziari aipamena egiten dien ebanjelioetako eszenak adierazteko.\nMiniaturagileak gertakarietan hondo moduan margo\u00adtzen dituen urdin, arrosa eta urrez\u00adko sare geometrikoak per\u00adtsonaiak hobeto nabarmen\u00adtzeko erabiltzen ditu. Beharbada, irudien gorpu\u00adtzetan zehaztasun bila dabilenari apur bat huts egingo dio. Baina egia da zoragarriak direla, bai grafismoaren graziagatik nahiz adieraz\u00adkortasunaren indar eta trinkotasunagatik.\nArabako lerroz\u00adko gotikoa.\nGAZEOKO HORMA-IRUDIAK. Lerroz\u00adko gotikoko margolan sail honen barruan toki egokia dute Arabako ekial\u00addeko Lautadan den Gazeoko parrokia-elizako horma\u2011irudiek. Hauek 1967an aur\u00adkitu ziren, gainean ezarria zegoen 1700go erretaula kendu zenean. Aur\u00adkikun\u00adtza horrek beste iker\u00adketa batzuk eginarazi zituen eta ondorioa izan da Araba al\u00addeko elizetan hormetako margolanak ohikoak zirela ziurta\u00adtzea erromaniko berantiarrean eta gotikoan, eta pen\u00adtsarazi ere egiten dute, bai Araban eta bai Nafarroan, aurreko garaietan joan\u2011etorriko maisuen ordez\u00adko izan ziren lantegi egonkorrak egon bazeudela. Gazeoko margolanak Gasteizen kokatua zen ertilariren batenak izan zitez\u00adkeen. XIV. mendearen lehen hamar\u00adkadako data eman zaie.\nPrograma ikonografikoa. Irudi mul\u00adtzo honek \u2013ba\u00adtzuk gal\u00adduak eta besteak zahar\u00adkituak\u2013 abside al\u00addeko zatia eta presbiteriokoa besterik ez zuen apain\u00adtzen.\nAbsidean, \"Graziaz\u00adko Tronuaren\" ikonografiaz\u00adko ereduaren araberako Jainkotasuna dago adierazia. Hirutasunaren irudika\u00adtze modura ere har daiteke, zeren eta, konposaketaren hainbat tokitan margoa gal\u00addua duenez, badirudi usoa ere gal\u00addu egin zuela, Aitaren eta Kristoren aurpegien artean jarririk Espiritu santua irudikatzen zuena. Doha\u00adtsuek kontenplaturiko \"Hirutasuna\" li\u00adtzateke.\nBeheragoko mailan, absideko zilindro-erdiaren ez\u00adkerreko al\u00addean, guru\u00adtzil\u00adtza\u00adtzea dago irudikaturik, \"lapur On\" eta \"Txarraren\" irudiekin, \"Maria eta San Joan, Longinos eta Stephaton\"; eskuin al\u00addean, arima bat pisa\u00adtzen ari den \"San Migel\" dago, \"San Bartolome\" eta \"Santa Marinaren\" ondoan.\nJainkotasuna kontenpla\u00adtzen dauden doha\u00adtsuek santutegiaren ganga ere estal\u00adtzen dute. \"Kondenatuak\", al\u00addiz, al\u00addare aurreko hegoal\u00addeko horman azal\u00adtzen dira, ertilariak halako ikuskizun izugarri hau liturgiara etorritako eliztarren begi aurrean zuzenean ager\u00adtu nahiko ez balu bezala.\nPresbiterioaren iparral\u00addeko hormaren gainean, gangetaraino iristen diren bat bestearen gaineko zerrendetan, \"Kristoren bizi\u00adtzako\" eszenak agertzen dira, kontakizuna guztiz modu didak\u00adtiko batean deskribaturik.\nEstiloa. Nahiz eta ikonografiaren zati batek eta bat bestearen gaineko zerrenda gainetan margo\u00adtzeko zaletasun honek erromanikoa ekar\u00adtzen digun gogora, estiloa oro har, \"gotiko aurreratukoa\" da, \"franko\u2011gotiko\" gisa izendatu daitekeena.\nEta ertilariari, per\u00adtsonaia bakoi\u00adtza bakarka adieraz\u00adtea ez zitzaiola axola iruditu arren, zuhaitz-guru\u00adtze bati hiru hil\u00adtzez jositako Kristo guru\u00adtzil\u00adtzatuarekin lortu zuen \"adieraz\u00adpen lazgarri\" eta era berean \"estetikoki\" atsegin bat, Jesusen aurpegiko egitura eder eta bere gorpu\u00adtzaren hasierako \u201ccontraposto\u201d jarrera orokorraren bidez.\n\"Margo\u2011sorta\" urria eta abera\u00adtsa da. Gorri iluneko margo bakarrak agin\u00adtzen du zenbait lekutan eta urdin berdexkak hondoetan. Jatorriz\u00adko polikromia biziagoa izango zen zalan\u00adtzarik gabe. Baina, nolanahi ere, margoak lauak dira eta marrak gaindi\u00adtzen dira irudi guztietan. \"Marrak nagusi\" izateak eta soinekoetan mailakatutako tolesdura angelu\u00adtsuen eta ia simetrikoen zaletasunak pen\u00adtsamendu honetara bultzatzen gaitu, alegia, XIII. mendearen az\u00adkeneko \"fran\u00adtses miniaturen margolanen\" eragina izan dezaketela.\nAlboetan, nekezago ikus daitekeen Gazeoren lana, Europa al\u00addeko lantegietako fintasunetan gu\u00adtxi zail\u00addutako herri mailako maisu batena dela esan daiteke; baina bestal\u00adde, abside erdiko per\u00adtsonaien luza\u00adtzeak, \"marraz\u00adkigin\u00adtza ia espresionista bikain\" baten ausardiaz zehazturikoak, \"zer\u00adtxobait zahar\u00adki\u00adtuaren al\u00addeko bere joeraren\" barruan, uzten digu \"lerroz\u00adko gotikoaren maisu handi\" bat izenda\u00adtzen.\nAIALATARREN FRONTAL ETA ERRETAULA. \"Kexaa\u00adko dorrean\", Aialatarren kaperako aurreal\u00addea eta erretaulako margolanak ere lerroz\u00adko marraz\u00adketaren barruan kokatu behar dira; zeren eta Araban, XIV. mendetik gorde diren apurretakoak baitira. Kaperaren zaharberri\u00adtzea zela-eta, 1959an burutu zirenak orain erakusten dira jatorriz\u00adko aleen errepikapen zehatz moduan, izan ere 1913an sal\u00addu eta Londresen enkantean izan ondoren, Chicagoko Arte Institutura eraman ziren.\nErretaulak eta aurreal\u00addeak Maria Birjinaren ondoan \"Kristoren Haur\u00adtzaroko\" misterioa erakusten dute. Aiala eta Guzmantarren armarriak er\u00adtzetan dituela dagoen erretaula az\u00adpiko zerrendako idaz\u00adkunak honela dio: \u201c\"mandaron fazer don Pero L\u00f3pez de Ayala e donna Leonor de Guzm\u00e1n su mujer al servicio de Dios e Santa Maria en el a\u00f1o del nacimiento de nuestro Se\u00f1or Ihu Xpo de mil e trescientos e noventa e seis a\u00f1os\"\u201d.\nErretaulak bi zerrenda ditu:\nAz\u00adpiko zerrenda\n- Ez\u00adkerreko zerrendan \"on Pedro\" eta bere seme \"on Fer\u00adnanen\" otoitz irudiak azal\u00adtzen dira, \"San Blasek\" zaindu eta bedeinkatuak; jarraian, \"Deikundea, Ikustal\u00addia, Jaio\u00adtza eta Magoen Gur\u00adtza, Elizan Sar\u00adtzea eta Egiptoko Ihesa\";\n- Eskuineko muturrean, belaunikaturik dauden \"Leonor Anderea\" eta bere erraina, \"Maria Sarmientokoa Anderea\", \"Santo Tomas Akinokoak\" bedeinka\u00adtzen dituela.\n- Zerrenda honen erdiko tartean Adatsaren Ama Birjina deritzonaren erlikitegiaren eki\u2011santu gisa erabili zen.\n- Aurreal\u00addean \"Epifaniaren\" eszena errepika\u00adtzen da. Irudi horiek denak esparru ar\u00adkitek\u00adtonikoetan kokatuak daude, saihe\u00adtsetan urrez\u00adko zutabeak dituztela eta ar\u00adku trilobulatuez burutuak, hauek urreztatutako gableteak eta erdian lauorriak gainjarrian dituztela.\nBigarren zerrendak.\n- An\u00adtzeko zaz\u00adpi eszena agertzen ditu: J\"esus eliz gurasoen erdian, Kanako Ezteiak, Piztuera eta Guru\u00adtzil\u00adtzaturiko Kristo\", kan\u00adtzelariaren bi biloben otoitz-jarrerako irudiekin. Ondoren, I\"gokundea, Mendekoste eta Birjinaren Jasokundeko\" eszenak.\nAurreal\u00addean \"Magoen Gur\u00adtzaren\" eszena errepikatzen da berriro.\n\u201cIrudi horien hondoak lauak, leunak eta krema-koloreko \u00f1abardurak dituena da. Kontakizunean esanahi handi bat nabarmen\u00adtzen zaie, irakurriak izateko eginak dira. Irudiak beren keinuez hitz egiten dute, aurpegiek ez baitute ezer adierazten. Garaiko janz\u00adkerez jan\u00adtziak daude, Errege Magoen kasuan, esaterako, ba\u00adtzuetan oso abera\u00adtsak dira, eta besteetan berriz herrikoiak, baina betiere xehetasun handikoak. Konposaketak xumeak dira eta paisaiako xehetasunetan naturarekiko maitasun handia azal\u00adtzen dute\u201d.\nEgile ezezagun honek zaletasun fran\u00adtses puska bat azal\u00adtzen du; garaiari zerion italiar ku\u00adtsua an\u00adtzematen zaio ezaguna zuena. Gogoan har dezagun Aialako On Pedro Lopez Fran\u00adtzian enbaxadore izana zela; zaz\u00adpi al\u00addiz ere joana zen bertara, eta 1381ean lortu zuen frankoen eta gaztelarren arteko ituna; Avignonen ere Klemente VII. Aita Santuaren aurrean enbaxadore izana zen, Italiako ertilari onenak han behar zireneko al\u00addi hartan. Dena den, erretaula buru\u00adtzeko hartu zen ertilariak \"ikonografian\" eta grafismoa \"gailen\u00adtzean\", tradizio gotikoaren barruan finkaturik jarraitu zuen.\nAz\u00adken aur\u00adkikun\u00adtzak. An\u00adtzinako eliza ba\u00adtzuetan gaur egun arte erretaula barrokoez estalitako horma\u2011ipinturak bila\u00adtzeko saioek emai\u00adtza baikor ba\u00adtzuk eman dituzte. Horrela gertatu da Gaubeako hainbat tokitan:\n- Belloginen,\n- Alaitzan\n- eta Val\u00adderejoko absideetan agerian gel\u00additu dira hamabi Apostoluen irudiak eta beheragoko beste maila batean, Adan eta Evak egin zuten bekatuaren eszena.\nNafarroako berant erdi aroko ar\u00adkitek\u00adtura.\nIru\u00f1eko katedraleko lanekin adieraz daiteke kronologikoki XIV. mendeko az\u00adken hamar\u00adkadan koka\u00adtzen dugun Berant Erdi Aroko artearen az\u00adken al\u00addia.\nIru\u00f1eko katedral berria\nKoroa 1391.ean hondoratu eta urte ba\u00adtzuk beranduago hasi zen katedralaren eraikun\u00adtza. Ebanjelioko habeartetik hasi zuen eraikuntza go\u00adtzain eta gero kardinal izango zen Martin Zalbak (1403.ean hila) eta lanek XV. mende osoan zehar jarraitu zuten. Dakigunez, 1439an (1449an Vianan hil\u00adko den), bederen, eraikun\u00adtzaren gidaritzan zegoen Jehan Lome Tour\u00adnaiko maisua eta lana zuzen\u00adtzen jarraitu zuten hargin nagusien izenak dokumentaturik daude.\nElizak hiru habearte ditu: erdikoak altueran 26 m eta zabaleran 12,20 m neur\u00adtzen ditu, alboetakoek berriz altueran 12,80 m eta zabaleran 7 m besterik ez. Hauek alboetako habearteak bezain garaiak diren kapera ba\u00adtzuk dituzte kontrahormen tartean. Beraz, habearteko tarte bakoi\u00adtzari kapera bat dagokio mendebal\u00addeko fatxadatik gertuen dauden bi kaperei izan ezik, bikoi\u00adtzak direnez bi zatien azalera beregana\u00adtzen baitute (hegoal\u00addeko bi lehenengoetan bezala).\nGuru\u00adtzadura, zehar\u00adkako habearte batek eraturikoa da, oinplanoan eta aurreal\u00addean pixka bat nabarmendua.\nElizaren burual\u00addea bereziki bi\u00adtxia da; guru\u00adtzaduren ondoko kapera nagusia oinplano pentagonal irregularrekoa da, lau tarte erradial dituena inguruan: erdiko bietan hexagono erregularrak eta pentagono irregularrak muturretan. Hauetako bakoi\u00adtzaren aurreko erdiak girolatarako balio du eta besteak, kaperatarako.\nHabearteak bana\u00adtzen dituzten eusgarriak erronbo formako pilareak dira, mol\u00addura ahurrez berezitako hamabi zutabe\u00adtxoz osatuak; zutabe hauek parpain-arku eta formeroen pisua jasaten dute eta baita nerbio diagonalena ere.\nGangak ojibaz\u00adkoak dira, xumeak habearteetan, alboetako kaperetan eta habearte nagusian bezala makurdura edo luzerako lotura bat gehitu zi\u00adtzaion guru\u00adtzaduraren besoetan; guru\u00adtzadaren muturreko zatietan bada, gainera, beste zehar\u00adkako bat. Erdikoa gailurrez eta terzeletezko ganga izartu batez estal\u00adtzen du. Kapera nagusikoa mota berekoa da, baina konplexuagoa. Ingura\u00adtzen duten lau tarteek gil\u00adtzarri bat berean bat egiten duten sei nerbioko gangak dituzte.\nArgia sar\u00adtzeko eginak ditu oso handiak ez diren eta habearte nagusian altura handian ezarririk dauden lehiateak, alboko habearteetako beste bao txikiak eta XV. mendeko bi arrosa-leihoak, trazeriazko guru\u00adtzadurakoak.\nEliza honen bi\u00adtxitasuna eta bikaintasun ezohiko nagusia, berau aztertu duten historialariek (Street, Madrazo, Brutails, Lamp\u00e9rez eta Lambert) adierazi dutenez, bertan egindako bi kokapenen batera\u00adtzean da\u00adtza: absideko kapera eta girolaren\u00adtzat ganga bateratuarekin egindako estal\u00adtze bakarra eta presbiterio eta girolaren komunikazio ar\u00adkuen kopuru bikoitia, arda\u00adtzean dagokion pilarea duela.\nHorren fatxada bi\u00adtxiaren airea aurreko katedraletan bilatu da, Normandiakoetan eta Ingalaterrakoetan, eta modu zuzenago batean, eraikun\u00adtzaren lehen al\u00addian Ingalaterrako koroaren menpe zegoen Baionakoan.\nEgia da, habearte nagusiak triforiorik ez izatean nolabaiteko gar\u00adtxutasun eta lehorte sentipen bat adierazten duela. Kanpoal\u00addea ere soila da, horma hu\u00adtsak baino gehiago direlarik trinkoak. Hau horrela izanik, Torres Balb\u00e1sek bar\u00adneko espazioaren handitasuna goraipa\u00adtzen du \u201cbere habearte nagusiak ez baitu leiho az\u00adpietan horma-atal on ba\u00adtzuk ezar\u00adtzea besterik falta gure Erdi Aroko elizarik eder eta zirraragarrienetako bat izateko\u201d.\nVianako Santa Maria\nNafarroako hiriburutik irten gaitezen orain Berant Erdi Aroko gotikoko lan bikain bat gogora\u00adtzeko. Vianako Santa Maria eliza handia, data ezagunik ez izan arren, XV. mendearen az\u00adken herenean hasia izan behar duela pentsatzen da.\nEliza, hormen beheko zatian triforio bat eta oinplano karratuko girola bat duen ar\u00adkitek\u00adtura konplexukoa da; badu atzeko bi kontrahorma erradialen artean gel\u00addi\u00adtzen den kapera bat ere eta ziur asko hau da hiru habearteen amaiera moduan pen\u00adtsatutako hiruetatik egitera iri\u00adtsi zen bakarra. Habearte nagusia alboetakoak baino bi heren garaiagoa da eta zabaleran hirukoi\u00adtza baino zer\u00adtxobait gu\u00adtxiago, hau 8 m inguru delarik. Ar\u00adku bakar bateko arbotanteez arindua dago, Iru\u00f1ako katedralean bezala. Habearte eta girolen alboetan kapera-lerro sendoak ikusten dira eta gainean triforio zabal bat, sei ar\u00adku zorro\u00adtzeko leiho trazeriaduna, eliza osoa inguratuz.\nar\u00adkitek\u00adtura Zibila eta militarra\nGazteluetatik jauregi-gotorretxeetara\nAurreko atalean ikusi ditugu XII. eta XIII. mendeetan Nafarroako lurrak gazteluz estali zituen ar\u00adkitek\u00adtura militarraren arrazoi eta moduak.\nXV. mendean Oliteko errege gaztelua eredu izan zen Arazuriko Gazteluaren eta Artiedako nobleziaren gazteluarena: lau horma-atalak eta arma-patio baten inguruko lau dorrerekin.\nKarlos II. gerrazalearen errege agintal\u00addia bere seme Karlos Noblearen agintal\u00addira igaro ahala, gotorretxeen eredua bere itxura her\u00adtsi babeslea gal\u00adduz joango zen eta bere jauregien norabidea garbiago azal\u00adduz: bao ugariago eta zabalagoak, defen\u00adtsarako tresneriaren gu\u00adtxiago\u00adtzea eta abar.\nBotere eta handinahia nabarmenduz zuti\u00adtzen direla dirudien gaztelu-bizitoki hauen zaletuago zen Karlos Noblea, gerra asmoz eraikitako gazteluena baino; zori\u00adtxarrez sun\u00adtsitua izan zen Tafallako gaztelua kasu.\nErrege nahiei aur\u00adka eginez Peraltako Mos\u00e9n Pierresek (1425) Marzillan eraiki zuen adreiluz\u00adko Jauregi\u2011gotorretxea bereziki handia izan zen. Torres ere gotorlekua ez, baino jauregia izan zen XVI. mendean, bere Dorre Garaiak beti zutik izango badu ere.\nOliteko Errege Jauregia\nDena den, Nafarroako Erdi Aroko gazteluen artean, eredurik nabarmen eta eraikun\u00adtzarik imitagarriena onartu egin behar da beti izango dela Oliteko errege jauregia, erromatar garaiko jatorria duen eraikun\u00adtzaren gainean al\u00adtxaturikoa.\nGaur egun ikusten duguna Teobal\u00addo II.aren erregeal\u00addian hasitako eraikun\u00adtza-prozesu luzearen ondorio da, 1269tik bertan bizi izan zen Karlos III.a Noblearen garaira artekoa; honek handitu egin zuen dorre ba\u00adtzuk (orotara hogei baino gehiago), galeriak, klaustroa eta abar erantsita eta gela guztiak fran\u00adtses gustuko apainketa aberats batez ederturik; lagun\u00adtza izan zuen dekora\u00adtzaile nafar, aragoar eta mairuen aldetik, eta hala bilakatu zen \u201cEspainiako mul\u00adtzorik ederrenetariko bat\u201d.\nAz\u00adken zaharberri\u00adtzeak egin ondorenean, gaur egun gorde\u00adtzen denak ez du zori\u00adtxarrez Vienako Prin\u00adtzeak eraku\u00adtsi zionean Munzer zal\u00addun alemana txunditu zuen jauregi-mul\u00adtzo haren ideia zeha\u00adtzik eskain\u00adtzen: \u201cEz da urre koloreko hainbeste gela dituen jauregi edo gaztelurik duen erregerik\u201d.\nArabako gotiko berantiarra.\nErlijio Ar\u00adkitek\u00adtura.\nAgurain.\nArabako hiriburutik 25 km\u2011ra, probin\u00adtziaren ekial\u00addeko lautadaren erdian, Aguraingo hiribil\u00adduak gotiko berantiarrak diren bi ale on eskain\u00adtzen ditu.\nSanta Maria. Santa Maria parrokia XV. mendean hasi eta XVI.ean bukatutako Euskal Herriko hainbat elizen eredu ederra da.\nKanpotik, altura handiko gune angeluzuzenak eliza honi gotorleku militarraren itxura guztia ematen dio, eta itxura hu\u00adtsa ez dena. Kontrahorma sendoen sistema batek eraikinaren burual\u00adde poligonala eta gorputz altua babesten ditu, eta baita kanpoko beste kontrahorma ba\u00adtzuetan oinarri\u00adtzen diren ostiko-arkuek ere; hauek osotasun guztia ingura\u00adtzen duen ingurabide batez zulaturik daude.\nBarruan espazioaren zabaltasuna harrigarria da, hiru habearteetan banaturik eta erdikoa altuena izanik, modu honetara hegoal\u00addean irekirik dauden hu\u00adtsarteen bidez barruko argitasuna lor\u00adtzen delarik. Lau tarte ditu, eta baita kapera nagusira ireki\u00adtzen den beste bat ere.\nGangak era desberdinean eginak dira: burual\u00addekoa erradiala da, honi gertuen gel\u00addi\u00adtzen zaiona eta oinetatik gertuen dauden alboetakoak guru\u00adtzadura xumekoak eta erdiguneko gainon\u00adtzekoak eta burual\u00addetik gertu dauden bi alboetakoak terzeletez izartuak. Oinetako tarteetan, estal\u00adkia, zutabe\u00adtxo itsa\u00adtsiak dituzten pilare zilindriko lodien gainean kokaturik dago. Meharragoak diren beste pilareak ar\u00adku formero, parpain-arku eta gangen loturen mol\u00addurei dagoz\u00adkien baketa handiez osatuak daude.\nKorua plateresko eran eraiki zen 1530ean. Eta estilo horretako eta errenazimenduko forma edergarri, abstrak\u00adtu eta figuratibo ugariak mul\u00adtzo osoan zehar barreia\u00adtzen dira eliza mul\u00adtzo hibrido oso bi\u00adtxi bat bihurtuz.\nSan Joan. Santa Maria bezala, San Joan parrokia XV. mende bukaera eta XVI.aren haserakoa da. Oinplano pentagonaleko aterpe barroko ikusgarri bat dago eliza gotiko zabalaren ate aurrean, egitura paralelepipedoa duen mul\u00adtzo soil bat.\nElizak baditu altuera desberdineko hiru habearte, ar\u00adku zorrotz eta er\u00adtzetan ebakidura zilindrikoa duten zutabe\u00adtxo itsa\u00adtsiak dituzten angeluzuzenez\u00adko pilareekin bereiziak, eta guru\u00adtzadura xumeko ganga eta erdiko habearteko loturekin estal\u00adtzen diren sei tarte. Hiru habeartetako zaz\u00adpigarren tartea koruaren oinarria da. Pilareetako kapiteletan haritz hostoak daude irudika\u00adturik.\nBai kapera nagusiak nahiz ganga erradialez estalitako absideek egitura lerrozuzena izatea da eliza honen bi\u00adtxitasuna, Santa Maria elizaren antzera, kanpotik ikusita gotorleku itxura duena. Barrual\u00addeak, al\u00addiz, ugari ditu ondorengo mendeetako eranskin, kaperak, erretaula eta eskulan ederreko eskulturak.\nUrdu\u00f1a, Laudio eta Artziniega.\nBiz\u00adkaia iparral\u00addean badira aipamena merezi duten eraikun\u00adtzak.\nUrdu\u00f1ako Santa Maria. Urdu\u00f1ako Santa Maria eliza da al\u00adde honetan, oinplano guru\u00adtze latindarra eta hiru habearte dituen eraikin gotiko bakarra. Alboetan sei kapera ditu, saihets bakoi\u00adtzean hiruna. Jatorrizko eliza bazen jada XIII. mendearen bigarren erdian. Baina, gaur egun ikusten dugun ar\u00adkitek\u00adturaren osagai nagusiak adierazten du oraingo eliza XIV. mende erdian hasi, eta eraikun\u00adtza hurrengo gizaldi osora luzatu, eta ez zela XVI. mendearen amaierara arte bukatu.\n\u201cHarresiari eran\u00adtsitako eliza-gotorretxe bat da, bere burual\u00addean ingurabide edo adarbea duena eta honen kontrahormak pasabide horretatik ibil\u00adtzeko zulaturik daude. Elizak, bere eraikun\u00adtzarekin, osotasunean dagoen arte baten gar\u00adtxutasuna eta dotorezia erakusten digu, osagaien artean egiazkotasuna eta ar\u00adkitek\u00adturazko emai\u00adtzetan garbitasuna adieraziz. Xumetasun bera sumatzen da itxura soileko kapitelak dituzten pilare zatikatuetan, apainketa figuratiborik gabeko zerrenda jarraikiak osatuz, burual\u00addean kokaturiko bik eta habeartean beste bik izan ezik, hauek alegiaz\u00adko animalia eta giza irudiez apaindurik baitaude. Denak ere ar\u00adku zorro\u00adtzak diren eraikinaren toralak, parpain-arkuak eta formeroak, baoak mol\u00addura finez nabarmen\u00adtzen dituzte, eraikin osoari dagokion soiltasun dotorearekin bat eginez\u201d.\nErmuko Ama. Gotiko berantiarraren eredu ona da Ermuko Amaren Santutegia, Laudion, XV. mende amaierako edo bere zati ba\u00adtzuetan XVI. mende oso haserakoa den eraikina.\nElizak bi habearte ditu, erdikoa da garaiena eta albokoa lehenengoaren hegoal\u00addera zabal\u00adtzen da. Erdiko gil\u00adtzarri batean sei nerbio el\u00adkarturik dituen ganga batez estaliriko burual\u00adde ok\u00adtogonala bi al\u00addetara zabal\u00adtzen da gurutze-gangaz itxitako bi kaperen bidez. Bi tartetako bi habearteak gurutze-ganga xumez estal\u00adtzen dira eta apaindu gabeko kapitelak dituen pilare zatikatuetan oinarri\u00adtzen. Al\u00addare aurrean irekitako bi leihateetatik, alboko habearteko hiruretatik eta elizaren oinetan kokatutako beste batetik argi\u00adtzen da eliza.\nKanpoal\u00addean az\u00adpimarragarriak dira bere ar\u00adkuterian zur\u00adkaizte zan\u00adtzu batekin baketa handiz osaturiko elizaren sarrera ar\u00adku konopialak, kanpoko ostikoen lodiera eta elizaren oinetako gezi\u2011begia kaliz modura zain\u00adtzeko al\u00adtxa\u00adtzen den zerrenda edo erlai\u00adtza, XV. mende amaierari dagokion gustuaren arabera atzeko fa\u00adtxada guztia zeharkatu arte luza\u00adtzen dena.\nArteko gure Ama, Ar\u00adtziniegan. Ar\u00adtziniegan, lehen mailako beste eliza bat Arteko gure Amaren santutegia da.\nElizak hiru habearte ditu oinplano angeluzuzenean, gil\u00adtzarri batean el\u00adkar\u00adtzen diren nerbioak dituen presbiterio ok\u00adtogonala eta presbiterioa erdiko habeartearekin lo\u00adtzen duen ganga sexpartita zati motz bat. Hau, oinplano karratuko hiru zatiz eta nerbiodun gangaz estal\u00adtzen da; hauetako bitan nerbioak ez dira gangaren muturretan el\u00adkar\u00adtzen, baizik eta, urrutitik bada ere, musulmanen ar\u00adkitek\u00adtura-emai\u00adtzak gogorarazten dituzten zati karratuak muga\u00adtzen dituzte; beste gangak terzeletedunak dira, XV. mende amaierakoak.\nEliza honek ez du bao zabalik edo atari nabarmenik. Pilareetako kapitelak eraztun mol\u00adduratuekin apain\u00adtzen dira eta parpain-arku eta formeroek ez dute apainketarik. Az\u00adken gotikoaren edergarrien ugaritasuna hemen gangetako margoetan soilik azal\u00adtzen da, ba\u00adtzuk XV. mendekoak dira eta besteak XVI.aren haserakoak; 1498ko data duena da bat. Gainerakoan, eraikun\u00adtza sendoa, soiltasun ederra eta ar\u00adkitek\u00adtura dotorea ditu.\nZirriborro gotikoak.\nAz\u00adpimarraturiko eliza gotikoez gain, garran\u00adtzi artistikoren batengatik aipatu daitez\u00adkeenak oso berantiarrak dira eta orokorrean gerora oso eral\u00addatuak.\nGanga, ar\u00adku eta atariei dagokienez, eraikin gotikoak, besteak beste, eliza hauetan aur\u00adki daitez\u00adke:\n- Eskolunbekoa, Andagoiakoa eta Kuartangoko beste ba\u00adtzuk; Urarte, A\u00f1astro, Trebi\u00f1uko San Joan eta abar.\n- Trebi\u00f1un;\n- eta Atauri, Elortza, Alaitza, Galarreta, Erdo\u00f1a, Okariz, Birgalagoien, Dulantzi, Andollu, Arriaga, Gamiz, Gere\u00f1u, Martioda, Urrial\u00adde, Lautadan.\nLautadaren ekial\u00addean oraindik bere jatorriz\u00adko langin\u00adtza gotikoa nabarmen\u00adtzen zaion Kanpezuko Santikuru\u00adtzeko Amaren eliza az\u00adpimarratuz azaltzen da sendotasun nabarmen eta gar\u00adtxutasun ia erromanikoa duena, harlandu eta harlanduskoak tartekaturik dituena.\nKontrahormen arteko alboko areto kaperaduna oin\u00adplanokoa da, burual\u00addean poligonoz\u00adko absideaz buka\u00adtzen dena eta oinetan, dorrea. Absidea, ok\u00adtogonala eta trinkoa, kanpoal\u00addean isurial\u00adde bikoizdun hormapikoetan buka\u00adtzen diren bost kontrahorma sendoen gainean oinarri\u00adtzen da, haien tarteetan gaur egun itsu\u00adturiko ar\u00adku zorrotzeko baoak tarteka\u00adtzen dira.\nAr\u00adkitek\u00adtura Zibila eta militarra.\nGotikoaren historialariak ezin du al\u00adde batera utzi Arabako ar\u00adkitek\u00adtura zibil eta militarra, bere historiako garai horretan. Gauza oso jakina da gaztelu eta gotorretxeetan gorde direla ar\u00adkitek\u00adtura horretako ereduak, eta Araba aldekoari dagokionez, Micaela Portillak lan osatua eta sakona eskaini zien hauei.\nArabako ikerlari en\u00adtzute\u00adtsu honek 130etik gora dorre aztertu zituen. Egia da hauetako ba\u00adtzuk Arabako historian oso garran\u00adtzi\u00adtsuak izanagatik, erabat desagertu zirela; beste batzuenak aztar\u00adna oso esangura\u00adtsuak baino ez dira gelditu; badira nekazari\u00adtzarako etxe bilakatu direnak; eta ez dira falta nahiz eta gotiko berantiarreko ezaugarriak dituztenak izan, XVI. mendeko eraikun\u00adtzak ere.\nGotorlekuak eta leinuak\nHain zuzen ere, egoki aipatu izan du J.A. Garc\u00eda de Cortazarrek dorre gotorren forma eta egitura al\u00addetik aniztasuna ulertu ahal izateko (eta azter\u00adketak hiru euskal probin\u00adtzien\u00adtzat balio du) zen\u00adtzu bereko borrokan diharduten bi mul\u00adtzoz osaturiko gizarte antolamenduaren ideia \u2013Ahaide Nagusiak eta herri xehea\u2013 al\u00adde batera utzi behar dela.\nPiramide egitura batean pen\u00adtsatu behar da, baita nobleziaren barruan ere. Haren gailurrean leinu bateko Ahaide Nagusi garran\u00adtzi\u00adtsuena egongo litzateke, leinu\u2011buru izenekoa; baina beheragoko maila batean bigarren mailako adar sail bat sortuko li\u00adtzateke ez\u00adkon\u2011politika bidez sortua, el\u00adkarrekikotasunari eu\u00adtsiz eta modu honetara leinu ba\u00adtzuen arteko aita\u2011ahaide\u00adtze eta odol\u2011ahaide\u00adtze konstelazio bat eratuz, Bandoa osa\u00adtzen delarik honela.\nEz zen harrigarria liskarra eta handinahia sor\u00adtzea tal\u00adde beraren barruan, jarraian zetozen istilu armatu eta guzti \u201cgehiago nork balio\u201d zuen froga\u00adtzeko, besteak beste, 1337an Abeda\u00f1oko Joan eta bere lehengusu Abeda\u00f1oko Pedro Ortizen artean sortu zena; Arratian aginte handiena zeinek zuen erabaki\u00adtzeko burutua, eta baita lehiakidearen herio\u00adtzarekin amaitu zen Butroeko Otxoa eta bere ahaide Ibargoiko I\u00f1igo Ortizen artekoa ere, \u201clurrean gehiago nork balio ote zuen\u201d argi\u00adtzeko egin zena. Ondorioz, bandokideen mailaren araberako ezberdintasunak ezinbestekoak izango ziren, Dorre\u00adtxearen prestaketa ar\u00adkitek\u00adtonikoan nahiz eraso eta defen\u00adtsarako hor\u00adnikun\u00adtzaren sendotasun eta tinkotasunean.\nLanda\u2011dorreak eta hiri\u2011dorreak.\nLeinu buruzagiari modu gertuago edo urrunago batean loturiko familia-el\u00adkartu hauetako ba\u00adtzuetan, garapen ekonomiko edo militarrak \u201cNagusi\u201d an\u00adtzeko izan nahia esnatu zuen eta horrek euren mailara gertura\u00adtzeko bizileku-dorreak eraiki\u00adtzea ekarri zuen, betiere, helburu\u00adtzat hartuta, helburu militarrak bete\u00adtzeak baino gehiago gizartean ospea irabaztea. Pen\u00adtsatu, halaber, arrazoi berberarengatik lan\u00adda\u2011dorreekin batera hiri\u2011dorreak sor\u00adtzen hasi zirela han\u2011hemenka; eta Hiribil\u00adduak, Ahaide Nagusiak garaitu eta errege boterearen menpe jarriz zihoazen heinean, egoera berrira egoki\u00adtzen ari ziren eta honekin batera baita bere bizitokiak eral\u00adda\u00adtzen ere. Orduan, oinplano berriekin eraikitako edota ai\u00adtzinakoa eral\u00addatutako dorre zaharrak guda helburuekin loturarik ez zuten ezaugarriak har\u00adtzen hasi ziren, iriz\u00adpide estetiko eta sinbolikoen norabideei jarraituz.\nDorrerik gehienak harri-hormaz eraikiak dira, baina ertz, ateburu, ar\u00adku eta janbak ongi landuriko harlanduz\u00adkoak. Ba\u00adtzuetan az\u00adken solairua zurez\u00adkoa izaten zen; gehienetan goiko solairu horretan irtengune moduko zurez\u00adko egitura txiki bat jar\u00adtzen zen,hau da, harriz\u00adko ukondo eta men\u00adtsulen gainean oinarri\u00adtzen zen estalpe bat.\nAraban badira barruti harresituetan kokatutako hainbat dorre; bestetan, lubakiak izan zirela baiezta\u00adtzen duten aztar\u00adnak gel\u00additu dira. Normalean sarrerako ataria lehen solairuan koka\u00adtzen zen eta bertara patin edo hormari itsa\u00adtsitako eskailera baten bidez igo\u00adtzen zen. Ba\u00adtzuek dorrearen angeluetan kubo edo zaine\u00adtxolak izaten dituzte.\nDorreak bizi\u00adtza zibila egitera bideraturiko eraikinez inguratu ziren XV. mendea aurrera zihoan heinean, edo hasieran solteak zirenak eraikin berriago ba\u00adtzuen artean sartu ziren. Angeluetan dorre\u00adtzarrekin inguratutako eraikin gotorrak ere ikusten dira. Beheko oinplanoaren gainean bi edo hiru solairu dituzte.\nHu\u00adtsarte edo baoei dagokienez, hormen beheko zatietan gezi\u2011leihoak edo suz\u00adko armen\u00adtzat kanoi\u2011zuloak baino ez zituzten izaten.\nGehienetan, ar\u00adku zorrotzeko zabalera handiagoko leihoak goiko solairuetan ireki\u00adtzen ziren, baina betiere era\u00adtsu, bizimodu neurri\u00adtsu eta beti zelatari baten adieraz\u00adle. Neurriz 12 m eta 16 m bitartekoak izaten dira oinplanoetan eta altuera orokorrean ez da 20 m baino goragokoa. Hormen lodiera metro bat eta biren artekoa izaten zen.\nArabako Gotorlekuak.\nGebaratarren dorrea. Arabako gotorleku garran\u00adtzi\u00adtsuenen aipamenak Gebaratik hasi behar\u00adko luke, izenak berak Arabako nobleziaren historiako familiarik botere\u00adtsuena gogorarazten baitu. Gebarako Lapurraren lehenengo berriek eta elezaharretakoek IX. mendearen iluntasunera eramaten bagaituzte ere, idaz\u00adkunetatik dakigu ondorengo mendeetako bandoen arteko guduetan ganboatar bandoaren buru izan zirela eta txandaka Nafarroako edo Gaztelako erregeen al\u00adde edo kontra joka\u00adtzen zutela. Gaztelako XIV. mendeko arazo dinastikoan zalan\u00adtzan ibili ondoren, familia honek Trastamara irabaz\u00adlearen al\u00adde jarriz bukatu zuen; eta Enrike IV.ak Gebarako on I\u00f1igori O\u00f1atiko Konde izendapena eman zion (1469).\nElgetako mendizerraren aurreko lautadan, Gasteiztik 15 km\u2011ra kokatutako Gebaratarren gaztelua izugarriz\u00adko dorre\u00adtzarra zen. Gaur egun erabat hondaturik dago, lehenengo gerrate karlistan (1839) Zurbao jeneralak 300 kilo bolboraz leherrarazi bai\u00adtzuen.\nGazteluaz gain, muinoaren mendebal\u00addeko magalean Gebaratarren jauregia zuti\u00adtzen zen, angeluetan lau dorre\u00adtzar eta beheko oinplano angeluzuzenaren gainean (35 m x 40 m) hiru solairuko bizilekua zuena. Oinplano karratuko dorre\u00adtzarrak, alboetan 10 m neur\u00adtzen zituen eta 1,40 m\u2011ko lodiera zuten hormek. Ez da bere iraganeko handitasunetik ezer asko gel\u00addi\u00adtu. Ipar-mendebal\u00addeko dorre\u00adtzarrak badu oraindik prestaketa militarretik zerbait: gezi\u2011leiho asko bere hiru solairuetan eta defen\u00adtsarako zurez\u00adko estalpeen egiturazko ukondo-arrastoak.\nMartiodako dorrea. Arabako lautadatik Kuartangora doan bidean Martiodako dorrea garai azal\u00adtzen da. Trastamaratarren lagun\u00adtza jaso izan zuen Hurtado Mendozako familia noblearena izateagatik, Arabako historian garran\u00adtzi eta esanahi handiko dorreetako bat da.\nEraikin angeluzuzen liraina da, dorre\u00adtzarraren beheko solairua eta solairu nagusia gerora estali ziren bere lau aurpegiei itsa\u00adtsiriko eraikinez inguratua, goreneko hiru solairuak besterik ez direlarik solte gel\u00addi\u00adtzen. Dorre\u00adtzarraren aurpegiek 17 m eta 10 m neur\u00adtzen dituzte. Er\u00adtzetan harlandu onak dituzten hormarriz eginak ditu hormak.\nMendozatarren dorrea. Mendozatarren familia noblearena zen, estrategikoki arabar lautadaren mendebal\u00addean, Arrato mendatetik oso gertu kokaturik zegoen izen bereko dorrea. 1963an oso ongi zaharberritu zen eta gaur egun Arabako nobleziaren armarriei buruz\u00adko museo didak\u00adtiko moduko bilakaera duen honek harresi barruko esparruaren erdian dorre sendo bat du.\nHarresi honek 1,70 m\u2011ko lodierako kareharriz\u00adko harlanduz prestaturikoak, 5 m\u2011ko garaiera du eta 25 m\u2011ko luzera al\u00adde bakoi\u00adtzean. Lau angeluetan 6 m baino gehiagoko diametroa duten dorre\u00adtzarrak ditu.\nDorre\u00adtzarrak angeluzuzen aldera egiten du (11 m inguru), 1,30 m\u2011ko lodierako hormak ditu eta 21 m\u2011ko garaiera harrapa\u00adtzen. Gezi\u2011leiho sail bat badu, harresiaren antzera. Lau solairu ditu eta ate nagusia, sarrerako patinarekin, lehen solairuan dago, eta bada beste bat beheko solairuan, gezi\u2011leihoen ondoan. Bere goial\u00addeko baoak urriak eta estuak dira nahiz eta handituz doazen, garaiera hartu ahala. Badirudi XIII. mendearen lehen hamar\u00adkadetan eraiki zela. Berrerai\u00adkun\u00adtza moder\u00adnoan almenak eta gaztelu\u2011begiak eran\u00adtsi zi\u00adtzaiz\u00adkion.\nOrgaz\u00adko dorrea. Fonte\u00adtxan, probin\u00adtziaren hego\u2011mendebal\u00addean eta Ebrotik gertu, kokaleku benetan estrategiko batean eta Hurtado Mendozakoaren jaurerriaren barruan, badira Erdi Aroko bi dorre.\nOrgaz\u00adko dorrea deri\u00adtzona probin\u00adtziako ederrenetarikoa da gaur egun, jauregia eta dorrea bereizteko patio bat duena.\nDorreak XIV. mende bukaeran edo XV.aren hasieran eraikia izan behar du. Honen oinplano angeluzuzenak 17,20 m x 13,50 m neur\u00adtzen ditu eta bere garaiera handiak (25 m) nortasuna har\u00adtzen du mul\u00adtzo guztia orube al\u00addapa\u00adtsuan zutitua dagoelako. Hormak bi metroko lodierakoak dira. Leiho bikoiztuen al\u00adde banatan gezi\u2011leiho handiak ditu.\nBat egiten zaion jauregia ere angeluzuzena da, 27,30 m\u2011ko bi aurpegi dituena eta alboetan 13,50 m\u2011ko birekin. Bi solairu zituen, baina gaur egun bere barrual\u00addean aurria baino ez daude. Lehenengo solairuan lau gezi\u2011leiho ditu eta bost bigarrenean.\nKondestablearen dorrea. Fonte\u00adtxako beste dorrea, Kondestable izena duena, hiribil\u00adduaren ipar\u2011mendebal\u00addean dago, hirigunetik ez oso urrun. Belaskotarrekin (Kondestablearen Gaztelako familiarekin) ahaidetasuna izan zuen Solorzanotarren familiarena, agidanean.\nOinplano ia karratua du: 12,50 m x 11,20 m. Altuera 20 m-koa da, almenez burutua dago eta angeluetan ukondoen gaineko zaine\u00adtxol txikiak ditu eta defen\u00adtsarako gaztelu\u2011begiren bat ere bai. Az\u00adpimarra\u00adtzeko moduko beste osagai ba\u00adtzuk dira gezi\u2011leihoak, eta bere leihate bikoiztuak ar\u00adku zorrotz eta armarriekin. Gaur egun ez du estal\u00adkirik, baina badira besoen bidez hormetan oinarri\u00adtzen zen ostikoz bere egitura ziurta\u00adtzen zueneko arrastoak. Defen\u00adtsarako itxura latz hori izanagatik badirudi bere eraikun\u00adtza, Orgaz\u00adko dorrearena bezala, ezin dela XIV. mendearen az\u00adken herenera baino gehiago atzeratu.\nMurga dorrea. Aiarako ibarrean kokaturik, lubaki natural bat eskain\u00adtzen duen ibaiaren er\u00adtzean, Murga dorreak baditu artearen historialari baten\u00adtzat garran\u00adtzi\u00adtsu bilakatzen duten ezaugarri ba\u00adtzuk: ondoren zetozen mendeetako defen\u00adtsarako elementurik gabe (gezi\u2011leihoak eta abar) utziak izan ziren eta bere hiru al\u00addetan jauregi dotore batez inguratuak aur\u00adkitu ziren dorre solte eta defen\u00adtsarako dorreak. Dorrea Aialatarren leinuko Joan San\u00adtxezek eraiki zuen XIII. mendean.\nHaserako eraikun\u00adtza hormarriz\u00adkoa da, er\u00adtzetan harlanduskoak dituelarik. Gaur egun behe\u00adko solairua eta beste lau solairu ditu, baina XVI. mendeko berrerabilpenean eraikia izan behar du laugarren solairuak, adreiluz\u00adko prestaeraz, angeluetan zain\u2011etxola an\u00adtzeko kuboak eta loggia edo barru-bide bat kanpoal\u00adderantz dituena. Behe\u00adko solairuan goiko solairuak eusten dituzten bi oin zuzen daude. Sabaia hormetan horizontal\u00adki oinarri\u00adtzen diren habeetan eutsirikoa da.\nKexaako dorrea. Baliteke Kexaako dorrea izatea Arabako txundigarriena. Domingotar monjeen San Joan Bataia\u00adtzailearen monasterioa han\u00adtxe bertan eraiki ondoren, klaustroko bakardadera erretiratu zen Aialako Fer\u00adnan Perez jaunak eraikia da XIV. mendeko lehen herenean.\nAialatarren sehaska izandako jauregia eta gotorlekua, 1737.eko berrikun\u00adtzekin oso eral\u00addatua izan zen. Oinplano angeluzuzena eta bi solairu ditu, eraikun\u00adtza indar\u00adtsu, latz eta dotore honek, men\u00adtsula berdineko erlaitz baten gaineko almenekin eta lau isurial\u00addeko teilatu batez estalirik. Bere sorreran, kanpoko saihe\u00adtsetako lau muturretan hiru solairutako dorreak zituen; hauetatik bakarra gel\u00additu da zutik.\nEsparruaren barruan patio ireki bat du, klaustro moduan jarririk ar\u00adkuteria eder baten jabe zen eta solairu nagusiko gelen barru-bideari eusten zion. Barruan Aialatarren hilobi\u2011kapera du.\nVillana\u00f1eko dorrea eta Jauregia. Arabako dorre askoren arteko aukeraketa hau Varonatarren familiako Villana\u00f1eko dorrea eta jauregia aipatuz bukatuko dugu, probin\u00adtzian ongien iraun duen gotorleku mul\u00adtzoa baita; lehenengo jabeen ondorengoak gaur egun arte bertan bizi izan dira.\nMul\u00adtzoa solairu bikoi\u00adtzeko jauregi gotorleku bat da aurrean urez\u00adko lubaki bat eta almenatuzko adarbe bat duelarik eta dorre\u00adtzar bati itsa\u00adtsia iparral\u00addetik eta mendebal\u00addetik. Dorrea ia karratua da (10 m x 9 m) eta arau arruntaren arabera, harlanduz\u00adko er\u00adtzak dituen harlangaitzez egina dago, eta lau isurial\u00addeko teilatuz estalirik. Gaur egun itsuturik dauden almenak izan zituen. Ziur asko XIV. mendean eraikia izango zen.\nAz\u00adken gotikoa Biz\u00adkaian.\nErlijio Ar\u00adkitek\u00adtura.\nBego\u00f1ako Ama.\nBilboko hiri\u2011gutunean, 1300.ean, Bego\u00f1ako eliza aipa\u00adtzen da. Baina gaur egungo Bego\u00f1ako Amaren basilika 1511.ean hasi zen eraiki\u00adtzen. Hiru habearte ditu eta erdikoa da altuena; hiru abside ditu, erdikoa poligonala eta alboetakoak burual\u00adde laua dutenak. Zutabe\u00adtxo itsa\u00adtsiak dituzten baketa handiz\u00adko pilareek denak izartuak diren gangei eusten diete. Ez du triforiorik.\nPortugaleteko Santa Maria.\nHau, XVI. mendearen lehen erdiko erai\u00adkin izugarria da, nahiz eta badakigun, hiribil\u00adduaren foruetan aipa\u00adtzen delako (1322), XIV. mendean bazela lehenagoko beste eliza bat orube berean. Hiribil\u00adduko udalak eta baita kaperen kargu egin ziren per\u00adtsona pribatuek lagundurik eginiko eliza berezi honen eraikun\u00adtza oso luzea izan zen \u2013XVI. mende osokoa, esaterako. Badakigu, 1541tik 49ra artean, behin\u00adtzat, eraikun\u00adtzaren arduraduna Juan Garita maisua izan zela; bere izena Ebanjelio al\u00addeko atarian azal\u00adtzen baita.\nTenplu hau hiru habearte eta lau tartetakoa da, kontrahormen artean kaperak dituelarik; ez du guru\u00adtzadurarik eta hiru horma-atal dituen abside ok\u00adtogonal bakarra du beste biak baino altuagoa den erdiko habeartean.\nAlboetako habeartetako gangak lau tartetakoak dira, erdikoa ter\u00adtzeleteduna, absidea sei puntaz izartua eta kaperetakoak korapila\u00adtsuagoak, biz\u00adkardunak. Gangak zutabe\u00adtxo itsa\u00adtsiak dituzten pilare zilindrikoetan oinarri\u00adtzen dira eta kapitelen ordez harroinak eta landare apaindura duten mol\u00addurak dituzte. Ar\u00adkuak zorro\u00adtzak dira, baketa handiz mol\u00adduratuak. Eraikin honen fatxada ar\u00adku konopialetan buru\u00adtzen diren baoak dituen triforioagatik bereizten da. Goiko al\u00addean, absidean jarraipena duten hu\u00adtsarte bikoiztu eta zorro\u00adtzak ditu eta barrura nahikoa argi gu\u00adtxi sartzen uzten dute. Erdiko habeartearen oinetan kokaturiko korua neo\u2011gotikoan, 1894an, zabalagotu egin zen zabalera osoa hartuz (Julio Saraz\u00edbarren eskutik).\nKanpoan, al\u00adde bakoi\u00adtzean kokaturiko lau arbotanteen bidez, estal\u00adkiak kontrahorma sendoen gainean oinarri\u00adtzen dira. Dorrea eta sakristia gotikoa baino beranduagokoak dira. Elizak baditu lehen apainketaren zati handi bat gal\u00addu duten erdi-puntuko bi atari.\nZabaleragatik eta formen laztasunagatik monumentu honek Errenazimentuko airea ar\u00adnasten duela esan daiteke eta gero aipatuko ditugun \u201celiza kolumnarioek\u201d sistematikoki eskainiko dutenaren aurrerapena da.\nBermeoko Santa Eufemia.\nBermeon ikusgarria da Santa Eufemiaren zin\u2011eliza, mende ba\u00adtzuetan eginiko berreraiketak, konponketak eta al\u00addaketak jasan dituzten eraikun\u00adtzen lekuko on bat da; izan ere, oraindik gorde\u00adtzen baititu absidearen kontrahormen arteko harburu\u00adtxo erromanikoak, XIII. mendea adierazten duten baketa handi eta nerbioz osatutako gurutzeriak eta XV. mendeko ganga eta leihoetan esku har\u00adtze argia duen habearte bat.\nBermeoko San Fran\u00adtziskoren klaustroa.\nGur\u00adtza lekuez kanpo, Biz\u00adkaiko gotiko berantiarraren al\u00addiaren barruan Bermeoko San Fran\u00adtziskoren klaustroak aipamen bat merezi du. Guganaino mirariz iritsi da, agidanean eman zaion erabilera dela-eta \u2013udal alondegi eta hor\u00adniduren mer\u00adkatu izandakoa\u2013, elizak jasan zituen fun\u00adtsez\u00adko al\u00addaketen ondoren eta 1811.ean fran\u00adtsesek sute batekin monasterioaren barrunbeak hondatu ondoren eta jazarpen erlijiosoen ondorengo hamar\u00adkadetan jasandako jabe\u00adtza-ken\u00adtzeen ondoren, gel\u00additu zaigun monasterioaren jatorrizko aztar\u00adna bakarra da. Bermeoko San Fran\u00adtziskoren klaustroa al\u00adde bakoitzeko 19 m dituen laukia da, 3,85 m-ko sakontasuna duten eta zutabe\u00adtxo itsa\u00adtsiak dituen gune karratu batez osaturiko pilareen gainean mol\u00adduratutako ar\u00adku zorrotzeko patio batera ireki\u00adtzen diren ingurabidez inguratua. Harroin eta kapitelen diseinua, estilo gotiko berantiar baten barruan, ezin xumeagoa da. Euskal Herrian gorde\u00adtzen diren apurren artetik zaharrena izateagatik, gorde ahal izateko zainketa berezi bat eska\u00adtzen ari den klaustro honen estal\u00adgarriaren inguruan ez dago ziurtasunik.\nBalmasedako San Seberino.\nBiz\u00adkaiko eliza gotiko nagusien aipamena ez li\u00adtzateke osoa izango, bere zabaltasunarengatik bederen, Balmasedako San Seberino eliza aipatuko ez balitz. Beroni buruz gaur egun ikusten duguna baino ezin esango dugu, ez baitugu eraikun\u00adtza honi buruz\u00adko dokumenturik.\nEliza, hiru habeartetako eraikun\u00adtza da, lau tartetakoa hauetariko bakoi\u00adtza, erdikoa alboetakoak baino garaiagoa izanik eta zaz\u00adpi horma-ataletako abside ok\u00adtogonal batean amai\u00adtzen dena. Transeptuak alboetakoak garaieran eta zabaleran ere gaindi\u00adtzen ditu. Oinplanoaren banaketak XIV. mendeko eliza gotikoen an\u00adtzeko antolaketa bat adierazten duela dirudi, baina eraikun\u00adtza ondorengoa izan daiteke eta horrek guztiak adierazten du aldi luzeko eraikun\u00adtza izan zela eta haserako antolaketari al\u00addaketak egin behar izan zitzaizkiola, hala argi\u00adtzen delarik tarteen formatu ezberdintasuna.\nEuskarriak, ar\u00adku formero, guru\u00adtzadura eta arku perpia\u00f1oei eran\u00adtzuten dien zutabe\u00adtxo itsa\u00adtsiak dituzten gune zilindrikoak dira, nahiz eta hemen ere al\u00addaketak izan ziren; zeren eta toki ba\u00adtzuetan ar\u00adku diagonalei zegoz\u00adkien zutabe\u00adtxoak falta direla ohar\u00adtzen gara. An\u00adtzeko al\u00addaketa bat suma\u00adtzen da kapiteletan, ba\u00adtzuk figuratiboak dira, aldiz, besteak kardabera itxura hu\u00adtsera edo zerrenda mol\u00adduratura muga\u00adtzen baitira.\nKanpoan, barruko euskarri bakoi\u00adtzari dagozkion kontrahorma prismatikoak daude. Bao guztiak zorro\u00adtzak dira; bost leihate handik bete\u00adtzen dute argiz burual\u00addea eta alboetako buru\u2011horma bakoi\u00adtza hauetako batek argi\u00adtzen du. Elizako sarreran bi atari dira: bata mendebal\u00addean, bost ar\u00adkibolta xume dituena eta bestea hegoal\u00addean, nagusia, lau ar\u00adkibolta dituena. Apainketan nahiz bere tinpanoan ez dugu artistikoki az\u00adpimarragarria den ezer aur\u00adki\u00adtzen. San Seberino elizaren eraikun\u00adtza XVI. mendearen hasieran bukatu zela uste da.\nApaingarri flamigeroak\nEranskin ba\u00adtzuk. Eraikun\u00adtza gotiko berantiar hauen zerrendari aurreko gotiko eraikinen edergarrietarako bilatu ziren elementu flamigeroen aipamen bat eran\u00adtsi behar\u00adko li\u00adtzaioke.\nEranskin hauek badira, adibidez, XV. mendean klaustro bat gehitu zi\u00adtzaion Santiagoko katedralean. Bertan, leihateetako trazeriek ertz flamigeroetako egitura luzatuak dituzte.\nEra berean gogora ditzakegu hemen, Bilboko San Antonen eraikun\u00adtza berantiarra, bere zatikaturiko euskarriak, bere mol\u00addurazio fina, bere kanpoal\u00addeko leiho eta erlai\u00adtz boladunak.\nLekeitioko Jasokundea, ziur asko XIV. mendean egituratua izan bazen ere, hurrengo mendean eraikiz joan zen eta mendeetan zehar eral\u00addaketa handiak jasan ditu; bere fatxada zizelaturiko irudiz apaindutako zerrenda bat eta trazeria flamigeroz\u00adko leihate handi bat duena da.\nHemen etengo dugu eliza biz\u00adkaitar gotikoaren gure izendapena, XVI. mendean eraikitako eliza gotikoen sail jakin moduan izendatu badaiteke ere, besteak beste, Ger\u00adnika, Zamudio, Arteagako Gautegiz eta Guenesko Santa Maria; ohartaraziz Lopez de Valladok \u201cbigarren gotiko\u201d izenez adierazten duen eta beste zenbaitek \u201ceuskal gotikoa\u201d deritzona nahiago dugula Errenazimentuari dagokion atalean kokatu; zeren eta, gure iri\u00adtziz, hori baita ar\u00adnasten duten espiritua.\nAn\u00adtzeko zerbait esan daiteke Durangoko Ulibarriko Santa Maria elizaz, aztar\u00adna errenazimentu\u2011gotikoak dituenaz; baina Barrokoari dagokion atalean gogoratu behar\u00adko dugu.\nAr\u00adkitek\u00adtura Zibila eta militarra.\nBerant Erdi Aroan mende hauetako ar\u00adkitek\u00adtura zibil eta militarraren atal honek, Ibarra eta Garmendiaren Katalogoan errol\u00addaturikoak, besterik ezean axaleko berri emateak ere badu arriskua, XIV. eta XVI. mende artean eraiki ziren Biz\u00adkaiko 166 dorreren \u2013gehienak Enkarterrietan daudenak dira\u2013 zerrenda luze eta aspergarri samarra izatekoa. Labur\u00adki bederen eredu adierazgarrienetako ba\u00adtzuk azal\u00adduko ditugu.\nMu\u00f1atones Gaztelua.\nLope Gar\u00adtzia Salazarrek bere Zoriontasun eta Halabeharrak banderizoez gaur egun dakigun guztiaren iturburu nagusia Mu\u00f1ato\u00adnes gazteluan ida\u00adtzia izateak nahikoa izan behar\u00adko luke edozein historialari gaur egung\u00ado Muskiz udalerrian dagoen Mu\u00f1atoneseko San Martin Gaztelu mukulu hau gogora\u00adtzen hastera bultzatzeko. Banderizen borroken arteko berriemaile sonatua izan behar zuenak 1450\u20111460 bitartean burututako berreraiketa bat da. Zalan\u00adtzarik gabe, berreraikuntza jatorriz\u00adko eraikinari leialagoa zi\u00adtzaion, XX. mendean egin ziren gainerako biz\u00adkaitar gazteluenak baino, esaterako Butroe eta Arteagakoenak baino.\nMu\u00f1atones gazteluak goitik behera erai\u00adtsia izateko agindua jaso zuen Enrike IV.aren aldetik eta ondoren Errege Katolikoen (1498) aginduaren ondorioak, gotor-etxeak eraiki\u00adtzea debeka\u00adtzen zuena, alegia. Eraikin erral\u00addoi hau gerora utzikeria-egoerara kondenatu izan bazen ere, zutik gorde denaren azter\u00adketak erakusten du Euskal Herrian ezagunak direnei eta Arabako dorreei buruz aipatu ditugun landa-gaztelu motakoa dela Mu\u00f1atones dorrea. Bi al\u00addiz hesitua den esparru lau angeluko baten erdian, bi adarbeen artean lau saihe\u00adtsetatik doan lubakiz inguraturiko kuboa bertikalean ahal\u00adtsu igo\u00adtzen da, bere jatorrian jada almenaduna, her\u00adtsia beheko solairuetan, 30 bat eskailera maila zituen patin batetik lehen oinplanorako sarbidea zuena. Lehen adarbea almenaduna da eta bazituen hainbat dorre; bigarrena, kanpokoa baino garaiago eta lodiagoa denak, baditu lodieran 2,80 m eta bataz besteko garaiera 7,50 m-koa da; bere kanpoko perimetroak 49 m x 39 m-ko angeluzuzen bat deskriba\u00adtzen du.\nDorre\u00adtzarra 15 x 13,30, eta 30 x 25 m-ko angeluzuzeneko oinarria duen paralelepipedo bat da, bere neurriengatik eta ia hiru metroko zabalera duten hormengatik ikusgarria dena. Banderizen arteko borrokaldi larrietako euskal dorre ahal\u00adtsuenak \u2013leinu buruzagienak\u2013 izango zirenen adibide on bat da. Beheko solairua ia guztiz itsua da; dobela handietako ar\u00adku zorrotzaren az\u00adpian sarrera duena, bigarren solairua eta hirugarrena bera ere, oso her\u00adtsiak dira, eta maila bakoi\u00adtzean, bere horma-atalak erdi-puntuko ar\u00adku ala ar\u00adku zorro\u00adtzeko bat edo bi hu\u00adtsarte bikiez alai\u00adtzen dira. Laugarren solairua izango zen gela nagusia. Barruko esparruen banaketari buruz\u00adko ezer ez dakigu, halakoa baita haren egoera galgarria. Hormetan habe\u2011zulo ba\u00adtzuk baino ageri ez diren habe-sostenguak ikusten dira, baina ezin jakin dugu egitura osoari eusteko erdiko zutaberik bazen.\nArangurengo dorre\u00adtxea (Oroz\u00adko).\nGorbeiako mendi bularrean, Ibarra eta Urigoititik oso hurbil dagoen Oroz\u00adkon Arangurengo dorre\u2011etxea, bigarren mailako leinuen landa\u2011dorreak izan zitez\u00adkeenen eraikinen multzokoa izan daiteke.\nOinplanoz 13 m-ko al\u00addea duen karratu bat da. Beheko bi solairu ditu, hormarri edo harlangatzez\u00adkoak; haietan simetriarik gabe eta irregularki jarririko gezi\u2011leiho ba\u00adtzuez gainera, baditu handi samarrak diren leiho ba\u00adtzuk, eta ar\u00adku konopialaren az\u00adpian bakarren bat, inola ere, XV. mendearen bukaeran burututako eral\u00addaketan eginikoa.\nFatxada nagusian, al\u00adde batean eta simetriarik gabe kokaturik zoruaren mailan dago hareharriz\u00adko dobela izugarrien az\u00adpian erdi-puntuko ar\u00adkua duen ate handi bat; bere gil\u00adtzarrian familiako armarria dago grabaturik. Goiko al\u00addean bada jatorrian nagusia izango zen beste ate bat, bertara igo\u00adtzeko patin txiki bat zuena. Goieneko solairua, bere fatxada nagusian eta atzeal\u00addekoan hegal\u00adkin bat eginez atera\u00adtzen da, eta garapen irregularreko zurez\u00adko bilbaduretan, adreiluz\u00adko ilaraz prestaturik dago. Egitura osoa hormetan eta solairuetako habeei eusten dien barruko zutoinetan sostenga\u00adtzen da, eta lau isurial\u00adde dituen piramidez\u00adko estal\u00adki batek babesten du.\nDorre honetan badira tradizio herrikoiari leialtasuna adierazten dien hainbat osagai, euskal ar\u00adkitek\u00adtura herrikoian gordeko direnak. Prestaketa kokapenean bertan nabarmen\u00adtzen diren irregulartasun eta simetria faltan edo baoen banaketan ez da halakoxe edertasun eta lilurarik falta. Biz\u00adkaiko beste landa dorreetan behin eta berriz ematen dena da, adibidez: Mun\u00adtxaraz dorrean.\nMun\u00adtxaraz.\nAbadi\u00f1oko Mun\u00adtxarazi dagokionez, dorreaz ez baino jauregiaz hitz egin genezake. Hasieran Enrike IV.aren aginduz moztu zi\u00adtzaion dorre bat bazuen, gerora beranduko berreraiki\u00adtze batean, XVI. mendean, al\u00addi historiko horretan ohikoa zen an\u00adtzinako Dorre ala gotor\u2011etxeak landa-jauregi bihurtu zireneko unean.\nLabore-soroen erdian egonik, duen kokapenagatik zirraragarria da 17,78 m x 15,85 m x 15 m-ko kubo hau, xigor margoko harearri landuz jan\u00adtzirikoa, harlangaitzezko eta adreiluz\u00adko zenbait eran\u00adsgarri dituelarik, zurez\u00adko bost solairu izan eta lau isurial\u00addeko teilatuz estalia dagoen jauregi hau.\nUne bakoi\u00adtzaren egokitasunaren arabera, zalan\u00adtzarik gabe al\u00addatuko ziren barrunbeko esparruen banaketari buruzko daturik ez da gaur egun ezagu\u00adtzen ahal. Behereneko solairua ia itsua dela begirada hu\u00adtsez ager\u00adtzen da; berak eta hurrengo beste biak lodiera izugarria dutela: 2,45 m; hirugarren eta laugarren solairuan gelak izango ziren.\nLaugarrenari dagokionez, eraikinari izaera ematen dion loggia edo bar\u00adrubidea hasten da, dorreari italiar errenazimentu ku\u00adtsua ematen diolarik, beste ba\u00adtzuetan \u2013Oxirandoko Gordexoelan (Biz\u00adkaia), Araban Murgan\u2013 ikusiko denaren ai\u00adtzindari\u00adtzat har daitekeena eta XVI. mendean bereziki emango diren dorre\u2011jauregi mota berri bat osa\u00adtzen dute.\nAz\u00adken solairua ere, oin zuzenen gainean aire libreko galeria bat da, bere ia zabalera osoan bilbatutako baranda eta jabal\u00adkoiak dituena eta ziur asko hau guztia aleak gordetzeko erabiliko zen.\nBigarren solairura iristean hormen erabateko lodiera al\u00addaketak, ar\u00adkitek\u00adtura honen historiak beti igor\u00adtzen digun al\u00addaketa historiko eta soziopolitikoaren adierazgarria da. Zen\u00adtzu honetan Mun\u00adtxaraz al\u00addaketa honen paradigma izango li\u00adtzateke, bal\u00addin eta, ba\u00adtzuek uste duten bezala, bere goial\u00adde guztia XVI. mendearen lehen hamar\u00adkadetan hasi eta 1595ean \u2013a\u00adtzuek eraikuntza-lanetan grabaturik ikusi zuten eraikun\u00adtza-data\u2013 bukatu zena izango balitz.\nBerriatuko Aranzibia.\nIkuspegi estetikoa historikoarekin el\u00adkartuz, zori\u00adtxarreko historia duten beste dorre ba\u00adtzuk gustu handiz aipa\u00adtzera iri\u00adtsiko ginateke, esaterako, Ondarroan Berriatukoako Aranzibia, adibidez, Dorre honen sun\u00adtsiketaren zorigaiztoko berria utzi digu Lope Gar\u00adtzia Salazarrek. Gaur egun miraz eta ia atseginez begira\u00adtzen dugu muino txiki baten gainean berreraiki zen dorrea: badu kanpoal\u00addean eskailera, ajimezatuak dira baoak eta oso zaindutako harlangaitzez egina du paramentua; an\u00adtzinako zurez\u00adko estalpea sostenga\u00adtzen zuten harburu txiki ilara bat bada oraindik goial\u00addeko zatian. Hegoal\u00addean baditu hiru leiho biki, gezi\u2011lei\u00adho bat eta, lehen solairuaren parean ojibaz\u00adko atea, sei metroko garaiera duen patin txiki batetik igo\u00adta.\nGipuz\u00adkoako az\u00adken gotikoa.\nErlijio ar\u00adkitek\u00adtura.\nDonostiako San Bizente.\nJakina den bezala, Donostiako hiria ez zen historiako agirietan oso berandu arte sartu. Antso Jakituna, nafar erregeak mer\u00adkatari\u00adtza-bideak itsasora ireki\u00adtzea erraztu nahirik, inola ere, foru bat eman zion; hirigune bat Antiguon gel\u00additu zen San Sebastian martiriari eskainitako monasterio txiki baten ondoan. Antso Azkarraren garaian hesitu egin zen eta hormen barruan eraiki, Santa Maria eta San Bizenteri eskainitako beste bi eliza.\nLehenengo eraikin haietako bat berak ere ez du zutik iraun. Haien ordez eraiki zirenetik eta gaur egun zutik dirautenetan San Bizente da zaharrenetarikoa. Dokumentuetik dakigun gauza da 1314ko sutean desegin zen beste erromaniko baten ordez\u00adkoa dela. Lanen hasiera 1507an izan bazen ere, izugarri luzatu ziren. Absidea bukatu nahian ziren 1574ean. Elizako arkupeak 1619ra arte zain egon behar izan zuen, sakristiak berriz 1666.a arte, handik aurrerako mendeetan zaharberri\u00adtze eta eraberri\u00adtze ugari izan zituen.\nEliza. San Bizente elizak hiru habearte ditu, erdikoa alboetakoak baino garaiagoa. Albokoetatik guru\u00adtzadura ez da gailen\u00adtzen, barrual\u00addean baino ez da suma\u00adtzen, bere garaieragatik. Guru\u00adtzeria soilez estal\u00adtzen dira habearteak, kapera nagusia izan ezik, hau XVIII. mendean berreraikia izan bai\u00adtzen. Oktognala da absidea eta horma\u2011bular handiak ditu. Habearteen eusgarriak zilindrikoak dira zutabe\u00adtxoak itsa\u00adtsian dituztela eta estilizatutako hosto soilak kapiteletan. Gotiko oso berantiarrean ohikoak ziren baoak ditu.\nLau arrosa-leiho handi ireki ziren 1929an; bi handienak alboetako hormetan. Hareharri urdinez landuak daude. Barroko al\u00addian eginak dira arkupea eta beheko koruko ganga.\nKanpotik begiratuta, elizaren hegoal\u00addean itsa\u00adtsita, defen\u00adtsarako asmotan eraikitako zain\u2011etxola\u00adtzarrak begirada erakar\u00adtzen du, eraikinaren lehen garaitik gorde diren xurrutarri eta zirrikitu ba\u00adtzuk ere ikus baitaitez\u00adke. Kanpoko lanketaren osagai ugarien eta barruko harmonia eta koheren\u00adtzia plastikoaren arteko nolabaiteko kontrastean dago guztia, az\u00adken zaharberri\u00adtzean balioa handituz (1998).\nO\u00f1atiko San Migel.\nGotiko prestaketa nabarmena duen beste eliza bat da O\u00f1atiko San Migel, gaur egun gipuz\u00adkoarra bada ere, hiribil\u00addu hau konderri askea izan zen garaian sortutakoa da. Bazen XII. mendean jada han \u201cmonasterioren bat\u201d (garai hartako familiako eliza laiko horietakoren bat) Gebara eta O\u00f1ati etxeetako Jaunaren mende zegoena. Eliza erromaniko baten hondarrak gorde dira (XII. eta XIII. mendeak), XV. mendean eraiki\u00adtzen hasi zen beste ordezkatuarena.\nEliza. Garaiera desberdineko hiru habearte ditu, kanpoko arbotanteen gainean sostenga\u00adtzen den erdikoa nabarmentzen delarik. Epistola al\u00addean itsa\u00adtsitako aterpea, XVI. mendean laugarren habeartea bihurtu zen, klaustroa egin zenean. Eusgarri zilindriko sendoek bereizten dituzte habearteak eta berauetan sar\u00adtzen dira kapitelik ez duten gangetako ar\u00adku eta nerbioak. Habearteak guru\u00adtze-ganga soilez estaliak daude; eta gil\u00adtzarrietan sor\u00adtzaileen armarriak ikus daitez\u00adke: an\u00adtzinako habearteetan Gebarako kondearenak eta Mer\u00adkado Zuazolako on Rodrigorena XVI. mendean eraiki zenean. Hiru habearteak absidean dute bukaera; poligonoz\u00adkoa denak erdial\u00addekoan eta Epistola al\u00addekoan, eta Ebanjelioarenean laua dena. Garaiera ederrean dago al\u00addare aurrea, zeren eta 1612 urtean O\u00f1atiko Kondeak bere hilobia kriptan eraiki nahi izan zuen, al\u00addare nagusiaren az\u00adpian. Erdiko habeartearen goieneko al\u00addean irekitako idi\u2011begi handien bidez argizta\u00adtzen da barrunbe osoa. Kanpotik begiratuz \u00adgero elizak ez du batasun trinko bat adierazten, izan ere, al\u00addi desberdinetan burututako lanen emai\u00adtza da, bere ataria bereziki.\nKlaustroa. Badu klaustro bat San Migel elizak, harlanduz prestatua kanpotik eta hormarriz barruan, Mer\u00adkado Zuazolakoak ordaindu zuena, 1526an Pedro Lizarazu maisuarekin sinatu kontratua zela bitarteko. Gotiko lore\u00adtsu estiloan, XVI. mendeko bigarren herena bitartean eraikia izan zen, eta bere oinetatik igaro\u00adtzen den Ubao ibaiko uretan begira\u00adtzen diren gailur zuzenak, janba, armarri eta filigranaz\u00adko mul\u00adtzo eder bat da.\nBeste eliza ba\u00adtzuk.\nArrasateko San Joan Bataia\u00adtzailea eliza. Ez da gorde 1355a baino lehenagoko dokumenturik, Uribarri, Udala, Garagaltza eta Gesalibar\u00adko Santa Ageda eliz aurreak el\u00adkartu zireneko data honen aurrekorik. Ezer baino lehen eliza eraiki\u00adtzea pen\u00adtsatua izango zuten.\nHarlanduz eraikia da, hiru habearte eta hiru abside ditu. Gotorleku ku\u00adtsua duen dorre bat eraiki zen 1520ean. Orain berriki, 1653ko absideko erretaula kendu egin zen eta argi gehiago izan zezan leihate gotiko bikoi\u00adtzak urratu ziren.\nAskizuko San Martin ermita. Gainerakoan, beste gotikoren bat ahaztu gabe, besteak beste, Askizuko San Martin elizaek bisitaren bat ongi merezia du, inola ere Donejakue al\u00adderako Kantauri al\u00addeko gal\u00adtzadan gel\u00addial\u00addirako tokia izango zen. Gipuz\u00adkoako herri asko dira gotiko soil estiloko parrokia-eliza izan zutenak, bakoi\u00adtzak bere berezitasun eta guzti. Adibide modura aipatuko ditugu:\nZumaiako San Pedro eliza. Gotorleku baten gainean dago eraikia, itsas gaineko tontor batean eta hiribil\u00adduaren gune guztia mendera\u00adtzen duela. Dorre soil bat badu, oinarri ia karratua duena eta lau tartetakoa; gorpu\u00adtza garaia da eta mainelez bereizitako leiho\u00adak; hala ere, denak dorre erromaniko baten an\u00adtza du. Eliza, berriz, habearte bakarrekoa izateaz gainera zor\u00adtzial\u00addeko abside poligonalean bil\u00adtzen den dituen lau tarte dituena da, neurriz 30 m x 14 m ditu. Oso nerbio nabarmenak eta hareharriz\u00adko gil\u00adtzarri zin\u00adtzilikariak dituen ter\u00adzeletez\u00adko guru\u00adtze-gangaz estalirik dago.\nZumaiako San Pedron prestaketa gabeak badira ere, badira habearte bakarreko beste eliza asko XVI. mendean bukatuak ala berreraikiak izanagatik, aurreko eraikin gotikoen arrasto nabariak gorde dituztenak, esaterako, Aizar\u00adnan, Anoetan, Arroan, Al\u00adkizan, Adunan, Sorabillan, Berastegin, Aian, Amasan, Asteasun, Usurbilen, Ormaiztegin, El\u00adduan eta abarretan.\nAr\u00adkitek\u00adtura Zibila eta militarra: gotor\u2011etxeak.\nMende honek berea duen ar\u00adkitek\u00adtura zibil eta militarrean Gipuz\u00adkoan Dorre ala gotor\u2011etxeen gaira itzuli behar dugu; izan ere, probin\u00adtzia honetan agian beste ezer baino gehiago Herriaren historiako gai protagonistak dira, hiru mendeetan zehar. Beroiek dira garai horretako gizarte antolaketaren osagairik bistakoen eta enblematikoenak eta beroien garapen ar\u00adkitek\u00adtonikoaren \u2013defen\u00adtsarako dorreetatik hasi eta jauregi bizitokietara bitartekoak\u2013 Gipuz\u00adkoan XIV. mendetik XVI.era gertatutako al\u00addaketa sozial eta politikoaren adieraz\u00adle.\nDefen\u00adtsarako ezaugarriak eta bizitokikoak\nAhaide Nagusien dorre ala gotor-etxeetan pausatuko dugu begirada; baina berriro banderizen gaian gelditu gabe eta gure oharrak Oinaztarren eta Ganboatarren borrokarako etxe dotore haietako bakoi\u00adtzaren berezitasunetan erreparatu gabe, ohiko dorreen diseinu ba\u00adtzuk aipa\u00adtzera muga gaitezen, asko eta asko al\u00adde batera utzita, dorreak baino gehiago \u201cbaserri noble\u201d gisa hartu behar baitira.\nHasiera batean dorreak harlangai\u00adtza eta zura nahastuz eraiki behar\u00adko ziren. Ezinbestean, borrokarako helburuek beharturik, baino ez zen beharrez\u00adko izango harria.\nHiribil\u00adduek eragindako banderizen dorreak erre ondoren eta, Enrike IV.ak agindutako moz\u00adketak zirela-eta (1456), dorr ba\u00adtzuen goiko solairuak adreiluz eraikiak izan ziren berriro eta erasorako nahiz defen\u00adtsarako beharrezko tresneriaz erro\u2011errotik gabetuak izan ziren, esaterako, Az\u00adpeitiko Bal\u00addakoa edo Az\u00adpeitiko Loiola; beste noble ba\u00adtzuei, Berastegi edo Amez\u00adketakoei adibidez, utzi zi\u00adtzaien harriz eraiki\u00adtzen baina altueraz baxuagoak izatekotan.\nBesteak beste, O\u00f1atiko Gebara eta Az\u00adkoitiko Isasagatarrei baino ez zi\u00adtzaien utzi kanpoko itxura bikaineko etxeei eusten, betiere, gertakizun bereziengatik.\nHauetan guztietan egitarauaren al\u00addaketa (gaur egun programa esango genuke) kanpoko egituretan nabarmen\u00adtzen da: gezi-leiho, leiho, gaztelu\u2011begi, almena, zaine\u00adtxol handi eta abarretan, nahiz eta osagai hauetako ba\u00adtzuk, angeluko zaine\u00adtxol handiak batez ere, Az\u00adpeitiko Enparan eta Loiolan estetika eta apainketa modura gorde diren eta ez benetan egitekoren bat izateagatik.\nGarai gataz\u00adka\u00adtsuen ezaugarri diren beste osagai ba\u00adtzuk kendu egin dira, baina aztarna garbiak utzi dituzte: gaztelu\u2011begietan koka\u00adtzen ziren men\u00adtsulak, adibidez. Horrela gerta\u00adtzen da esate baterako, Mutrikuko Berriatuko dorrean, garai bateko egurrez\u00adko estalpearen ukondoz\u00adko erlaitza gorde baitu, edo baita Zumarragako Legaz\u00adpi dorrean, zeren eta honen atarian oraindik ere ikusten baitira altuera desberdinetan dauden hiru men\u00adtsula. Legaz\u00adpi edo Jauregiko (horrela ere esaten bai\u00adtzaio) dorre honek bazuen gainera adarbe edo horma\u2011aurreko bat (gaur egun kendua dena) fatxada aurrean, orain ojibaz\u00adko ate gil\u00adtzarriduna ikusten den tokian, gainean eraiki zen bizitokia duela.\nErdi Aroko itxura baino errenazimentu garaiko itxura handiagoa hartu dutenez, XVI. mendean oraindik dorreren ba\u00adtzuk eraiki\u00adtzeak ere garbiago adierazten du jauregi-bizi\u00adtegiak izatea bilatzen zela, Loiolako Inazioren iloba, Beltran Lopez Gallastegi jaunak Bergarako Ozaeta hegoal\u00addeko orubean 1550ean eraiki zuen dorrean egin zuen, adibidez.\nGainerako lurral\u00addeetako dorre\u00adtzarrekin al\u00adderatuz Gipuz\u00adkoa al\u00addeko dorreetan egitura isolatu ala solteak gehiago ematen dira. Bizi\u00adtzarako eraikinak oso gu\u00adtxitan itsasten zaiz\u00adkio dorreari, Araban sarritan gertatu ohi den gisan. Era berean, ez da ohikoa Araban Fonte\u00adtxa, Gebara edo Kexaakoak edo Biz\u00adkaian, Salzedo de la Cuadra (Guenes), Mu\u00f1atonesekoa eta Butroekoa (bere XIX.go zaharberri\u00adtzea baino lehenago) bezain dorre trinkoak Gipuz\u00adkoan ikustea.\nNeurrietan zuhurtasuna adierazten badute ere, adibide modura, O\u00f1atikoak, Zestoako Lilikoak ala Berastegikoak, sarritan baserri giroko bakartasunean eta hondoan hosto\u00adtza edo zelaietako berdeen gainean dauden Gipuz\u00adkoako dorre horiekin begiz topo egiteak sor\u00adtzen duen zen\u00adtzuen eta emozioen tal\u00adka estetikoa ahaztu ezina da.\nEgitura barrukoa: Gipuz\u00adkoako dorreen barruko egitura ez zen Arabako dorreen aldean oso desberdina izan. Erdiko oin zuzen baten gaineko zutoi handi batek (zenbaitetan bi izan ohi dira Loiola ala Zarauzko Dorre Luzean, adibidez) lodiera nabarmena duten hormetan (metro bat edo metro eta erdi artean) sostenga\u00adtzen diren habeen bilbadura guztiari eusteko balio dute eta solairuen sendotasuna ziurta\u00adtzen dute.\nGainerakoan, baoak, gezi\u2011leihoak, itsu\u2011leihoak, goiko solairuetako leihoak, patin batetik lehenengo solairura sar\u00adtzeko ateak eta abar ez dira bereizten Euskal Herriko eredu orokorretik. Patin zoragarri bat da beste dorre ba\u00adtzuen edertasunaren adierazgarri, besteak beste, Ere\u00f1ozukoa edo Zarau\u00adzkoa.\nZarauz\u00adko Dorre Luzea. Ikuspegi estetikotik oso erakargarria da. Hareharriz\u00adko harlandu onekoa, bere 16 mailatako kanpoko eskailera, ajimezaturiko baoak, eta bere fatxada nagusian aurrera egiten duten bi harriz\u00adko ostiko \u2013egurrez\u00adko estalpea sendoago\u00adtzekoak, inola ere\u2013 dituela, Dorre luzea da zalan\u00adtzarik gabe Gipuz\u00adkoako hiri-dorreetan ederrena; horretan bere dorrearen itxura trinkoa eta bere liraintasunaren arteko kontrastea lagungarri duelarik, beheak borrokarako duen her\u00adtsitasunak eta goiak solairuetako leiho biki simetrikoen diseinu finaren artean.\nGarai moder\u00adnoetara egokitutako dorreen hainbat osagaietan an\u00adtzinako gauzen al\u00adderako halakoxe zaletasun bat suma daiteke, hala nola, ate eta leihoetako erdi-puntuko ar\u00adkuetan esate baterako. An\u00adtzinako gipuz\u00adkoar dorreetan leinu armarriak dorrearen sarrerako ate gainean itsastea oso gauza bi\u00adtxia da (badira salbuespenak ere, Loiolakoa, kasu), baina Errenazimentu eta Barroko al\u00addian ohitura orokorra bihurtu zen burges jatorriko per\u00adtsonaiak nobleekin el\u00adkar\u00adtu zirenean.\nEskultura Monumental gotiko berantiarra.\nAurreko atalean az\u00adpimarratu dugun bezala, Erdi Aro berantiarrean elizak erliebez eta eskulturez edertu ondoren, bereziki monumen\u00adtuz\u00adkoa den plastikan ez zen oso abera\u00adtsa izan XV. mendean. Horretaz jarungo dugu Euskal Herrian orokorrean nabarmenena dena adierazteko.\nOlite, Nafarroa.\nHirutasunaren erliebea. Oliteko San Pedro elizaren zutarripeko baten gainean erakusten da Hirutasunari eskainitako erliebe bi\u00adtxi bat, 1432ko data duena eta bere eragilea izan zen Eneko Pinel notarioak izenpeturikoa. Horretaz gainera, Hirutasunaren az\u00adpian, emailea, bere emaztea eta beren lau kimu txikiak azal\u00adtzen dira irudietan, San Pedro esku zain\u00adtzailepean babesturik notarioa eta bere emaztea berriz Santa Katalinarenean. Batasun trinkoan adierazitako hiru jainkoz\u00adko per\u00adtsonaien eszena ikusgarria da, hirurak ere giza aurpegiak dituzte, baina Hi\u00adtza eta Espiritua, Aitaren goitik beherako mantu atzean batasunean ia desagertuak eta erdi ez\u00adkutatuak daude.\nBi estatua. Az\u00adken eskultura gotikoak dituen Olite utzi dezagun, baina, bere jauregitik datozen neurri naturala baino handiagoak diren bi estatua bikain Nafarroako Museoan badirela gogoratuz.\nBuruak falta zaiz\u00adkie; errege Noblearen eta bere emazte Leonorren argaz\u00adkiak izan daitezkeelako susmoa hartzen zaie. Burua moztua izanagatik, suma\u00adtzen da eskulturagileak hel\u00addutasun gotikoa iri\u00adtsi duela, gorputz atalak ez nabaritzea lortuz, oihalen modelatu bikainarekin, jan\u00adtziei dotorezia ematen izan zuen arteagatik Reimseko eskulturagile handiak gogora ekartzea baino ez digu egiten, klasizismo modu bat delarik. Aurreko al\u00addi bateko gotiko lehorrago eta errealistago baten aurrean, kontrasteak ezin gaitu denboran atzerago eraman (hiru mende, hain justu), gorpu\u00adtzen egitura anatomikoei nabarmentze ikusgarria ematen saia\u00adtzen ziren gainerako ertilari garaikideak zituzten zalan\u00adtzen aurrean \u2013esaterako Duquesnoy\u2013 benetako hiz\u00adkera adieraz\u00adkor eta plastikoa \u2013Bertiniren janz\u00adkeretakoa\u2013 aur\u00adki\u00adtzen bazekitenen al\u00addietara, alegia. Jan\u00adtzietako tolesduren dotoreziak eta irudien okerdura arinek XIV. mendeko lehen urteetan data\u00adtzera bul\u00adtza\u00adtzen gaituzte.\nIru\u00f1eko katedralean eta klaustroaren inguruan burututako hainbeste eta hain kalitate oneko lanak ikustean, ezaugarri estilistikoetan batasuna zutelako, erreinuaren hiriburuan lantegi bat baino gehiago bazenaren ziurtasuna ematen du, batez ere Evreux dinastiaren erregeal\u00addietan hel\u00addu eta loratu zen Iru\u00f1eko Eskola batez hitz egitekoa.\nAraba. Guardiako ataria.\nGotiko berantiar al\u00addi honetako eskultura-lanik deigarriena Guardian gorde da, Erregeen Santa Maria izeneko parrokia-elizaren atari zoragarrian. Hasiera batetik eraiki zen bai aurretik eta bai saihe\u00adtsetatik kanpoal\u00addera irekitako arkupe baten zatia osatuz, baina ez zen zeharo itxi kapera bihurtu zen arte, XVI. mendean aurrera samar joan baino lehen.\nEliza ataria mul\u00adtzo bikain gisa azal\u00adtzen zaigu, bost ar\u00adkibolta eta mainela dituen atari txaranbeldu handi bat du, saihe\u00adtsetan janbak dituela.\nJanbak. Ohikoa denez, janbetan hamabi apostoluen irudiak azal\u00adtzen dira, al\u00adde bakoitzean seina, hainbat gai figuratiboz landuak dira idul\u00adki garaien oinarri gainean al\u00adtxa\u00adtzen diren horma\u2011hobietan kokaturik.\nErakargarria da naturala baino egitura handiagoko apostoluen irudietan tailaren errealismo garbia eta, oso nabaria den liraintasunarekin bat eginda, gorpu\u00adtzen edertasuna baino gehiago adieraz\u00adkortasunaren bila dabilen ertilaria sala\u00adtzen du. Bestal\u00adde, nabari da gorpu\u00adtz-jarreretan lortutako ugaritasuna, ia denek baitute halakoxe mugimendu-arrasto bat eta bereizgarriren bat aurpegitan, keinuetan, soingainekoen tolesduretan eta agerian dituzten enblemetan. Beraz, Euskal Herriko eskultura-mul\u00adtzo gotiko paregabe baten aurrean aurki\u00adtzen gara.\nApostoluen irudiak estal\u00adtzen dituzten droselen gainetik abia\u00adtzen dira ar\u00adkiboltak, irudiz eta landarez txandaka\u00adtzen direnak.\nTinpanoa. Tradizio gotikoko eskemaren arabera, hiru erregistroz osaturiko tinpanoa, Maria Birjinaren historia kanoniko eta legendazkoari eskainia dago.\nLehenengo mailan Deikundea, Ikustal\u00addia eta Erregeen Gur\u00adtza konta\u00adtzen da. Bigarrenean Birjinaren Igaroal\u00addia, Apostoluen mirariz\u00adko etorrera eta bere Amaren arima daraman Kristo; erdiko zatian Maria Birjinaren zerura Jaso\u00adtzearen irudia, legendazko Tomas apostolua berandu iri\u00adtsi eta, kon\u00adtsolamendu gisa, Birjinaren gerrikoa jaso\u00adtzen dueneko aipamena eginaz. Hirugarren erregistroak eskuin al\u00addean eserita dagoen bere Ama koroa\u00adtzen duen Jesusen adieraz\u00adpena dago, biak ere saihe\u00adtsetan aingeru musikariak dituztela.\nMainelean, ar\u00adku eskar\u00adtzano eta trilobulatuetako bi ateren erdian Maria Birjinaren irudi eder batek, irain eta apur bat makurturik agertzen denak, adierazten du errenazimentua al\u00addarrika\u00adtzen duen gotiko osatu baten gailurra.\nIdul\u00adkietan Nafarroako armarriak erakusten dituen eta orain berriki koloreani\u00adtzez apainduriko atari bikain honen dokumenturik ez daukagu. Baina, XIV. mendearen az\u00adken al\u00addiako ala XV. hasierako data izan dezake; nolanahi ere, 1461a baino lehenagokoa, Guardiak Nafarroakoa izateari utzi zioneko data baino lehenagokoa.\nBiz\u00adkaia eta Gipuz\u00adkoa.\nGipuz\u00adkoan eta Biz\u00adkaian, eskultura gotiko monumen\u00adtaletan benetan balio\u00adtsua denik oso gu\u00adtxi ager\u00adtzen dira, betiere hitz honi hemen ematen ari ga\u00adtzaiz\u00adkion zen\u00adtzu mugatuan jaso\u00adtzen bada; apaingarritako eginkizuna ukatu gabe, beste eginkizun didak\u00adtiko eta liturgi\u00adkoa bete\u00adtzen duen eskultura figuratiboa, alegia. Ikonografietan halako urritasun hau, euskal hiribil\u00adduen lehen garai hartako baliabide ekonomiko mugatu baten ondorio gisa hartu behar\u00adko da eta baita an\u00adtzinako saltus vasconumean bizi zen euskal\u00addunak ia berez\u00adkoa zuen ezaugarri gisa ere agian; izan ere, euskalduna ez da azal\u00adtzen, eguneroko bizi\u00adtzako edertasun figuratiboz apaindu eta ingura\u00adtzeko gai horri dagokionez, ikonoetako naturalismo horren oso zaletua.\nZen\u00adtzu horretan, bi probin\u00adtzia horietako eskultura gotikoak ez du jasaten Nafarroa eta Arabako estatuekin al\u00addera\u00adtzerik.\nBiz\u00adkaiko atariak. Biz\u00adkaiko XV. mendeko eliz atarien artean, muga gaitezen agian guztietan ederrena dena aipa\u00adtzera:\n- Guenesko Santa Marian elizako eguz\u00adkiaren ataria da agian denetan ederrena, isabel\u00addar gotiko estilo al\u00addera ematen duelarik; hemen, konopialez\u00adko beste batean buka\u00adtzen duen ar\u00adku zorrotz baten eta erroleoz apainduriko tinpano baten pean ar\u00adku karpanelez\u00adko bi sarbide ireki\u00adtzen dira, mainelez bereiziak. Horien gainean sostenga\u00adtzen da Haurra duen Birjinaren harriz\u00adko irudia, filigranaz\u00adko droselete gotikoaren az\u00adpian, bi aingeru saihe\u00adtsetan dituela.\n- Lekeitioko ataria: badu an\u00adtzik Gueneskoarekin, bedera\u00adtzi ar\u00adkibolta eta triforioaren trazeria jarrai\u00adtzen duen tinpano az\u00adpian Haurra duen Birjinaren irudiaren mainela duela;\n- Ger\u00adnikako ataria, Antso Enparanek 1449an da\u00adta jarri eta sinaturikoa.\n- Aingeruaren ataria, Bilboko katedralekoa;\n- San Anton elizaren arkupekoa,\n- eta Axpeko Santa Mariaren bi atariak, beren ar\u00adku konopial, orratz eta domina\u00adtzarrekin, oso bistakoa den bezala, isabel\u00addar estiloaren ahaide direnak.\n- Balmasedako San Seberino elizako guru\u00adtzadurako ataria ere hemen garran\u00adtzikotzat har dezakegu, oso apaindutako tinpano babesten duten lau ar\u00adkibolta, bere janba hu\u00adtsetako horma-hobiak eta bi ateak zati\u00adtzen dituen mainelean zutik Salbatoreren irudiarengatik.\nAskizuko Kalbarioa. Gipuz\u00adkoari dagokionez, Askizuko San Martin elizako absidean buru den Kalbarioa aipa dezakegu. Eliza berean hegoal\u00addeko horman ikusten den Santa Magdalenaren eskultura gotikoa, horman zegoen hu\u00adtsunea bete\u00adtzeko beste nonbaitetik ekarritako eskultura solte bat da.\nIrudi solteak eta erretaulagin\u00adtza.\nErretaulak.\nErretaulak jatorriz an\u00adtzinakoak dira eta martirien erlikiak gur\u00adtzearen historiarekin loturik daude nolabait ere. Al\u00addareari zor zi\u00adtzaion lehentasuna eta kristau liturgian honek zuen fun\u00adtsez\u00adko esanahiaz aparte, gur\u00adtza hau ugal\u00addu zenean, XI. mendean, Kristoren, Birjinaren, Santuen eta Martiri zaindarien irudikapenak zituzten predela eta al\u00addare atzeko taulak (retro\u2011tabulum edo taulak margotuak) azal\u00addu ziren. Baina, erretaulak gotikoa aurreratua zegoen garaian hasi ziren arte historialariari axola zaion garapena izaten. Margoturiko erretaulei buruz gero hitz egingo dugu.\nOrain aipa di\u00adtzagun Euskal herrian tailatu edo landutako erretaula ospe\u00adtsuenez edo bertara gotiko al\u00addian ekarritakoez. Aro Moder\u00adnora ingura\u00adtzean, hain zuzen ere, XVI. mendearen lehen hiru hamar\u00adkadatara hurbil\u00adtzean, Baskonia kinka larrian bizi zen eta tradizioa gotikoa errenazimentuaren haize boladaz bul\u00adtzatua senti\u00adtzen zen, birpizten ari den Italiatik baino gogorrago ufa\u00adtzen zuelarik Europa iparral\u00addetik.\nAraba.\nIurreko Santiago. Iurren zorionez\u00adko paradoxa hau aur\u00adki\u00adtzen dugu: halako herri txikia eta berant Erdi Aroko halako artelan bikaina. Iurreko Santiago parrokian, erretaula nagusi barrokoaz aparte, guru\u00adtzaduraren eskuineko kaperan triptiko moduko erretaula txiki bat (1,90 m x 2,05 m) aur\u00adki\u00adtzen da, itxi ahal izateko bisagra eta guzti.\nHiru atal ditu \u2013erdikoa eta bi atetila\u2013 eta, hirurak ere, hiru solairutan banatuak. erdikoak du Eseritako Birjinaren irudia, bakarrik eta egonean dagoena, hasiera batean beregan izango zuen elizari izena eman zion Haurrarengana luzatuz besoak. Solairuak, ar\u00adku trilobulatuez uztaituriko zatietan bana\u00adtzen dira. Bertan babesten dira ezagunak ditugun Haur\u00adtzaroko eszenak, Deikundetik hasi eta Elizan Sar\u00adtzerainokoak adieraztea helburua duten irudiak. Eman zaion data XVI. mendekoa da.\nIrudien taila oso oinarriz\u00adkoa eta trake\u00adtsa da, baina oso atsegina da duen xalotasuna. Eman zaion data XIV. mendea da, eta Euskal Herrikoetan zaharrenetariko\u00adtzat jo\u00adtzen da.\nAspuru. Iurrekoa baino pa\u00adtxada eta neurri handiagokoa den Aspuruko erretaulak (Barrundiako ibarrean) beste harri txiki baten adibidea ematen digu, hainbat balio ikonografiko eta artistiko duen lana azal\u00adtzen baitu. Oinarriak eta sagrarioa erromanista estilokoak dira eta apur bat lehenagokoa aul\u00adkia, baina hemen ardura zaigun erretaulan gotikoari XVI. mendean eran\u00adtsitako zatiak dira, eta berriki zaharberritu direnak.\nErretaula hiru kaletakoa da, eta alboetakoek hiru solairu dituzte, pilastra gotiko txikiez bereiziak, drozeleteen az\u00adpiko pinakulu irudidunetan bukatuak, eta apaingarriz\u00adko zerrenda bikaina duen hauts\u2011babesaz bil\u00adduak. Predelan Hilobira\u00adtze Santua eszenera\u00adtzen da per\u00adtsonaia ugari dituelarik; erretaularen buruan zaindariaren eskultura soltea dago, San Joan Bataia\u00adtzailea: irudi zurrun samarra da eta zimurtutako tolesduretan eror\u00adtzen den mantuz jan\u00adtzirik dago, eskuineko eskuaz ez\u00adkerreko eskuan duen Bil\u00addo\u00adtsa erakusten duela. Ni\u00adtxo nagusiaren gainean Kristoren Bataioa adierazten da; eta alboetako bi kaleetan Ai\u00adtzindariaren bizi\u00adtzako eszenak dituen sei erliebe heda\u00adtzen dira.\nIkonografia mul\u00adtzo gisa lan interesgarria da eta, estilistikoki per\u00adtsonaiek nolabaiteko zurruntasuna eta estereotipoz\u00adko jarrerak erakusten badituzte ere, bikaina du bai mul\u00adtzoaren eta bai eszena bakoi\u00adtzaren konposaketa zen\u00adtzua. Oso litekeena den bezala, XVI. mendearen hasieran egina da eta gazteleraren esparruko eskultura garaikideekin lotu izan da.\nArteko Andre Mariaren Santutegia. Ar\u00adtziniegako Arteko Birjinaren santutegiko erretaula nagusia, ar\u00adkitek\u00adturaz hitz egin dugunean aipatu duguna, Euskal Herriko mul\u00adtzorik ederrena bezala estimatu behar da. Ziur asko XVI. mendearen hasieran egina izango da.\nErretaula. Hauts\u2011babes zabala duen hau banku garai batean muntaturik dago, hiru solairu alboetako kaleetan eta bi erdikoan, eta Kalbarioaz koroa\u00adtzen den atiko bat. Al\u00adde bakoi\u00adtzeko hiru etxeak, bost kaletako erretaula dela dirudiela, nahikoa bereizita dauden bi eszenetan zati\u00adtzen da. Eszena guztiak trazeria flamigero garai batez babestuak gel\u00addi\u00adtzen dira.\nNeurriengatik ikusten da erdiko eszenari lehentasuna eman nahi izan zaiola: artearen gainean Birjina Azal\u00adtzea eta berari buruz\u00adko gertakariak eta mirariz\u00adko gertaera hau ziurta\u00adtzeko eman ziren urra\u00adtsen prozedura. Aul\u00adkian azal\u00adtzen diren eszenak Atzematea eta Zigor\u00adtzea dira, erdian Afaria dutela. Erretaularen gainerakoan osa\u00adtzen da ikonografiaz\u00adko egitaraua, Birjinaren eta Kristoren Nekal\u00addiaren historiarekin.\nEstiloz, irudiak modela\u00adtzeko gaitasunak eta beren keinu eta jarrerek, eta perspek\u00adtibaren hastapen garbiak Errenazimentuko pentsakizuna sor diezaguke, hainbeste gainera, non, tauletako ba\u00adtzuetan Dureroren Birjinaren Bizi\u00adtzako estanpak dauden kopiaturik; baina badira oraindik ezaugarri gotiko ba\u00adtzuk. Erretaula bikain hau Luzia Lahozek Burgosko gunearekin el\u00adkar\u00adtzen du. Dena den, kristau artearen tipologia biz\u00adkarkin horren adibide goiztiar bat da, absideak erabat estal\u00adtzeko helburua duena, eginkizun liturgikorik fun\u00adtsez\u00adkoena ahaztarazteko. dataz 1515tik 1520ra bitartean koka daiteke.\nBiz\u00adkaia.\nUrdu\u00f1ako Santa Maria. Biz\u00adkaiko Urdu\u00f1az (Gasteiz\u00adko elizbarrutikoa bada ere) aipatu beharre\u00adkoa da Santa Maria parrokian Herrandarren kaperan dagoen erretaula gotikoa. San Pedrori eskainia dago. Errenazimentuko xehetasun ba\u00adtzuk baldin baditu ere, fun\u00adtsean gotiko berantiarrean sail\u00adkatu behar\u00adko li\u00adtzateke, 1520. al\u00addera zeha\u00adtzago esanda.\nErretaula. Hiru kaleetako gorputz batez osatua dago erdikoa alboetakoak baino garaiagoa delarik eta badu hauts\u2011babesa ere. Kale bakoi\u00adtzak erliebezko bi etxe ditu. Garaiera handiagoa duen erdiko kaleak leku gehiago izaten uzten du beheko etxean zaindari santuaren gur\u00adtzarako eskainia dagoen eszena nagusia\u00adren\u00adtzat: San Pedrorentzat. Egonean ager\u00adtzen zaigu, eta bere Aita Santu\u00adtza nagusiaren ezaugarriez jan\u00adtzirik ikusten da, bi aingeru saihe\u00adtsetan dituela.\nGoieneko etxean, Guru\u00adtzil\u00adtza\u00adtzearen irudia, Kalbarioaren tradizioa horrela sortuz, ondoren etorriko diren erretaulagin\u00adtzako egitura guztietan atikoarekin koroa\u00adtzeko. Saihe\u00adtsetako goieneko etxeetan Nekal\u00addiko bi eszena agertzen dira: Guru\u00adtzea biz\u00adkarrean daramala, eta Jesus zigortua; beherenekoetan, San Pedrori eskainitako bi eszena: elizako itsason\u00adtzia eta San Pedroren martiri\u00adtza. Bankuan, erdiko zatian, San Gregorioren Meza, eta alboetan, lau irudi solte, kale bakoi\u00adtzean bina egoki\u00adtzen direlarik: San Joan Bataia\u00adtzailea, San Andres, San Paulo eta Alexandriako Santa Katalina.\nWeisek triptikotzat har\u00adtzen eta azter\u00adtzen duen erretaula osoak gotikotasuna ar\u00adnasten du, eszenen markoetako apainketa ugariengatik: hoz\u00adkaturiko ar\u00adkuak, ganga\u00adtxo nerbiodunak, tontorrak eta errezelak, baranda kalatuak eta burdin sare txikiak. Bada oraindik nolabaiteko nazioarteko manierismo bat, \u201chainbat xehetasunetan, besteak beste, guru\u00adtzatutako estoletan, aingeruen manipuluetan eta batez ere beren hego-punta zorrotzetan\u201d.\nLarrabe\u00adtzuko erretaula. Egituran Urdu\u00f1akoaren an\u00adtza apur bat duena da Larrabe\u00adtzuko Goikolexeako zin-elizako San Emeterioren eta San Zeledonioren erretaula.\nBi zaindarien bizi\u00adtza dago irudikaturik lau plafoietan, erdiko al\u00addea bi zaindarien irudiek okupatzeko, eta goieneko ni\u00adtxoa berriz, gotiko berantiarreko trazeriaz apainduriko errezelaren az\u00adpian dagoen eseritako Andra Mariaren\u00adtzat.\nElizbarrutiko Museoa. Bilboko Elizbarrutiko Museoan jasorik dago Gizaburuagako Triptiko ederra, errezel gotikoen az\u00adpian Kristoren Haur\u00adtzaroko eszenen tailak ditu, birjaio\u00adtzen ari den al\u00addiko ezaugarriak dituen trazu oso naturalistak. Eszena, goienean San Martinen irudia buru duela azal\u00adtzen da.\nAretoaren beste muturrean, hormari itsa\u00adtsian, harrian landuriko orra\u00adtzak, errezelak eta tontorrak dituen gotiko loredun estiloko Urdu\u00f1ako erretaula ikus dezakegu.\nLekeitioko erretaula.\nBaina, erretaulagin\u00adtza gotiko-flamenkoan ez da Lekeitioko parrokiako erretaula handiarekin al\u00adderatu daitekeenik Euskal herri osoan. Joan Gar\u00adtzea Crialekin 1508an egindako tratuaren ondorengoa da.\nErretaula. Egitura gotikoak abside osoa estal\u00adtzen du, baditu banku bat eta hiru gor\u00adputz, bost kale, lau kale tarte eta hauts\u2011babesa. Osotasunean zur polikromoan tailatua da, eta baditu 64 taila konkor, haietan garatzen direlarik filigranaz\u00adko gotiko aterpe\u00adtxoen az\u00adpian kontaketa moduan Birjinaren bizi\u00adtzako al\u00addi jakinak, Kristoren haur\u00adtzaroa eta Kristoren nekal\u00addia eta kale tarteetan banatuta profeta, ebanjelari eta apostoluen irudiak.\nAle ba\u00adtzuen gainean azal\u00adtzen diren mar\u00adkek gu\u00adtxienez zaz\u00adpi egileren eskua erakusten dute, gauza ziurtzat har\u00adtzen delarik ba\u00adtzuk fran\u00adtsesak zirela. Irudigin\u00adtza hau, eginak izan zireneko data gogoan harturik, zahar itxurakoa eta herrikoia da, baina, bere neurria eta konplexutasuna ikusita, euskal gotikoko ale nagusia gisa hartu behar da erretaula hau. Echeverria Go\u00f1iren ustez, \u201cSevilla eta Toledoko katedraletako erretaula handien atzetik dago, leku duin batean\u201d.\nGipuz\u00adkoa.\nGipuz\u00adkoan badira gure arreta erakar\u00adtzen duten erretaula ba\u00adtzuk, tradizioa gotiko berantiarrekoak, errenazimentuko hainbat ohar\u00adtxorekin joka\u00adtzen ikusten ditugunak.\nKoroa\u00adtzearen erretaula. Errenteria. Errenteriako parrokian, Ebanjelio al\u00addeko lehen alboko kaperan jarrita, Koroa\u00adtzearen erretaula gorde\u00adtzen da; hain zuzen ere, horrela deritzo, bere erdiko erliebearen gaia hau delako. Al\u00adde banatan, badira beste bi erliebe Az\u00adken Afaria eta Mendekosteari eskainiak. Altuera, nolabait ere murriztua duen gorputz batez osatua da, baina badu nahikoa zabalera, eskulturazko erliebe eta gotiko apainketaz betetako hiru kale osa\u00adtzeko.\nEsku flamenkoez egina izango da inolako zalan\u00adtzarik gabe, Bruselakoak agian, 1505-1510 inguruan. Hain neurri txikiko irudi eta aurpegien gainean lortutako tailaren fintasuna eta arimaren adieraz\u00adpena neurtu izan dira.\nHala ere, estetikoki miresgarriena mul\u00adtzo osoak konposizioan duen abilezia da. Adierazten diren hiru eszenetako bakoi\u00adtzak fun\u00adtsean banaketa plastiko biribila du antolamenduan. Eskema hau Afariarenean oso nabarmena da eta lehen flamenkoen margolan ba\u00adtzuk ekar\u00adtzen ditu gogora, adibidez, Lovainan dagoen Dirck Bouts\u2011en Az\u00adken Afari zoragarria. Az\u00adkarateren moduan, G.Weisek triptiko\u00adtzat daukan erretaula hau estilistikoki Urdu\u00f1ako triptikoaren parean jar\u00adtzen du.\nAz\u00adpeitiko San Martinen Erretaula. Az\u00adpeitiko parrokian, Errukiaren kaperan, San Martinen erretaula daukagu, Az\u00adpeitian jaio zen on Martin Zurbao, Tuyko go\u00adtzainak sortua. Agirietatik dakigun gauza da, erretaularen tratua Joan Paris eskulturagilearekin eta bere suhi Antonio Pigmelekin egin zela, eta 1521ean ezarri zela. Neurria 3 m x 5 m dituena da.\nErretaula. Banku bat eta beste bi gorpu\u00adtzez osatua dago; goitik beherako zen\u00adtzuan berriz, baditu hiru kale eta hauts\u2011babesa. Saihe\u00adtsetakoak baino zabalagoa den erdiko ni\u00adtxoan San Martinen estatua dago. Bankuan, eskuineko al\u00addean Bil\u00addo\u00adtsarekin dagoen San Joan Bataia\u00adtzailea ikus daiteke; ez\u00adkerral\u00addean, berriz, San Joan Ebanjelaria kaliza eta arrano bat dituela. Bi irudiok belauniko daude. Gainerako erliebeetan San Martinen bizi\u00adtzako eszenak eta Nekal\u00addiko hainbat pasarte adierazten dira.\nBadirudi ertilaria errealismo adieraz\u00adpide baten bila dabilela, koloreaniztasunaz areagotu nahi duena; baina tradizio gotikoak oraindik ere bere eragina badu eta ez dio osotasun klasikora iristen uzten.\nBurdin sarea. Aipamen bat mereziko luke hemen, kapera bereizten duen burdin sare ederrak (5 m zabaleran eta beste hainbeste luzeran), nahiz eta lan osoaren data aurreratua izan (1520), bereak ditu gotiko edergarriak eta gailurreria lerdena. M\u00aa Asunci\u00f3n Arrazolaren ustez, lan horren egilea agirietan azal\u00adtzen da: Elgoibarren bizi zen Marigortako Kristobal.\nZumaiako San Antonen erretaula.\nHistorian zehar, estilo batetik batera bat-batean eta errotikako al\u00addaketa ematen duen une eta lekurik ia ez da aur\u00adki\u00adtzen. Trantsizioan, delako uneetan historialaria harri eta zur gera\u00adtzen da ohiko estilistikaz\u00adko hi\u00adtzez lan bat sail\u00adkatu nahi duenean. Zalan\u00adtza hau, esate baterako, hemen deskribaturiko erretaula ba\u00adtzuen aurrean gerta\u00adtzen da eta berriro ere azal\u00adtzen da Zumaiako parrokiako erretaula eskultorikoaren aurrean.\nSan Anton izeneko erretaula Zumaiako parrokiako Sasiola kaperan dago. Ebanjelioaren al\u00addean kokaturik, kapera osoaren altuera guztia bete\u00adtzen du. Erretaula mistoa da, zeren eta erdiko triptikoak bi gorputz edo solairuz eta hiru kalez osaturik dagoenak eskulturak jaso\u00adtzen ditu; ateak, aldiz, barru al\u00addetik koloreani\u00adtzez\u00adko pinturaz daude apainduak eta grisailaz kanpotik. Albokoen al\u00addetik gorago igo\u00adtzen den erdiko kalearen goieneko solairua bete\u00adtzen du Kalbarioak, behereneko solairua, berriz, errezela aberats kalatu baten az\u00adpian San Antoni eman zitzaion. Santu herrikoi honek, oso irudi adieraz\u00adkorra du. Saihe\u00adtsetako kaleetan heda\u00adtzen dira Kristoren Nekal\u00addiaren hainbat pasarteei eskainitako sei erliebe.\nNahita bilatu da errealismoa, apaingarrien bidez nahiz polikromiaren bidez areago\u00adturik. Afaria, Ikuz\u00adketa, Piztuera eta Madalenari egindako Eszena konta\u00adtzen dituzten lau agerral\u00addien pinturak jada errenazimentukotzat har daitez\u00adke, Martin Schongauer\u2011en grabatuetan inspiraturikoak dira, neurri batean bederen. Mazoneria eta erliebeetako ezaugarri gotiko nabarmenengatik erretaula polit hau XVI. mendearen lehen urteetako izan daiteke.\nHilobietako eskultura.\nEskultura gotikoaren aipamen honetan merezi du bakar\u00adkako atal berezi bat XIII. mendeaz geroztik garran\u00adtzi berezi bat hartzen hasi zen hilobietako eskulturgin\u00adtzak.\nKarlos III.aren eta Leonor Anderearen hilobia.\nIru\u00f1eko katedralaren erdiko habeartearen al\u00addare aurrean kokaturik dagoen hilobi hau goraipatuz hastekoa da, ez inola ere arrazoi kronologikoengatik, baizik eta beronen balio artistiko eta ikonografiko bereziagatik. Zalan\u00adtzarik gabe, Nafarroako hilobi gotikoetan lanik nabarmen eta adieraz\u00adkorrenetakoa delako.\nMausoleoa, prisma erregular egitura duen ohe baten gainean bi estatua daude etzanik, kalatuz\u00adko trazeria fina duten errezela zabalen az\u00adpian.\nClaus Sluterren lanean maila gorenean aur\u00adki daitekeen ikonografia tradizio baten arabera, Champmol\u2011eko (1404) kartusian, Felipe Ausarta Borgoinako dukearen hilobi ospe\u00adtsuan, ohearen aurreal\u00addea 28 negar kantariren irudiz apaindua dago. Alabastro finez tailatutako Iru\u00f1eko negar\u2011kantariak ez dira mukulu biribilak, baizik eta, beren biz\u00adkar lauak, berde ilune\u00adkoa hondoa duen hareharri lauzari atxiki\u00adtzen zaizkio. Champmol\u2011en irudietan inspiratuak badira ere, Sluterren negar\u2011kan\u00adtarien ondoan dituzten desberdintasunak nabariak dira.\nJehan Lome Tournakoa da hain dokumentatua dagoen alabastroz\u00adko hilobi zoragarri honen egilea. Oso gaztea zelarik errege Noblearen eskutik Nafarroara etorritako Lome deri\u00adtzan hau, erregearen arte ekimenen arduradun egon zen 1411.etik, 1449an Vienan hil zen arte. Hilobiko lanak 1413an hasi ziren. Esku askoren parte-hartzea duen lan horretan, maisu ba\u00adtzuen izenak ezagu\u00adtzen dira (denak arro\u00adtzak), baina Jehan Lome izan zen arduradun nagusia \u201cmaestre de fazer las ymagines\u201d.\nErrege irudiaren trazuak. Erregina 1415ean hil\u00adtzean, Oliteko jauregian buru\u00adtzen ari ziren lanak biz\u00adkortu egin ziren eta hainbat zati Iru\u00f1era eramaten hasi. Karlos errege Noblea deritzonaren irudia bera bizirik zela egina izan zen nonbait, zeren eta, ziurtatuko lukeen dokumenturik ez dagoen arren, estatuaren aurpegian azal\u00adtzen diren giza banakoaren arrastoak ikustea aski da erretratuaren benetakotasuna baiezta\u00adtzeko.\nErregeren trazuak adierazteko iaiotasunari, erabateko aurrez aurreko jarreran kokaturik, bular gainean otoitz jarreran eskuak bil\u00adduta, betazal zabalez estututako begiak irekita, eta betiereko bakea isla\u00adtzen duen itxurarekin, eskulturagileak jakin zuen alabastroaren gaineko argiaren erabilera eta errege mantuaren eta soingainekoaren tolesduretako kontraste ederra el\u00adkar\u00adtzen. Irudi honen edertasunak erreginaren estatuaren irudi zer\u00adtxobait zimel\u00adduarekin benetako kontrastea egiten du.\nVillaespesa senar\u2011emazteen hilobia.\nBestal\u00adde, Tuterako katedralean Epistolaren al\u00addetik, guru\u00adtzadurako kapera baten al\u00adde bateko horma har\u00adtzen duen Villaespesako Mosen Francesen eta Uxueko Isabel bere emaztearen hilobi bikaina Jehan Lomeren lana dela esaten digute dokumentuek.\nErrege Nobleak 1397an kan\u00adtzelari izendatu zuen Villaespesa aragoar sendagilea, nafar gortean oso estimatua izan zena. Oliten hil zen 1421ean, bere emaztea baino hiru urte beranduago eta, askoren ustez, kapera eta hilobia 1425etik 1445era bitartean eginak dira; hain zuzen ere, aragoar eskulturagileak, zeha\u00adtzago esanda, Joan de la Huertak, Darokako maisu handiak, Borgoinako gortean bere maisu\u00adtza azal\u00adduz Claus Sluter ordez\u00adkatu zuenak zuzenean eginak.\nHilobiaren kanpoko al\u00addea gotiko flamigeroa da, alderdi batean zor\u00adtzi negar\u2011kantari txapel\u00addun ikusten dira, bizardunak ba\u00adtzuk eta gabeak besteak, beren artilez\u00adko mantuen tolesduren zabaleragatik Borgoina al\u00addeko airea dutenak. Gainean etzandako biak tolesdura ugariko gonak dituzte jan\u00adtzita. Kan\u00adtzelariak dok\u00adtoregoko birretaz estalia du burua, esku batez ez\u00adpatari hel\u00adtzen dio eta bestean liburu bat dauka.\nLehoi bat da\u00adtza bere oinetan. Emaztearen burua durbante moduko txano batek estal\u00adtzen du eta guru\u00adtzea duen lepoko luze batek ingura\u00adtzen dio lepoa.\nEtzanda dauden mailaren gainean, beheko solairuan, lurpera\u00adtzearen liturgia ospakizuna gara\u00adtzen da, hondoa nahiz saihe\u00adtsak predela modura estaliz; zor\u00adtzi tal\u00addeko desfilea, beste hainbeste ar\u00adku konopial hoz\u00adkatuen az\u00adpian: apaizak, eliz mutilak, go\u00adtzainak, abade mitradunak eta monjeak, denak ere erretratu eder bat Bigarren solairuan, Birjina eta San Joanen artean, hilobitik atera\u00adtzen dela dirudien gorputz erdiko hil\u00addako Jesusen irudia, Nekal\u00addiko hainbat tresnen gainean. Goial\u00addeko zatian kerubinez\u00adko laino baten az\u00adpian eta bi aingeru in\u00adtzen\u00adtsulari alboetan dituela adierazirik, Hirutasuna.\nSaihe\u00adtsetako erliebeek, ez\u00adkerrekoak San Gregorioren meza (elezahar urrikal\u00adtsu honen irudika\u00adtze zaharrenetariko bat) adierazten du al\u00addarearekin eta gainean Kristoren irudia eta guzti; eskuinera, Mosen Frances eta haren emaztea belaunikaturik, atzean beren seme eta ilobak dituztela, haren hiletetara etorriak.\nEtzanak dauden bi estatuak eta bai hileta eliz\u00adkizunetan parte har\u00adtzen duten lagunak errealismo izugarria dute. Jakinaren gaineko arreta jarri du ertilariak arimen adieraz\u00adpen-ugaritasuna lortu nahirik: arreta, jaiera, tristezia eta abar, nahiz eta, bestal\u00adde, mul\u00adtzo osoan ohituraz\u00adkoagoak diren beste buru ba\u00adtzuk ere ikusten diren; nolanahi ere, lan hau buru\u00adtzen beste esku ba\u00adtzuk ere parte hartu zutela pen\u00adtsa\u00adtzen da.\nJehan Lomerenak izan daitezkeen beste ba\u00adtzuk. Agian, Jehan Lomeren lanen artean kokatu behar\u00adko da San Joseren atea, zeren eta Iru\u00f1eko katedraleko klaustroa kanpoarekin lo\u00adtzen duen ar\u00adku zorro\u00adtzetako ate xumea da hau, eta bere tinpanoan Espiritu Santuaren usoaren az\u00adpian Mariaren Koroa\u00adtze eszena baitago adierazirik. Harria zahar\u00adkiturik egotea ez da eragozpen soingaineko tolesduren antolaketak duen edertasunean eskulturagilearen iaiotasuna ezagu\u00adtzeko.\nOliten, erreginaren erretratu bat ertilari berak egina dela esaten da, errege Noblearen alabaren irudia da ziur asko; hain juxtu, Blanka Anderearena, Aragoiko Joanekin bigarren ez\u00adkon\u00adtza al\u00addiz ez\u00adkondua, eskulturaren egoera txarra dela eta adierazten zaila den ziurtasuna da, inola ere.\nHilobi ba\u00adtzuk ere harenak direla esten da, besteak beste:\n- San Joanen kaperan dagoen San\u00adtxez Oteiza go\u00adtzainaren hilobia (1425 erdial\u00addekoa) katedralean,\n- eta ustez\u00ad Nafarroako Lionelenaren hilobia, kareharriz egina da eta oso ongi adierazten da XV. mende horretako urteetan nafar eskulturak egin zuen aurrerapena. Hilobiaren hondoa apain\u00adtzen duten irudien naturaltasunak, beren jan\u00adtzien konposaketa ederrak, aurpegien grazia eta fintasunak \u2013besteak beste, Nekal\u00addiko Birjinarena\u2013 hurbileko Errenazimentuaren ingurua al\u00addarrika\u00adtzen ari dira. Ulertu egiten da, lan hau Jehan Lomeren lan gisa hartu nahi izan bada ere, dokumentuek mul\u00adtzo hau maisu flamenko handiaren herio\u00adtza ondorengoa dela ziurta\u00adtzea (1449).\nAialatarren mausoleoa Kexaan.\nEuskal arte historialariaren\u00adtzat garran\u00adtzi berezia duen beste mausoleo bat Aialatarrena da. Izen bereko ibarreko jaunak eta Erdi Aroan politiko sonatuak izan ziren Aialatarren hiru belaunal\u00addiek eginiko hilobiak bil\u00adtzen dituen mul\u00adtzoa da.\nZalan\u00adtzarik gabe tolosar lantegietan alabastroz landutako hilobi an\u00adtzinakoenak, XIV. mendearen bigarren erdiko hileta-eskultura alerik onenen artean aur\u00adki\u00adtzen dira.\nPedro Lopez Aialakoak, dorrearen sor\u00adtzailearen semea eta Gaztelako Kan\u00adtzelari eta Rimado de Palacio sonatuaren egilea izan zenak, beraren eta Leonor de Guzman bere emaztearen mausoleoa eraiki zuen, Adatsaren Andra Maria deritzonaren erdiko kaperan kokaturik dagoena. Etzanak dauden irudiak dira, beren garaiko gustuz jan\u00adtziak: gizona armaduraz eta lanketa fineko ez\u00adpata eskularruetan eta zorroan; anderea, aldiz, mantu, buruko eta eskularruz, zoragarriro landutako Orduen liburua eskuetan duela. Bi gorpu\u00adtzak, hamabi lehoiez eu\u00adtsitako oinarri artistiko baten gainean har\u00adtzen dute atseden: santu, aingeru, monje, andere eta sol\u00addaduez apaindurikoan.\nKapera bereko hilobian, harriz\u00adko hilku\u00adtxetan daude, al\u00adde batean, kan\u00adtzelariaren aita Aialako Fer\u00adnan Perez, eta, beste al\u00addean, aldiz, bere emazte Elvira de Ceballos Anderea, kan\u00adtzelariaren ama.\nKexaako komentu beraren San Joan elizako sarreran ar\u00adku sendoetan kokaturiko on Pedro Kan\u00adtzelariaren seme on Fer\u00adnan Lopez de Guzman eta bere emazte Maria de Sarmiento Anderearen XV. mende erdial\u00addeko harriz\u00adko hileta mukuluak ere ederrak dira: \u201cErrealismoa, aurpegietako fintasuna, janz\u00adkeren berez\u00adko erabilera. Bukatu da jada aurrekoen estilizazioa. Hemen, al\u00adderdi honetatik gertuen dauden eta garai horretako kanon estilistikoekin adostuago dauden Gaztela al\u00addeko eskolen naturaltasunerako joera da nagusi\u201d.\nMargolan gotiko berantiarrak Euskal Herrian.\nItaliar gotiko estiloa.\nBaskonian, italiar gotiko estiloa ez dago Nafarroan besterik. Ez da zalan\u00adtzan jar\u00adtzekoa, XIV. mendearen erdial\u00adde horretan, Nafarroako gortearen eta Avignongo Aita Santu al\u00addeko gortearen artean harreman estuak izan zituztela, hala politikan nola kulturan. Avignongo Aita Santu Klemente V.a eta Joan XXII.ak Iru\u00f1eko elizgizon eta elizarekin ezin konta ahala epai eta arazo erabaki behar izan zituzten, XIV. mendearen lehen hiru hamar\u00adkadetan.\nUrte horietan zehar, inguru horretan ertilari handi asko mugitu zen, fran\u00adtsesak, katalanak eta italiarrak. Giottok, 1307 eta 1310 bitartean, Klemente V.a Aita Santuaren\u00adtzat pintatu zuen. Giovanneti de Viterbok, 1343.ean, egoi\u00adtza bereko beste Aita Santu ba\u00adtzuen\u00adtzat egin zuen lan. Simone Martini ere hara deitua izan zen Stefaneschi kardinalaren partetik, 1340tik1344ra artean.\nEz da inola ere harri\u00adtzekoa, beraz, Nafarroako erregeek kontrataturiko fran\u00adtses eta aragoar margolariak Giottoren naturalismoarekin liluraturik gel\u00addi\u00adtzea, nahiz eta delako maisu hauek kolpetik ez bazituzten hartu ere, floren\u00adtziar ertilari handiaren berrikun\u00adtza iraul\u00adtzaile ba\u00adtzuk. Irudien modelatuan efek\u00adtu errealista lor\u00adtzeko argi\u2011ilu\u00adnen erabilera jakin\u00adtsuak artean Giottoren ausardiarik lortu ez zuen arren, nafar gorteko Joan Oliverrengan eta bere ordez\u00adko besteren ba\u00adtzuengan halakorik suma\u00adtzen da, besteak beste, zori\u00adtxarrez ia erabat gal\u00addua den Iru\u00f1eko klaustroaren ekial\u00addeko horman margoturiko Maria Birjinaren Bizi\u00adtzaren egilearengan. Joakin eta Ana, Birjinaren gurasoen \u201chistoria apokrifoa\u201d konta\u00adtzen deneko margolan ba\u00adtzuk hobeto zainduak izan balira, ikonografiaz\u00adko gai berak gara\u00adtzen dituen Giottoren Asis eta Paduako freskoekin al\u00adderaketa bat egitea ahal izan zitekeen.\nEz da harri\u00adtzekoa, halaber, Oliteko bigarren Maisuak margoturiko ebanjelioetako pasarteek Pietro Lorenzettiren lanak gogorarazten, beren hondo ilunengatik eta ia espresionista izena merezi duten keinu eta jarrerekin, beren gainean Ebanjelioetako irudi dramatikoek har\u00adtzen duten garran\u00adtziagatik.\nAsiain go\u00adtzainaren kapera.\nEraginen esparru honetan, margolanen estilistika eta kalitate estetikoaren garapena ulertu egiten da, mendearen hirugarren laurdenean jada, esaterako, Asiain Migel San\u00adtxez go\u00adtzainaren hilobi kapera apaindu zutena lanetan (1357-1364), lehenagoko orrial\u00addeetan aipatu dugun bezala. Gaur egun ondoen gorde diren margolanak, ni\u00adtxoa (3,99 m x 2,30 m) eta ar\u00adkubar\u00adnera (0,58 m) estal\u00adtzen zutenak, Museora eramanak izan dira eta hilobi monumentuaren erreprodukzio batean daude kokaturik.\nMargolanaren konposaketa ni\u00adtxoko hormen bi al\u00addetan bana\u00adturik dago. Konposaketaren behe al\u00addeko erdian, ez\u00adkerretara, Mariaren Jaio\u00adtza adierazten da eta eskuinal\u00addekoan Elizan Sar\u00adtzea.\nGoieneko zatia, guztiz gai kristau dogmatikoei lotua dago, gizadiaren Salba\u00adtzailearen bitartekari sagaratuena: ia erdian, Maria, Kristori bera janaritu zuten bularrak eraku\u00adsten, eta eskuinal\u00addean, Kristo, erosmeneko bere zauriak Aitari eraku\u00adsten, saihe\u00adtsetan diren aingeruek eusten diete Nekal\u00addiko ezaugarriei.\nBehereneko mailatan, humanitatearen sinboloz\u00adko adieraz\u00adpena, zorionekoen eta zoritxarrekoen arteko zatiketarekin. Bada otoiz\u00adlari pare bat ere \u2013go\u00adtzain bat eta noble bat\u2013 Maria Birjinaren al\u00adde banatan belaunikaturik.\nEz dugu hilobiaren egilearen aztarnarik, eta margolanen egilea ere ez dugu ezagu\u00adtzen. Baina hainbat xehetasun estilistikorengatik dakigu, adibidez, Elizan Sar\u00adtze eszenako hondoko ar\u00adkitek\u00adturagatik ertilari italiara\u00adtzaileren bat izango zela. Avignongo italiar artea itzuli zuen fran\u00adtses bat izan zitekeela pen\u00adtsatu zuen Emile Bertaux\u2011ek.\nNazioarteko gotikoa.\nEuropako gorteetan, Errenazimentuko aro ain\u00adtza\u00adtsua, Giotto jenioak estreinatu zuena, Masacciorekin ireki behar zuen Italiako arte berriaren eragina suma\u00adtzen hasi zen garaian, Frantziako miniaturen eragina erabakigarria izan zen eskola berri bat sor\u00adtzeko, paraleloki, nolabait ere floren\u00adtziar estiloarekin leian ibiliko zena. Sienako estiloa Fran\u00adtziako gorteetako estiloarekin el\u00adkar\u00adtzea izan zen nolabait. Sienako pinturaren marra uhin\u00adtsuekiko zaletasuna izan zitekeen agian, lerroz\u00adko gotiko fran\u00adtsesak eragindakoa, XIV. mendearen az\u00adken al\u00addiko margolari galiarren polikromiarako arreta Sienako Duccio de Buoninsegna eta beste zenbait ertilarirengandik etor zitekeen.\nKontua da, el\u00adkarrenganako eragin horri esker jaio zela fran\u00adtses gotikoaren Sienako apainketa polikromiaranzko joritasun hor,i eta ertilari flamenkoak Paris eta Borgoinako gorteetan egoteagatik, bere baitan dituen analogiengatik horrela esaten zaion nazioarteko estilo hau, XIV. mendearen bigarren erdian eta XV.aren hasiera bitartean Europako hainbat herrial\u00addeetan: Paris eta Borgoinako gorteetan, Espainia al\u00addeko Levanten, Alemania ipar\u2011ekial\u00addean, Bohemian eta Italiako iparral\u00addean.\nEzaugarriak. Eskual\u00adde guztietan eta ertilari guztiengan maila eta modu berean onartuak ez izatearen salbuespenekin, hauexek ditu ezaugarriak:\n- irudiak luza\u00adtzeko joera,\n- mugimendu lerromakurren zaletasuna,\n- margozta\u00adtze dizdizari eta bikaina,\n- gorteetako ku\u00adtsua duen eta gero eta handiagoa den ardura naturalista,\n- eguneroko bizi\u00adtzako gai laikoekiko lehen\u00adtasuna eta paisaia-eszena,\n- oso paisaia biziak miniaturetan eta lotsa\u00adtiagoa horma-irudietan.\nNazioarteko az\u00adpiegitura horretan italiar infiltrazioak direla eta behartuak gaude etengabe \u201caniztasun linguistikoaz\u201d hitz egitera, hau baita, izan ere, mendearen bukaeran Europa osoko gertakaria.\nNafarroa.\nHispaniako erresumen artean, mende horretan Europara irekienak zeudenak Nafarroa eta Aragoi izanik, atzerapen puska batez bazen ere, ezin gera zitez\u00adkeen arte berri\u00adtzaile horien ba\u00adtzarretara joan gabe.\nHorma-irudiak. Al\u00addi estilistiko horretan sail\u00adka daitez\u00adkeen margolanak ez dira ugari.\nAdibide bat izan daitez\u00adke XV. mendearen hirugarren hamar\u00adkadan Iru\u00f1eko katedralean Pere Ar\u00adnaut Garroren hilobi ni\u00adtxoa apaindu zuten Apostoluen margolanak.\nOhol gaineko margolanak. Nazioarteko estilo honek utzi zituen Nafarroan ohol gaineko margolanetan eredu bikainak, baina ez XV. mendea baino lehen.\nLizarrako erretaulak. Sail\u00adkapen kronologikoak bul\u00adtza gaitzake Lizarrako San Migel elizako bi erretauletatik hastera.\n- San Sebastian eta San Nikasiori eskainitakoa da erretaula hauetako bat (Ar\u00adkeologiako Museo Nazionalean), bien irudiak, gorputz osoz margoturikoak erretaularen bi kaleetan daude, emaileak oinetan dituztela.\n- Guru\u00adtze Santuaren erretaula. Bestea, Guru\u00adtze Santuaren eta Santa Elenaren \u201casmakizunaren\u201d elezaharra gai duela azal\u00adtzen da, eta berekin duen idaz\u00adkunak adierazten duenez Eulateko Martin Perez eta bere emazte Toda San\u00adtxezen aginduz egina da.\nErretaula, predela, hiru solairutako hiru kale eta hauts\u2011babesa duen konposaketa zabal bat da, dena ere apainketa figuratiboz edertua. Erdiko etxean Santa Elenaren irudi erral\u00addoi bat dago nabarmen, eskuineko eskuan guru\u00adtze bat duela, eta emaileen sendietakoak bere oinetan. Erretaularen zaz\u00adpi etxeetan Urrez\u00adko Legendaren araberako kontaketa sonatuaren gertakariak gara\u00adtzen dira. Predelako bost ar\u00adku gingil\u00addunek Kristoren Nekal\u00addia, Herio\u00adtza eta Piztueraren eszenak erakusten dituzte.\nBatasun estilisti\u00adko handi bat agertzen du mul\u00adtzoak, hondoetako urreak eta mantu eta soingainekoen gorri eta urdin bizien margo-oreka ederrarekin. Lagunen fintasun eta liraintasunak, indarrean zegoen \u201cnazioarteko gotikoarekiko\u201d joera, hasiera batekoa behin\u00adtzat adierazten du. Erretaula horretan Zaragozako lantegiko Joan Leviren aztar\u00adna sumatu izan dela dirudi; oraindik ere zeha\u00adtzago, M\u00aa Carmen Lacarrak bere lagun\u00adtzaile batena, Pedro Rubertena dela dio.\nTuterako Santa Katalinaren erretaula. Aragoiko ertilarien mul\u00adtzo beraren eta data (XV. mende hasiera) berekoa izan behar du, egitura eta estiloa ezagutu izan bai\u00adtzaio, Tuterako kolegio\u2011elizan burual\u00addeko kaperan kokaturiko Santa Katalinaren erretaulari.\nBaditu, Maria Birjinaren bizi\u00adtzako zaz\u00adpi eszena dituen predela bat eta Alexandriako martiri herrikoia den santaren bibliografiaz\u00adko gertakariak dituen hiru solairutako bost kale. Aurreko erretaulan bezala, erdiko etxeak santaren irudi erral\u00addoia erakusten du bere martiri\u00adtzaren ezaugarriekin, oinetan emaile apaiza duela.\nOso litekeena da erretaula hau Lizarrakoaren lantegi beretik irtena izatea, hartan ikusten diren urdina eta gorria nagusi\u00ad izateak baiezta\u00adtzen duela baitirudi; baina hemengo honetan margoen ugaritasuna handiagoa da eta nazioarteko estiloaren bereizgarriak areagotu egiten dira: irudiak iharragoak dira eta dotoretasun handiagoz makur\u00adtzen dira.\nTuterako Itxaropenaren Birjinaren erretaula. Bonanat Zahortiga, Tuterako katedraleko Itxaropenaren Birjinaren erretaula bikaina egin zuena ere, zalan\u00adtzarik gabe, Aragoiko eskolakoa izango zen; erretaula hau Villaespesa kan\u00adtzelariaren aginduz egina izan zen, bera Karlos III.aren gortean garran\u00adtzi handiko laguna baitzen, bere hilobiaz hitz egin dugunean ikusi dugun bezala. Hain zuzen ere, hilobi horretan buru izatea zen erretaula honen egitekoa.\nBaditu Kristoren Nekal\u00addiko eszenak adierazten dituen zor\u00adtzi tarteko predela, garaiera desberdineko bost kale eta bi kale tarte eta hauts\u2011babes irudiduna. Beren etxeetan Maria Birjinaren, San Fran\u00adtziskoren eta San Gilen al\u00addiak gara\u00adtzen dira.\nUne hartako ohituraren arabera, erdian, Itxaropenaren Birjinak bete\u00adtzen du erdiko etxea, neurri handikoa da, bere magal gainean ez\u00adkerreko eskua duela, laster izango duen erdi\u00adtzearen misterioa iradokiz. Bere oinetan emaileak azal\u00adtzen dira, Villaespesa kan\u00adtzelaria eta Uxueko Isabel Anderea, bere emaztea.\nLitekeena da Zahortiga izatea erretaula mul\u00adtzo osoaren egituraketa konplexu eta dinamikoaren arduraduna eta espazioaren ikuspuntu errenazentistago bat adierazten duen zenbait eszenen egile zuzena. Baina, irudi-pilaketa neke\u00adtsu antzeko beste eszena ba\u00adtzuk bere lantegiko lagun\u00adtzaileenak izango ziren.\nMiniaturak kodizeetan.\nNazioarteko estiloak ukitutakoak dira Ingalaterrako Erregeen koroa\u00adtze Zeremonia irudizta\u00adtzen duten miniaturak (Nafarroako Ar\u00adtxibategi Nagusia); XIV. mendearen az\u00adken al\u00addeko kodize zoragarria da, ez dakigun arren Nafarroako Gortera zein unetan eta zein bidetatik iri\u00adtsi zen, errege Noblearen garaikoa izango da, ziur asko.\nGarai berekoa da eta agian Karlos III.a erregeari berari zuzendurik iri\u00adtsi zen, Iru\u00f1eko Katedraleko Liburutegira, San Agustinen Eremutar Ordenako monje baten Jacobus Magniren Sophilo\u00adgium\u2011aren ale bat; eskain\u00adtza orria estal\u00adtzen duen miniaturagatik hemen aipa dezakeguna, zeren eta ohiko sare itxurako koloreani\u00adtzen gainean margolariak liburuaren egilea adierazi baitzuen, Maria Birjinaren aurrean belaunikaturik. Irudien polikromia ugariak, per\u00adtsonaien liraintasun politak eta margoen kontraste egoki eta biziak erakusten du miniatuta honek Orduen Liburuko nazioarteko estiloarekin duen ahaidetasuna.\nNafarroaz gain, Arabako leku oso gu\u00adtxitan ikus daitez\u00adkeela dirudi nazioarteko gotikoaren eraginak, esaterako, Trebi\u00f1un, Zuatzu Kuartangoko San Pedro elizaren erretaula nagusian, eta Haraneko erretaularen aztarna-zatiren ba\u00adtzuetan.\nHispaniar gotiko flamenkoa.\nVan Eyck\u2011en espiritu eta materia\nTuteran Villaespesa kan\u00adtzelariaren erretaula ederre\u00adtsi izan eta urte ba\u00adtzuk beranduago, 1432.ean Holandako Limburg\u2011en jaiotako margolari flamenkoa zen Jan van Eyck\u2011ek, Borgoinako Dukeen zerbi\u00adtzuan egon izan zenak, Jossin Vydt eta bere emaztearen\u00adtzat margotu zuen bere Bil\u00addo\u00adtsaren Gur\u00adtzaren (Ganten, San Bavon elizakoa) poliptikoarekin benetako harridura sortu zuen. Harrezkero, ertilari hau bere lanak izenpe\u00adtzen hasi zen: Rolin kan\u00adtzelariaren Birjina (Lou\u00advre), Van der Paele Kalonjearena (Brujas), Ar\u00adnolfini senar\u2011emazteak, eta abar.\nIzadia, paisaiak eta eguneroko bizi\u00adtza izugarriz\u00adko garran\u00adtzia har\u00adtzen duten pintura-mota bat da; espazioaren ikuspegia, zientifikoki zuzena izan gabe ere, zoragarria bihur\u00adtzen da, gizakiaren bizi\u00adtza ingura\u00adtzen duen tresnarik txikienak ere inoiz ikusi gabeko distira har\u00adtzen dute eta ikusleari ikusten den munduarekiko bat-bateko lotuta atsegina adierazten diote. Kristauaren erlijio-espiritua eta ingura\u00adtzen duen mundu naturalaren arteko adiskide\u00adtze baten an\u00adtzekoa da.\nNafarroa.\nMargolan iraul\u00adtzaile honen berri Penin\u00adtsulara iri\u00adtsi eta harridura eta imita\u00adtzeko gogoa sor\u00adtu zituen, baita ikonografia eta estiloan al\u00addaketa bat ere.\nAragoiko errege Alfon\u00adtso V.aren margolaria zen Luis Dalmau-k, Van Eyck\u2011ek Ganteko bere erretaula handia margo\u00adtzen ari zen egunetan Flandesera bidaiatu zuenak, hura ikertu eta kopiatu egin zuen eta Valen\u00adtziara itzulirik, bere Virgen de los Consellers (1445) lanarekin estilo berria sartu zuen. Bide beretik sartuz, baina nazioarteko estiloa erabat utzi gabe, Jaime Huguet Tarragonatarrak eyckiar estiloa apur bat bereganatu egin zuen.\n\u201cHispaniar\u2011flamenko\u201d estilo horretan Valen\u00adtzian, Bar\u00adtzelonan eta Zaragozan XV. mendearen erdial\u00addean lan egiten duten ertilari hauetatik sartu zen Nafarroan eta berrikun\u00adtzak onar\u00adtzen ohiko atzerapenez bada ere, ikusten da erretaulagile ba\u00adtzuk beregana\u00adtzen ari direla.\nSan Migelen erretaula. Nafarroa hegoal\u00addeko muturrean bada hiribil\u00addu bat Barillas izenekoa eta bertan Sant Migelen parrokiako erretaula, 1470eko data eta erdigunean Goiaingeruari eskainitako irudia oso eder nabarmen\u00adtzen dena, margotua eta urreztatutako hondoaren gainean herensugea ziztatuz eta emaileak bere oinetan belauniko dituela.\nAlboetako oholetan Mariaren Bizi\u00adtzako lau gertakari konta\u00adtzen dira; bankuan estigmatizatutako San Fran\u00adtzisko, Piztuera, Mendekoste eta San Sebastianen martiritza daude; hainbat santu hauts\u2011babesean eta predelan. Lan hau Jaime Hugueten lagun\u00adtzaileena delako iritzia askorena da.\nTuterako kolegio\u2011elizako erretaula. Nafarroan estilo berriaren ordez\u00adkari nagusia Oviedoko Pedro Diaz da, Zaragoza eta Huescan lan egin zuen maisua, 1487 eta 1494 bitartean Tuterako Kolegio\u2011elizan erretaula nagusian bere maisulana utzi zuela esan daitekeelarik.\nErretaulak baditu az\u00adpialdea, bankua eta hiru solairutako bost kale, mazoneria goti\u00adko\u2011fla\u00admigeroko hauts\u2011babesez inguraturik. Erretaularen az\u00adpiko al\u00addean, behin\u00adtzat, Diego del Aguila, Joan Gasko eta beste ba\u00adtzuk esku hartuko zuten, tratua eginiko ertilariaren lagun\u00adtzaile modura.\nErdiko horma-hobia mende bat beranduago bete egin zen (1606), Joan Baz\u00adkardoren eskultura batekin, Jasokundeko Maria Birjinaren irudia jarririk. Banku az\u00adpian Apostoluen buruak ikus daitez\u00adke; bankuan Nekal\u00addiko irudiak, hauts\u2011babesean zor\u00adtzi profeta. Aurreal\u00addeko hamabi tarte handietan, Mariaren irudiaren inguruan, bere bizi\u00adtzako hamabi gertaera daude.\nLan itzel hau, aurreko erretaulen gainetik jar\u00adtzen da bere handitasunagatik, bere polikromia arrandi\u00adtsuagatik, eszenatokien benetakotasunagatik eta espazioko irudien kokapen ugari eta zabalagatik. Oviedoko Diaz gotikoa gaindi\u00adtzen eta Errenazimentuko pinturetatik oso gertu aur\u00adki\u00adtzen dela esan daiteke, nahiz eta zaharturiko gustuen joerakoak diren, besteak beste, erliebetako nabardura urreztatuak, ikuspegiekiko bere arduragabetasuna eta soingainekoen tolesduretan zurruntasun gehiegiz\u00adkoa.\nSan Mar\u00adkos kaperako erretaula. Diaz Oviedok beste erretaula ba\u00adtzuk ere burutuko zituen Nafarroako hainbat tokitan; besteak beste, bada dokumentaturiko lan bat, Cascanteko Erromeroko Amaren ermitan San Mar\u00adkosen kaperako erretaula. Lau tartetan buru den santuaren bizi\u00adtzari eta beste santu irudi ba\u00adtzuei eskainitako programa ikono\u00adgrafiko bat gara\u00adtzen duen XVI. mendeko lan bat da.\nBeste erretaulak. Aurreko horretan bezala, Oviedoko Diazen estiloaren arrastoa nabari\u00adtzen deneko beste pintore ezezagunen erretaula mistoak, eskultura eta margolanen nahasteak dira, erdiko tartea bete\u00adtzen duen santu zain\u00adtzailearen estatuaren inguruan koka\u00adtzen dira margoturiko tarteei dagoz\u00adkielarik. Horrelaxe gerta\u00adtzen da:\n- Artaxoako Hesiko San Satur\u00adnino elizako erretaula nagusian,\n- Los Arcosko Santa Maria elizan, an\u00adtzina Eulatetarren kaperan buru zen Ikustal\u00addiaren erretaula txikian\n- eta Iru\u00f1eko katedraleko kapera baterako Caparroso senar\u2011emazteek agindu zuten Santo Tomas Apostoluari eskainitakoan.\nHorietan guztietan errealismoaren kaltetan bada ere, apainketari xarmantasuna ematen dion urre ugariren erabilerak, franko\u2011gotiko estiloaren joera eta Siena al\u00addeko pintura kon\u00adtserba\u00adtzaile horren bikaintasun polikromoak, bereziki iaioak diren pintore horiek oraindik ere gotiko jarreran mantentzen dituzte; baina bestal\u00adde, espazioaren zen\u00adtzu berri horrek, adieraz\u00adkortasuna eta konposaketan argitasunaren bilaketak errenazimentuko pintoreen hurbileko eszena al\u00addarrika\u00adtzen du.\nAraba.\nNafarroatik kanpo, Araban baditugu hainbat erretaula ala erretaula zati, Iparral\u00addetik \u201cinportatu\u201d eta bereizteko \u201cbertakoak\u201d esango diegunak eta gotiko gisa izendatu behar\u00adko liratekeenak. Halakoxeak dira, esate baterako:\n- Torturaren erretaulatik gorde diren panelak.\n- Araban, Labran\u00adtza eta Olanokoak ere, gotiko berantiartzat har daitez\u00adke,\n- eta Biz\u00adkaian, Zeanurikoa.\nHala ere, errenazimentuko zenbait arrastorengatik eta XVI. mende barruko kronologia aurreratuagatik, horietaz hurrengo atalean jardungo dugu.\nLiturjiako gaiak eta luxuz\u00adko arteak.\nBistakoa dirudi, kristau gur\u00adtza apain\u00adtzeko eta eder\u00adtzeko ardura, oinarriz\u00adko bi sakramentuak emateko behar diren gai guztiei lotu behar\u00adko li\u00adtzaiokeela: Bataioari eta Eukaristiari. Hasierako garai haietan garran\u00adtzirik gabeko al\u00adtzari bat zen al\u00addarea esanahiez hornituz joan zen eta az\u00adkenik Kristo bera sinboliza\u00adtzera iri\u00adtsi zen. Harrez gero jaiera bereziz erabilia izan zen eta aparteko arretaz egina izan da. Erdi Aroak jaiera hau zehaztu egin zuen, ez hainbat egituran, baizik eta apaindutako aurreal\u00addean (antipendia), lehendik aipatua dugun Aralar\u00adko San Migelen aurreal\u00addean (ez erretaula). Erdi Aroko arte-balio berezia duen al\u00addarerik ez da gorde Euskal Herrian.\nBataiarriak.\nErdi Aroko Arte Historia batean erakargarriagoak izan daitez\u00adke bataiarriak edo ponteak, izan ere, kristau gur\u00adtzaren barruan berauen egitura eta formak historia ugaria eta luzea izan du. Ain\u00adtzira eta erreketako uretan bataioa har\u00adtzen zenetik, urtegi batean sar\u00adtze eliz\u00adkizun orokor batera igaro zen ondoren eta elizatik kanpo zegoen ar\u00adkitek\u00adturaz\u00adko egitura zuen esparru batera gero, hasieran igerileku baten itxura bazuen ere, haurren bataioa zela eta al\u00addatuz joan zen, barrura sartuz egiten zeneko on\u00adtzi zabal bat bilakatuz, eta hau ia beti elizaren sarreran koka\u00adtzen zen, esanahi bat adieraziz. Euskal Herria Kristautasunean nolabait ere berandu sartu izanak uler\u00adtzen lagundu egiten du herri honetan ez dela inolako urtegi edo bataioetako \u201citurririk\u201d ezagu\u00adtzen.\nBataiarrien ereduak.\nEuskal Herrian ikus daitez\u00adkeen bataiarri zaharrenak ez dira XII. mendea baino lehenagokoak, eta estilistikoki erromanikoak diruditen asko XIII. mendeko\u00adtzat hartu behar dira. Hauetatik asko ikus daitez\u00adke Nafarroako an\u00adtzinako eliza\u00adtxoetan oraindik ere. Erabateko soiltasuna dute hauetako ba\u00adtzuk bere bi zatietan \u2013oinarria eta kopa\u2013 eginkizuna beste funtziorik bilatu ez balitz bezala. Beste ba\u00adtzuek al\u00addiz, kristau el\u00adkartea erritoaren izaera sagaratuaren oso kontzientea zela adierazten dute, on\u00adtziaren apainketa eta sinbolismoa guru\u00adtza\u00adtzen saiatuz.\nSarrienetan fustea zilindroz\u00adkoa da, nahiz eta karratuak eta prisma egiturakoak ere badiren. Ia beti egitura erdiesferikoa duen kopan ikusten dira a apainketak. Horrek askotan egitura galloiduna har\u00adtzen du; beste ba\u00adtzuetan koparen goial\u00addeko zatian geome\u00adtriaz\u00adko zeinuak dituen zerrenda bat izan ohi da, eta ez dira giza eta animalien buruak falta izaten.\nNafarroan.\nBataiarriak edo ponteak. Nafarroa eta Araban gorde\u00adtzen diren ale ugarietatik ez da erraza landu zituenarengan borondate argia eta arte abilezia handiena adierazten dutenak aukera\u00adtzen. Edertuenetariko ba\u00adtzuk aipa di\u00adtzagun:\n- Lizarrako San Pedro Ruakoa, erromanikoa eta XII. mendekoa ziur asko, eta bere kopa erradioz\u00adko eran jarritako hostoez, eta goieneko zatian palma-hostozko frisoz apaindurik du kopa; zutoin zilindrikoa buruz eta landare-irudiz estalia dago.\n- Ekizakoa ere erromanikoa da, bolaz eta sokateriaz apaindua fuste zilindriko baten gainean.\n- Neurri handikoa eta herrikoia delako interesgarria da Bidaurrekoa ere, galloien ordez, musika tresnak babesean dituen ar\u00adku sail bat eraku\u00adtsiz.\n- Agoiz\u00adkoaren antzera ba\u00adtzuetan zutoina bera ere estal\u00adtzen du. Oinarria koskaz apaindua, zerra hor\u00adtzez ala bolaz, eta zutoinean, berriz, zutabe eta bolaz\u00adkobustora.\n- Galloidunak, baina apaingarri berezirik gabeak dira Sagaseta, Zalba eta Eran\u00adtsusekoa (bereziki handia).\n- Liberriko erromanikoa guztiz soila da; Azueloko San Jurgi esaterako.\n- Berroiako zir\u00adkuluerdi-formako kopa giza aurpegiek apain\u00adtzen dute.\n- Nafarroan berezien eta interesgarriena Arripodasko (Urraulbeiti) bataiarria da, XIV. mendekoa da; bere hiru al\u00adderdietan apaindua dagoen kopa karratu bat du; Jainko bizi\u00adtzaren iturri denaren Kristoren bi izaerak eta bere erospeneko ekin\u00adtza ukitu nahi dituela dirudien gaiak ditu kopak. Bakedanoko Rodriguezen armarria du.\nAraban.\nAraban, bataiarrien artean:\n- zaharrenetakoa Armentiakoa da, XII. mendekoa; guztiz soila, koparen ertz gainean erliebez\u00adko ar\u00adku zerrenda soil bat duena. Sartal\u00addeko lautadako beste ba\u00adtzuk ere erromanikoak ala lehengotikoak dira eta oinarri karratu gainean erdi gune bat dutelako dira ezagunak.\n- Estibali\u00adzkoa nabarmen\u00adtzen da, oinarriko zutabeek kapitelak baitituzte eta kopak apaingarri oso eder bat. Burgu, Txin\u00adtxetru, Gordoa eta abarretakoak gotikoak dira, gai geometriak dituzten erliebez\u00adko apainketak zerrendan jarririk.\n- Sail honen barruan apainketa joria duten beste nabarmen ba\u00adtzuk Ilarduia, Ar\u00adkaia, Erroitegi, Arriano (az\u00adken hau hainbat edergarri dituzten bost zerrenda dituena da: takeatuak, errosetak, izarrak, zerra hor\u00adtzak, eta abar.)\n- eta oso bereziki Donemiliagako San Erromanena, edergarriz guztiz estalia bere hiru gorpu\u00adtzetan: oinarrian, fustean eta kopan; honek luxuz\u00adko apainketa ager\u00adtzen du zenbait gai dituzten zerrendez: zerra hor\u00adtzak, sigi\u2011sagak, zir\u00adkuluetan sartutako palma-hostoak, errosetak eta abar, denak ere zen\u00adtzu estetiko ederrekoak konposaketan.\nGuardiako parrokian eta baita Gasteizko elizbarrutiko landa-lurretan ere ikus daitez\u00adke gainera edertasun bikaineko beste bataiarri ba\u00adtzuk, baina XVI. mendekoak dira jada eta ba\u00adtzuk guztiz platereskoak.\nKantauri al\u00addeko lurral\u00addean elizetako bataiarriek ez lukete jasango Nafarroa eta Arabakoekin egiten den al\u00adderaketa. Hala ere, Gipuz\u00adkoan gogora\u00adtzea merezi dutenak dira:\n- agian erromaniko aurrekoa den Ormaiztegikoa,\n- Zeraingo gotikoa,\n- eta Asteasukoa, isabel\u00addarra jada.\nUrregintza Liturgikoa.\nSail honetan, bereziki liturgia ospakizunetarako direnetan ere Nafarroa da ondarerik ugariena eta balio\u00adtsuena duena. Aitortu beharrez\u00adkoa bada ere, askoz ugariagoak izan zirela Nafarroako ondarearen alor honetan nozitu ziren galerak XIX. mendeko borrokak eta bidegabeko besteren\u00adtzeak zirela medio eta sortutako goseak eragin zituenak.\nNafarroan.\nProzesioetako guru\u00adtzeak. Erdi Aroko prozesioetako guru\u00adtzeak ez dira gu\u00adtxi Nafarroan. Badira metal desberdinez eginak Aratzurin, Sorauren, Itsason eta abar.\nDenetan deigarriena Iru\u00f1eko San Zer\u00adningo guru\u00adtzea da. Egituraz eta estiloz gotiko bada ere, XVI. mende hasierakoa da. Droseleteen az\u00adpian Jesus eta San Satur\u00adninoren irudiak erakusten ditu, modelatu ausardi\u00adtsu batez landuriko hosto\u00adtza gotikoen \u201ckriseilu\u201d gainetan, Kalbarioa, Birjina eta San Joanen irudiekin. Mul\u00adtzo hau maza gotiko eder batez bukatua dago apostolu\u00adtza eta ia platereskoak diren mendel txikiak dituela.\nIru\u00f1ea eta Zango\u00adtzako zilargin lantegietatik prozesioetako guru\u00adtze ugari sortu zen (gaur egun gehienak desagertuak dira). Ziurta daitez\u00adke jada, XV. eta XVI. mendeetatik gordetakoetan Errenazimentuko plateresko ederrak, baina filigrana eta kalatuetan diseinu flamigero tradizionala gordeaz, gotiko leiha\u00adteen trazeria imitaturik.\nErlikia\u2011on\u00adtziak. Hilobi Santuko erlikia\u2011on\u00ad\u00adtzia. Sail honi gagoz\u00adkiolarik, denen artean buru Iru\u00f1eko katedraleko Hilobi Santuko erlikia\u2011on\u00adtzi bikaina jarri behar da. Guru\u00adtzadatik itzul\u00adtzean San Luisek Parisera ekarritako Aran\u00adtza Santuaren erlikiarekin lotu izan zen, eta hori zela eta uste izan zen, bere alaba Isabelen Teobal\u00addo II.arekin (1258) ez\u00adkon\u00adtzen zela eta errege santu fran\u00adtsesak eginiko erregalia zela Iru\u00f1eko bi\u00adtxi hau. Baina erlikiaren idaz\u00adkunak \u201cHiloihal Santura\u201d begira jartzen gaitu eta zen\u00adtzuz\u00adkoagoa dirudi barrual\u00addean adierazten duen eszena kontutan hartuz gero.\nJatorriz egitura gotikoa du, eskemaz eta trinkotasunez Parisko Kapera Santua irudikatzen duen Iru\u00f1eko erlikia\u2011on\u00adtzi honek barrual\u00addeko zuloan paz\u00adko goizeko irudika\u00adtze bat du, emakume santuak hilobira iri\u00adtsi eta aingeruak berria eman zienekoa: \u201cPiztu da...Ikus non egon zen\u201d.\nAngeluzuzeneko oinplanoa du eta idul\u00adki baten gainean dago, lau lehoi txikik eusten diotela; hilobia inguratuz ebanjelioko paz\u00adko gertaerako lau irudiak eta oinetan lokartuak dauden bi sol\u00addadu\u00adtxo erromatarrek erdira\u00adtzen dute antolaketa.\nMul\u00adtzo osoa zoragarria gerta\u00adtzen da konposizioko irudien modelatuetan asmatu baitzuten, bai neurriz, bai politasunez eta urrez\u00adko xafletako lore eta geometria gaien diseinuez. Azter\u00adketa estilistikoaren arabera, Felipe \u201cEderra\u201d zeritzanak eta bere emazte Joanak babesturiko lantegietatik XIII. mendearen az\u00adken al\u00addeko urregin\u00adtza fran\u00adtsesetik atera zen maisulan bikain bat dela ziurta\u00adtzen da.\nLignum Crucis\u2011aren erlikia\u2011on\u00adtzia. Beste garran\u00adtzi handiko erlikia\u2011on\u00adtzi bat, Konstantinoplako enperadore Migel II.a Paleologoak 1401ean Karlos Noblea erregeari bidalitako erlikiak gorde\u00adtzeko fran\u00adtses lantegietan landutako Lignum Crucis\u2011ena da. Eliza\u00adtxo baten irudia duen pieza hau, lau lehoi txikiz eu\u00adtsitako oinarri gingil\u00addun zabal baten gainean dago zutik. Goial\u00addetako mugimendua, agian desoreka apur batez nabarmenduz, kontrahormak, leihoak, ar\u00adkuak, arrosa-leihoak eta gableteak osagai dituen antolaketa bat da mul\u00adtzo osoa, saihe\u00adtsetako bi guru\u00adtzez eta erdiko askoz garaiago batez koroa\u00adtzen dena, denak ere kolore oparotasun zoragarriz\u00adko esmaltez apainduak.\nBeso-itxurako erlikia\u2011on\u00adtziak. Nafarroako urregin\u00adtza gotikoko zerrenda luzeak al\u00adde batera utzi, eta has gaitezen besoa al\u00adtxaturiko egitura duten erlikia\u2011on\u00adtziak badirela aipa\u00adtzetik, esate baterako, Iru\u00f1eko San Zer\u00adnin elizakoa.\nSagrarioak eta erlikia\u2011on\u00adtziak. Badira material desberdinez baina trazu oso finez egindako beste sagrario eta eki\u2011santu ba\u00adtzuk ere, besteak beste, Oibar\u00adko San Pedro elizakoa.\nZangozako eki\u2011santua. Az\u00adpimarra dezagun Zangozako zilargin\u00adtzako benetako bi\u00adtxia (dagokion pun\u00adtzoiez egina), Zango\u00adtzako Santa Mariako prozesioetako eki\u2011santu; ia zalan\u00adtzarik gabe bere jatorrian eukaristia gorde\u00adtzeko sagrarioa izan zena. Txikiagotuz doazen hiru gorpuz\u00ad oktogonal dituen mul\u00adtzo ar\u00adkitek\u00adtoniko bat da, Bibliako gaien erliebez apainduriko oinarri baten gainean dago, berau ere oktogonala. Egitura hirukoitz hau guru\u00adtzean hil\u00addako gizaseme gotiko batez koroatua dago. Hiru gorputzen aurreal\u00addeak irudiz eta kontrahorma eta trazeria gotikoz eginiko saretaz her\u00adtsirik ager\u00adtzen diren leihateen imita\u00adzioak apaingarri dituela; horietako bat sagrarioko atea izan zitekeen.\nAraban.\nArabako lurral\u00addean urregin\u00adtzak utzi ditu ale ederrak, inola ere apezgoaren eta nobleziaren baliabide ekonomikoak sagaratuki parrasta\u00adtu zitezkeen garaietan datatu behar\u00adko liratekeenak. Zilar urreztatuan landuak eta esmaltez apaindurikoak izan ohi dira.\nAdatsaren Andre Mariaren erlikia\u2011on\u00adtzia. Erlikia\u2011on\u00adtzien alorrean, itxura ar\u00adkitek\u00adtonikoz eginiko Europako moda jarrai\u00adtzen denetan, Kexaako monasterioko Adatsaren Andre Maria deri\u00adtzonaren erlikia\u2011on\u00adtziak merezi du aipamen berezia, Avignongo lantegiren batetik irtena izan daitekeelarik. Ale zoragarri hau monasterioari Aialako Fer\u00adnan Perezek, Kan\u00adtzelariaren aitak, emana izan zen 1378an.\nPoliptiko txiki baten antzera (40 cm garaieran), lau lehoi txikiz eu\u00adtsitako oinaz\u00adpi baten gainean egina dago, eta zilar urreztatuan landua. Ireki eta zabal\u00addu ondoren, gotiko gezi eta gableteez buka\u00adtzen diren bi solairu ager\u00adtzen dira. Erdiko horma-hobian Mariaren irudi polit bat azal\u00adtzen da buruan, altueran 9,50 cm-koa, bularra eskain\u00adtzen diola dirudien samurtasuna Haurrari adieraziz; haurrak, aldiz, amaren ez\u00adkerreko belaun gainean profilez eseririk, amaren mantuaren eusgarri al\u00addera luzatzen du eskua. Erlikia\u2011on\u00adtziak eliza\u00adtxo baten itxura du. Irekia dagoenean, bere ateetan Haur\u00adtzaroko bost gertaerak ikus daitez\u00adke: Deikundea, Ikustal\u00addia, Jaio\u00adtza, Ager\u00adkundea eta Elizan Sar\u00adtzea.\nHalako neurrian egina eta mailuz landutako zilarra dela jakinik ezin aurkituko dugu zeinu esanguratsu oso xeherik, baina keinuak oso adierazkorrak eta egokiak dira. Urreztaturiko xafletan eginiko atetila mugikorrak ditu eliza\u00adtxoak, erlikiak jaso\u00adtzeko funtzioa duten lauhostoz\u00adko gunekin.\nBiz\u00adkaian.\nBiz\u00adkaian liturgiako ostilamendua dokumentuetan ugaria bada ere, esan behar da Erdi Arotik guganaino iri\u00adtsi dena zatikatua, urria eta, nolabait esan, pobre samarra dela.\nGaiari dagokionez, zilarra ez da ugaria eta kobrea eta zura dira gehienetan erabil\u00adtzen direnak. Azaleko ebakidurak besterik ez dira apaingarriak eta gehienez ere, esmalte-aplikazioak. Kalitate handiko lanak gel\u00additu dira az\u00adken gotikotik, non badirudien zilarra XV. mendean sustraitu zela.\nProzesioetako guru\u00adtze eder ba\u00adtzuk baditu Elizbarrutiko Museoak, Etxeberriako San Andres elizatik ekarriak, kobrez\u00adkoak, eta Bolibar\u00adko Santo Tomasena.\nLan famatu moduan hartu behar dira zilarrez\u00adko bi kopoi, Santur\u00adtziko San Jurgi elizatik ekarritako urreztaturikoa bata, eta Igorreko elizako beste bat, biak ere XVI. mende hasierakoak. Horiez gain, Bilboko katedraleko in\u00adtsen\u00adtsu\u2011on\u00adtzi zoragarria.\nGipuz\u00adkoan.\nErdi Aroko liturgiako zilargin\u00adtza gaietan Gipuz\u00adkoako arte al\u00adtxorrari dagokionez, gogora di\u00adtzagun Donostiako Elizbarrutiko Museoak jasoak dituen alerik balio\u00adtsuenak.\nBesteak beste, Leintz Ga\u00adtzagako Dorletako santutegitik datorren letoiz\u00adko in\u00adtsen\u00adtsu-on\u00adtzia, goiko zatian trilobulatuzko egitura kalatu eder ba\u00adtzuk dituena.\nProzesioetako guru\u00adtzeak. Museo berean probin\u00adtziako hainbat parrokitatik bil\u00addutako prozesioetako lau guru\u00adtze ikus daitez\u00adke: Zumarragakoa, Bergarakoa, Albiztur\u00adkoa eta Goia\u00adtzekoa.\n- Zumarragakoa XVI. mendeko zilarrez\u00adko ale izugarri bat da, gotiko berantiarreko guru\u00adtzeek berez\u00adkoa duten ikonografiarekin: Guru\u00adtzil\u00adtzaturiko Kristo, lau besoen lirio-lorez\u00adko muturretan tetramorfoak dituen gurutzea, ukitu plateresko nabaria badu ere, ez zaio falta filigrana gotikorik; nafar lantegiko lana izan daiteke.\n- Oxirondoko (Bergara) Santa Marinatik ekarritakoaz ere gauza bera esan daiteke, 110 cm x 46 cm-koa da eta bistakoak dira Iru\u00f1ea al\u00addeko lantegiren bateko mar\u00adkak.\nEdalonon\u00adtzi sagaratuak. Mutrikutik datorren zilarrezko kaliza urre-kolorekoak gotiko aberats bat ager\u00adtzen du (emaileen idaz\u00adkuna duena), landare gaietan eta familiako armarria zokalo kalatuan, filigranazko hel\u00addulekuan, gailurreria gotikoa duen korapilo apartan eta kanpai egiturako kopa apaingarrian.\n- Beste urreztatutako kaliza batek, Asteasutik datorrenak, aurrekoaren egitura eta estilo oso parekoa du.\n- Bada beste urreztaturiko zilarrez\u00adko bake\u2011emai\u00adle bat, erdian Guru\u00adtzetik Eraistearen irudi gotiko\u2011flamenkoa duena.\n- Zilar urreztatua den beste kopoi bikain bati, An\u00adtzuolako parrokiakoa zenari, Gasteiz\u00adko pun\u00adtzoia ageri zaio, eta baditu oina, erdian korapiloa duen bi ataletako hel\u00addulekua eta kopa, biak ere kalatu zoragarriz landuak.\nHorretaz gainera badira plateresko estiloko bi eki\u2011santu urreztatu, baina gotiko arrasto garbiak dituztenak.\nLaburpena.\nBaskoniako gotikoaren historia labur\u00adtzea ez da gauza erraza, euskal lurral\u00adde guztien el\u00adkarren arteko ezaugarriak bila\u00adtzen hasiz gero, hauetan guztietan ez bai\u00adtzuen erregimen politiko bat berak gobernatzen, ezta urrik eman ere; erreinu desberdinetakoak izanik, gizartean, ekonomian eta kultura mailan nolabaiteko areriotasun sentipenak sorrarazi zituen honek, senideen artean elkartasun-harremanak sortzeko oso al\u00addekoak ez zirenak, alegia.\nNafarroa: fran\u00adtsesturiko artea.\nNafarroan, Karlos III.aren erregeal\u00addiak luxuzko eta fintasunezko artea ekarri zuen ediletara. Oso nabaria da errege Noblearen gorteko distira-zaletasun beroa eta europar gainerako gorteekin leian ibil\u00adtzeko borondatea. Izan ere, beren osa\u00adba\u2011izebak imitatuz, Berry-ko eta Borgoinako Duke hauek izan ziren \u201cnazioarteko estiloa\u201d izeneko dotoretasunaren susta\u00adtzaileak. Eta bal\u00addin\u00adtza hauek denak ez ziren eragozpen izan Nafarroa izateko XV. mendeko gotiko loreztatuko adieraz\u00adpenik nabarmenenak izan zituen eskual\u00addea, nahiz eta geroztik errege\u00adtzaren aginpideko batasuna gu\u00adtxiago\u00adtuz joan, honako hauen ondorioz: dinastien arteko borrokak, nobleen esku-hartze politikoa eta Beaumondarren eta Agramondarren arteko borrokak.\nLehen euskal burgesiaren artea.\nUlertu egiten da, gainerako probin\u00adtzietan, Frantziako gortearen tradizioari hain lotua zegoen arteak nafar monar\u00adkiaren il\u00addo berberak ez jarraitu izana. Politikoki Gaztelako koroaren menpean egoteak probin\u00adtzia hauetan nobleziaren ahul\u00adtzea eta burges klasearen sorrera ekarri zuen. Haz\u00adkunde demografiko eta ekonomikoa nabari\u00adtzen da, XV. mendearen bigarren hamar\u00adkadatik aurrera eta, era berean, hiriko gizartearen barruan etena: abera\u00adtsak eta behar\u00adtsuak. Hiriko burgesia klaseburu bihurtu zen eta Bilbok ekonomia haz\u00adkunde nabarmena ezagutu zuen, Kantauriko lehen portua izatera iri\u00adtsi zelarik. Leinu nobleak amorrual\u00addi ba\u00adtzuk izan ondoren, XV. mendearen bigarren zatian, beren aginpidearen amaierara iri\u00adtsi ziren.\nHaz\u00adkunde demografikoaren eta hiriko klaseen ekonomiaren eta gizarteko aurrerapenaren ondorioz, ez da harrigarria gur\u00adtzari eskainitako lekuak handiagotu nahi izatea, ezta eliza erromaniko zaharren ordez estilo berrikoak diren eliza handiagoak eraiki\u00ad nahi izatea ere. Baina, ez da ezer harri\u00adtzekorik gerta\u00adtzen, baldin eta, gainerako Europako estatuetan suma\u00adtzen den bezala (Italiako hirietan batez ere, non oso nabarmena izaten den nobleziaren eta burgesiaren arteko gustuen kontrastea), Euskal Herriak, Iru\u00f1eko gortean ikusten den arte \u201cnoble\u201d baten fintasunaren aurrean, Kantauri al\u00addeko hiribil\u00adduak ekonomiak, xumetasunak eta iriz\u00adpide pragmatikoek zuzenduriko artea nahiago badu. Horrela uler\u00adtzen da bada, Nafarroa eta gainerako probin\u00adtzien arteko desberdintasuna \u201cgotiko lore\u00adtsuaren\u201d harreran.\nFormen estilizazioa.\nGuztietariko \u201cgotiko\u201d izenari eu\u00adtsi bazaio ere \u201cgotiko flamigero\u201d izeneko estilo berri bat da. Henri Focillonen ustez, edozein estilok az\u00adken al\u00addia iristean iragan behar duen edertasun eta manierista gutizien az\u00adken garai bat baino gehiago, bal\u00addin\u00adtza jakinetako arrazoi historikoetan oinarrituriko artea dela ulertu behar da; Europako monar\u00adkia ahal\u00adtsuen adieraz\u00adpen eta finkapen-garaikoa, adieraz\u00adpide modu berriak eska\u00adtzen dituen errege\u00adtza berrien gorespen eta harrotasunezko al\u00addikoa.\nHispaniako hainbat eskual\u00addetan, neurrietan eliza orain apur bat apalagoa zen (salbuespen ba\u00adtzuk izan ezik, esaterako, Sevillako Katedrala), baina handitasunean galera zenak, gizatasunez eta edertasunez irabazi zuen.\nEraikinen nerbioak estilizatu egin ziren. Aurreko izar-gangetan sarez\u00adko bateratze konplexuak osatu ziren, era desberdinetako lotura ugariagoen bitartez, gangari eustea baino gehiago hondoa apain\u00adtzeko asmoa izango balute bezala. Arbotante eta pilastretan uhindurak bilatzen ziren; hauek, ba\u00adtzuetan kiribil egitura hartu bazuten ere zutabe finez osatuak gel\u00additu ziren. Kapitelak, desager\u00adtzen ez badira, txikiagotu eta poligonoz\u00adkoak bilakatu ziren.\nNeurri izugarriak hartuko dituzte leihateek, Ingalaterran batez ere \u201cperpendikularra\u201d estiloz eta ar\u00adkutaraino jai\u00adtsi ziren, triforioa desagerraraziz. Aurreko mendeetako ar\u00adku zorro\u00adtzak, oraingoan, lau erdigunetako konopialak, eskar\u00adtzanoak, karpanelak edo apal\u00adduak ziren. Kontrahormetan mailaz maila kokaturiko pinakuluak bider\u00adkatu egin ziren, bai garaieran, bai aberastasunean eta bai profilen ugaritasunean irabaziz. Leihoak eta argizuloak parrastaka sortu ziren, eta bao guztietan hormaren ohiko lautasuna hirusta sailez edo gingil ani\u00adtzeko kalatuez jantzi nahi izan zen, betiere lerromakurrak eta kurbatuen eta kontra\u2011kurbatuen jokoak bilatuz, ia landarez\u00adkoa den grazia eta bizitasuna adieraziz.\nHarriz\u00adko profil suhar horiek izen berria eman zioten flamboyant edo flamigero estiloari. Inolako zalan\u00adtzarik gabe, gehiago gogorarazten dute festa-giroko dan\u00adtzaren bizitasuna Erdi Aroko gazteluen gar\u00adtxutasun sendoa baino. Nobleen bizimodu gataz\u00adka\u00adtsua jauregiko erosotasunean bigun bihurtu zeneko al\u00addia zen. Gaztelu eta elizetan dorre graziosoak al\u00adtxatzeko al\u00addia zen, airearen arintasunarekin leian ibili nahi balitz bezala sortu ziren katedraletako geziak, harriz\u00adko titakadura erakargarriak zituztela. Kontrahorma eta ostikoetan dorre\u00adtxoak zuti\u00adtu eta eli\u00adz atariak gablete eta pinakulu zorro\u00adtzez koroa\u00adturik.\nFlamigeroaren sarrea.\nHistorialari ba\u00adtzuen ustez, estilo flamigeroaren jatorria Ingalaterran bilatu behar da. Handik igaroa baitzen Fran\u00adtziara XIV. mendearen az\u00adken al\u00addian. Dena dela, herrial\u00adde horietan aur\u00adkitu zituen adieraz\u00adpenik distira\u00adtsuenak. Hispaniako arte historialariak konturatu dira Espainian ez dela aur\u00adki\u00adtzen, bere egitura eta ikuspegi orokorrean, Fran\u00adtzian ikus daitekeen zenbait elizetako itxura hain kargatu eta konplexua duen elizarik. Osagai flamigeroak Oviedo, Mur\u00adtzia, Burgos, Sevilla eta abarretako katedraletan besterik ez dira ikusten.\nEuskal probin\u00adtziak, korronte iragankor bat. Gaztelaren eragina bal\u00addin bazuten ere, gotikoaren az\u00adken al\u00addi horretan, euskal probin\u00adtziek ez zuten Gaztelako gar\u00adtxutasun estilistikoaren lekukotasunik behar izan, gizarte-mailako arrazoiengatik nahiz estetikoengatik.\nEuskal Herriak programaturiko gar\u00adtxutasunean darrai. Bere probin\u00adtzietan, esparru zabalen al\u00adderako zaletasun eta gustua salbuesten bada, oso nabaria da etxezainek, edilek eta eliz agintariek gehiegiz\u00adko gastuak mozteko eta harginen eta eskulturagileen lana zaintzeko jar\u00adtzen duten arreta. Bestal\u00adde, ez dirudi barrokismoak eran\u00adtzuten dionik Euskal Herriaren espirituari.\nHorren ondorioz, herri honetan estiloa flamigero iragankorra moda gisa hartu zen, Europako gorteetako klase gorenaren ezaugarria den dotoreziak eta gustu bikainak ezarritakoa. Izan ere, ez dira ugari gure herriko elizetan egitura flamigeroak.\nNafarren zaletasuna. Nafarroaz ezin esan daiteke gauza bera, zeren eta, Karlos III.aren erregeal\u00additik jada, noble eta prin\u00adtzeen zaletasuna norabide horretatik abiatu baitzen. Errege Noblea izan zen zalan\u00adtzarik gabe bere Oliteko jauregian hispania al\u00addeko joera fran\u00adtses eta nazioartekoarekin el\u00adkartu nahi izan zuena, erregeren gelak oparo edertuz eta urreztatuz, eta mudejarren igel\u00adtsuak berak ere eran\u00adtsiz.\nErrege Noblea bera izan zen katedraleko klaustroari espiritu berbera eran\u00adtsi ziona, nahiz eta, aurretik esan dugunez, katedrala bera, ar\u00adkitek\u00adturaz\u00adko gar\u00adtxutasun zorrotz izaeraz jan\u00adtzia izan. Dena den, Fran\u00adtziako gorteetako artearen gertutasuna lagungarri izan zen, jada oso aurreratuak zeuden klaustroko lanetan, flamigeroaren grazia al\u00addera ireki\u00adtze garbia gauzatuz. Katedraleko guru\u00adtzadurako arrosa-leihoak mendearen bukaeran egin ziren eta artean amaitu gabe ziren klaustroko hormarteak estilo berria eran\u00adtsi zi\u00adtzaienean, alaia eta festa girokoa. Begi bistan ditugu gaur egun ondorioak: iparreko, hegoal\u00addeko eta batez ere mendebal\u00addeko galerietako ar\u00adkuen zati bat koroa\u00adtzen duten gablete zorro\u00adtzak dira, diseinu flamigero kalatuz\u00adkoak; mul\u00adtzo osoa ez zen XVI. mendera arte bukatu; espiritu beraren emai\u00adtza da, batez ere, klaustro gainera igo\u00adtzeko eraiki zen helize egiturako eskailera.\nAz\u00adken gotikoaren lorra\u00adtzaren atzetik.\nIru\u00f1eko klaustroak ezin ahan\u00adtzaraziko digu beste klaustro eder bat: O\u00f1atiko San Migel parrokiakoa, lerro nahasiz\u00adko gailurreria eta harriz\u00adko filigranekin tenore manierista horri eran\u00adtzuten diona. Ar\u00adkitek\u00adturan espiritu bera suma\u00adtzen da zenbait xehetasunetan, esate baterako, Vianako parrokiako Guardiako Erregeen Santa Maria izenekoaren kaperan, Laudioko Eremuko Andre Mariaren ar\u00adku konopialetan edo Portugaleteko Santa Mariaren triforioan, eta agian britainiar eraginekoak diren Lekeitioko leihateetako trazerian.\nAz\u00adken gotikoko estilo manierista berari eran\u00adtzuten diela dirudi, adibidez, Aguraingo Santa Marian ikusten diren zutabe\u00adtxo finak ezarrian dituzten zilindro-formako pilareen lerroz\u00adko mehe\u00adtzeek nahiz Bilboko San Antonekoek, edo Portugaleteko parrokiakoek eta Balmasedako San Seberinokoek.\nIrudigin\u00adtzan, garai honetan, dogmen objetibotasunaren gainetik jar\u00adtzen hasi zen sentimendu subjektiboa. Giza sentimenduen adieraz\u00adpen hau indarra hartuz joan zen errenazimenduko artean amaitu bitartean. Aipa dezagun, gotiko berantiarraren atal honetarako terminus a quo gisa finkatu genuen data (1397), Devotio Moder\u00adna izenez ezagutzen dena zabal\u00addu zuten El\u00adkarte Bizi\u00adtzaren Ermandadea (1398) Flandesen eratu zeneko data ere badena. Estilistikoki manierista alaitasunaren eta nazioarteko estiloaren fintasunen garaia ere bada. Irudi santuak graziaz kulunka\u00adtzen dira, an\u00adtzinako estiloaren segurtasuna saihestuz; Errenazimentu inguruetan arte profanoa erabil\u00adtzen hasi zen eta eszena mundutarraren mugimenduek sagaratutako artearen adieraz\u00adpideak ku\u00adtsatu zituen.\nArte figuratibo gu\u00adtxi dago Euskal Herrian (Nafarroaz aparte) manierista garaiko ikonografiarekin, Espainiako edo Fran\u00adtziako eskual\u00addeetan ikus daitekeenekin alderatzeko. Hala ere, beharrez\u00adkoa da esatea, Euskal Herriko jauregi eta kaperetan XV. mendearen az\u00adkenean finkatu zela gotiko lore\u00adtsuarekiko zaletasuna eta hau dela hispaniar\u2011flamendar artearen inportazioa argi\u00adtzen duena.\nErrege Katolikoen erregeal\u00addian gotiko lore\u00adtsua \u201cisabel\u00addar\u201d izenekoaren ezaugarri bereziak har\u00adtzen hasi zen. Espainia osoan eta Euskal Herrian bereziki XVI. mendearen lehen hamar\u00adkadetan gotiko lore\u00adtsuaren, isabel\u00addarraren, mudejarren eta platereskoaren ur\u2011lasterrak el\u00adkartu egin ziren, ideia berrien eta egitura berrien erreka handi den Errenazimentuan buka\u00adtzeko."}
{"id": "900647", "revid": "58701", "url": "https://eu.wikipedia.org/wiki?curid=900647", "title": "Putzua eta pendulua", "text": "Putzua eta pendulua () Edgar Allan Poe estatubatuar idazlearen kontakizun labur bat da. \"The Gift: A Christmas and New Year's Present for 1843\" argitalpenean argitaratu zen 1842an.\n2000an Koro Navarrok euskarazko itzulpena Poeren kontakizun laburrez osatutako \"Kontakizunak\" liburuan \"Putzua eta pendulua\" izenburupean argitaratu zuen.\nArgumentua.\nNarratzailea badago Toledoko ziega ilun batean non Espainiako Inkisizioak zigortzen dituenak sartzen baizituzten. Tortura gogorrak jasotzen ditu: iluntasun osoa, erdian dagoen putzu batera erortzeko, nondik arratoiak ateratzen diren; jeisten ari den eta muturrean altzairu distiratsuzko ilargierdi bat zeukan pendulua; eta mugitzen ari diren paretak, ziegaren esparrua txikitzeko. Ziegan, putzuaz gain, lekurik ez zegoenean, Lasalle jeneralaren eskuak eusten zion. Izan ere, Napoleonen gerren garaian Toledon sartua zen jenerala eta Inkisizioaren biktimak salbatu zituen."}
{"id": "900648", "revid": "119347", "url": "https://eu.wikipedia.org/wiki?curid=900648", "title": "Mona Eltahawy", "text": "Mona Eltahawy (; Port Said, 1967ko abuztuaren 1a) kazetari, idazle eta aktibista feminista musulmana eta egipto-estatubatuarra da, Kairo eta New Yorken bizi da. Arabiar munduko emakume garrantzitsuenen artean dago.\nBiografia.\nBizitza.\nHaurtzaroa Egipton bizi izan ondoren, 8 urte zituela Londresera joan zen eta 15 urterekin Saudi Arabiara. Nerabe zelarik, Mekara peregrinazioa egitera joan eta Kaaba inguruan bueltaka ari zela sexu erasoa jasan zuen. 2018ko otsailean #MosqueMeToo traola sortu zuen 36 urtez ixilpean gordetako Mekako erasoa jakitera emanez eta emakume musulmanei beraiek bizitakoak ere adieraztera animatuz. 24 orduz 2000 txiotik gora zeuden halako bizipenak salatuz.\n2011n Tahrir plazan Egiptoko iraultzaren gertaeren berri ematen ari zen bitartean bortxatua izan eta besoa eta hanka hautsi zioten. Orduan AEBetako herritartasuna eskuratu zuen.\nIbilbide profesionala.\nEgipto eta mundu islamiarrari buruzko analisia eta editorialak idatzi ditu mundu osoko hainbat hedabidetan, baita emakumezkoen gaiei eta gai politiko zein sozialei buruz ere. Reutersen lan egin du Ekialde Hurbileko berriemale gisa, Egipto, Israel, Palestina, Libia, Siria, Saudi Arabia eta Txinako hedabideentzat. Bere lana \"Washington Post\", \"The New York Times\", \"Christian Science Monitor\" eta \"Miami Herald\" bezalakoetan argitaratu izan da.\nUnibertsitateetan hitzaldiak eman eta giza eskubideei buruzko eta islamiar munduaren, feminismoaren eta islamismo-kristauen arteko harremanen inguruko topaketetan parte hartzeaz gain, irrati eta telebistako analista ere izan da. Sare sozialetan aktibo agertzen da eta bere jarrera argi eta garbi adierazteko sarritan bere eskuhartze publikoak \"Izorra hadi, patriarkatua!\" leloarekin hasi ohi ditu.\nAktibismo feminista.\n19 urte zituela liburutegi batean feminismoari buruzko entseguak topatu zituen eta geroztik aldarrikatzen ari den mugimendua ikertzen hasi zen. \nBera feminista laiko gisa azaltzen da, feminismo islamiarrarekin kontrajarriz, islametik urrundu gabe berrinterpretatzeko bidea lantzen baitu, emakume eta gizonen arteko berdintasuna lortzeko asmoz bai eremu publiko zein pribatuan eta, datozen lekutik datozela, emakume eta nesken aurkako erasoen kontra borrokatzen duelako. Mendebaldean dagoen emakume musulmanekiko ikuspegi paternalista salatzen du eta 3Dko feminismoa proposatzen du: Patriarkatua desafiatu, desobeditu eta disruptore izan. \n16 urterekin jarri zuen hijaba 25 urte zituela kentzea erabaki zuen, baina bera halakoen kontra egon arren, emakumeen erabakien atzean dauden arrazoien konplexutasun eta aniztasunaz ohartarazten du. \nArabiar munduko emakumeen eskubideei buruz hitz egiten du eta emakumeen genitalen mutilazioaren aurkako jarrera irmoa du. Emakumeek iraultza sozial eta sexuala behar dutela aldarrikatzen du baita emakume musulmanen aniztasuna eta beraien hitza enzutearen ezinbestekotasuna: \"\"Ixilik egon eta entzun emakume musulmanoi, geure bizi-esperientzia konplexua da eta\u201d.\"\n\"Beloa baino zerbait gehiago bezala ikus gaitzazue, entzun gaitzazue, hori baino askoz gehiago gara\".2015eko maiatzean argitaratu zen bere lehen liburua Hijaba \"eta himenak\"-\"Zergatik egin behar du Ekialde Hurbilak iraultza sexuala.\" Bertan arabiar munduaren misoginia da ardatz eta\"kultura- eta erlijio- nahasketa toxikoa\" salatzen ditu, bereziki Saudi Arabiatik datorren interpretazio ultrakontserbatzailearen hedapena. \n2019ko irailean \"The Seven Necessary Sins for Women and Girls\" (Emakume eta neskek egin beharreko 7 bekatuak) liburua argitaratu du. Bertan, patriarkatuak emakumeei ukatzen dizkien ezaugarriak aztertu eta 7 bekatu kapitalak oinarri, ikasi eta bereganatu beharrekoak aurkeztu: sumina, arreta bilatzea, biraoa, anbizioa, boterea, biolentzia eta lizunkeria. "}
{"id": "900649", "revid": "2048", "url": "https://eu.wikipedia.org/wiki?curid=900649", "title": "Aiarako Andre Mariaren santutegia", "text": "Aiarako Andre Mariaren santutegia Dulantziko baseliza bat da, herrigunetik kilometro eskas bat iparraldera dagoena.\nHistoria.\nZerga bilketarako \"Donemiliagako goldea\" agirian jada aipatzen zen \"Aialha\" herria 1025. urtean. XIII. mendean eraiki zen Aiara herriko parrokia izateko. Donejakue bidea pasatzen zen bertatik, Arabatik Gipuzkoara zihoana, San Adrian pasabidetik barna. Aiaratarrek ordea herria utzi eta hegoalderantz egin zuten toki hobea iritzita eta Dulantzi herria sortu zuten.\nHurrengo mendeetan hainbat berriztatzen lan egin ziren eta gaur egun ongien kontserbaturiko monumentuetako bat da.\nEgitura.\nEstilo erromaniko berantiarrean eraiki zen. Habearte bakarra du, eremu presbiterar errektangularra eta abside semizirkularrarekin. Absidea bera oso soila da, bi aspilera estu baino ez ditu. Teilatuaren azpian irudi ugari erakusten ditu, gia buruak, irudi zoomorfoak eta geometrikoak, landa eremuko tenplo erromanikotan ohikoa den legez.\nHegoaldeko horman leiho gotiko bat agertzen de, beranduago egindakoa dudarik gabe. Sarrerako atea ere gotikoa da eta giza buruen eskulturez horniturik dago. Ataria bera hegoaldera zabaltzen den arkupe batek babesten du. Arku bat puntu erdikoa da, erromaniko berantizarrekoa, eta beste bi arkuak gotikoak dira. Arkupe honetan herriko biltzarrak egingo zirela proposatu izan da."}
{"id": "900650", "revid": "58701", "url": "https://eu.wikipedia.org/wiki?curid=900650", "title": "Bihotz salataria", "text": "Bihotz salataria () Edgar Allan Poe estatubatuar idazlearen kontakizun labur bat da. \"The Pioneer\" aldizkarian argitaratu zen 1843an.\n2000an Koro Navarrok euskarazko itzulpena Poeren kontakizun laburrez osatutako \"Kontakizunak\" liburuan \"Bihotz salataria\" izenburupean argitaratu zuen.\nArgumentua.\nNarratzaile batek behin eta berrro esaten du zoraturik ez dagoela, nahiz eta bere zentzumenak ozo zorrotzak izan, entzumena batez ere.\nBerarekin bizi den agureak begi urdin argi bat du, gaunduak lausotua, sai batena bezalakoa. Horrek aztoratzen zuen narratzailea, hil nahi izateraino. Egun batean, agurea lotan zegoela begi irekita zuela ikusi zuen, eta hiltzea erabaki zuen. Hil eta gero, gorputza laurdenkatu zuen eta zoru azpian gorde zituen gorputz-zatiak.\nOihuak entzun zituen auzoko bateak deituta, hiru polizia agertu ziren bere etxean. Hiltzaileak pasarazi eta agurearen logelara eraman zituen, lasai-lasai.\nLaster, hazten ari zen hotsa entzun hasi zen. Agurearen bihotz taupadak zirela sinetsita, izutu zen eta dena aitortu zuen."}
{"id": "900651", "revid": "58701", "url": "https://eu.wikipedia.org/wiki?curid=900651", "title": "Amontillado upela", "text": "Amontillado upela () Edgar Allan Poe estatubatuar idazlearen kontakizun labur bat da. \"Tales of the grotesque and arabesque\" liburuan argitaratu zen 1846an.\n2000an Koro Navarrok euskarazko itzulpena Poeren kontakizun laburrez osatutako \"Kontakizunak\" liburuan \"Amontillado upela\" izenburupean argitaratu zuen. Aurretik, Jon Mirandek \"Amontillado upela\" izenburuaz eta Oskillasok \"Upela amontilladuzkoa\" izenburuaz euskaratu zuten.\nArgumentua.\nItaliako hiri bateko inauterietan, Montresor pertsonaiak Fortunato izeneko gizona bilatu zuen mendekua hartzearren, aspaldian egin zizkion umiliazioengatik. Mozkortuta aurkitzean, erraza izan zen konbentzitzen bere jauregira joateko, amontillado ardo bat probatzearen aitzakiarekin. Jauregiko katakonbetara eraman zuen eta han mendekua gauzatu zuen."}
{"id": "900653", "revid": "90204", "url": "https://eu.wikipedia.org/wiki?curid=900653", "title": "Euskal Herriko artea Francoren diktaduran", "text": "Euskal Herriko artea Francoren diktaduran Espainiako Gerra Zibilaren ondotik garatzen den artea da. Orokorrean, iluntze aldi bat dago, eta artista askok atzerrirako bidea hartzen dute. Hala ere, 1960ko hamarkadaren ondotik berpizte bat ematen da, bereziki eskulturan.\nTestuingurua.\nGerra zibilaren ondoren, Bigarren Mundu Gerran Italiari eta Alemaniari laguntza eman zien Espainiak bere porrota nahitaezko ikusi zuen arte, \u00abautarkia\u00bb deituriko 14 urtetako isolamendu politiko eta ekonomikoa bizi beharra gertatu zitzaion, harik eta 1953an Estatu Batuekin hitzarmena eta Aulki Santuarekin konkordatu bat sinatu zuen arte. Ondoren etorri ziren mugiezintasun politikoaren urte luzeak (1953-1975); nahiz eta, ikuspuntu ekonomiko eta kulturaletik, Hirurogeiko hamarkadako \u00abaurrerakuntzak\u00bb eraldaketa eta hazkunde prozesu azkar bat ekarri zuela nabarmendu behar den, batez ere atzerriko inbertsioei, kanpoko turismoaren etorrerari eta Europako egoera ekonomiko onari esker. Garapen hau aurrez aurre edukitzea komeni da, Espainia osoko eta bereziki Baskoniako kultur eta arte-garapenaren hastapenaren testuingurua baitugu bera, ikusiko dugunez.\nFrankoren diktadurak iraun zuen aldi luzean, mendebaldeko eta mediterraneoko munduarentzat Bigarren Mundu Gerran eta honen ondoren sortu ziren gertakizun historiko garrantzitsuak \u2212juduen holokaustoa eta bonba atomikoaren leherketa\u2212 oso ugariak eta garrantzi handikoak ziren, eta aparteko abiadan gertatuz joan zirenak. Garrantzi unibertsal handikoak edo kultura eta arte arloan aparteko oihartzuna izan zutela uste ditugunak laburtuz adieraziko ditugu:\nGiro kultural eta artistikoa.\nFrankoren diktadurarekin eman zitzaion hasera miseria eta kultur geldialdi baten etapari. Gaur egungo edozein espainiarri lotsa eman behar lioke 1936ko abenduan Kultura eta Irakaskuntza Batzordeak sortutako garbiketa-programa irakurtzeak, zeren eta hitzaurrean aitortzen zen garbiketa ez zen zigor hutsa, baita prebentzioa ere; eta espainiarrei ziurtatu egiten zitzaien zibilizazioa salbatuko zuen gerra irabazi ondoren ez zirela onartuko, eta are gutxiago babestuko, ez eta diruz lagunduko herri-arimaren pozoitzaile zirenak, mundua izutzen duten bidegabekeria eta hondamendi guztien arduradun nagusi eta handienak izanik, eta abar.\u00bb\nEspainia inperialeko kulturaren oinordeko izendatu zuen bere burua frankismoak. Urrezko Mendearen kultura eta arte arloko handitasuna berpiztea zen bere ametsa. Erregimenak pentsamendu katoliko tradizionalaren balioa handiagotu egin zuen; eta kultura eta estetika alorrean, abangoardismoa izan ezik, berritasun estilistiko guztiak ere gorroto izan zituen. Aldiz, militar espirituaren eta katolikotasun zaharkituenaren goraipamena adierazten zuen guztiaren alde jokatu zuen. Milaka intelektual eta goi-profesional, behartutako ala borondatez, erbesteratzeak eragin zuen zerebroak galtzeari, Irakaskuntza ofizialaren maila guztietan eman zen arazketa lotu zitzaion. Irakaskuntza Ertainetako eta Unibertsitateko Zuzendari Orokorrak honela idatzi zuen 1940an: \u00abIrakaskuntza Askearen Erakundeko harri bakar batek ere ez du zutik gelditu behar\u00bb. Unibertsitateak, Institutuak, Irakasle Eskolak, eta maisu nazionalen saila, bereziki, erbesteratze zorrotzaren biktima izan ziren. Liburu eta aldizkarien argitalpena zorrozki kontrolatua gelditua zen. Zientzia Ikerkuntzen Kontseilu Gorenaren fundazioak, ikerkuntza zientifikoaren eta dotrina katolikoaren artean beharrezko lotura baten itxura hartu zuen. Unibertsitateko irakasleen izendapena, esaterako Ortega eta Unamuno pentsalarien ideologia, eta heterodoxo bezala estigmatizaturik zeuden eta hispaniar tradizioarekin bat ez zetozen beste filosofiak, neoeskolastikarekin ordezkatu ziren.\nErrepublika sozialista eta ateo baten gain garaipena lortzeak, Estatu berriari Mendebaldeko kristau-balioak salbatzeko erantzukizuna, alajaina, emateko eskubidea zuela uste izan zuen Frankok. Uste horrek berekin zekarren Eliza menpean edukitzea. Horregatik, azkar asko ahalegindu zen, eta baita gotzain berrien aurkezpenerako pribilegioa lortu ere, Aulki Santuaren aldetik. Ondorioz, elizako Hierarkia bat izan zuen Espainiako Elizak, pentsamolde tradizional eta kontserbatzaile izateagatik nabarmendu zena; Vatikanoko II.a Kontzilioan isilik egoteko zuhurtasuna bederen izan zuten prelatuek, mundu modernora irekia zegoen Elizaren mailako beharrez ezer ez baitzuten esateko.\nGehiengo isil batean baino gehiengo, egoeraren jabe ez zen gehiengoan oinarritu zen Franko, geldotasun politikoak menperatuta eta norberaren bizitza pribatuaren esparruan itxirik zegoen gehiengoan, kiroletan eta, salbuespen urri batzuk kenduta, sentiberatasun zaharkitu bat sustatzen zuten ikuskizun batzuetarako zaletasunekin baino animatzen eta alaitzen ez zena. Hain zuzen ere, Fusi Aizpurua historialariak idazten duenez, Frankoren erregimeneko kultura maila gehiago definitzen zuela masen kontsumoaren azpi-kulturak kultura ofizial berak baino, hots, kezka politiko eta intelektualik gabeko azpi-kultura batek, baina honen ospeak eta arrakastak \u00abentretenimendu eta ihesbideen bitartez herriaren gizarteratzea eta desmobilizazioa\u00bb errazten zuela.\nKultura artistikoaren alorrean, mundu guztiari \u00abordena berri bat\u00bb sortzen ari zela erakutsi beharrak bultzatu zuen erregimen frankista, beronen ulertzeko modua guztien eskura zegoen arte bati pribilegioak ematera: arkitekturari.\nDiktaduraren lehen urteetan botere ofizialaren eskakizunez, arte modernoaren, eta bereziki arrazionalismoaren korronteak, aitzakiarik eta \u00f1abardurarik gabe gaitzetsi egiten ziren. Agerian azaltzen zen Paristik zetorren guztiarekiko gaitzespena, eta Italiako ereduekiko begikotasuna adierazten zen, non oihartzuna egiten zuen Mussoliniren ahotsak \u00abEraiki itzazue gauza handiak!\u00bb.\nHalaz ere, frankismoko historialariek idazten dute, nahiz eta garuneko paralisi hau ofizialki sustatu, ez zutela \u00abbasamortu kulturala\u00bb erabatekoa izaterik lortu. Bizirauteko, diktadurak aurpegi jasanbera aurkeztu beharra zeukan giro liberal eta independente hartako intelektual, idazle eta ertilari haiekin, erbesteratu gabeko edo Espainiara azkar itzuli ziren haietariko batzuk nazioartean ezagunak baitziren. Honela lortu zen kulturaren halakoxe jarraipen bat nahikoa bizirik gordetzea; eta 60ko hamarkada aldera nabarmen agertu zen pertsona inkonformista horien lanei esker ezin izan zuela lortu frankismoak kultura deuseztatzea, eta epe ertainera erregimen politikoaren aldaketa suma zitekeela. Bistakoa da deskribatutako egoerak eta beronen garapen makalak eragin bera izan zuela Baskonian ere. Euskal Herriko artea garapen honen lekukotasuna emanez joan zen.\nAutarkia aldiko arkitektura.\nZoritxarreko gatazka zibila amaitzean, eta baita lehenago ere, ugari ziren Espainian atzerrira joatea hautatu beharra izan zuten adituak, ahozko edo idatzitako hitzarekin lan egiten zutenak. Kasu hauetan, frankismoak \u00abpentsamendu bakarraren\u00bb legea ezarri zueneko bortizkeria ankerra kontutan izanez gero, atzerriratzea, erregimen berriak pertsona hauei beren filosofia politiko pertsonal eta barnekoagatik, edota beren lanbide jarduerari emandako zentzuarengatik jarritako zigorra ote zen galde diezaioke norbaitek bere buruari. Galdera hau, Euskal Herrian behintzat, ia ezin kanpora daiteke ertilari plastikoei buruz, zeren eta, pinturak edo eskulturak ideia politikoen azpiegitura gisa balio izan zuten kasuak ez ziren ugariak izan. Euskal Herriko arkitekto, margolari eta eskulturagileen artean erabakigarriak izan ziren iritzi pertsonalak eta menperatutako bandoko militantzia politiko hutsa, kartzelatik edo heriotzatik ihes egiteko aukera bakarra atzerriratzea zela agertzeko.\nErbesteratuen artean, arkitekto kopurua gainerako arte plastikoena baino nabarmen urriagoa zela ohartu gara. Oriol Bohigasek interesgarri baina beharbada eztabaidagarria den gogoeta egin du, arkitektura modernoa hautatzearen eta Errepublikaren eta politikan ezkerreko jarrera onartzearen artean egon zitekeen erlazioari buruz. Eta, arrazionalismo arkitektonikoa uste sakon eta pertsonal bat bilakatu zitzaien arkitekto haiengan, borondatezko atzerriratzea naturaltasun garbiz eman zela dioen ondoriora iritsi zen. Aitzitik, Errepublikako urteetan zalantza estilistikoetan ibili ziren askok ez zuten asmatu beren arrazionalismo aurreratuaren jarrerari eusten edo ez zioten eutsi nahi izan, Errepublika ezabatu zenean. Errepublikako abenturari gehien loturik zeudenak izan ziren, desengainatuta edo porrot eginda, Gerra Zibilaren amaieran atzerrira bideratuak sentitu zirenak. Eta hauen artean baino ez daitezke aurki, bertakotzat hartu zituzten herrialde berrietatik ere, Mugimendu Modernoari leial izan zitzaizkionak. Kasurik argiena eta sonatuena, Josep Lluis Sertena dugu. Espainian gelditu zirenek utzi egin zuten ildo hau, eta horrenbestez, Bigarren Errepublikaren gauzatze politikoari esker ireki zen parentesi abangoardista itxi zuten...\u00bb.\nEuskal Herriko arkitektoei buruz ari denean, Gonzalez de Duranaren iritzia bestelakoa, edo nahiago bada, \u00f1abardura gehiago duena da: \u00abArrazionalismoa, proiektuen jarraibidezko jarrera zen aldetik, ez zen ezkerreko pentsamoldeari loturik egon; aitzitik, nolanahi ere kontrakoei\u00bb. Zentzu horretan balizko bat plantea daiteke: zer norabide hartuko zukeen gerraostean arkitektura arrazionalistaren buru sutsua zen J.M. Aizpuruak bere militantzia falangista zela eta eraila izan ez balitz.\nGerra aldian eta irabazleen erreakzio bortitzak markaturiko ondorengo aldian, Euskal Herriko arkitektoek hartutako jarrera desberdina azpimarratzen du Gonzalez de Duranak. Haren ustez, gerra aldiak ere ez omen zuen inolako etenik adierazi. Arkitekto sonatuek, Smith, Bastida, Garamendi, Ispizua eta abarrek, eta gazteek, Galindez, Aginaga eta abarrek eraikuntzaren arrazionaltasun aratz eta nabarmen baten barruan jarraitu zuten lanean, gerra urteetan behintzat.\nHorrela izan zen, baina inork ezin dezake uka, Francok garaipena lortu zuenean, kultur pentsamoldean, arkitekturan batez ere, gertatu zen errotikako aldaketa bortitza.\nArkitektoen gizarte-maila ankerki garbitzea izan zen hasiera. Ministerioko 1940ko otsailaren 24ko Agindu batek 84 arkitekto garbitzen zituen, alajaina! \u2013besteak beste, 10 ala 12 Hego Euskal Herrikoak\u2013, Aginduan bertan berariaz izendatuak izan ziren batzuek beren bizi arteko lanbidean gaitasunez gabetu egin zituzten, jarduera publiko nahiz pribatuetarako; era berean beste batzuk 30 urteko edo gutxiagoko zigorrak jaso zituzten \u00ablanbidearen jarduera publiko nahiz pribatuan guztizko etenaldia lurralde nazional osoan, bere jabegoetan eta babes-lurretan\u00bb.\nGarbiketaren ondoren ordena eta estilo arkitektoniko berrien ezarpena zetorren, eta bere durundi ofiziala \"Revista Nacional de Arquitectura\" aldizkari sortu berria izango zen. Izenak berak jakinarazten zuen zein zen iritsi nahi zen helburua. Estatu osoan zehar hedatu beharreko \u00abestilo nazional\u00bb bat ezartzea zen kontua. Horretan bi euskal herritarrek zeregin erabakigarria izan zuten:\nArkitekto batzuk ihes egin behar izan zuten beren bizitza salbatu ala bizibidea beren lanaz irabazi ahal izateko. Kasurik ezagunenak gogoratuko ditugu ondoren: Tomas Bilbao, Secundino Zuazo, Paulo Zabalo, Joan Madariaga, Martin Dominguez Esteban, Antonio Araluze, Jabier Yarnoz eta abar. Urteetan aurrera zihoan Pedro Guim\u00f3n, euskal nazionalista ezaguna, bazterturik eta ezinbesteko langabezian gelditu zen.\nKulturaren beste alor batzuetan bezala, frankismo aldiko arkitektura 50eko hamarkadaren azken urteetan egin daitekeen lerro-banatzaile batek markaturiko bi alditan zati daiteke.\n40ko aldia eta 50eko aldia. Gerraren ondorengo lehen bi hamarkadetan estilo nazionala gailendu zen. Estilo arrazionalistari aberri gabea izatea egotzi zitzaion; eta Mugimendu Nazionala gogo biziz onartu zuten pentsalariak eta kritikariak arduratu ziren Espainiako garai inperial eta loriatsuetako arkitekto eta arkitekturak goraipatzeaz, utopikotasun atzerakoi baten eredua, izan ere, etorkizunean kokatzen baitzen iraganean baino gehiago, \u00abAustriatako arkitekturan (El Escorial) jartzen zen pentsamendua, eta zenbaitetan gainera, Villanuevaren monumentaltasun bilduagoa onartu ere egiten zen\u00bb.\nKolosalismoa.\nHalakoa izan zen ideologia haren inposaketa, non ezinezkoa zen beronengan itsatsi gabe geratzea, eta eraikuntza-arte horretako maisu ospetsuenetako batzuk beren aurreko estiloa eraldatu beharrean gertatu ziren, erraldoitasun horretan egokitzeko:\nEstiloari dagokionez, irakasbide handikoa da, esaterako, une hartako Aireko Ministerioaren (Madril) eraikin enblematikoaren historia; hamar urte beranduago proiektua egin eta bukatu ondoren, bere egilea jada damuturik baitzegoen eraikuntzaz.\nAntzeko zerbait esan daiteke Luis Moya arkitektoaren Gijongo Unibertsitate Laboral deigarriari buruz, bere diseinugilea ez baitzen, berorren sustatzaile zen Jose Antonio Gir\u00f3n falangista bezain pozik gelditu.\nEgia da arkitektura historizista eta anakroniko hura, mintzaira klasizista eta material nobleen erabilerarekin eraikuntza ofizialetara mugatzen zela bereziki; pribatuetarako, garrantzi gutxiagoko eraikinetan edo eskualde edo baserri izaera zuten proiektuetan, aldiz, arrazionaltasunik gabekoa ez zen tipismo folkloriko bat hartzen zen. Estimazioa merezi duena da 1943tik aurrera estatu mailan \u00abSuntsituriko Lurraldeak\u00bb izenburua zuen erakundearen bitartez, Fern\u00e1ndez del Amo eta beste arkitekto batzuk lantzen joan ziren lana.\nEmaitza, beraz, heterogeneoa da, estilo nazional horretatik urrun dagoena, guztientzako estilo izatea lortu ez zuena. Hortik datorrena da garai hartan arkitekto gazte esaten zitzaien haiengan sortu zen nahasmendu orokorra, jarraitu beharreko bidearekiko egoera deseroso batean uzten zituena, geroztik idatzitako Oroitzapenak izeneko liburuek aditzera ematen duenez.\nArrazionalismoaren berreskuratzea (1950eko hamarkadako azken urteak).\nGure Baskoniari helduz, jada 50eko hamarkadan ondo sarturik, Madrilek Sindikatuen Egoitzako (Francisco Cabrero eta Rafael Aburto arkitek.) modernismo neurritsua harrokeriaz erakusten duenean, 30eko hamarkadako arrazionalismoa hasi zen berreskuratzen Euskal Herrian, gutxi gorabeherako tonu hibrido batekin, edo, nolanahi ere, ezaugarri bereziak zituen modernismo batekin. Gogora dezagun, ezer baino lehen, maisu zaharretako batzuek ez dutela arrazionalismo soilera itzultzea arbuiatzen.\nBittor Eusa.\nEibarko Coliseo Zineman (1947) fatxadako soiltasuna berreskuratu zuen, nahiz eta barrualdean Art D\u00e9c-ren (dekorazio-arte) oroitzapenak gorde zituen. Dena den, kanpoko itxuraz klasizismo modernoa da. Zorionez, sasoi onean zahartu den eraikuntza honek, laster egitekoa duela dirudien zaharberritzea merezi du.\nTitulazioak 40ko hamarkadan jaso zituzten arkitektoen artean, Euskal Herrian badira arkitektura historizistatik urruntzen saiatu ziren batzuk, lana nola Manuel Inazio Galindez, Eugenio M\u00aa Aginaga eta Frantzisko Jabier Saenz de Oiza.\nManuel Inazio Galindez.\nManuel Inazio Galindez (1892-1980), Rikardo Bastidaren ikaslea, eklektiko bat izan zen eta une hartako sona handiko izenen eragina \u2013Rucabado, Smith, Palacio\u2013 bereganatu zuen; modernismo manierista eta erregionalista joera azaldu zitzaion bere lehenengo lan eta eraikinetan:\nHormigoiaren teknika onartuz gero, tokian tokiko tradizioen itzalak ezer gutxi zezakeela jakinaren gainean zegoelarik, soiltasun arrazionalistaren hizkera aukeratu zuen argi eta garbi Errepublikako urteetan.\nOrduko emaitzen artean aipatzekoak dira:\nJarraian etorri ziren itxura ederrean zahartu diren beste lan handi batzuk, esaterako:\nBikainetan bikain dira, halaber:\nGalindezek zentzu estetiko handia izan zuen fatxadak proposatzerakoan, bistako adreilu gorriak elkartzen maisuki jardunda, ingurunean bertakotze zentzu finez, halako itxitura kromatikoak bitarteko balkoi zuri toldodunak irekita, argia eta eguzkia bilatuz.\nEugenio Aginaga.\nDuela gutxi desagertua izatea da monografia bat eskaintzeko arrazoia, Eugenio Aginaga (1910-2002) donostiar arkitekto berezi honen bizitza eta obra gogoratzeko aukera emango diguna. Lan nagusiak egin ziren garaiagatik, gerraosteko belaunaldian erosoago daudelarik.\nGutierrez Sotorekin egin zuen bere lehenengo lana, eta modernitateko aurrelariekin zuen ahaidetasungatik \u2013J.M. Aizpuruaren lehengusua baitzen eta Txurrukaren koinatua\u2013 nahiz bere belaunaldikoen joera berekoa izateagatik \u20131934an titulatu baitzen\u2013 arrazionalismo aldera jo beharra zuen. Baina berea ez zen errotikako arrazionalismoa izan. Aginagaren lanen komentaristek ez dute beraganako goraipamenik ezkutatzen, modernismoaren aurrean jarrera fundamentalistetan ez erortzeko nolako askatasunez jokatu zuen ikusita. Hala ere, bazekien bere bezeroenganako erantzukizunez eklektikotasunez janzten.\nEugenioren lanik aipagarrienak:\nArkitekturan modu berean agertu zen arrazionalismoa Arabako lurraldean.\nJ. L. L\u00f3pez de Uralde.\nGasteizen honako hauek diseinatu zituen:\nEnrike Ginea.\nHonek diseinatu zituenak dira:\nPaulo Zabalo donostiarraren \u2013Lezako Sendategia (1935) \u2013 eta Joan Madariaga bilbotarraren obrak erbestealdi luzea jasan zutenen taldean gogoratu beharko dira.\nFrantzisko Jabier Saenz Oiza.\nProiektugile eta eraikitzaile bezala egindako ibilbide luze eta oparoagatik merezi du Frantzisko Jabier Saenz de Oizak (1918-2000), oraintsu zendu denak, bere izena azpimarratzea. Kasedan (Nafarroan) jaioa zen, eta USAra (1948-49) bidaiatu ahal izan zuen San Fernando Arte Ederretako beka bati esker.\nArantzazuko Basilika. Laster gainditu zituen Saenz de Oizak historikotasunak Arantzazuko basilika berrian, garai hartako eliz hierarkiarengan akademizismoaren kontinuismoari loturiko kontzientzientzat aldaba-hots izan zena.\nMadrilen kokatu zelarik, Euskal Herritik kanpo burutu zituen bere obrak Saenz de Oizak, arrazionalismo ortodoxotik baino espresionismotik gertuago zegoen bidetik, bizitasun lazgarriz zamaturiko organizismo aldera eginez.\nBaskoniatik kanpo, bidezkoa den mirespen orokor bat irabazi du Saenz de Oizak \u2212 gure garaiko arkitekto espainiarren artean, berari buruzko bibliografia ugarienetako bat da\u2212 punta-puntako lanengatik, besteak beste:\nEuskal Herriak honako hauek zor dizkio:\n1960ko hamarkadako eliza modernoak.\nArantzazuko Basilikak modernotasunerantz agertu zuen irekitasun neurritsuak haustura eragin zuen erlijiozko arkitekturan, euskal apaizterian nahi zen leialtasun tradizioaren ikusmolde zaharkituan. Baina, Euskal Herrian 60ko hamarkada hasi aurretik eraiki ziren eliza moderno batzuen egileak ez ziren Euskal Herriko arkitektoak izan.\nAingeruen Santa Maria. Gasteizen Jabier Carvajal eta Jose M\u00aa Garcia Paredesek eraiki zuten Aingeruen Santa Maria Parrokia (1958). Libre zegoen lurzorura egokitu beharrak iradoki zuen habeartearen oinplano triangeluarra. Honi, beste angeluzuzeneko habearte bat erantsi zitzaion, estua eta luzea, sakramentuaren aldarea, aitorlekuak eta bataiategia hartzen zituena. Adreiluz eraikitako hormak eta zurezko sabaia metalezko egitura baten gainean ezarririk daude, beltzez margoturik eta bistan, ezkutatu gabe direlarik.\nAndre Mariaren Koroapena. Garai horretan bertan, Migel Fisacek Arabako hiriburuan bertan eraiki zuen Andre Mariaren Koroapena eliza (1958-59), berak horma dinamikoa zeritzona erabili zuelarik: horma baodun baten aurrean absidearen saihetsean dauden bao ikusezinetatik datorren zehar-argiz argiztatzen den horma itsu baten arteko kontrastea. Elizaren arauekiko beti irekirik den Migel Fisacek aurrera egin zuen garapenean, bere eginahal espresionistak utzi eta Vatikanoko II.a Kontzilioaren irizpideen araberako sakratutasunaren oroitzapena bilaturik.\nHirurogeiko hamarkadan, irudimen sortzailez jantzirik eta gizarteko kontzientzia bizia zuen komisio-emaileen eskakizunei erantzun beharraz jabetzen ziren arkitekto-belaunaldi bat agertu zen, besteak beste, Luis Pe\u00f1a Gantxegi, Juan Daniel Fullaondo, Rufino Basa\u00f1ez, Jesus Rafael Basterretxea eta Felix I\u00f1igez Onzo\u00f1o. Talde honen zeregina XX. mendearen azken laurdenean garatu zen, batez ere, eta honetaz hurrengo atalean arduratuko gara.\nEuskal Herriko artisten irteera handia.\nHemen ez dagokigu atzerriratu beharrean gertatu ziren euskal herritar musikariez hitz egitea, musikak bere behin-behineko ertilari eszenografiko plastikoekin izan zuen lotura zela eta, ezin utziko dugu aipatu gabe 36ko Euskal Herriko musikaren egoera, eta batez ere folklorean gertatu zen kultur etena.\nMugimendu koreografiko bikain bat garatu zen mendearen lehen herenean, eta bereziki Errepublikaren urteetan. Herri askotan dantza taldeak sortu ziren. Segundo Olaetak baleta lantzen zuen talde bat sortu zuen Gernikan, eta arrakastaz jardun zuten Euskal Herriko hainbat tokitan. Elai-Alai izenez bataiaturik gelditu zen taldea 1931n Lekeition emandako ekitaldi baten ondoren.\nSaski-Naski izeneko beste talde bat Donostian sortu zen. Bigarren Euskal Astean, 1928ko udan, izan ziren talde honen lehen emankizunak. Gero, Paristik itzuli bat egin, eta Hirugarren Euskal Astean jardun zuen 1929an.\nBilbon eratutako Oldargi taldeak, elkarrizketak onartzen zituen bere koadro eszenikoetan. Hauetan, apaintzaile gisa lagundu zuten Gezala, Ginea, Uzelai, Losada eta Renteria margolariek. Bilbon egindako ekitaldi batzuen ondoren, taldea Madrilera eta Parisera joan zen. Euskal kulturaren zabalkunde-giro horren gainera bota zuen erauntsia, hain zuzen ere, ertilari plastiko askoren lanarekin loturik zegoen ekimen horren gainera, \u00ababerriaren batasun sakratuaren\u00bb aurkako erasotzat uler daitekeen guztiarekin bukatzeko helburua zuen erregimenak.\nFrankismo garaian atzerriratzera behartutako Euskal Herriko artistek izan zuten zorteari buruzko ibilaldi panoramiko batek halako patu-aldaki batzuk eskaintzen ditu, betiere, kontutan hartuta ezinbestekoa zela antolamendu batekin azaltzea, zergatien eta arrazoien aniztasuna, protagonisten adina, beraien erbesteak iraun duen denbora eta beraien gaitasun sortzaileari eusteko izan zituzten erraztasunak. Modu honetan taldetan bereiz genitzake.\n1936 baino lehenago atzerrian bizi zirenak.\nEz ziren gutxi izan zorigaiztoko aldi horretan atzerrian zebiltzanak, eta gerrak eta gerraosteak aberrirako itzuleraz pentsatzea galarazi ziotenak.\nAnjel Cabanas Oteiza.\nAnjel Cabanas Oteiza (-1964) buhame izengoitia egiaz irabazia zuen margolari gipuzkoarra zen, hispanoamerikar herrialdeetara 20 bidaia baino gehiago egina baitzen 20ko hamarkada inguruan, batez ere Buenos Airesera, salmentetan arrakasta zuela-eta oihalak erakustera.\nJose Artetxek egin eta \u00abLa Voz de Espa\u00f1a\u00bb zeritzonak (1948ko urriaren 27an) argitaratu zuen elkarrizketa batean, Amerikako lurretan jada 20 erakusketa eginak zituela adierazi zuen, \u00abbeti salmentetan arrakasta lortuz, han euskal giroko margolanen zale amorratuak baitira\u00bb.\nNikolas Mujika.\nBadirudi Cabanasen arrakasta izan zela Nikolas Mujika (1887-1948), beronen eredua imitatzera bultzatu zuena: Euskal Herriko paisaiak margotu, Atlantikoa zeharkatu eta beti emaitza onak lortu. Madrilgo Erakusketa Nazionaletan parte hartua zen 1926an eta 1932an, lan hauekin:\nBaina, bai berak eta baita Cabanas Oteizak ere, beraien erakusketarik bikainenak amerikar lurretan egin zituzten, modu honetara beren lurretik urrun bizi ziren euskal herritarren bihotzak alaituz. Horregatik, \u2013dio Flores Kaperotxipik\u2013 egunen batean bi paisajista hauen ekoizpenaren zatirik handiena bildu nahiko bagenu, Amerikako errepublika ia guztiak ibili beharko genituzke.\nJose Benito Bikandi.\nJose Benito Bikandi (1896-1958) ondarrutar hau, gure beste ertilari ibiltarietako bat da, lur arrotzetan barrena ibili zale eta herrimin etengabekoaz beterik bizitzea laket zaien euskal herritar horietako bat. Artista goiztiarra izan zen. Parisen egona zen 14 urterekin; Bilbon erakusketa bat antolatu zioten 16rekin eta Arte eta Lanbideen Eskolan sartzeko aukera izan zuen margogintza eta zeramika espezialitatean. Euskal Herriko Artisten Elkartean sartu eta bere erakusketekin arrakasta lortu zuen.\nBizkaiko Foru Aldundiak lau urterako pentsio bat eman zion 1920an, Madril, Paris, Erroma eta Europako beste lurralde batzuetara bidaiatu eta bertan ikasteko aukera eskaini zion laguntza. Argentinan bizi ziren bere senideek errepublika hartara deiturik, bertara joan zen (1925), han kokatu, bertan argentinar herritartasuna hartu, eta bertan burutu zuena izan zen bere obra ia guztia.\nBuenos Airesko Witcomb aretoan erakutsi zituen 1926an. Parisen Francisco Durriorekin ikasi zuen zeramikaren artea irakasten jardun zuen, eta ostera egindako erakusketetan karguak eta sariak eskuratu zituen. Bikandi izango da ziur asko \u2013Kaperotxipiren arabera\u2013 euskal kolonia hain ugaria den Hegoamerikako herrialde hartako Euskal Herriko ertilaririk ezagunena.\nBikandik Euskal Herriko artisten erakusketa batean parte hartu zuen 1943an Montevideon. Erbesteko Eusko Jaurlaritzaren Ordezkaritzaren ideia izan zen. Bikandik Euskal Herriko artisten lanik esanguratsuenak biltzea lortu zuen; hauetariko asko Argentinan bizi ziren, baina Euskal Herritik ere askok bidali zituen beren lanak.\nAtlantikoaren alde honetan apenas ezagutzen den Bikandi. Baina bidaia batzuk egin zituen Espainiara bere lanen erakusketak egiteko. Madrilgo bigarren Bienal Hispanoamerikarrean hainbat oihal izan zituen erakusgai:\nBerriro bidaiatu zuen Espainia eta Frantziara 1953an, eta segidako urtean Buenos Airesen Bigarren Saria irabazi zuen bere \"Lezoko Santo Kristoarekin\".\nHan hil zen 1958an, bere bigarren aberrian.\nArrantzale-portu ezagun batean jaioa zen, eta bere gaiak itsasoaren eta arrainen, Ondarroako kaiaren eta auzuneetan, arrantzale-jendeen herri inguruetan dabiltza.\nMargolari bezala, bere ausardia eta pertsonalismoagatik Zuloagaren ikasle dirudi Bikandik. Juan de la Encinak \u00abmargolari zakarra\u00bb izendatu zuen 1925ean, eta zakarkeria horrek bizitza guztian zehar lagundu zion. Paleta beroa du, marrazkia bikaina, zakarra eta ez da batere fina; pintzelada oso askea, laburra eta azkarra, inpresionismoaren oinordeko; bere koloreak \"fauvisten\" eta espresionisten oroiterazleak dira, halako modez, non bere konposaketetan hain analitikoa izan ez balitz, Van Goghen ondorengo zuzena emango lukeen.\nJorge Oteiza.\nJorge Oteiza eskulturagileaz eta bere bizitza luzean zehar Baskonian garatu zuen lanaz geroago hitz egin beharko dugu. Hemen, Frankoren Altxamendua baino urtebete lehenago Ameriketako lurraldera joan zela gogoratzea interesatzen zaigu. Egindako lan batzuk Buenos Airesen eta Txilen erakutsi zituen, eta aldi batez irakaskuntzan jardun zuen Argentinako hiriburuan.\nHandik Kolonbiara igaro zen (1942) zeramikaren irakaskuntza ofiziala antolatzera. Bogotan idatzi zuen Gerraosteko arte berriari buruz Amerikako ertilariei idatzitako karta sonatua \"Revista de la Universidad de Popay\u00e1n\", eta hitzaldiak egin zituen.\nQuitora igarota Estetika Objektiboari buruzko Txosten bat eta bere \"Estatu megalitikoei buruzko ikerketa Amerikan\" izenekoa aldarrikatu zuen Kultur Etxean.\nPeruko Trujillon, zeramika ikastaro bat eman zuen Ingeniaritza Eskolan, eta Arte berri baten sorrerari buruzko beste bat Unibertsitatean.\nUdako ikastaroak eman zituen Liman eta eskulturagile, margolari eta arkitektoekin Espacio izeneko esperimentazio-taldea sortu zuen.\nBuenos Airesera itzuli zen 1948an, eta \"Cabalgata\" aldizkarian eskultura berriari buruzko bere ideiak argitaratu zituen. Urte bereko abuztuan behin betirako itzuli zen Euskal Herrira.\nItzuli ez zirenak.\nTarte honetan, atzerritik garaiz eta lanbidea berreskuratzeko ahalmenarekin etorri ez ziren Euskal Herriko ertilari haiez arituko gara. Batzuk, beren bizitza berreraikitzean pentsatzeko betarik gabe eraman zituen heriotzak; besteak, diktadurak irauten zuen bitartean ez itzultzeko erabakia hartua zuten; azkenik, beste batzuek izan zuten herrialde hartzaileetan kokatzeko zortea, zorioneko adierazpenarekin esaten den bezala, hauen abegiagatik atzerria urrutiko herri bihurtu baitzen.\nMartin Domingez.\nArkitektoen artean, Madrilgo Zahara Kafetegiaren diseinuan Zuazoren lankide izan eta Le Corbusierrekin harremanak izan zituen Martin Domingez, 1940ko otsailaren 24an, Ministroaren Agindu batek izendaturik \"garbitutako\" bat izan zen: \u00abbere jardueran erabateko etenaldia, publikoa nahiz pribatua lurralde nazional osoan, bere jabegoetan eta babes-lurretan\u00bb. Bere egunak Kuban eta AEBetan erbesteraturik eman zituen.\nTomas Bilbao.\nTomas Bilbao (1890-1954), hogeiko hamarkadan Bilboko auzoetan herri-etxebizitzen eraikuntzagatik nabarmendu zen.\nLehen eraikin horietan Deco Artearekiko sentibera azaldu zen, eta estilo horretan diseinatu zituen:\nTomas Bilbao, Eusko Abertzale Ekintza (EAE) alderdiaren sortzailetako bat izan zen, eta, 1931ko hauteskundeen ondorenean, Bilboko Alkateorde. Politikan, noblezia handi bat, nazionalismo neurritsu bat eta iraultzaren aurkako sozialismo bat erakutsiz sartu zen. Negr\u00ednen Gobernuko Ministro izendatu zuten 36ko zurrunbilo politikoak arrastan hartuta, Irujo ordezkatuz. Iparraldera joan zen, Donibane Lohitzunera EAEren lerroetan berarekin militante izan zen Rikardo Arruerekin iritsi zen. Frantziako inbaditzaile alemanetatik ihesi, Mexikora joango zen (1942), eta bertan lan dezente egin zuen, zoritxarrez hauei buruzko inolako dokumentaziorik gelditu ez bada ere. Eusko Jaurlaritzako Kultura Batzordeko kide izan zen Mexikon, eta bertan hil zen 1954an, moral mailan pertsona oso noblea, profesionalki oso jantzia eta modernitatera irekitako sentiberatasuna zuen pertsona baten oroitzapena utzita.\nLeon Barrenetxea.\nSekula itzuli ezin, edo nahi izan ez zuten Euskal Herriko ertilarien artean dago lehen ere hitz egin dugun Leon Barrenetxea eskulturagilea ere. Emakume frantses batekin ezkondurik Parisen kokatu zen, eta lekualdaketa honen ondorioz bere lanbidea utzi egin zuen. Madrilgo bere etxean eta estudioan lapurreta egin zioten, bertan zeukan guztia eramanez. Leon 1947an hil zen. Urte askoren gorde zuen Parisen, bere semeak aitaren lanen eta beronek merezi izan zituen kritikei buruzko txostena.\nAurelio Arteta.\nEuskal Herriko ertilaririk garrantzitsuena, izan zen zalantzarik gabe, bere egunak atzerrian amaitu zituen Aurelio Arteta. Lehen ere aipatua dugu zein obra garrantzitsu burutu zuen bere lurrean 36a baino lehenago. Gerra biztu zenean, Valentziara joan zen Arteta; eta handik Frantzia aldera lekualdatu zen; eta triptiko moduan asmatu zituen hiru oihalak margotu zituen Miarritzen (lehenago aipaturikoak), ertilariak gerraren trauma izugarria jasaten ari zen egunetan egin zituenak:\nArtetak Mexikora egin zuen ihes, eta bertan hil zen errepideko istripu zorigaiztoko batean. Indalezio Prietok berri nekrologiko bat eskaini zion 1940ko azaroaren 12an. Bertan, Euskal Herriko margolariaren obra \u00abmexikarra\u00bb laburbiltzen zuen, errepikatzea merezi duten hitz batzuekin:\n\u00abArtetak Mexikon hiru oihal handi margotu zituen euskal herritar jator-jatorrak: \"erromeria mendian\", eskusoinua eta panderoaz alaiturik; \"aurreskua\" \u2013milaka urteko dantza, erdi gerrakoa, erdi adeitsua\u2013 \"herriko pertsonaia adierazgarrienak\" izaera egokiz marrazteko balio izan diolarik, hala nola, \"txistularia\", alkatea, apaiza eta mikeletea, \"aurreskularia \"eta honek bere arintasunaren omena eskaintzen dion neska. Inor ez litzateke gauza izango, jatorriz misterioan galtzeraino urrutiratzen den arraza berezi honen arimako distirak, halako zehaztasun harrigarriz oihalera eramateko. Baina Artetak Mexikon margotu dituen margolanen artean gorenekoa, Carlos Prietoren emazte eta seme-alaben erretratua da dudarik gabe. Artetak Mexikon liluratu nahi zuen. Amelia Solorzano de Cardenas anderearen erretratua bukatzea espero zuen. Paradoxa da gero \u2013zioen\u2013 ni margolarien herrialde honetara etorri izana margotzera\u00bb.\nJulian Tellaetxe.\nAurreko orrietan hitz egin dugu Julian Tellaetxe margolari bergararraren lanari buruz; margotzen hasi zenetik, erabilitako gaiengatik eta bere estiloagatik ezagun egin zen hark eginiko obra. Julian 52 urteren heldutasun betean zegoen, eta Euskal Pizkundeko bere erakusketen bidez, Aitzol eta euskal Nazionalismoko kultur inguruarekin harremanak erraztuak zituen, Altxamendu militarrak ustekabean harrapatu zuenean. Armada Gipuzkoara gerturatu zenean Euskadi utzi behar izan zuen. Parisen, Eusko Jaurlaritzako Kultura Ministerioak frantses hiriburuko Luxenburgoko Museoan zeuden Bilboko Museoko koadroen zainketa agindu zion Uzelairekin batera. Erraza izango zitzaion Parisera ohitzea, emakume frantses batekin ezkonduta baitzegoen.\nManuel Sotak, Eresoinka taldearen ekitaldietako ardura artistiko batzuk bere esku utzi zizkion.\nAlemaniarren armadak Frantzia hartu zuenean, Perura joatea erabaki zuen Tellaetxek, bere seme bat hantxe bizi baitzen. Ez zen erosoa eta alaia izan Tellaetxeren bizitza Liman. Zorionez, Peruko bankan lehendakari zen Orbegozo jaun baten babesa aurkitu zuen. Berak nahi bezala bizitu eta margotu ahal izateko, norbaitek Cuzcoar pinturaren Eraberritzaile izendapena lortu zion, Bilbon ikasitako teknika zuen hau. Peruko aldi horretako bere margolanak, paisaiak nahiz erretratuak, Parisera bidaltzen ahalegintzen zen. Liman itsas txokoak eta erretratuak margotzen jarraitu zuen, nahiz eta hauen kalitatea, agidanean, bere aurreko margolanen mailara ez ziren iritsi. Tellaetxe hil zenean, artean baziren Parisen gordeak berrogeiren bat koadro. Erbesteko Euskal Gobernua ertilariaren familiari itzultzen ahalegindu zen, beraren zaintzan gelditu ziren lan hauek.\nJose Leon Kruzalegi.\nJose Leon Kruzalegi (1895-1969) bizkaitarra ez da Tellaetxe bezain ezaguna. Mundakan jaioa eta Ingalaterran hezia izan zen, lehen marrazki irakaspenak Liverpooleko Institutu Katolikoan hartzeko. Ikasketak Bilbon eta Madrilen osatzeko aberrira itzuli zen. Hiribilduan, 1933an talde-erakusketa bat antolatu zuen erakundea, dagoeneko aipatu duguna, \"Arte-Batasuna\" izeneko taldea sortu zuen beste artista gazte batzuekin\nAmeriketara egindako lekualdaketak bere bizitza egiazki emankor bihurtu zuen ertilariren adibidea da Kruzalegi. Madrilen Telefonika Konpainian lanpostu bat lortu zuen, eta han harrapatu zuen ustekabean gerra zibilaren leherketak. Bilbora itzultzen saiatu zen, baina azkenik Frantziatik erbesterako bidea hautatu zuen bere emazte eta seme-alabekin. Argentinako Errepublikan kokatu zen eta bertan Euskal Herriko artearen aldeko kultur ekintza garrantzitsuak hedatu zituen. Buenos Aires eta Mexikoko \"Eusko Deia\" egunkariaren, \"Gernika\" aldizkariaren eta beste eusko argitaraldi batzuetan laguntzaile izan zen. Buenos Airestik, arrazoi artistikoak zirela eta Frantziara abiatu, Parisen aldi bat igaro, eta Argentinara itzuli zen Euskal Herriko artea sustatzen jarraitzeko.\nHizlari bikaina zen, entretenigarri eta azkarra, eta entzuleriak atsegin handiz entzuten zuen. Arte kritikari eta literatura-idazle bezala, interesa piztu zuen, eta literatura eta arte maitaleen aldetik oso irakurria izan zen. Lan ugari argitaratu zituen, Argentina eta Mexikoko euskal aldizkarietan bereziki. Nazioko talde erakusketetan eta erakusketa pertsonaletan parte hartu zuen. Eta arrakasta handia lortu zuen 1950ean Buenos Airesko Riel Galeriako euskal paisaien erakusketan. 1952an. Laurak Bat Euskal Zentroaren sorreraren 75. urteurrena zela eta, erakusketa bikain bat antolatu zuen, Euskal Herriko margogintzako izenik ospetsuenak bilduta. Hitzaldi interesgarri batekin eman zien hasiera ekitaldiei.\nJoan Aranoa.\nAberrira itzultzeko hainbat bidaia egina izanagatik, atzerriraturiko taldetzat har daitekeen beste ertilari bat dugu Joan Aranoa (1901-1973). Bilbon jaio eta Arte eta Lanbideen Eskolako ikasle izan zen, lanik onenak inspiratu zizkion erlijioa fede sakon eta benetakoz bizi izan zuen. Parisen eta Italian osatu zuen bere prestakuntza. Esperientzia haietatik, Cezannen aldera gelditu zitzaion planoen bidezko sendotasuna, bolumetrietan eta pertsonaietan idealizatze joeraren halako lehentasunezko gustu bat.\nEuskal Herriko Artisten Elkartean erakutsi zituen bere lehenengo lanak, eta laster lortu zuen elizetan eta hauetatik kanpo horma-pinturen eskarientzako adinako ospea. Gerra zibilak Madrilen harrapatu zuen, Secundino Zuazo arkitektoak Errekoleto Frontoirako eta Ministerio Berrietako horma-pinturetako margolan freskoak eskatuak zizkionean.\nBadirudi Zuazagoitiarekin zuen adiskidetasunak saihestu zuela FAIko anarkista talde batek fusilatua izatetik. Bartzelonatik Frantziara igaro (1936 irailean), eta bere familiarekin Baionan elkartzea lortu zuen. Donibane Lohitzunen aurkitu zuen Secundino Zuazori gaur egun New Yorken den erretratua egingo zion. Frantzian margotzen jarraitu zuen, eta Parisen jarri zuen erakusgai bere laugarren Gurutze Bidea (Garzia-Urtiaga Bilduma, Mexiko).\nParisen, zenbait erretratu margotu eta Jacques Maritain filosofoaren erretraturako zirriborroak egin zituen.\nHantxe bizitu zen mundu gerrak beste bizileku batzuk bilatzera behartzen duen bitartean. Behin baino gehiagotan Espainian sartu zen eta hainbat obra egitea lortu, besteak beste, Aurora Polar-erako apainketa, oihalean egina urrezko hondoaren gainean (Bilbo).\nAzkenik, Argentinara joatea erabaki zuen. Bidaian ezagutu zuen Elias Urkullo, laguntza eraginkorra emango dion gizon dirudun eta eskuzabala. Honi buruzko esker onezko oroitzapena gorde zuen Aranoak, halaber, bere atzerri berrian lagunduko dion Jose Antonio Lauburu jesuita ezagunarena. Argentinan kokaturik, Buenos Airesen bere Gurutze Bideko zenbait egonaldi jarri zituen erakusgai, eta Montevideon (1943).\nAranoaren margolanen bilakaera nabarmen azaltzen da. Gaztaroko Cezannetar etapa hartatik\", aldi manierista\" bat azpimarra daiteke, non irudiek astuntasuna galdu eta bere paleta tonu hotz eta hil samar gutxi batzuetara murrizturik, apur bat malenkoniatsuak diren gaiei ukitu paregabea ematen zien; gerora aldi sintetiko eta ausartago baterantz jo zuen, ia lirikora, bolumenak desagertu eta marrazketari eman zion lehentasuna, espresionista esan daitekeen mintzaera batean tonu kontraste biziak bilatuz.\nKrisialdi bati buruz hitz egin zuen ertilariak, aldi horretan margogintzan bizitu zuen horretaz. Bere bosgarren Gurutze Bidearen aldia da, gerora sakabanatu egin zenarena \u2212gaur egun zati bat dago Madrilen, Bilbon beste bat. Hiri askotan erakutsi zituen bere margolanak. Sail honek nolako sentipena sortu zion kontatzen du Flores Kaperotxipik bere \"Arte vasco\" liburuan, Buenos Airesko Witcomb galerian erakutsi zuenean eta Denak Bat-ek antolaturiko Mar de Platako Kasinoan egin zen beste erakusketan.\nAranoak Argentinako hiriburu ikaragarri hartatik ihes egin zuen, eta Olivosen kokatu, Buenos Airesko aldirietako herri batean. Larriki gaixotu zen 1948an. Bere bosgarren Gurutze Bidea New Yorkera eraman zen. Bilbo eta Bermeora itzuli zen 1951an; Ertzilla Dorrean itxi, eta bere lan batzuk erakutsi zituen:\nGure iritziz, Euskal Herriko pinturaren maisu handitzat sagaratzen duten obra zoragarriak dira. Ordutik, behin baino gehiagotan igaro zuen Atlantikoa leku ezberdinetan antolatzen zizkioten erakusketen atzetik, 1973an Argentinako Olivosko bere bizilekuan hil zen arte.\nMaurizio Flores Kaperotxipi.\nItzultzeko aukera izan, baina \u00abdiktadorea bizi zen artean\u00bb itzuli nahi izan ez zuen artista izan zen Maurizio Flores Kaperotxipi (1901-1997), kronikari ezagun \u2013kronikari eta historialari oso atsegingarria, gainera\u2013 XX. mendeko Euskal Herriko pinturari buruzkoan. Errepublikako urteetan euskal prentsan argitaratzen zituen artikuluez gain, Kaperotxipiri bi liburu zor zaizkio \u2212\"Pintores vascos y no vascos\" eta \"Arte vasco\"\u2212, Buenos Airesko EKINek argitaratuak.\nZarautzen jaio zen, eta Villahermosako Dukeen pentsio-laguntzak Madrilen Lopez Mezquitarekin luzez ikasteko aukera eman zion. Parisen ere bizitu zen aldi batez Montes Iturriozekin batera, eta Olasagasti eta Cabanas Erauskinekin berriz, Italiara joan zen. Gerora, bere lurraldera itzulirik, Ertilari Berrien Erakusketetan sariak bat bestearen atzetik irabazi zituen. Erakusketak egiten eta lanak saltzen hasi zen. Salmenta baten emaitzari esker Buenos Aires eta Mexikora bidaiatu zuen, bere koadroak ezagutzera eman eta arrakasta handia lortuz. Euskal Herrira itzuli eta Elgetan ezarri zuen bere estudioa. Han harrapatu zuen ustekabean gerra zibilak: bere estudio-lantegia, bere liburu eta koadroekin batera, bonbek deseginda utzi zioten.\nSantandertik barrena egin zuen ihes Espainiatik, eta Argentinan kokatu zen azkenik; han bazituen pertsona eta lagun euskal herritarrak, berari gustatzen zitzaion moduan erretratatzeko. Buenos Airesen berriro egin zuen erakusketa, Gure Etxea aretoan, Buenos Airesko kritikaren laudorio handienaz inguraturik. Mendozan hiru urteko egonaldiaren ondoren, Mar de Platan kokatu zen ia behin betirako. Bere estudioa Erakusketa Areto bihurtu zuen, bere ilusio guztia ezarri zuen negozio horrek urte batzuetan margotzea eragotzi zion.\nFolklorikoa izan zen beti Kaperotxipiren margolana: paisaiak eta gizaseme euskal herritarrak, ikusteko atseginak eta gozoak. \u00abBizia margotu nahi dut \u2013esan ohi zuen\u2013, ez zait penak margotzea gustatzen\u00bb. Margotu nahi zuen \"bizi\" hori jendearen bizia izan ohi zen beti: gizonak, emakumeak, haurrak eta Euskal Herriko paisaiak. Historiografia modernoak Kaperotxipi \u00abetnografo\u00bb eta \u00abkostunbrista\u00bb moduan sailkatu du. Egia da, Zuloagaren eta Artetaren unibertsaltasuna, esate baterako, ez zuela lortu; baina postu duin bat merezi du gure margogintzaren historian. Bere teknika akabatuagatik, bere marrazketan zuen trebeziagatik eta bere kromatismo alaiagatik euskal fisionomiaren goreneko margolaria da, eta Atlantikoaz harantzago, euskal lurreko balio jatorren enbaxadore handitzat hartu eta estimatu behar dugu.\nKaperotxipi hemen koka daiteke, \u00abitzuli ez ziren\u00bb ertilarien taldean alegia; izan ere, frankismoa amaiturik Zarautzera etorri zenean, jada arterako hila zegoen.\nGaztelania hizkuntza ezaguna eta erabilia zela eta, gerra baino askoz lehenagotik Hego Amerikako herrialdeetan euskal zentro eta elkarte kulturalak bazirela eta, gehiengoaren exodoa batez ere herrialde horietara bideratzea ekarri zuen. Badira, hala ere, Estatu Batuetara immigratutako euskal kasuak. Hau izan zen Manuel Marina Barredo margolaria, eta arrazoi honetxengatik da ia ezezaguna bera jaio zen lurraldean.\nManuel Marina Barredo.\nManuel Marina Barredo (1915-1990) Bilbon jaio zen baina aita-ama arabarrak zituen. Boluntario ibili zen gerra zibilaren hasieratik, eta infanteriako kapitain gisa borrokatu zuen Frankoren armadaren aurka. Bizkaiko frontea erori ondoren, atzera-egite horretan jarraitu zuen Santander eta Asturias aldera azken \"porrota\" iritsi arte. Bilboko matrikula zuen itsasontzi txiki bat ostu zuen kostan burkide sozialista bat lagun zuela, eta Frantziako itsasertzera iritsi ahal izan zuen. Bigarren Mundu Gerra hastear zela, 1939ko abuztuan, Atlantikoa zeharkatzeari ekin zion. Ordutik, eleberri baterako prest leudekeen abentura multzo bat da Marinaren bizitza. Duela urte batzuk albiste horien berri eman genuen prentsan (\"Diario Vasco\", 1992ko martxoaren 17an) eta ez ditugu berriro kontatuko, zeren eta hemen, Venezuela, Santo Domingo, Eskozia, Guatemala, Mexiko eta azkenik, Estatu Batuetara bidaiatu ondoren eta lanbide oso ezberdinetan jardun ondoren, Marinak margogintzarako bere zaletasuna eta gaitasuna aurkitu izana, horixe da interesatzen zaiguna. Kaliforniako Santa Barbaran ere familiarekin kokaturik, abentura berri eta sutsu bati ekin zion.\nMarinaren artearen barruan originaltasuna da atenzioa ematen duen lehenengo gauza. Haurtzaroko oroitzapenei, euskal paisaiei eta erlijioari buruzko behin eta berrizko gai multzo baten inguruan, bere pinturaren ezaugarri iraunkorrak dira kontraste kromatikoak, espazio guztia irudiz betetzera eramango duen \"horror vacui\" antzeko bat, bere pertsonaien aurrez aurrekotasun obsesiboa eta bere marrazkiaren espresionismoa.\nLehen aldiko bere erakusketen aurrean, bizantziar mosaikoen, pertsiar tapizen eta Erdi Aroko beirateen eraginaz hitz egiten dute kritikariek. Zalantzarik gabe, Erdi Aroko miniatura ezagutzen duenak, Beato hispaniarrak bereziki, Marinaren koadro hauei aitatasun sekretua leporatzen diete; etengabeko aurrez aurre batean dauden irudimenezko mamuez beteriko koadroak, balizko gerra atomiko batekiko obsesiozko izua nabaritzen zaien lanak. Picassoren eraginik gabekoa ez den espresionismo batekin heltzen die Marinak erlijiozko gaiei; eta Gurutziltzatzeari eta Gurutze Bideari, bereziki.\nIa beti modu harrigarriz itxuragabetu eta luzatzen zituen bere irudiak, bereziki buru eta eskuak, bere begi aurrean edo bere espirituan zuen errealitatearen zentzu mistikoa bilatuz. \u00abArtistak ukitzen duen guztiak \u2013idatzi zuen bere Egunerokoan\u2013 magia izan behar du\u00bb.\nMadrilgo Antonio Machado galeriak erakusketa egin zuen 1973ko otsailean, gaiak ugari ziren (erlijiozkoak, euskal paisaiak, eguneroko eszenak) Marinaren koadroetan, ikusleriari zirrara sortu zion eta kritikari bat bultzatu zuten lan haiek mundu anker honentzat senidetasun-mezu bat zirela esatera.\nMarina Barredo galdutako aberriaren nostalgiaz hil zen. Bere Egunerokoan Bilboko haurtzaroko oroipenak ekartzen zituen gogora. \u00abLaster 74 urte beteko ditut, eta ez naiz sekula itzuliko nire lurrera. Horregatik, nire margolanak, irudikeria erraldoi baten antzera, nire Herri maitearen oroitzapenak dira\u00bb.\nJon Zabalo, Txiki.\nJakina badirela erbestea ahanzturaren zigor bilakatu zitzaien beste ertilari xume batzuk ere. Jon Zabalo (1892- 1948) marrazkilari bikaina dugu horren adibide, bere garaian Txiki izengoitiz oso ezaguna izan zen marrazkilaria. Horrela izenpetu zituen kartel ugari, marrazkiak eta hainbat argitalpen, eta XX. mendeko hirugarren eta laugarren hamarkadetako euskal aldizkarien orriak ilustratzeko egin zituen karikaturak.\nKubismo sintetikoak eta D\u00e9co arteak apur bat ukitua izanik, Txikik inongo beste marrazkilarik baino hobeto menderatu zituen lerroaren ezkutukiak eta beronen adierazpen-indarra. Zuzenak nahiz okerrak, trazu garbi eta jarraituetatik grazia eta adierazkortasuna sortzen zen.\nJon \"txiki\" euskararen propagandagile handi bat izan zen marrazkiekin. Jakina, diktadurarekin Londresera erbesteratu behar izan zuen. Bertan hil zen 1948an.\nGaraiz itzuli ahal izan zutenak.\nHauetariko batzuei buruz hitz egin dugu aurreko orrietan; beren obra batzuk zoritxarreko Altxamendua baino lehen burutu zituztelako. Gure iritziz, Euskal Herriko arkitektoen gremioan, ez dira hiru edo lau baino gehiago hemen aipamen bat merezi dutenak. Ugariago ziren gutxi gorabehera luzea izan zen erbestealdian arteari esker bizi izan ziren Euskal Herriko margolariak.\nSekundino Zuazo.\nArkitekto bikain hau 300 bat proiekturen egilea dugu, eta ia denak Baskoniatik kanpo eginak:\n\u00abGarbitu\u00bb beharreko arkitektoen zerrendan sartu ondoren, erregimen frankistak hiru urtetarako Kanariar Irletara bidali zuen konfinaturik. Madrilgo bere obra Muguruzak jarraitu zuen aginpidean zen ideologiaren arabera.\nJoan Madariaga.\nJoan Madariaga (1901-) Bilboko arkitektoa Errepublikako urteetan honako hauekin egin zen ezagun:\nHonen eraikinak joera arrazionalista batean txertatzen dira, eta, norabidez, ekonomia, funtzionaltasun eta higienean oinarritzera.\nJose Antonio Agirre euskal lehendakariaren koinatua zen, eta hori bazen nahikoa arrazoi 36ko uztailean Frantziara presa handiz ihes egin behar izateko. Madariaga, arkitekto izateaz gain, marrazkilari ona zen. Bilboko Arte eta Lanbideenen Eskolan ikasi zuen, erretratuaren alorrean ezohiko gaitasuna azalduz. Ezaugarri hauek medio, Frantziako Gobernuak marrazkigintzan bizitza irabaztera Atharratzeko lantegi batera bidali zuen. Gero, Buenos Airesen lur hartzeko asmoz untziratu zen. Baina, Mexikora iritsitakoan, han gelditzeko konbentzitu zuten bere lagunek. Azteken hiriburuan, Arkitektura eskolako Zuzendariak bere bulegoan onartu zuen eta harekin egin zuen lan.\nCardenas lehendakariak profesional erbesteratu hauei Espainian eskuratutako ikasketa eta tituluak baliozkotzea erabaki zuenez, Madariagak lana aurkitu eta etxebizitzen eraikuntzan jardun zuen.\nAberrirako itzulera etapaka egin zen. Lehenik, Iparraldera gerturatu zen. Donibane Lohitzunen hiru urtez bizi izan zen Espainia frankistan bizileku aske bat bermatu zain. \u00abEskuineko inor ez zuela hil\u00bb egiaztatzera beharturik, Euskal Herrira itzuli zen 1955ean, 18 urteko erbestaldi baten ondoren.\nOndorengo urteetan, bere lanbidea berreskuratzea lortu zuen eta honako hauek eraiki zituen:\nPaulo Zabalo.\nPaulo Zabalo (1891-1961) arkitektoa arteetarako gaitasun bikainak zituen gizona zen: marrazkilaria, margolaria, musikaria eta arkitektoa; segituan atxiki zitzaion korronte arrazionalistari.\nLezako Sendategia. Gerra aurreko bere lanetatik, Arabako Lezan dagoen Tuberkulosiaren Sendategiak azpimarratzea merezi du, urte betean, marka guztiak hautsiz, zementu indartuan erabat eraikia baita. Funtzionaltasun handikoa, ospitale berrien eta medikuntza-zientzia modernoaren eskakizunei erantzuten diena. Gainera, egitura soil eta moderno baten adibidea eskaintzen du, multzoa lerroan jarririk eta zatiketa eskematiko bat jarraituz: susperraldirako zelula independenteak, eta guztientzako egongelak topaketa-uneetarako. Esan daiteke, eraiki eta 60 urte geroago ere gordetzen duela bere edertasuna eta funtzionaltasuna.\nDonostia Frankoren gudarostearen boterepean erortzean, Zabalok desagertu egin behar izan zuen. Mutrikun gorde zen, eta gero Pasaian. Handik, Baztango usoen igarobidetik, muga igaro eta urte betez bizitu zen Uztaritzera iristea lortu zuen, polizia frankista Donostiako hiriburuan bila jarraitzen zuen bitartean. Paulo Zabalok Txilera emigratu zuen 1938an bere emazte eta lau seme-alabekin. Txilen bere arkitektura ikasketak baliozkotu behar izan zituen eta lurralde hartan berezkoa den arkitektura antisismikoarekin osatu, besteak beste, hauetan egin zuen lan:\nEuskal Herriarekiko sentitzen zuen mira gaindiezinak, bere familiarekin itzultzera behartu zuen 1948ko urrian. Aberrira itzulirik, Zabalok ez zuen lortu nahi zuena egiterik, ahal zuena baizik. 1940ko \u00abgarbiketa\u00bb zerrenda famatuan zegoen, eta \u2013jakina\u2013 mendeku-espirituak oroimen ona du. Ardura handiz ahalegindu ziren elementu ofizialak garrantzi handiko proiekturik eta desiragarri izan zitekeenik ez ziezaioten eskaini edo eskuetan jarri. Uzten ziotena onartu besterik ez zuen egin:\nMargolariei dagokienez, azkar itzuli ahal izan zutenak ere baziren, Asentsio Martiarena donostiarra eta aurreko atal batean bere obra aipatu dugun Antonio Gezala bilbotarra, esaterako.\nJose Mari Uzelai.\nBatzuentzat exodoa abentura luze eta neketsua izan zen, baina, artean aparteko obraren bat egiteko, atzerritik garaiz itzultzeko erraztasuna eman zien egoerak. Halakoen artean dago Jose Mari Uzelai (1903-1979), zahartzaroan bere obraren doktoretza-tesi arduratsu bat eskaini zitzaiona. Bermeon jaio zen, 20 urte zituela Parisera joan eta han Aranoa eta Jenaro Urrutiarekin egokitu zen. Bere lurraldera itzulita, azkar harrapatu zuen bere-berea zuen estiloa. Uzelai, bere inguruan ikusten duen horretan sakonera sartu zen, baina argazkietako errealismoa gaindituz, eguneroko gauzak biltzen zituen giro magikoaren bidetik.\nGaztaroko urte horietakoa da:\nGerra zibila hastean, Agirre lehendakariak Uzelairi deitu zion Arte Ederren, Artxiboen eta Liburutegien Zuzendaritza Orokorraren ardura bere esku uzteko. Lehenengo neurria, gure ondare historiko eta artistikoa salbatzea zen.\nAldi berean, Milizianoen Umezurtz Etxea horma-pinturekin apaintzeko ideia sustatu zuen Uzelaik, eta hainbat artistak \u2013Landeta, J. Arrue, Tellaetxe eta abarrek\u2013 utzi zituzten bertan margotuak frankisten inbasioarekin desagertu ziren alegiak edo ipuinak.\nEAEren eta partikularren esku utzia izan zen Uzelairen obra pertsonala \u201342 koadro inguru\u2013, ostu egin zizkioten erregimen berria ezartzean.\nParisko Arte eta Tekniken Nazioarteko Erakusketan, Euskadiko pabiloirako ordezkari izendatu zuten 1937ko apirilean, Picassok bere \"Gernika\" erakutsi zuen horretan, eta Uzelaik Euskal Herriko artearen lagin eder bat bildu zuen: 48 margolariren oihalak, 8 eskulturekin batera, arte herrikoiaren adierazle duinak. Gero, Manuel de la Sotarekin batera, euskal kultura Europako hiriburu garrantzitsuenetara eraman zuen Eresoinka musika eta dantza taldea sustatu zuen.\nLondresen kokatu zen bere emaztearekin 1938an, eta bertan egin zituen:\nUzelairen arrakastak hamabi urte iraun zuen. Busturiako Txirapozu bere oinetxera itzuli zen 1949an:\nOso berezia da Uzelairen margogintza. Ez zuten Parisko abangoardiek liluratu. Egunerokotasun guztia ukitzen duen errealismo poetiko eta magiko horri leial izaten jarraitu zitzaion: mahaiak, aulkiak, mahai-zapiak, begonien lore-ontzia, tigrearen larrua eta bere etxea apaintzen duten mimosak, Gernikako paisaia... bere pintzelek, hala nahitako estilizazioen eta tonalitate bitxien bidez, den-dena argiaren girotze irreal eta ia ametsezko batera eramaten dute.\nBernardino Bienabe Artia.\nBernardino Bienabe Artiaren (1899-1967) bizitza oso luzea izan zen, neketsua eta abenturaz josia. Irunen jaio zen, Julio Etxandia eskulturagileak zuzentzen zuen Akademian ikasi zuen marrazkigintza, eta San Fernando Arte Ederretako Eskolan egin zituen ikasketak. Bere bizitzako aldi hartatik ekarritako oihal batzuk jarri zituen erakusgai Euskal Ikaskuntzaren III. Biltzarrean (Gernika) eta 1923an Gipuzkoako Artista Berrien Lehiaketako Lehen Saria irabazi zuen.\nHamarkada hartan bere margolanak erakutsiz jarraitu zuen, ertilari gazte guztiak bezala, Parisera beharrezko \u00aberromesaldia\u00bb eginez.\nHondarribian omenaldi bat jaso eta handik gutxira, gerra zibila lehertu, eta bere abentura hasi zen. Frantziara ihes egin zuen, eta Kataluniara sartu zen bere obra ezagutzera emateko asmoz. Parisera abiatu behar izan zuen 1939an, eta han, Eusko Jaurlaritzaren laguntzarekin bere margolanen erakusketa bat antolatu zuen uztailean, Apokalipsia gaiaren inguruan, eta bertako hasiera-ekitaldia Agirre lehendakariak bisitatu zuen.\nUrte horretan bertan, Txilerantz abiatu zen urte batzuetan han bizitzera, lanak erakusgai jarri, eta jatetxe ezagun baten horma-pinturak egiteko eskatu zioten. Argentinara jauzia egin, ezkondu eta lanean jarraitu zuen. Mar del Platako Udaberriko Aretoan atzerritarrentzako Lehen Saria irabazi zuen bere \"Euskaldunak\" koadroarekin.\nBolibiara iritsi zen, herrialde horretan Santa Cruzeko Arte Ederren Akademiak Marrazki eta Margogintzaren Katedra bat eskaini baitzion; baina handik denbora gutxira aldaketa politiko batek Txilera itzultzera behartu zuen.\nEuskal Herrira itzulita, hurrenez hurren Hondarribia, Aranaz, Bera Bidasoa, Irun eta azkenik Etxalarren (Nafarroa) kokatu zen. Beti euskal lurraren inguruko gai berberak landuz jarraitu zuen, omenaldiak bata bestearen jarraian jasoz; azkena, Gipuzkoako Kutxaren eskutik izan zen, ertilariaren heriotza zela eta, Bienaberen 50 margolan bildu zituenean, bere margogintzari buruzko F. Jabier Zubiaurren ikerketa on batekin.\nBienabe Artia formari dagokionez neoinpresionista estiloan sailkatu behar da, eta edukiari dagokionez kostunbrismoan. Paisaiak eta euskal gizasemeak margotzen zituen, batez ere. Baina Hegoamerikan eman zuen garaiko margolanetatik, gizaseme indigenak ere gorde ziren.\nParisko urteetatik marrazketa eta planokako eraikuntza arin bat gailentzen zaien erretratu batzuk ere gorde dira, berak begiratu zituen koadro kubistek erantsi zioten nahigabeko eragina, zalantzarik gabe; baina, \u00abartearen Mekan\u00bb azkeneko berritasunak baino gehiago Inpresionismoko kromatismoek, argiek eta pintzelkadek sorgortu zuten, eta bere bizialdi osorako markatu.\nEuskal Herriko margolari honen estiloa ez zen bere bizitza luze osoan zehar apenas aldatu. Normalean margotzen zituen pertsonaia eta gauzak lausotuak agertzen dira, giro etereo batean murgildurik. Erretratu batzuetan besterik ez du erabakiko profilak zehaztea. Bienaberen margogintza dardaratia, lirikoa izan zen beti; irudi eta pertsonaiak malenkoniaz ukiturik azaltzen dira. Egileak berea duen malenkonia, inola ere, bere bizitza luzean zehar ibili zituen herrialdetako esperientzia eta abenturak, zahartzaroan, miraz gogoratzen zituenarena.\nErbesteko haurrak.\nGerra zela eta aberritik kanpo eramanak izan ziren haien abenturari buruz hainbeste idatzi den milaka haur haietatik, bazen atzerriko lurralde hartan ertilari bokazioa aurkitu zuenik ere. Ez dugu guztien berri, baina ziur asko, batzuk, beren lurrean onartu zituen jendartetan sustraituak izango dira.\nEgunen batean, Europa edo Amerikako bazter ezezagunen batean, lanaren ikuspegiagatik erakartzen gaituen oihal baten gainean edo liluratzen gaituen eskultura baten oinean, ezaguna zaigun sinaduraren bat aurkitu izan dugu, euskal herritar bati gertatu zitzaion bezala: Ingalaterrako eliza katoliko batean sartu, zurean landutako hilzorian dagoen Kristoren buru batean erakarmena sumatu eta beronen oinetan ingelesez zera irakurri zuenean: Jon Aberdi, Euskal Herriko eskulturagilea, umetan Ingalaterrara emigratua.\nOndoren lortu zuten ospeagatik, gero Euskal Herrira itzuli ahal izan zuten zenbait Euskal Herriko artista, atzerriraturiko haur, oroimenera ekartzera besterik ez dugu egingo: Nestor Basterretxea, Jose Manuel Alberdi eta Bizente Arnoriaga.\nNestor Basterretxea.\nBehin baino gehiagotan kontatu du oraindik nerabe zela askatasuna lortzeko bizi izan zuen abentura handia, hainbat egunetan eta itsasontzi ezberdinetan Atlantikoa zeharkatuz, geldialdi luzeak eginez Dakar, Casablanca, Miami, Veracruz, Barranquilla, Caracas eta Rio de Janeiron, eta azkenik Buenos Airesen lehorreratu zenekoa: Marseillan itsasoratu eta handik 16 hilabetetara.\nArgentinako Errepublikan hasi zen Nestor bere bizitza berregiten, Euskal Herria utzi eta bost urte beranduago. Ertilari nerabeari bost urte haiek balio izan zioten, besteak beste, oroimena mila abenturekin eta koadernoa mila irudi exotikorekin aberasteko. Artista bezala, Nestor Argentinan heldu zen. Merkataritza-enpresa batean hasi zen marrazkilari eta lau urtez egin zuen lan bertan, margogintzan ere trebatuz. Ertilari gazteak, senide-hiltzaile zen gerra baten berriekin zertxobait traumatizaturik, ziur asko, margogintzan bilatu zuen bere askapena; bere oihalek Solana baten edo Orozko baten espresionismoa gogorarazten dute.\nEuskal herritarren alaba batekin 1952an ezkondurik, aberrira itzultzea erabaki zuen. Eta garaiz iritsi zen, Oteizarekin batera Arantzazuko Basilika berriaren apainketarako proiektuen Lehiaketara aurkezteko (1954). Euskal Herriko artearen historian luzerako ondorioak utzi zituen langintza da hau, eta funtsezko gertaera, bestalde, ertilari bermeotarrak bere bizitza luzean egin duen lan joria ulertzeko, baina honi buruz aurrerago hitz egingo dugu.\nJoxe Manuel Alberdi.\nAzkoitiar hau 37an, Habana zeritzan itsasontzian, Ingalaterrara bidali ziren ehunka haurren arteko bat da. Artean mutiko bat zela, Donostiako Arte eta Lanbidetako Eskolan hasi zituen marrazki-ikasketak. Bretainia Handian eginiko karrera tekniko eta artistikoa luzea eta zaila izan zitzaion. Birminghamgo Arte Ederretako Eskolatik igaro zen, ingeniaritza zibila ikasi eta horrela lan handi eta iraunkorrak burutzeko balio izan zioten ezaguera tekniko batzuk lortu, eta Londreseko San Martin Arte Ederretako Eskolan Eskultura maisu jardun zuen, maisu bikaina bihurtuta 28 urtetarako.\nLehiaketa bat eta Londresko Barclay's Bank-erako lan kontratu bat irabazi zuen 1963an.\nSona eman zioten obra batzuk egin zituen, eta Britainiako Eskulturagileen Errege Elkarteko \"fellow\" gisa onartu zuten 1967an, esan dezagun atzerritarrei oso bakanetan eman ohi zaien izendapena dela hori.\nIkaskuntza tekniko luze eta sakona da beharbada erbestetik itzuli diren beste ertilariengandik bereizten duena. Euskal Herrira itzuli zen, baina bere emaztearen osasun-arazoak direla medio bere jaioterritik urrun hartu behar izan zuen bizilekua, Alacanteko probintzian, eta bertan, bere estudioa ezarri eta hantxe lan egin zuen, Euskal Herrirako eta beste lurraldeetarako ikusiko dugunez.\nBizente Arnoriaga.\nBigarren Errepublika aldarrikatu zen urte berean jaio zen Bizente Arnoriaga (1931-) iruindarrak oso goiz ezagutu zuen erbestea, bere aita-amek Kubara ihes egin behar izan baitzuten 1937an. Han zirelarik, Lopez Contreras jeneralaren Gobernuak Arnoriagaren aita kontratatu zuen gormutuentzako zentro bat sortzeko. Eta familia Caracasen kokatu zen.\nBizente 7 urteko haurra zen orduan, eta sentitzen zuen deiari erantzunez heziketa artistikoa jasotzeko adin ona zeukan mutikoak. Caracasko Arte Plastikoen Eskolan hezi zen, 1951tik 1957ra bertan ikasketak eginez. Erromako Arte Ederren Akademian, eta italiar hiriburu bereko Arte Institutuan hasi zen 1959an. Caracasera itzuli zen erakusketa sail batekin hasteko eta sari batzuk lortzeko; ez Venezuelan soilik, baita Madril eta Parisen ere.\nArnoriagak Venezuelako herritartasuna hartu zuen. Donostian 1968an erakusketa bat egin zuenean deigarri gertatu zen bere estiloaren amerikar kutsua. Hau ez zen ordea eragozpen izan hurrengo urtean (1969) Deban eraiki zuen Monumentua Txistulariari berari eska diezaioten.\nBere bigarren aberrira, Caracasera, itzuli eta han Industri Diseinuaren Eskolan (Sucre Institutu Teknologikoa) hasi zen irakasten.\nMateria eta egituraren zentzu sendo bat ere barneratu zuen lengoaia duen espresionismo alderako zaletasuna ezagutzera ematen digu urte luzetako pinturaren ondoren, Arnoriaga eskulturara igaro zen, eta urte batzuk eman zituen horretan.\nMargolan batzuetan gizarteko kritika eta umore alai eta baikorra (\"Nire gizenak eta nire gizenen lagunak\") oso ongi elkartzen dira ertilari nafar honen lengoaia espresionistan, bere aurretikako milaka emigrante bezala, euskal herritarrak amerikar kultur girora egokitzeko zuen gaitasunaren adibide ona dela dirudielarik.\nMigratzaileak.\nFrankismo aldiko kultura eta arte arloko exodoaren historia hau behar bezala gorpuztu asmoz, eta bere muga geografikoez kanpo Euskal Herriko arteak izan duen hedapenaren ezagutza sakontzen laguntzeko, komenigarri deritzogu ertilari batzuei buruz ohar pare bat eranstea, nazio lurraldetik zuzenki eta ofizialki atzerriratuak ez izan arren, arrazoi ezberdinengatik egoki iruditu baitzitzaien emigratzea, inguruan zuten giro itogarritik askatu nahiez, ziur asko.\nEloy Erentxun.\nEloy Erentxun (1904-1987) Gipuzkoako Arroan jaio zen eta herri eskoletako maisu izan zen urte luzez, Nafarroako hainbat lekutan. Osaba Teodoro Erentxunekin izandako harremanetan aurkitu zuen \u2013berandu samar, baina\u2013 bere margogintzako bokazioa. Gerra zibilaren urteetan bizi izan zituen abenturak nahikoa izan ziren borondatez erbestera joatea pentsatzeko. Ezkondurik, 1950ean Venezuelara emigratu zuen Euskal Herrian egindako erakusketengatik ordurako ezaguna bazen ere. Venezuelan bizi izan zen 16 urtez. Lanaldi erdiko lanpostu bati heldu behar izan zion gainontzeko denbora maite zuen zereginari eskaini ahal izateko: margogintzari.\nErentxunek erretratua landu zuen, baina batez ere, paisaia. San Telmon bere obra agertu zuenean, Artemis Olaizolak \u00abliriko, subjektibo eta naturalista\u00bb definitu zuen. \u00abErentxunek pintzelkada trinkoz egituratzen zituen bere lanak, halako iaiotasunez, non, langintzaren baliabideak erabat menderatzen zituela azaltzen zen, oso berea zuen estiloan errealismo naturalista, kostunbrismoarekin elkartuz\u00bb.\nJose Ulibarrena.\nJose Ulibarrena (1924-) nafarrak, Peraltan jaio zenak, oso gaztetandik jo zuen eskulturaren norabidean. Ikasketan Iru\u00f1ean egin eta, beka bat eskuratu zuenez, Parisera joan zen, eta han Marcel Gimonden lantegian eskultura sakondu zuen. Estreinaldiko erakusketa bat Frantziako hiriburuan egin zuen.\nUlibarrena Venezuelara joan zen 1954an, eta han aritu zen etengabe lanean sei urtez; erlijiozko gaietan bereziki. Proiektu garrantzitsu bat eskatu zioten: \"Erredontziotarrak Pinudian\" deritzon elizaren frontiserako, garaieraz 5 m-tako Coromotoko Ama Birjinaren irudia kokatzeko 7 m-ko garaiera zuen monumentu. Ulibarrenak landuak zituen aurretik bi Ama Birjina: Curiarako Ama Birjina eta Camburesetako Ama Birjina. Baina oraingoan, kreol neska gazteen hazpegi indio eta mestizoez irudikatu nahi izan zuen. Honetan sei hilabete eman zituen lantzen, Amacuro ibai arteko indigenak aztertzeko egin zuen behaketa etnikorako bidaia bat barne.\nCoromotoko Ama Birjina honek eztabaida ikaragarria sorrarazi zuen, edo hobeto esanda, proiektua finantzatzen zuten pertsona batzuen artean erabateko desadostasuna. Halako ahalmena zuten pertsona hauek irten ziren garaile. Ama Birjina kreol hari koroa bat jartzera behartuz hasi ziren. Gero Marilyn Monroe-ren antzera eraldatuko zuen norbait aurkitu zuten, azal zuria eta ile horia zuela.\nCaracasen, lan eta erakusketak egiteaz gainera, euskal etxean erakusketa bat prestatzeaz arduratu zen Ulibarrena 1957an. Eta, Euskal Herrira itzulita, Iru\u00f1ean eta Donostian (San Telmo Museoan) bisitatu ahal izan zen kolonietako venezuelarren arte erakusketa bat antolatu zuen.\nItzuli zenetik Ulibarrenak etengabe egin eta sustatu zuen artea Euskal Herrian. Haren ekimenez sortu zen Berriobeitin Euskal Herriko Etnografia Museoa, gero Nafarroa Artetara, Ollo ibarrera, eraman zena. Nafarroako Pedro Mariskala Fundazioak zuzentzen du museo hau 1982az geroztik, eta Nafarroako Gobernuaren diru laguntzak jasotzen ditu 1986tik hona.\nNafar porrokatu honek sakonean sentitzen zituen gaiek Nafarroako zorigaiztoko historiara garamatzate sarritan. Ertilariaren lengoaia ere latza eta espresionista da, indar iradokitzaileaz arduratuago dagoena formen edertasun eta armonia plastikoaz baino. Mintzaira indartsu honekin gogorarazi zituen honakoen buruak:\nGuillermo Larrazabal.\nEuskal herritartzat hartu behar da C\u00f3rdobako Veracruzen jaiotako Guillermo Larrazabal (1907-1983), aitarik gabe umezurtz, haurtzaroan aberriratua izan zena. Urdu\u00f1an Jesuiten ikasle izan zen eta han azaldu zituen bere gaitasun artistikoak; bere gaztaroan, beirateak marraztu zituen Felix Ca\u00f1adaren etxerako (1926-1936) eta aldi berean klaseak hartzen zituen Atxuriko (Bilbo) Arte eta Lanbideen Eskolan diru-laguntza bat jaso zuen Madrilen margolari klasikoak ikasteko.\nGerra zibilak apur bat nahastu zion bere bizitza; baina, bukatu zenean Donostian kokatu zen Construcciones Vidrio-\"Arte\" zeritzan lantegian proiektugile. Garaiko zaletasunekin bat egiten zuten \"revival\" estiloko beirateak diseinatu zituen elizetarako.\nMadrila joan zen, ezkondu, eta jada beirateen diseinugile bikainaren izena eskuratuta, Ekuadorko Cuencako katedraleko beirateetarako kontratu bat onartu zuen. Hegoamerikara joateak bizitza guztirako destinoa erabaki zion. Beirateen lanketa guztia kontrolatu zuen Cuencako obran (1955-1965), eta honek maisu ezagunaren izena eman zion. Beirateen artean, urregintzan eta zeramikan arituko zen enpresa bat sortu zuen; hiru urte iraun zuen. Baina bere lantegira atertu gabe etorri zitzaizkion eskaerak: Cuenca, Kito, Guayaquil, Loja eta Ambatotik. Guayaquileko katedralerako artelanak sortu behar zituen:\nNew Yorkera egindako bidaia batek joera piktoriko modernoak ezagutzeko bidea jarri zion, eta Larrazabalen artea garatu egin zen: Cuencako katedraleko triptikoetako errealismo konbentzionaletik hasi eta, abstrakturainoko joera ere baduten espresionista kutsuko beirate batzuetatik igaroz, ondoren aipatutako forma eta kolore bikainen orrits horietara iritsi zena:\nBere azken urteetan, Larrazabal olio-pinturan eta argazkigintzan ahalegindu zen. Zilegi zitzaion joeraz forma menperatuz, margoz adieraztea eta materia piktorikoarekin jolastera askatasunez ekitea. Bere olio-pinturetan, \"orbantasun\" oso moderno batekin pintzel-kolpez zehazten dira formak. Baina ez du alde batera baztertu nahi bere teknikarik gogokoena: bere azken bi beirateen izenak dira:\nNahiz eta emigratu zuten Euskal Herriko artistei buruz ez hitz egitea eta ez idaztea den ohikoena, Guillermo Larrazabalek zortea izan du duela gutxi monografia eder bat eskaini baitiote.\nBertan erbesteratuak.\nOrrialde asko eskaini beharko litzaizkieke aberriko lurra utzi ezinik eta aldi berean borrokaldian alderdi irabazlearen aldetik errepresio bortitz batek ustekabean harrapatuta, \u00ababerriaren barruan erbesteratutakoak\u00bb bezala gogoratzea merezi duten beste Euskal Herriko ertilari hauei. Kartzela, jazarpena, edota, bere ondasunen edo bere jarduera profesionalaren bahitura jasan zutenak ziren. Gogora ditzagun batzuk aipatzearren, Higinio Basterra, Jabier Ziga, Bittor Landeta eta beranduago Agustin Ibarrola, Ziriako Parraga eta beste zenbait.\nAgustin Ibarrola.\nBasauriko kartzelan bertan, margotzen uzteko baimena lortu zuen Agustin Ibarrolak. Urte Zahar batean, zatar-paperez egindako apainketa bat egin ahal izan zuen: loturik zeuden bost irudi dinamiko \u2013beranduago, buztinera pasako zirenak Barakaldon panel bat osatzeko\u2013, eta funtzionarioek, kuriositatez, berauen esanahiari buruz galdegin ziotenean, Agustinek \"Sorbalda sorbaldarekin\" izenburua jarri zion.\nUrte gerrazale hauetako margolanetan, Agustin Ibarrola gaztea espresionista zen: Bilboko Jesuiten San Luis Zentroko areto batean erlijio gaiei buruz egin zituen horma-pinturetan, Gernikako bonbardaketari buruz egin zuen lanean, kaleetako poliziaren errepresio eszenekin egindako oihal eta grabatuetan, eta abar; azken hau berak honela izendatua da:\nBeti inkonformista eta polemikoa zen margogintza batekin nekez bizi izan zen poliziaren etengabeko mehatxupean, eta azkenik atxilotu, torturatu eta urte batzuetarako kartzelan giltzaperatu zuten.\nFrankismo aldiko Ibarrolaren margogintza, Estalinen SESB hartan aldarrikatu eta sustatzen zen \u00aberrealismo sozialaren\u00bb antipodetan kokatu behar da. Forma aldetik, Ibarrolaren pinturak irudietan desitxuratze espresionista erabiltzen zuen, eta konposaketaren dinamikotasuna bilatzen.\nLehen sozialista britainiarrek bezala etorkizun utopiko bateko \"labour in joy\" kantatu beharrean, Ibarrolak indar ikaragarriz salatzen du langile jendearen egoera benetakoa, langileak lan egin eta ozta-ozta bizi diren giro zapaltzailea adieraziz. Kolore zikinez margoturiko fabriken barrualdeen irudikapenak langilearen bizitzaren zikinkeria sinbolizatzen du kementsu; langileria masarekin bat eginik dagoen gizonaren garrantzi urriak, giza duintasunaren eta gizabanakoaren pertsonalitatearen galera gogorarazten du, betiere industria-makinen etengabeko mehatxupean txikiagoturik. Oharra: ikusi Ibarrolaren margogintzari buruz J. Gonz\u00e1lez de Duranak, Bilbon 1987an, izan zen erakusketari eginiko iruzkina.\nEuskal Herriaren barruko erbestealdian desberdintasunaren, bidegabekeriaren eta askatasunaren aurkako borrokan leialtasun adoretsu eta ia heroiko hau ez zen ertilari askorengan ikusi.\nZiriako Parraga.\nGogora dezagun Ziriako Parragaren izena, Ibarrolaren antzeko patua ezagutu zuenarena. Historia ilun hau beharbada argitaratu egin beharko litzateke. Nahiz eta, bestalde, eta ondo pentsatuz, positiboagoa litzatekeen, oraingo honetan behintzat, \u00abgerra zibilek ehun urteko iraupena\u00bb dutenaren atsotitza egia ez izaten ahalegintzea.\nEuskal Herriko eskulturagile garaikideei buruzko bere tesi bikainean, beren lan artistikoarekin konpromiso moral, sozial eta politikoren bat nahasi zuten Euskal Herriko ertilariei oroitzapen bat eskaintzean, M\u00aa Soledad Alvarezek, Agustin Ibarrolarekin batera zenbait margolari gehiago aipatzen ditu, adibidez:\nHauek langilearen arazoetara gerturatzen saiatu ziren, honela Aurelio Artetaren kezka sozialak oinordekotzan jaso zituen belaunaldi bat osatuz.\nImanol Ordorika.\nAtseginagoa izango litzateke atal hau beste era bateko oroitzapenekin amaitzea. Adibidez, lehenago \u00aberbesteko haurren\u00bb artean aipa genezakeen Imanol Ordorika, Euskal Herriko arkitektoak idatzirik utzi zituen oroitzapenekin. Lekeition 1931an jaio, eta bere gurasoekin ezagutu zuen erbestea, 1937an. Amerikako arkitekto entzutetsuenetarikotzat hartua, Mexikoko Unibertsitateko irakasle eta Arkitekturako Akademiko izan zen, herrialde hartan jaiotakoa ez zen bakarra bera. Arkitekto izateaz gain, margolari eta eskulturagile ere bazen. Bere lanak Amerika eta Europako museoetan daude ikusgai.\nMunduko II. Euskal Biltzarrean parte hartzera gonbidatua izan zen eta, bere azken gaixotasunak elbarriturik, honela idatzi zuen desenkusatuz:\n\u00abEusko-mexikar edo mexiko-euskalerritar bat naiz. Herrialde handi honetara \u2013Mexikora\u2013 lehenengo aldiz 8 urterekin iritsi nintzen. Pertsonalki eta profesionalki herri eder honetako bat bezala garatu naiz, bi kultura handiren sintesian partaide izanez, eskuzabalak eta malguak diren kulturak: euskal herriaren tradizio eta sustraitze sakona eta mexikarraren oparotasun amerikarraren artean. Askatasuna eta independentziarekiko maitasuna ikasi zuen belaunaldiaren zati naiz, hauen aldeko borroka bizimodu bihurtu duten bi herriena. Gure izaera eta sentiberatasunari gozotasun eta leuntasun mexikarrak, euskal indarra eta sentiberatasun zakarra... gehitzen dizkiogu. Plastikan, mexikar izateari utzi gabe euskalerritarra izango den adierazpen bat lortzea bilatu dut, euskalerritar izateari utzi gabe mexikar izango dena. Bere-bereak dituen lurralde, hizkuntza eta adierazpen artistikoekin kultura indartsu bat duena da gure euskal kultura. Historian zehar luzaroan iraun duelako eta kultur adierazpide berriak sortu ahal izateko besteekin nahasteko gauza delako; horretan datza euskal herriaren indarra\u00bb.\nAzken irudigileak.\nAbangoardiako haizete hori gorabehera, izaera tradizionaleko eskulturak, beren heroien estatuak eta hauen ordezkari diren monumentuak jasotzeko ohiturari atxikirik jarraitzen zuten bezeroak zerbitzatzeko eskubidea defendatu zuen. Gizartean XX. mendearen erdialdera, eskari gehien zituzten ertilarien izenak azpimarra ditzagun.\nRikardo I\u00f1urria.\nRikardo I\u00f1urria (1908-) Santurtziarra Bilboko Arte Ederretako ikaslea izan zen, Higinio Basterraren ikasle eta laguntzaile, eta Parisen ezagutu zituen Rodin eta Bourdelleren eskulturen eraginak ukitua sumatu zuen bere burua.\nRikardo I\u00f1urria Espainiako gerraosteko irudigilea zen, batez ere. Bere irudigintzatik azpimarra ditzagun:\nJoakin Lucarini.\nJoakin Lucarini (1905-1969) Fontetxan (Araba) jaio zen, baina Bilboko Arte eta Lanbideen Eskolan hezi, eta bere bizitza zein obra hiriarekin oso lotuta egon ziren. Arabako Foru Aldundiaren pentsio bati esker, Paris eta Italiara bidaiatu ahal izan zuen, eta esperientzia hauetatik atera zuen bere gaztaroko kontsigna: \u00abNatura zalapartarik gabe, estilizazio barregarririk gabe kopiatu\u00bb; zorionez bete ez zuen kontsigna bera, handik laster, bere irudiak estilizatzen hasi baitziren Beuronen erlijiozko artearen estilora, besteak beste lan honetan:\nOrdurako, bere burua ezagutzera emana zuen Bilboko Arte Ederren Zirkulu eta Ateneoan jarri zen erakusketa batean (1928).\nEra askotarikoak dira Lucariniren zizelek landutako gaiak. Eskultura erlijiozkoa, historikoa, alegoriazkoa, merkataritzakoa eta kiroletakoa egin zituen; erretratua ere landu zuen. Bere lan erlijiozkoen zerrendan, gogoratu beharrekoak dira:\nUgaria da bere ekoizpena izaera historiko eta monumentala dutenetan:\nBaina eskulturagile arabarraren lanik gehienak Bilbon daude. Eskulturak ditu:\nAlderdi guztietan fatxadismoa nagusi zen frankismo garaiko aldi historiko horretan, irudi alegorikoetan sentitzen zuen bere burua beharbada inspiratuen, eta eskatutako lanik gehienak hala landu zituen. Mota honetako estiloaren lagin ugari utzi zuen Bilboko arkitektorik emankorrenetako batek, Pedro Ispizuak, diseinatutako fatxadetan.\nLucarinik erliebea ere landu zuen;\nGasteizen obra dezente utzi zituen Lucarinik, hauetariko batzuk, jendearen axolagabekeria dela eta, gaur egun hondatuak daudenak. Arabako Foru Aldundiarentzat landu zuen bere obrarik bikainenetariko bat:\nLucarinik eskultura-teknika eta material guztiak menperatu zituen. Santurtziko \"Sardina-saltzailearen\" monumentua, adibidez, brontzean urtua dago.\nLucariniren estiloak klasizismo kutsu argi bat du. Anatomia naturala gailentzen da eta ez du irudimen faltarik; baina formaren edertasun eta perfektutasuna gehiegizko arduraz zaintzen ditu, eta ez dute itxuragabetze espresionistek erakartzen. Horrela, beraz, bolumenak sinplifikatzera, jantzien xehetasunak kentzera eta bere irudien anatomia, indar eta sendotasun zirrara eragingo duten planoetara murriztera mugatuko da.\nJose D\u00edaz Bueno.\nMadrilen jaio zen arren, Jose D\u00edaz Buenok (1890-1979) donostiarra balitz bezalako aipamena merezi du, zeren eta 1920an Donostian jarri zen bizitzen eta bertan egina du bere obraren zati handi bat:\nKarlos Elgezua Lasuen.\nKarlos Elgezua Lasuen (1898-1987) eibartarra, zintzotasun eta apaltasunez lan egiten duen Euskal Herriko artista tipikoa da, gaur egun \"marketing\" deritzon horretan ezjakina, eta fama, ondo egindako lan baten kontzientzia baino gutxiago axola zaiona. Soldaduska egiten ari zelarik, eskulturagintza ikasi zuen Higinio Basterraren lantegian.\nParisen denboraldi luze bat igaro eta Eibarrera itzuli zen, 1925ean. Gerra Zibilaren aurreko urteetan bere lanik onenetariko batzuk modelatu zituen, besteak beste, \"Atano III\".a bikaina, geroago kopia ugari egingo zaizkiona.\nItaliara joan zen 1936an, eta itzultzean gerrarekin topo egin zuen. Gerraosteak egoera zail batean jarri zuen. Ekonomikoki bizirauteko, gizarteko pertsona garrantzitsuen busto eta erretratuak egin zituen :\nLan hauei begira jartzen denak, neurri apal baina indar adierazkor handiko lan hauek ikusiz, eskulturagile honek forma naturalaren menperatze hutsa baino zerbait gehiago duela ohartuko da. Bere lanik onenak San Telmon gordetzen dira.\nElgezuak gerraosteko erlijiozko eskulturari egindako ekarpena ere bikaina izan zen, amaitutako iragan bat berrezartzean tematzen zen eta espresionismo pertsonalista kutsua zuen hizkera oro ukatzen zuen momentuko konbentzionalismoak ezarritako mugen barruan betiere. Zentzu horretan merezi du gogoratzea Elgezuaren Getariako elizako \"Kristoak\".\nJoan Guraya.\nJoan Guraya (1893-1965) Bilboko beste eskulturagile zintzo eta apal bat zen. Bere aitaren aroztegian ebanista lanak egiten zituen nerabezaroan jabetu ziren bere zaletasun eta gaitasunez, eta ikastera Bartzelonara bidali zuten Joan Guraya, eta hiru urte eman zituen bertan. Madrildik igarota, Bilbora etorri zen bueltan, bertan Arte eta Lanbideen Eskolatik itzulitako bere belaunaldi bereko Bilboko eskulturagile gazteen taldean sartzera. Paristik iragan bazen ere, bere lanetan ez zen agertzen korronte berritzaileek hunkitu zutenik. Kubara joan zen (1924), 33 urterekin eta bertan:\nErtamerika, Mexiko eta Estatu Batuetara igaro zen, eta enkargu batzuk bete zituen, bereziki erlijiozko irudigintzari zegozkionak:\nBilbora itzulirik, eraikuntza berrietarako apainketa monumentalak egiteaz gainera, bere lan-eremu nagusia erlijiozkoa izan zen eta izen ona lortu zuen lan horretan.\nMaterial mota guztiekin egin zuen lan. Baina zura koloreanitza erabili zuen batez ere, bereziki erlijiozko irudigintzarekin lan egin zuenean. Eske handia zuten Gurayaren lanek, dudarik gabe korronte abangoardistak albo batera utzi eta errealismo oso nabarmen bat bilatu zuelako beti. Eredu naturaletan inspiratzen zen, baina hauetan halakoxe adierazkortasun bat ere lortzen saiatzen zen. Bere emaitza ugarietatik, ondorengo irudiak azpimarra ditzakegu:\nBere lantegitik irten ziren lanik onenen artean gurutz-bideko egonaldi hauek daude:\nGuraya, erlijiozko gaia duintasun eta nortasunez sentitu eta landu zuen hainbat Euskal Herriko eskulturagileren arteko bat da, modernotasuneko gehiegikeriak ukatuz, baina leialtasun anatomikoaren esklabo bihurtu gabe. Denborarekin, adierazpen plastikoaren zentzu gero eta handiago bat nabari da. Ausardia handiagoz, ildo horretatik jarraitu zuen Gurayaren garaikidea eta bera bezain errealista den beste eskulturagile bat badugu: Julio Beobide.\nJulio Beobide.\nZumaian jaio zen Julio Beobideren (1891-1969) bizitza eta ibilbide artistikoa, ia oso-osorik Euskal Herrian eman ziren, bere jaioterrian. Ertilari bokazioa Barakaldon jaio zitzaion, teknika ezberdinak irakasteko klaseak ematen ziren Salesiar Ikastetxean, eta bertan, Ikastetxeko kaperako zenbait irudi lantzeko eta koloreanizteko Sarri\u00e1tik (Bartzelona) etorritako Asorey eskulturagilea ikusi zuen lanean. Gasteizera joan zen 1908an eta Katedral Berriaren kriptaren eraikuntzan esku-bete lanekin zebiltzan zizelari talde batekin harremanetan jarri zen. Katedral Berriaren ateetako taillez arduratu zen 16 urterekin.\nIkasketak Quintin Torrerekin jarraitzeko asmoz, 1910ean Bilbora joan zen. Hark, erlijio-irudien taillarekiko grina erantsi zion Beobideri, eskulturagile gaztearen sakoneko kristau heziketari zuzen-zuzenean erantzunez. Gipuzkoako Foru Aldundiko diru-laguntzari esker Madrilera joan eta San Fernando Arte Ederretako Eskolan sartzeko aukera izan zuen 28 urterekin. Han, Migel Blayren klaseetara joan, beste irakasleekin harremanetan jarri \u2013P\u00e9rez Comendador, Valverde eta Adsuara-rekin, besteak beste\u2013 eta espainiar klasikoen obrak ezagutu zituen.\nZumaiara 1923an itzuli, eta bertan kokatu zen behin betirako, eta Kresala bere estudioa eraiki zuen, hemendik Erroma eta Parisera noizbehinkako joan-etorriak baino ez eginez. Bidaia hauetan beregan eragina izango zuten obrak ezagutzeko aukera izan zuen: Rodin, Carpeaux eta abar.\nBeobide 1920 aldera hasi zen sona hartzen, erlijio-irudietan bere gubiatik irteten ziren xehetasun anatomikoengatik, herriaren zaletasunekin oso bat zetozenak baitziren, baina gerora desagertuz joan ziren.\nNahiz eta bere obra onetako batzuk gerra zibilaren ondorengo aldiari zegozkionak izan, esan daiteke 1930 aldera \u2013ezkondu zen urtea bera\u2013 Beobidek artista-heldutasuna lortu zuela. Beobideren fardel artistikoa, ikatzez egindako marrazki eta zirriborro ugariez gain, erlijio-irudi, erretratu (buruak edo bustoak) eta monumentuek osatzen dute. Zura zuen gogoko materiala, nahiz eta marmola ere lantzen zuen. Landu zuen teknika zuzena da, buztinez egindako eredu batetik abiaturikoa.\nKristoren irudiak.\nErlijio-gairik gogokoena Nekaldiko hainbat urratsetan minetan dagoen Kristorena da; baina gurutziltzatzearena bereziki. Beobideren Gurutziltzatuak ia beti bizirik, hilzorian eta burua zerura jasorik dutela agertzen dira, Joan de Mesa-ren estilora taillatuak, jaiera eragin asmoz aldez aurretik pentsatuak. Hasieran, Kristoren besoek gurutzean jarrera horizontala hartzen dute, esate baterako, hauetan:\nBeste \"Kristoren \"irudietan\",\" estutasun itxura indartu nahian edo, besoek joera bertikala dute:\nBeobideren Gurutziltzatu batzuk atzerrian daude (Texas, Montevideo).\nHeriotzak harrapatu zuen beste Kristo batekin lanean ari zela:\nGainera, Beobidek etzandako Kristo zenbait ere landu zituen, XVII. mendeko eskulturagileetan inspiraturik.\nAma Birjinak.\nErlijiozko irudigintzaren artean, santuen imajina batzuez gain, Ama Birjinen edertasuna azpimarratzekoa da, Mariaren zenbait errukizko aipamenen arabera irudikatuak.\nBereziki ederra iruditzen zaigu A\u00f1orgako parrokiako Ama Birjina (Ama, 1949), baretasun zoragarri eta edertasun klasiko baten jabea.\nErretratuak.\nErretratuan gaitasun bereziak zituen ertilaria izan zen Beobide. Inongo onura ekonomikoren bila edo gizarteko ospea lortu nahian ibili gabe, bere inguruko eta eguneroko munduan bilatzen zituen ereduak: familiartekoengan, lagunengan, herriko jendearengan. Donostiako San Telmo Museoak bere estilo hau ezagutzera ematen duten batzuk baditu: \u00abestilo kementsu eta neurritsua, gordina eta benetakoa, herri baten gizatasun xume eta arketipozkoaren hatsa dariona\u00bb. Ez zitzaion argazkiez baliatzea gustatzen, zuzenean naturalean inspiratzen zen, buruaren egitura sakontasunez behatuz. \u00abErretratua, pertsonaren, izaeraren interpretazio gisa, nire obsesioetako bat da \u2013zioen berak\u2013. Buru bakoitza kasu ezberdin bat da. Burua da eskulturako gauzarik interesgarriena. Horrek perfektua izan behar du. Forma hori menperatu behar da pertsonaren balizko barru-bizitzara iristeko\u00bb.\nArima pertsonal hori da San Telmo Museoak dituen busto batzuetan azaltzen dena:\nEz hainbeste erretratu ofizialetan, ez eta agindu zizkioten monumentuetan ere, bera inguratzen zuten pertsona xumeen erretratuetan ageri da zeharbidez Euskal Herriko eskulturagilearen estilo pertsonala. Erretratatzen zuenaren arima bilatzen zuen Beobidek, eta erretratu horietan \u00abagerian azaltzen ziren bere herriaren psikologia, bizimodua eta arrazaren azpegiak\u00bb:\nEzinezkoa da euskalerritar jatorriko ertilari hau begikotasun handiz ez ikustea, bere xumetasunagatik eta frantziskotar apaltasun benetakoagatik, bere inguruko gizarteari zerbitzu isila egitea beste irabaziren bila ez dabilen ertilariaren paradigmatzat aurkez daitekeena baita, arte historian.\nEskulturaren Euskal Herriko eskola.\nErlijio-krisiak iritsi zen Euskal Herrira ere eta santuei nahiz prozesioei tradizioz atxikirik bizitutako gizartearen sekularizaioak irudien gainbehera eragin zuen. Arte figuratiboaren beherakadaren zantzuak anti-mimesi antzeko batean azaldu ziren, Ertilari berrien Lehiaketetara aurkeztutako lanetan azaleratuz.\nAtal honen hasieran gogoratu dugu, 1915ean Robert eta Sonia Delaunayren lanak izan zirela ikusgai Bilboko aretoan zintzilikaturik, eta, handik gutxira (1930) Donostian, jada aipaturiko Arkitektura eta Pintura Modernoaren erakusketan, Picasso, Juan Gris, Mir\u00f3 eta Dal\u00edren koadroak ikusi izan ahal zirela.\nKursaalaren azpian, 1934an XVIII. Euskal Astearen barruan eratu zen erakusketan, Oteiza, Gabarain, Nartziso Balentziaga, Sarriegi eta Nikolas Lekuonaren lan ausartak erakutsi ziren. Hauek, eta GU taldearen teorikoek, gremioetako mugimendu bat eratu nahi zuten Parisko abangoardiaren ezaugarri zen buhameria sakabanatzailearen aurka. Baina, talde hau porrotera zihoan zuzen-zuzenean, hain joera soziopolitiko kontrakoa zuten ertilariak biltzea ezinezkoa baitzen, batez ere alderdi politikoen norgehiagoka muturreko nahasmendura iristen ari zen momentuan; izan ere, modu horretan, gerora ikusi zen bezala, edozein kultur bateratze-saio ezereztuko zuen gerra zibila saihestezina zen.\nUrte batzuk igarotan, halako lasaitasun soziopolitiko baten abagunean, Eskulturaren Euskal Herriko Eskola batez hitz egiten hastea beharrezkoa izan zen. Hala, Jorge Oteiza Ameriketatik itzulia zelarik, GAUR taldearen sustatzaile bilakatu zen, Txillida, Mendiburu, Basterretxea, Ruiz Balerdi, Zumeta eta Sistiaga margolariekin batera, eta, 30eko hamarkadako GU taldearen oroitzapenarekin eta bere euskal sustraiez kontzientziaturiko ertilari gipuzkoarrak bilduko zituen gremioa osatzeko ideiarekin berriro ere liluratu zen taldea.\nHemen, saialdi hartako kide nagusien lan sortzailea oroitzea besterik ez dugu egingo, honen eragile eta sustatzaile sutsua zen Oteizarekin hasita.\nJorge Oteiza.\nJorge Oteiza (1908-2003) Orion jaio zen, eta batxilergoa egiten Donostian hasi bazen ere, Lekarozen bukatu zuen. Madrilen Medikuntza ikasten hasita, linotipista lanean jardun zuen, eta azkenik, Biokimikara egindako gerturatze bat izan zen, dirudienez, eskulturarekiko zaletasuna sortu ziona. Donostiara itzuli zen.\nErtilari Berrien Bienalean Lehen Saria lortu zuen 1931n. Aipagarria da urte haietan epaimahai ofizial batek obra abangoardista bat saritzea, hau bezalako lana:\nNormalagoa iruditzen zaigu San Telmoren inaugurazioan eztabaida sutsu bat sorrarazi izana:\nBerriro ere, Berrien lehiaketa irabazi zuen honako honekin:\nHandik gutxira Oteizak erbesteratzea erabaki zuen (denboran eta espazioan), eta, berak zioenez, \u00abfaxismo aldera zihoan\u00bb mundu batetik urrutiratzea. Aurreko atalean gogoratu eta azaletik deskribatu dugu Oteizaren erbestealdi hau, bere gogokoa eta gorabeheratsua izan zen, kolonaurreko artearekin harreman estuan jarri zuen abentura luzea. Horrek berretsi zion intuizio zuena, hau da, eskultura irudi mitikoen sorkuntza dela. Ordurako Oteizak aurreko urteetan modelatzen zituen buruek badute denboratik at finkatzen dituen zerbait, hauek pertsona bizi eta benetakoen ikonotzat identifika daitezkeenak badira ere.\nBaina, bere aurkikuntza, mende erdiz bere lanaren oinarrizko osagaia izango den, espazio hutsaren ahalmen oroiterazlea izan zen:\nBere Arantzazuko eskulturen zirriborroetan antzematen zaio, ezer gabeko espazio hutsak baino gehiago espazio-masa kendu ondorengo \"espazioaren hustea\" ikertzea burutik kendu gabe dabilkiela. Henry Mooreren obrak ustekabean harrapatu zuela aitortu zuen berak.\nOteizak, Sao Paoloko IV. Bienaleko Nazioarteko Sari Handia irabazi zuen, 1957an. Orduan hasiak zituen poliedro irekiaren inguruko bere ikerketak eta honelako artelanak sortu zituen:\nGarai hartan iristen ari zen Oteiza \u00abespazioaren huste\u00bb inguruko bere esperimentazioaren mugetara. \u00abNire eskultura \u2013esan zuen geroago\u2013 1958-1959an bukatu zen\u00bb. Ordutik, batez ere idaztera, hirigintzako proiektuak diseinatzera eta berak \u00abeuskal berpizkunde kulturala\u00bb esaten dionaren aldeko lan kulturalak \u2013Debako Eskola, eta beste zenbait\u2013 sustatzera eskaini zuen bere ahalegina.\nHala ere, 1969an izan zuen denbora bere Arantzazuko irudi ikusgarriak lantzeko:\nEstutasunetako Ama Birjina horren aurrean, hura sortu zeneko momentu soziopolitikoa ezagutzen duenak, galde lezake: \u00abGiza ezbehar bat izan al da ala Kalbarioaren jainkozko zorigaitz eta erosmena ertilaria inspiratu duena?\u00bb Biak. Artista berarena da ondorengo aitorpen hau: \u00abEsan nion Oizari nire eskultura guztia erlijiozkoa zela\u00bb. Kristau-tradizioak kontenplatu nahiago izan duen Eroslearen gorputz hilaren edertasun anatomikoarekin ez du batere zerikusirik Arantzazuko Kristoren hilotzak. Enbor bat da \u00abgiza itxurarik eta antzik ez duena\u00bb (Isaias). Eta Amak ez du ukitu ere egiten: utzi egin du, heriotzaren zoritxarreko horizontaltasunean, Zerura askatasun gehiagorekin igo dadin, halabeharraren bidegabekeriaren aurkako gaitzespen suminean. Kristau artean inoiz ez ziren bi gorputz hain estuki eta aurkakotasunez lotuak izan: bertikala eta horizontala, bizitza eta heriotza, oihua eta isiltasuna.\nHandik gutxira, 1972an, Oteizak Buitragoko Institutu Teknikoan kaperako\" Ama Birjina\" zirraragarria (1972) landu zuen. Aurpegirik gabeko Ama Birjina honen aurrean, beharbada ez da otoitzik aterako, baina bai, ordea, adierazten duen haraindi goitiarraren aurrean paralizaturik geldituko.\nHala ere, 1982an bere hustasun jariotsuaren obsesioak errepikapenera eraman zuen, beste honetan gertatzen zaion bezala:\nOteiza, bere bizitzako azken berrogei urteetan, Euskal Herriko artearen historiaren filosofian murgildurik aritu zen, bere ustetan cromlech edo harrespila neolitikoan erabakia geratu zen arazoa, euskal herritarrak horror vacuia gainditu zuenekoa, estetikan, erlijioan eta politikan sendaturik gelditu zen. Alajaina!\nPena izan zen Euskal Herriko artearen historia filosofikoa, intuizio hutsez eta borondatezko bulkadez eraiki nahiaren grina honek ia eskultura baztertzera eraman izana. \u00abOteiza, bere erraietan poeta jenioa daraman eskulturagile jenial bat da\u00bb. Baina erratu egin zen bere teoria nagusietako batean, zeren eta, eskulturaren historiak ez du bere \u00abaldaketen legearen\u00bb oinarrizko teoria bermatzen, ikertzen badu ere;\nOteizak ustezko \u00abEuskal Herriko Eskola\u00bb ageriko egin nahi izan zuen eta erabat subjektibo eta mitiko zen eraikuntza horrek guztiak izan zuen, Euskal Herriko artea folklorismo etniazale arazotik ateratzeko abantaila, bederen, Orioko artistaren izaera sutsuak hartu zuen norabidearen azterketan asmatu zuen Martinez Gorriaranek ongi ohartarazi digun bezala. \u00abHelburua, euskal berpizkundearen oinarri bezala, etnia ordezkatuko zuen estetika bat bilbatzea zen, Worringerrek mende hasieran zehaztutako \u00ablatinoaren\u00bb eta \u00abgermaniarraren\u00bb ordezkatzaile izango zen \u00abEuskal Herriko estiloa\u00bb asmaturik, Oteizaren arabera, modernotasun unibertsala gailendu zezakeena\u00bb.\nOteizaren eskultura-lanak eta bereziki berrienak:\nEz dira eragozpen sentipen goitiarrak eta giza izatearen misterioak zeharkaturiko gizaseme bat agertzen dutela onartzeko; eta hortik ulertzera ematen Gaya Nu\u00f1oren berotasuna, \"Oteiza ertilari oso ona, bikaina, ezustekoa, gure mendea ongien goratzen duten gizasemeetako bat\" dela dioenean.\nEduardo Txillida.\nEduardo Txillida (1924-2002) donostiarrak, gaztaroko kirola uztera derrigortua izan bazen ere, gerora bere borondatez utzi zituen arkitekturako ikasketak, buru belarri jarduteko plastikan, egiazko bokazioan. Marrazkigintzan tinko eta iraunkor jarduteak \u2212orduko jardueraren aztarnak utzi zituen, maisutasunaren adierazle\u2212 eta materiarekin zuzenean jarduteak teknikaren jakitun bihurtu zuen, eta horrek\ngero eta gehiago garbitzeko aukera eman zion, eskultura abstraktuaren kontinente zabal hori aurkitzera iritsi arte.\nBurdinaren erakarpena sentitu zuen, burdina material noblea eta gogorra zelako. Harekin konpondu zituen bere sentiberatasunaren bidera irtendako hainbat arazo: airea, espazioa, formak espazioan, hustutasunaren ezkutuko energia eta... Horrela sortuak izan ziren, ingudearen gainean, mailu-kolpez:\nIkusmenaren mundua entzumenaren ahaide zela jabetzen zen Txillida erakusten digute.\nTxillida, garrantzi handiko galderen segika ibilitako ertilaria zen. Ez zuen zekielako lan egiten, \u00abjakin nahi\u00bb duelako baizik. Espazioaren inguruko galderen atzetik lehenengo eta gero bertan grabitatzen zuten gorputzen inguruko erantzunak aurkitu zituen, hurrenez hurren, burdinan, altzairuan, zurean, alabastroan, harrian, hormigoi indartuan eta are buztin egosian. Ez zen materiaren eraketa liluragarriaren aurrean kontenplalari baten moduan estasiak hartutako eskulturagilea. Entzun eta galdetu egiten zuen, itzulinguruka ibili, materiaren inertzia astindu, bere itxitasuna eraso eta bortxatu, bere bizigarria, bere espiritua askatzera behartzen; berak zioen bezala, \"usaiek\", \"durundiek\" eta \"oihartzunek\" gida zezaten.\nZura. Abesti-Gogorra saila oinarrizko multzo da, antzinako Euskal Herriko eskulangintzan oinarritua, eta espazioa betetzen duten formen arazoa planteatzera itzuli zen ertilaria, haren bidez. Gauzek espazioan duten mugen azterketa izan zen kezkarik iraunkorrena, hutsa espazio zen edo bizileku, bien arteko harreman iluna.\nAltzairua. Labirintoaren misterio iradokitzailea ikertzeko erabili zuen altzairua:\nHauek dira espazioaren magalean gordeleku sekretuaren bilaketan landutako adierazpen ezberdinak.\nAlabastroa. Harrira itzulita, materian eta espazioaren zirrikituetan argiak dituen sekretuak miatzeko alabastroa hartu zuen. \"Argiaren goraipamenak\" monumentu sinbolikoak dira, barruko gaitasunen galaxiek urraturiko monolito distiratsuak, espazio sideraletan barrena ibiltzen diren mundu borobil eta perfektu horien parabolak. \"Kandinskiren Omenez\" lanean, Txillida eskultura aratzaren mugetara gerturatu zen.\nMunduko museo handi guztietan lanak erakusgai dituen ertilaria eta nazioarteko saririk handienen irabazle, gaur egun mundu mailako ospea duen Euskal Herriko eskulturagile bakarra da Txillida, gure mendeko artistarik handienetarikotzat onartua.\nHormigoia. Sormenaren ibilbidea bukatzerakoan, senaz sentitu zuen bere materialik gogokoena gizakiak sorturikoa izan behar zuela, erabiliena eta egungo gizartean ikusiena: hormigoia. Zenbait mailatan eta neurritan, \"Topalekuak\" izenekoak egin zituen material horrekin. Marrazkilari gaztea, formen ikerlari heldua, hirigile handi izatera iritsi zen.\n\"Topalekuak\" honako hauek izan ziren:\nJatorrizko gaira itzulita: espazioak bere babesean hartzen du gizakia; espazioak uzten dio bizitzen eta arnasa hartzen, elkartasuna eta bakea ematen dizkio. Txillidak Lanzaroteko Tindaya izeneko mendiaren barruan egitekoa zuen proiektua, erabateko isiltasunezko espazio mistiko batena, gizasemearen unibertsoko bizitokiaren oroitzapen berri eta erlijiozko bat izan zitekeena, gauzaturik ikusi gabe hil zen.\nNestor Basterretxea.\nArgentinako erbestealdiaz hitz egitean ikusi dugun Nestor Basterretxea (1924) bermeotarra, garaiz itzuli zen Euskal Herrira Frantzisko Jabier S\u00e1ez de Oiza eta Luis Laorgaren planoen arabera bukatu berri zen Arantzazuko basilika berriaren apainketa lehiaketan Oteizarekin lehiatzera. Kriptarako Basterretxearen proiektu espresionista aukeratu zen, baina Arte Sakraraturako Aita Santuaren Batzorde Nagusiaren aldetik, apainketa eskultoriko eta piktorikoaren programa guztiak jasan zuen gaitzespenaren errudun suertatu zen Basterretxea (1955eko ekainaren 8an). Hogeita hamar urte beranduago (1983), berriro eskatu zioten kripta zabalaren hormak apaintzeko, eta aurreko proiektuarekin alderatuz oso bestelako obra margotu zuen, espresionismo figuratibo orotatik urrun, formen araztasun handiko mintzaera batez.\n\"Ekipo 57\" delakoarekin izan zituen abstrakzio eta egitura mailan esperientzia zorrotzak eta Oteizaren bat-bateko aholkuen babesean, garaia iritsi zitzaienean gai bereziki sentibera eta soziologikoetan sakontzeko balio izan zioten, diziplina plastikoaren aingura sakon hondoratua eduki zezan.\nObra sinbolikoak ala oroitzapenezkoak. Nestorren diziplina eta zorroztasun honek distira egiten du bere lan sinboliko eta oroitzapenezko handietan Gipuzkoa eta bere hiriburuko zenbait leku estrategiko zedarriturik:\nMultzo kosmogonikoa. Basterretxearen laneko etaparik garrantzitsuenetako bat, euskal mitologiak eta euskal herriaren antzinako ohiturek markaturik dago. \"Euskal Multzo Kosmogonikoari\" esker (1973) lortutako arrakasta herrikoiak adierazten du, gure herriko jendea lengoaia horrekin \u2212abstraktu eta espresionista, aldi berean\u2212 islatua eta aipatua sentitu zela.\nGauza bertsuak esan daitezke beste sail batzuei buruz ere, hala nola:\nOndorengo urteetan, plastikotasun soltearen gainetik, ezohiko apainketaren zentzua jarri duen lanetan frogatu zuen beti Basterretxeak bere sentiberatasuna, ez formazko edertasuna adierazteko soilik, baita euskal herriak bereak dituen garra eta handitasuna jokoan jartzeko ere. Horixe azaltzen da monumentu batzuetan:\nNestorri, oraindik burutu gabeko proiektu apartak ere zor zaizkio.\nJose Manuel Alberdi.\nEuskal Herriko Eskola batean biltzeko asmoa zutenen taldeko kide ez bazen izan ere, belaunaldi bereko beste eskulturagile hau kokatzea nahitaezkoa da beraien artean; kontinuistek ez bezala, gerraosteko abangoardia izena mereziko lukeena da, eta Ingalaterran erbeste emankorra, lehenago aipatu duguna, izan zuen Jose Manuel Alberdi (1922) eskulturagileak. Bretainia Handian ingeniari tekniko eta eskultura ikasita, lehendabizi han Migel Anjelen eta Rodinen mireslea izan zen, gerora zuzen-zuzeneko harremanetan bi ertilari garaikiderekin hasteko: Epstein eta Henry Moore.\nJada Ingalaterran zelarik, Alberdi, besteak beste, \"Kristo urratua\", eskultura figuratibo eta espresionista batetik, edertasuna eta adierazpidea orekatuko diren formen aldera garatu zen.\nBere \"Consummatum est\" obraren erakusketarekin (1950), kritikaren arrakasta itzela lortu zuen, eta segituan neurri handiko beste lan batzuk eskatu zizkioten:\nHorma-irudiak erliebean:\nTamaina handiko hirigintza monumentuak:\nAlberdi ezaguna eta estimatua zen mundu anglosaxoian. Material berri bat erabiltzen aitzindari izatearen meritua aitortzen zaio: beira-zuntza.\nEspainiara egindako lehen ikustaldi batean, March familiari Mallorcan honako obra bikain hau egin zion:\nEspainiara behin betirako berandu etorri eta bere lurrean lanak berandu ezagutu eta miretsi badira, bizilekua Baskoniatik kanpo (Alacanten) kokatzearen ondorio da.\nAlberdiren eskulturetan, Pirinioen alderdi honetan azpimarragarrienak dira:\nGipuzkoako Probintziak baditu bere hainbat obra; azpimarra ditzagun:\nZurez taillaturiko lan ugari ere badu Alberdik \u2212gaur egun, jabego pribatuetan banaturik daude ia denak\u2212, erlijio-gaiei, folkloreari eta politikari buruzkoak. Horien artean figuratiboa ere mintzaera abstraktu eta sinbolikoa bezainbat menderatzen duela erakusten du askotan.\nAzken aldera egindako lan bikainenetarikoa dena, O\u00f1atiko abenturazale ospetsu eta kriminal Lope Agirreren hamahiru buruko multzoa da.\nRemigio Mendiburu.\nZoritxarrez hila den Remigio Mendiburu (1931-1989) ertilaria, bere lurrarekin, gure lurreko basoekin zuen lotura, indarrik handienez sentitu eta adierazi zuen Euskal Herriko eskulturagilea zen agian. Hondarribian (Gipuzkoa) jaio zenez, lotura bazuen itsasoarekin ere; badirudi haren isiltasuna eta handitasuna jaso zituela oinordetzan.\nArte Ederrak ikasketak egin zituen Madril eta Bartzelonan.\nGipuzkoako Ertilari Berrien Lehiaketan eskultura saria jaso zuen 1959an. GAUR taldeko kide izan zen Oteiza, Txillida eta Basterretxearekin. Azken honekin batera izan zituen lanak erakusgai Egungo Artea izenburuko Euskal Herriko erakusketa kolektiboan.\nObra garrantzitsu bat egin zuen 1963an: Jaizkibel mendiko monumentua. Zazpi urte beranduago, Mexikoko Euskal Herriko pintura eta Eskultura garaikidearen erakusketan parte hartu zuen, Basterretxea, Txillida eta Bizente Larrea bilbotarrarekin.\nNestor, Oteiza, Txillida eta Ugarteren ondoan, bost euskalerritar eskulturagileren erakusketan eman zuen bere burua ezagutzera Madrilen, 1973an. Mendiburu, Barakaldoko Arte Plastikoen II. Erakusketan Gipuzkoaren ordezkari izateko hautatua ere izan zen.\nRemigio Mendibururen estiloak soiltasun harrigarria du. Zura zuen materialik gogokoena. Remigioren lantegitik irteten ziren enborrak beren jatorrizko azaletik ia arbastatu gabe zeuden, landare bizitza ahaltsuaren baieztapen modura, gizon artistak naturaren lekua hartu nahi izango ez balu bezala. Natura zati hauen azaletik, barruko indar hedakorra adierazteko, eskulturagilearen gubiak sarturiko konkorrak ernetzen dira, esaterako Kutxako (Donostiako Garibai kalea) atondoan ustekabeko horma-apainketan.\nZuraren izaeran baino, jatorrizko basokoan gehiago pentsatzen duela dirudi Remigiok. Beti ertilariaren eta \"zuhaitzaren \"arteko erantzukizuna azaltzen zaie bere obrei. \u00abZuhaitza da \u2013zioen\u2013 gizakiaren antzik handiena duena\u00bb.\n\u00abErtilari soila, indartsua eta zuzena\u00bb izendatu zion Carlos Are\u00e1nek. Bere Hondarribiko etxearen aurrez aurreko itsasoaren gorderik edo aldian behin Aralarko basoan galdurik ibiltzea gustatzen zitzaion. Mendiburu arrazoiaren bideetatik baino gehiago senaz \u2212 \"beharraz\" esaten zuen berak\u2212 jokatu zuen ertilaria izan zen. Denetarik aurki zitekeen bere estudioan: Txalapartak, nekazaritzako piezak, objektu leunduak, istinkatuak eta margotuak, \u00abtxori kaiolak\u00bb \u2212berak zioen bezala\u2212, armazoiak eta maklak, tartekaturiko hainbat materialen esperimentuzko konbinazioak: zementua eta zura, adibidez; hura, hau irentsi nahian, gizakiaren tramankulua bizitza naturala suntsitzen? Remigiori atsegina zitzaion, zakarretik finera, \"bizi-dinamis\" hartatik modu garbi eta abstraktura etengabeko ibilia egiaztatzea.\nZuraz maitemindurik bazegoen ere, Remigiok marmola, alabastroa eta zementua ere landu zituen.\nBere estudioan Ataria zutitzen da, bizitza eta naturaren zorrotada erraldoia, 3m-ko garaiera duen zutabe lerrobakarra, haritz oso bat, dinamismoz, argiz eta sakonunez, besoz eta besapez betea, totemen sinbolismo misteriotsu batez beteriko \"betilo\" izugarria.\nMendibururen obrak \u00absustraiak, ama-lurra eta bizitza geldiezina\u00bb oroitarazleak dira.\nBizente Larrea.\nBizente Larrea (1934) bilbotarra, eskulturagileen semea eta biloba, Jesuitekin batxilergoa bukatzean, Meatzarien Fakultatean hasi zen, baina bere eskulturagile-ikasketak Arte eta Lanbideen Eskolan eta aitaren lantegian burutu zituen.\nFrantziara joan zen 1954an, eta Solesmesen eskultura egiten aritu zen Raymond Dubois-en estudioan. Erlijiozko irudiak dira zurezko eta brontzezko bere lehen lanak.\nLarreak, 1966an, imajinagintzako tradizioaren zama utzita ia bat-batean askatu eta eskultura ez-figuratiborako jauzia eman zuen. Halako lan bat da burdin xafla lerromakur forjatuz egindako iturria, espazio hutsa bilatzen duen bizitzako zorrotada bailitzan, harritik sortzen dena:\nJarraian, materialen izaeratik jasotzen dituen iradokizunak bideratzeko aldi bat etorri zen. Burdin forjatuaren ondoren, eskulturagileak galdaturiko brontzea, aluminioa, eta altzairu herdoilezina probatu zituen: ertilariaren ametsei beti apur bat gogor egingo dien materialak. Eskulturagilearen ametsak lehenik argizarian modelatzen ziren, edo poliespanez eginiko piezak handietan, gero burdinara edo galdatutako brontzera pasatzeko, teknika tradizionalaren arabera.\nSailak. Larreak sailen bidez egiten du ikerketa plastikoa, eta hauek, berak baino ez dakien arrazoiren batengatik, izen bereziekin bataiatzen zituen.\n\"Mahatsondoak\". Hasierako lanetan lehenetarikoa da mahatsondo-multzoa, zur margotuan angeluen zuzentasuna nagusitzen den formez osatua.\n\"Kateak\". Ia berehala itzuli zen forma makur eta dinamikoetara, eta egituren hutsune bizkorgarrien bilaketara; eta galdatutako brontzean egindako \u00ab\"Kateak\"\u00bb sail berrian, makurrak eta leunak diren gainazal txikien aukera adierazkorrak entseatu zituen, hutsune beltz eta latzen kontrastean.\nForma Zentrokideak. Ia aldi berean, zirkulu formaren edertasun aratzak erakarri zuen: \u00abForma Zentrokideak\u00bb, hainbat materialetan eta formatutan eginak (1968).\nEspetxeak. Ustekabean sartu zen bere artelanetan lautasun eta angelu zuzenarekiko gustua (1969); \u00abEspetxeak\u00bb saila da, brontzean edo altzairuan egina batez ere. Hauetatik sortu zen Otxandioko elizarako (1971): Espetxe Sagrario bat.\nGangak. Eskulturagilearen hizkera funtsezko bihurtu zen 70eko hamarkadan, araztasun eta soiltasun handiko formetan atsegin hartuz, nahiz eta beti dinamikoak ziren: hutsune txiki borobilak katean, \u00ab\"kateaturiko gangak\"\u00bb izenburuaren iradokitzaileak.\nNahikoa izan zen forma horiei monumentaltasuna eman eta azaleran ugarituz joaten uztea honelako artelanak sortzeko:\nNahikoa izan zen zutik jartzea honako hau sor zedin:\n\"Barautsak\". Hala, 1972-73 urteetan, hutsak eta tarteak ugaritu ziren, gainazalak kizkurtu eta bihurritu; barrokismoaren hasiera. Konkorrak ugaritu, tarteak sakontasunean ireki eta ganbiltasunak multzotzen bertikaltasuna areagotzen zuen. Barautsen aldia zen:\n-bestea, Euskadiko Kutxaren egoitzaren aurrean zutitzen da, Madrilgo Castellanan. Eta 6 metro neurtzen du.\nMakilak. Geroago barautsak argaldu egin ziren, eta makila bihurtu. Hauetariko bat, oso garaia eta gorriz margotua, aireportura doan Leioako errepidean kokatu zen.\nIhesak eta Kodizeak. Eskulturagilea mugimendu hedakor eta norabide anitzetakoek erakarria sentitu zen, 1978-79 urteetan. Ihesen aldia zen, eta Kodizeek jarraitu zioten.\nIrudiztatze Berria. Azkenik, 80ko hamarkadaren erdialdean irudia agertu zen berriz; pertsonaren aurpegia, hain zuzen ere. Bistan da ez dela estilo aldaketa zakar bat. Eskulturagilearen hizkerak funtsean berbera izaten jarraitzen du. Gertatzen dena da forma abstraktuen itsaso iskanbilatsu horretako olatuak berak tematu zirela giza oroitzapen oro erraustu zuen su horretako garrak iradokitzen:\nBerriro ikonora etorri zen, baina iradokitzaile oraingoan, artistaren -imajinagileen seme eta biloba- hasierako ibilbide sortzaile hartan eginiko \u00absantu\u00bb haiek ez bezalakoak egitera. Eskulturagileak plastika aratza lantzean. 20 urteko esperientziaren fruitua bildu zuen, hauetan ikus daitekeenez:\nFormatu handiak. Azken belaunaldietako Euskal Herriko ertilari zenbaiti gertatu zaien bezala, bere azken obretan formatu erraldoiekiko zorabioak erakarri izan zen Larrea. Azpimarra dezagun honako erraldoi hau:\nBizente Larrea ez da erraz sailkatzen \u00abtasun\u00bb modernoetan. Inspirazioak beti aurkitzen duen ertilari kultu bat da. Eskulturagile moderno baina barrokoa; bere irudimena aske uzten du, baina bere trebezia teknikoak uhalak jartzen dizkio; eskulturak modelatzen ditu, ez estatuak, baina gure eguneroko hizkera arrunteko izenez bataiatzeari uko egin ezinik.\nRikardo Ugarte Zubiarrain.\nOrain arte aipatu ditugun ertilariak baino zerbait gazteagoa da, baina kezka estetikoetan kide, Rikardo Ugarte Zubiarrain (1942) Pasai San Pedro herrian jaio zen. Donostiako Arte eta Lanbideetako Eskolan eta Camps Akademian ikasten hasi zen. Mota guztietako adierazpen artistikoei irekitako izaera izanik, poesia, saiakera, argazkigintza, marrazkigintza, pintura eta batez ere eskultura landu zituen.\nLehiaketa eta talde-erakusketa ugarietan parte hartu zuen 1962tik hasita, baita bakarkako erakusketa askotan ere 1967tik aurrera. Baditu dozena bat sari baino gehiago bere palmaresean.\nLorratzak. Ugarterentzat materialik gustukoena burdina da. Teknika anitzetan erabili du eta estilistikako forma ugari emanaz. Nolabaiteko sailkapen kronologiko batean saiatu nahirik, lehenengo aldi batean bere egiturak ebakidura angeluzuzeneko moduluz lantzen dituela esan beharko litzateke; \"Lorratzen\" garaiaz ari gara, arrazionalismo konstruktibista baten eraginez diseinaturik, ertilariak kontraste kromatikoez bizitu zituenez:\nAldaketak. Ia aldi berean entseatu zituen forma angeluzuzen guztiz zorrotzak zeiharrekin gurutzatzen eta batzen diren aldaketak; hona hemen zenbait aldi:\nHegaketa. Beste aldi bat letorke, landare-formen mundura gertutasun garbiago eta dinamikoago bat iradokiz.\nBertikaltasuna. Azkenik, bertikaltasuna azpimarratuko den aldia ireki zen, eta batzuetan neurri erraldoietan landurikoen aldia:\nObra artistikoetan, hiru dimentsiok egon behar dutela onartzen badugu \u2013forma, adierazten den nia, eta ertilariaren elikagaia den gizartea\u2013 Ugarteren ekoizpena hiru dimentsio horiek aberasturikoa da.\nEzer baino lehen, forma. Ugarte konstruktibistatzat sailkatzen da. Dudarik gabe, modulu angeluzuzenen aldiko bere lan askok, forma industrialetako eta eraikuntzetako material berrien zehaztasuna eta garbitasuna erakusten dute, besteak beste, metala, kristala eta plastikoarena. Igartzeko modukoa da, beste alor lirikoago eta espresionistago batzuetan ausartu ondoren, Ugarte erabateko forma garbien unibertsora itzuli zela, batzuetan bere Eskuaira eta Kartaboien hozkailu horretan sartzen gaituelarik.\nUgarteren artelanen bigarren kontzeptu oinarrizkoa arima da, hau da, batzuetan artistaren \"nia\" umiltasunik gabe adierazten duena. Lirikaren ordua da, poesiaren ordua, kantari hasi eta burdinazko diapasoia dardaratzen duen espirituarena. \"Loreak \"sailaren aldia da, metalezko zurtoinak koroatuz argitara eta zerura irekitzen direla diruditen loreena, su gartsuaren metafora horiena, bere \"Itxas-burniak\" eta \"Haizearen adatsek\" isurtzen dituzten itsasoko usain horiena.\nAzkenik, esan behar da hain aratz eta itxuraz hain kutsurik gabea den hizkera honetaz aparte, gizartea ere azaltzen dela Ugarteren lanetan. Ertilariak bere \"Bideetako lorratzak\" eta \"Bizitzeko egokiak diren hutsuneak\" lanetan esaten digu ez dela bakartia, eta gu geu ere ez gaudela bakarrik. \u00abEskulturaren azken zeregina hiritarraren hiriko eta espirituko bilbaduraren barruan espazio-erkidean parte hartzea eta bera elkarretaratzea dela ulertzen dut\u00bb. Ustekabeko logika batekin, hasieran sinbolo neurritsuak besterik ez ziren forma txiki haiek, erraldoi bihurtu eta hiriko espazio handien eskari zorrotz bilakatzen direla dirudi. Bertikalaren aldia da; kalerako, lorategietarako, errepideetarako, plazetarako eta lurreko zein itsasoko bideetarako eginak diren obra erraldoien aldia: \"Aingurak \"eta\" Gazteluak\".\nAgian, Rikardo Ugarteren aparteko ibilbide sortzaile honen sinbolo hautatu beharko litzateke bere \"Herri batentzako gurutzadura\" lana \u2212egun Donostiako elizbarrutiko Museoan dagoena bera\u2212, aipaturiko hiru dimentsioak bat egiten duten lana: zehaztasun formala, lirika otoizlaria eta eskari soziala. Biluzia eta hutsa den Gurutze horren aurrean, burdina argi bihurtzen den horretan, gustura belaunikatuko litzateke San Juan Gurutzekoa, honako hau idatzi zuen mistikoa: \u00abBenetan pertsona jainkozale denak, Ikusezinean ipintzen du bere jaiera nagusiki, eta irudi gutxi behar ditu \u2212eta gutxi erabiltzen ditu\u2212 eta halakoak gehiago egiten du bat jainkozkoarekin gizakiarekin baino\u00bb.\nErramun Karrera.\nBelaunaldi horretakoa izateagatik eta Euskal Herriko estilistikaren kezka plastiko eta leialtasunezko berberek ziztatua izateagatik, atal hau Erramun Karreraren (Bilbo 1935) eskulturak gogoratuz bukatuko dugu. Karrera, hilarrien antzinako gertakari arkeologikotik abiatu zen, ondoren, eguneroko bizitzako artisau-gauzetatik jarraitu zuen, eta azkenik, hutsaren gaiari heldu zion, Txillidaren \u00abingudeen\u00bb gehiegizko antza erakusten duten lanak eginez.\nTomas Murua.\nTomas Murua (1938) ertilari zarauztar honen eskulturak ere aipatuko ditugu. \"Zura\" landu zuen lehenbizi eta brontzea ondoren, irudiak multzoka emateko joeran, gai herrikoiei heldu zien Oteizaren lanetan eta agian baita Joxe Alberdirenetan ere inspiraturik:\nKonposaketa arazoak egoki konpontzen ditu mintzaera sintetikoaren bidez, azaleran nabardura sutsuak dituela, ia beti dinamismo eta espresionismo kementsu alderako joeran.\nAgustin Ibarrola.\nBarneko atzerriratzea nozitu zutenen artean gogora dezagun Agustin Ibarrola (1930), Euskal Herriko ertilari gutxi batzuen artean, frankismo aldian askatasunaren aldeko borroka eta zerbitzuan pintzelak jarri zituztenen meritua duena dugu. Margolaria zen orduan oroz gainetik. Bere oihal eta grabatuak langile munduari eskainitako gorespen-kantu bero eta diktadurarekiko arbuioaren adierazpen sutsua ziren, soiltasun kromatiko handia eta marrazketa espresionistaz eginiko \u2013bere Estanpa herrikoietan\u2013 lengoaia figuratiboa erabiliz. Frankismoa erortzean, aurkari politiko berriak aurkitu zituen, eta bere adierazpen teknikoa eta estiloa aldatu zituen.\nEskulturari eskaini izan zaio bereziki, Oteizarenetik oso hurbil dagoen hizkera formalista bat erabiliz eta hiri \u00f1imi\u00f1o alderako joerara etorriz. Land arten bere ekarpenak egin zituen:\nGerraosteko Euskal Herriko margolariak.\nGutxi gorabeherako eta behin-behineko formula moduan, behintzat, artea intuizioz adierazkor diren formen sorkuntza dela onartuko balitz, hots, arteak bi aurpegi \u2013\"forma \"eta\" adierazpena\"\u2013 dituela, esan beharko litzateke mendebaldeko arteak ziur egin zuela formari nagusigoa ematearen alde, XX. mendeko lehen hamarkadetan.\nArgi dago formaren eskubideei pribilegioak emateko joera Frantzian jaio zela, arte plastikoetan baino lehenago eta nabarmenago hitzen artean, beharbada. Gustave Flaubert nobelagileak 1852ko eskutitz batean idatzi zuen: \u00abNiri egiazki ederra iruditzen zaidana eta egin nahiko nukeena, ezeri buruzkoa ez den liburu bat da, kanpoko lotura eta euskarririk gabeko liburu bat, lurra espazioan euskarririk gabe mantentzen den bezala, bere estiloaren barne indarrari jarraiki, bakarrik eutsiko litzatekeena; ia gairik gabeko liburu bat, edo, posible balitz, ikusezina izan zedila, gutxienez...\u00bb. Urte batzuk geroago, beste literato frantses batek, Mallarm\u00e9 poetak, gela huts bati buruzko soneto bat idaztea gustatuko litzaiokeela zioen. Berak eta Paul Val\u00e9ryk \u00abpoesia aratz\u00bb bat bilatzen zuten, hau da, bertsoaren musikatik, argumentuzko edukitik eta baita sentimendutik ere, ahalik eta gehien gabeturiko poesia bat. Garai hartan utopia hau literaturan jarraitzen zen, hots, bere ezaugarriengatik errealitateari berehalako erreferentzia egin beharra saihets ezin zuen artean. Normala da aldi berean arte plastikoetan antzeko joerak ematea.\nArte erakusgarritik, benetakoa denaren ikusmenezko erreprodukzioa saihesten zuen eta naturarekin edo historiarekin izandako harremanak artistarengan eragiten duen sentsazioaren nahiz sentimenduaren sinbolo edo isla bat zirudien artera egin zen jauzi. \u00abArte plastikoek \u2013zioen Apollinairek\u2013 musikaren antza izango duten aldi batera gerturatzen ari gara\u00bb. Mugimendu honen atzean arte abstraktua zegoen, eta esperimentu gisa haztamuka ibili zen XX. mendeko bigarren hamarkadan.\nAldi berean, Freudek psikologia sakonari egindako ekarpenetan inspiraturiko itxuragabetze kubistek eta ameskeria surrealistek, \u00aberrealitatearen aipua galtzea\u00bb izenekoan lagundu zuten. M\u00edmesia artearen arau izatearen destaina orokortu egin zen Europan. Eta honek, mugimendu iraultzaile honi guztiari oso zehatza ez den \u00abartea gizatasunez gabetua\u00bb izenez ematera eragin zion Ortega eta Gasseti. Baina itxura naturalekiko urruntasun hura estilistikan forma ugari hartuz joan zen; hortik dator urte haietan Euskal Herriko pinturaren sakabanaketa handiaz hitz egin beharra.\nErrealismoa politikaren zerbitzura.\nEsan bezala, erregimen frankista pixkanaka ahultzearekin modernotasunera irekitze kultural bat gertatu zen hirurogeiko hamarkada baino lehen, eta merezi du gerra zibilaren irabazleen alderdian ofizialki goraipatu ziren idealekiko enblematikotzat jo daitekeen margolari baten lana gogoratzea. Agian, horrexegatik lagundu zuen frankismoaren aurkako erreakzio politikoak gutxiespen eta merezi gabeko ahanztura jasan behar horretan. Duela gutxi monografia on bat eskaini zaio.\nCarlos S\u00e1enz de Tejada.\nCarlos S\u00e1enz de Tejada (1897-1958) Tanjerren jaioa zen arabar diplomaziako familia baten altzoan, eta honek heziketa artistiko sendo bat eman zion, horretarako arte gaitasun bikain batez jantzi baitzuen naturak. Oran-en eta Madrilen ikasi zuen; San Fernando eskolan L\u00f3pez Mezquita eta \u00c1lvarez Sotomayor-en ikasle izan zen. Ertilari askotarikoa, bere bizitzako ibilbidean lan ugari egin zuen, hala nola margolari, marrazkilari, grabatzaile, erretratugile, kartelgile, modako jantzi-marrazkigile, eszenografo eta, bereziki, liburu eta aldizkarietako publizista eta marrazkigintzan. Beharbada alderdi hauxe da bere lan artistiko osoaren ezaugarririk hoberena.\nIlustratzaile gisa. Euskal Herrian egin zuen egonaldia motza izan zen. Artista Iberikoen Erakusketan parte hartu zuen 1925ean. Parisen egonaldi luze bat egina zuen (1926-1933) eta bertan hartu zuen ospea lan literarioen, eta bereziki \"L'Illustration\" aldizkari ezagunaren ilustrazioan.\nGerra Zibila lehertzean, alderdi irabazlearekin Prentsa eta Iragarkien sailean zuen konpromiso artistikoak ospe ikaragarria eman zion ertilariari:\nAlejandro Cicirik S\u00e1enz de Tejadaren marrazkiak barroko berantiarreko tapizekin alderatuko ditu, \u00abXVIII. edo XIX.aren hasieran kokatutako gerra-eszenekin eta antzerki-dekoratu baten aurrean zuhaitz handien zerrendak eta paisaia aztoratuak hondoan dituztela, lainoturiko zerupeak argi-itzal erdiragarrien sortzaile, mendi eta zelaiei hunkiberatasuna emanaz\u00bb.\nPaisaialari gisa. Hasiera Sorollaren argitasunak erakarri zuen; gero gehiago \u00f1abartu zuen bere paleta.\nErretratugile gisa. Erretratu psikologikoa eta ohiturazkoa landu zuen. Bere-berea zuen estilo berezia sortu zuen azkenik.\nBere margogintza materiaz urria da; akuarelariaren margolan lau aldera egin zuen eta art nouveauren joeran. Baina, kemen gutxiko arte batean klaustroan ixten dutela diruditen ezaugarri horiekin batera, S\u00e1enz de Tejadak bazekien modu ausart, egoki eta originalean konposatzen, eta, dirudienez, ezaguna zuen Jose M. Serten margolanen kutsu nabarmeneko irudimen aberatsa zuen; gainera bere marrazkiak gaitasun tekniko benetan bikaina erakusten du.\nMultzoari dinamismo bitxi bat ematen dion perspektiba zabaletako espazioak okupatu eta bertan mugitzen diren pertsonaien adierazkortasuna da margolari hau berezi eta ezaguterraz bihurtzen duena.\nJoan Cabanas Erauskin.\nEgoera politikoaren menpeko pinturaren atal honetan bildu beharko litzateke Juan Cabanas Erauskinen (Asteasu 1907) izena, ibilbide oso aldakorreko artistarena. Izan ere, San Fernando eskolatik igaro (Madril), Parisera joan eta han apeta surrealistak izan zituen; ondoren Erromara bidaiatu zuen, pintura metafisikora gerturatuz. Antzerkia egin zuen eta besteak beste, S\u00e1nchez Mazas eta antzeko eskuin muturreko literatoekin nahastu zen bertan, eta gerra ziotzat hartuta faxismo aldera jo zuen, Burgosko Plastika Saileko Iragarkien arloan Lehendakari kargua betetzera iritsi zelarik. \u00abGurutzada\u00bb frankista izatea nahi zena goraipatzen zuten kartelak eginda ospe handia lortu zuen.\nErrealismo aske bat.\nFrankismoaren gau luzeak ezin zuen betikoa izan. \u00abEn Espa\u00f1a empieza a amanecer\u00bb kantatzen zen 40ko hamarkadan. Urte haietan ez, baina beranduxeago iritsi zen egunsentia, falangistek ziotenaren aldean, oso bestelako modu batean. Kultura artistikoari dagokionez, 50eko eta 60ko hamarkadetan orokortu zen Espainian Europako kulturaren jarrera hartu behar zelako kontzientzia. Eta, esan bezala, korronte berrietara irekirik egoteko joerak ondorengo urteetan bizirik iraun zuen.\nHirurogeiko hamarkada bereziki oparoa izan zen ertilari-taldeak eratzeko nola Probintzietan hala Nafarroan, elkarlanean burutzeko egitarauak diseinatzen saiatzen ziren, ideia estetikoen elkarte bat zirenaren ustetan. Arteak gizartearekin izan beharreko harremanei buruzko jarrera ezberdinek eraginda elkartze horiek bizitza laburra izan zuten, diktadura giro itogarria desagertzen eta askatasun giroa sumatzen hasi zen momentu hartan. Nolanahi ere, aldi honi kultur irakinaldi nabarmen bat eman zioten gertakariak ziren.\nGipuzkoan, 1966an Oteizaren gidaritzapean eta Euskal Herriko Eskola osatu edo aldarrikatzeko asmoarekin eratu zen GAUR taldea eta bulkada berberarekin joan ziren sortzen EMEN, ORAIN eta DANOK taldeak. \u00abBatasunean dago indarra\u00bb zen ideala eta asmo berberak gidatu eta sustatu zituen hain zaratatsuak eta borrokalariak ez ziren eta errealitatearen begirune handiagoa zuten beste talde batzuk. Aipa ditzagun izen batzuk.\nBizkaian ere, apur bat beranduxeago, hirurogeiko hamarkadan, Bilbao taldea sortu zen (1966), Santaf\u00e9 Largacha margolariak, Azebal Idigoras zeramikagileak eta Barreito Bengoa akuarelariak osatua.\nBizkaia.\nEnrike Renteria.\nEnrike Renteria (1900-1979) Zornotzan jaiotako autodidakta bat zen. Eguratseko margolanetan interesatutako paisaia-margolaria izan zen, apur bat Regoyos-en erara. Geroago, sendoago egituraturiko paisaien aldera egin zuen Artetaren antzera.\nZiriako Parraga.\nJada gogoratu dugu frankismoko kartzelan egona zela, bera izatez komunista zelako, eta gorabehera latz horiek islatzen dira halakoxe malenkonia bat isurtzen duten bere margolanetan.\nZiriako Parraga (1902-1973) ertilari independente samarra izan zen; folklorearekiko arduragabea eta jakin zuen erretratu eta paisaien bidez euskal herriaren ariman sakontzen. Ez zitzaizkion abangoardiaren garrasiak gustatzen. Margolan argitsuak egin zituen, kaligrafia zaindu batez, erdizkako ukituak eta kutsu intimista apur bat zutenak.\nRoberto Rodet Villa.\nBizkaian, jada berrogeita hamarreko hamarkadan nabarmendu zen Roberto Rodet Villa (1915-1989), Angel Larroqueren ikaslea, eta ziur asko harengandik jaso zuen oinordetzan Parisko berrikuntzekiko gustua. Zenbait kargu publikotan ari izanak \u2013alkate, probintziako diputatu, Arte Ederretako museoaren idazkari\u2013 ez zion eragotzi bere jarduera artistikoak ausardiaz azaltzen, eta sentiberatasun hispaniarra korronte modernoetara irekitzean izan zuen oihartzuna eta eraginagatik Lehen Hispanoamerikako Arte Bienalean parte hartzeko hautatua izan zen (1951).\nRodeten margolanak batzuetan enpaste oparoz eginak ziren, zeren eta giza irudia modu apur bat ikusezin eta mamu-itxuran oroitzea gustatzen baitzitzaion; beste batzuetan, nahiago izaten zuen planoen bidez bere pertsonaiak modelatzea, cezannetar kutsuko neokubista estiloan.\nPelaio Olaortua.\nAntzeko zerbait esan daiteke Pelaio Olaortua (1910-1986) gernikarrari buruz, bere belaunaldiko margolarien artean, bere trebezia tekniko handia sentiberatasun plastiko paregabearekin lotzen jakin izan zuen artistari buruz. Bere margolanetan bi aldi nabari daitezke: bata, Espainian izan zuen heziketa akademikoari dagokiona; bestea, Parisen egin zuen egonaldiari dagokiona, izan ere han Utrillo eta batez ere Cezannen eraginak ekarri zituen, haiengandik formen egituraketa geometrikorako joera hartuta.\nArturo Azebal Idigoras.\nArturo Azebal Idigoras (1912-1986) Argentina jaio bazen ere, amaren aldetik euskal jatorrikoa zen; 1919an Bilbon kokatu zen, baina bi herrialdeetan bizi izan zen txandaka, behin batean behin bestean. Eskulturgintza ikasi zuen Bilboko Arte eta Lanbideen Eskolan, eta gure herrialdean luzez lan egin zuen margolari eta eskultura-lanetan. Menperatzen zuen zeramikaren teknika \u2013beharbada Parisen Pako Durriorekin ikasia\u2013, \u00absu handitan\u00bb erabili zuen, eta nahasketa kromatikoak eta tonu mailaketak zentzu handiz egiten zituen. Zeramika bikainak modelatu zituen, nahikoa estilizatuak, baina forma aldetik eskultura zehatz, eder eta apartak sortuz.\nAntonio Santaf\u00e9 Largacha.\nAzebalen garai berekoa, eta berarekin Bilboko Arte eta Lanbideen Eskolan ikasia izan zen Antonio Santafe Largacha (1911-). Marokon barrena ibilia zen, eta bere koadroen argia handik ekarria izan daiteke. Santaf\u00e9ren lanetan formen nolabaiteko estilizazio bat nabari da, askotan, itzal bolumenak deuseztatzeko eta tindu lauetara mugatzeko bere joerarengatik, kubismoko azken aldia isla dezaketenak \u00ab\"kristal kubismoa\"\u00bb. Horrela ulertzen da bere akuarela gardenen aldeko zaletasuna eta trebezia.\nGipuzkoa.\nZenbait margolarik urte haietan lortu zuten halakoxe izen bat, ondo ikasitako teknika batekin, baina berritasun nabarmenik eskaintzen ez duten lanekin, hauetariko batzuk zirelarik gerra aurretik ezagutzera emanak. Zerrendan sar ditzagun gerraostean heldutasuna iritsi zuten beste batzuk.\nEloy Erentxun.\nEloy Erentxun (1917-1987) da hauen arteko bat. Bere osaba Teodoro Erentxun margolariaren eskakizun eta gomendioari jarraikiz beranduan hasi zena margogintza ikasten eta inpresionismoari leial izan zitzaion.\nAntonio Valverde.\nAntonio Valverde (1915-1970), Ertilari Berriak izenarekin egindako erakusketan sarien irabazle izan zenak, bere olio-pinturak beste teknika batzuekin lantzen jakin zuen, akuarela, litografia, akuafortea, eta, horrez gain, baita litografia-enpresa baten zuzendaritza-lanetan ere. Tonuetan oinarrituz osatutako lengoaia sintetiko samar bat aukeratu zuen bere paisaietan.\nUR taldea.\nBitxiagoak izan ziren \u00abBidasoako Eskola\u00bb deritzaten eta 1965ean Donostia hiriburuan sortu zuten UR taldekoak zirela esaten den lau margolariak: Arozena, Bizkarrondo, Tapia eta Grazenea. Hauengan ez da ideologia baztertzailerik ikusten; guztiengan dagoen naturarenganako maitasuna eta berotasun elkartzailea den alderdi baten kontzientzia baizik. Bakoitzak norberarena duen estilo nahastezin bat hartu zuen; baina denetan ere suma daiteke halakoxe joera garbizale bat, V\u00e1zquez D\u00edazen neokubismoan inspiraturikoa.\nJose Grazenea (Irun 1927)\". \"Bere adinkide diren beste ertilariei bezala gertatzen zaio, beraren estiloan heldutasuna iristerako ez-figuratiboaren esperientziazko lehenengo lanak azaltzen hasiak zirela; argiaren ortzadar-kolore goxoaren azpian, harean ala landare lurraren azal gogorretatik sor daitekeen poesia sentiarazten du Tapiesen formarik ezak. Bere paisaietan forma naturalak ezabatu egin behar zaizkigula dirudi, forma abstraktuen irudia utziz.\nAlejandro Tapia. Forma naturalen ezabatze horren antzekoak sumatzen dira Alejandro Tapiaren (1930) paisaietan; kromatismo soilen bitartez, giroan ikusten duena goxoki tindatuta biltzen badakiela erakusten du, euskal lurrean berezkoa dena.\nKarlos Bizkarrondo (1935). Lirismorako joera bere ama M\u00aa Paz Jimenezengandik oinordekotzan hartua izan behar du, baina inolako intimismo tolesgabetik urruti agertzen da. Ia beti oinarrizko estilo trinko bat eta batere alaiak ez diren margo sakon eta ilunak hartuta, sarritan kasik kolorebakarrak eta ongi enpastaturiko paleta soil bat erabiliz eginak. Bere paisaietan batzuetan zerua eta lurra urtu eta herriek mamu-itxura hartzen dute, ez baitira siluetez baino sumatzen.\nJabier Arozena \"(1935)\". Margolari hau, bere aldetik itsasoko paisaiak erakartzen du, eta hantxe, inolako pasadizorik gabe, euskal kaietako \"arrantzaleak\" gainean kokatzen ditu. Horretarako, oinarrizko orban ia lauen teknika erabiltzen du eta tonu kontraste biziez antolatzen konposaketa.\nMentxu Gal.\nParisen Ozenfantekin eta Madrilen Artetarekin bere lanbidea ondo ikasi ondoren, Mentxu Gali (1919-) Benjamin Palenciaren eragina sartu zitzaion, batik bat. Paisaietan agertzen da bere espresionismoa batez ere, Gaztelako lurretan eta euskal lurretan, haitz eta arteei forma mindu eta makurrak emanez, pintzelada motz eta urdurien bidez kromatismo bortitzetan sutuz eta, apur bat Van Goghen estilora, ikusgai zen guztia barne-bizitza aztoratu baten sinbolo eginez. Bere margolanen aurrean halako bortizkeria fauvista bat antzematen dela esan daiteke; baina, zehatzago esanda, bere paisaietan, eta bereziki bere erretratuetan, konposaketaren arkitektura, forma eta koloreen leherketa lirikoaren arteko laburbiltze orekatu bat bilatzen duela esan beharko litzateke.\nEnrike Albizu.\nEspresionismo horretatik oso urrun, Gipuzkoako Artista Berrien XV. Erakusketan (1947 eta 1949) saritua izan zen Enrike Albizuk (1926) nahiago izan zuen italiar margogintza handiaren ideal klasikoei leial jarraitzea. Erretratugile bikaina zen, beti errealitate naturalarekin begirune handikoa, eta enpastatu eta lausoduratan oinarritutako lengoaia plastiko oso berezko bat sortuz joan zen, frantses zatikatze-estilora gainezarritako pintzelada motzekin. Ez da kolore gris, beltz eta ilunik ageri bere paletan. Kromatismo alai eta beroak, azpian marrazki ezin hobe bat bistaratzen dutenak, ikusleari baretasun ia erlijiozko bat komunikatzeko.\nKarmelo Garc\u00eda Barrena.\nAntzeko teknika batekin, Karmelo Garc\u00eda Barrena (1926) ere Seuraten estiloko puntillismo batetik abiatu zen, behatzen zuen haren egitura geometrikoa zainduz, nahiz eta ikusten zuen hura, zuri argitsuekin kontrastea sortzeko kolore beroen pintzelada motzen joko batean nahasten zuen. Beharbada teknika zehatz honek eraman zuen, sarritan, paisaia edo eraikuntza baten bista txikienek zatikatutako errealitateaz interesatzera; jarrera amultsuan margolari flamenkoen ikuste zatikatuekin zerikusirik izan zezaketen xehetasunekin.\nKarlos A\u00f1ibarro.\nKarlos A\u00f1ibarro (1924-1991) donostiarra aldi horretako margolarien artean kokatu behar da, baina azkenean abangoardiarako borondate garbiz, ikusleriaren gustuak eta interes komertzialak alde batera utzi zituen ertilari askatasunzale eta anarkiko bat bezala. Gaur egun oso sakabanatuak eta eskuratzen zailak diren margolanetan, fauvisten oinordekotzan hartutako espresionismoaren, abstraktuaren eta surrealismoaren artean ibili zen.\nGonzalo Txillida.\nGonzalo Txillida (1926) zuhur eta isila margolaria da. itsaso eta hondartzetako paisaien margolaria, abstraktuaren mugan dagoen estilo berezi eta sintetiko bat izanda eta pasadizozko guztia saihesten du, badirudi kreazioko osagai guztiak \u2013zerua, itsasoa, lurra\u2013 batu nahi dituela arima bakar batean, atsekabe guztiak erantzita eta barne-poesiaz gantzututa.\nJulian Ugarte.\nJulian Ugarte (1929) zarauztarra belaunaldi honetako gazteena da, eta Parisen bereganatu zituen freskoen irakaspenetatik sostenguko egitura ez \u00abzulatzeko\u00bb ardura eta ezkutaturik dagoen ala ez dagoen marrazki baten gainean halakoxe postkubista geometriko, kromatismo bizi eta ia amorru espresionistez kontrajarririko orban ia lauen zaletasuna ekarri zituen. Bere lehen lanetan, Ugarteren espresionismo horrek gizakiaren bakardadean oinarriturik dagoelako ustea hartzen zaio; gero, bizitzara politiko-sozialera egindako gerturatze bat ikusten da, bereziki Gernikako suntsiketaren oroitzapen bikainean, duela gutxiko bere atzera begirako lanean (2003) erakutsi zen bezala. Egia esan, ahalegin abangoardista orotatik urrutiratuz eta formazko eraikuntza eta indar adierazkorren arteko laburpena bilatuz dabilen Julian Ugarte eta bere ikasleen margolanekin, Euskal Herriko margogintzarentzat aldi berri bat irekitzat jo daiteke.\nUgartek denbora ere izan du bere lanbide jada luzean, erakusketa pertsonal asko egiteko eta uzta ugaria biltzeko.\nMigel Anjel Alvarez.\nKritikak emandakoa baino arreta eta estimu askoz handiagoa merezi duen margolaria da Migel Anjel Alvarez (1927) tolosarra. Azentzio Martiarenaren ikasle eta Gipuzkoako Artista Berrien Lehen Sariaren irabazlea, Hispanoamerikako Arte Bienalean aurkeztutako \u00ab\"Gazte bat josten\"\u00bb zeritzan gaztetako koadro batekin eman zen ezagutzera ikusleria zabalaren aurrean (Madril 1951).\nOndorengo margogintza aldi luzean zehar, joera moderno ia guztien ale bikainak utzi ditu, espresionismotik hasi eta geometrikotik neokubista bitarterakoak. Bere burua gai anitzen inspirazioak ukitzen utzita, erretratutik hasi eta paisaietara bitartean, adierazpenerako duen erraztasun handiak ematen dion askatasunarekin jardunez beti, bai oihalean nahiz horma gainean, marrazketa ederki menperatzen duela erakutsiz \u2013Llano Gorostizak dioen bezala \u00abmarrazki estu eta iradokitzaile\u00bb hori\u2013, kolore ikasiez jantzirik dagoena. \u00c1lvarezek sari ugari irabazi ditu, hauetariko bat Paueko \"Urrezko Domina\", honako obra hauekin:\nBaina, gure ustez, bere lanik preziatuena eta garrantzitsuena horma-pinturan ematen da:\nAraba.\nJesus Apellaniz.\nAraban, inpresionista kutsuko errealismoaren tradizioa \u2013D\u00edaz-Olano eta Fernando Am\u00e1ricarena\u2013 aparteko maisutasunez jaso zuen Jesus Apellanizek (1898-1969) arabarren artean, paisaia inpresionistaren ordezkaririk leialenak. D\u00edaz Olano ikasle izan zuen Gasteizko Arte eta Lanbideen eskolak eta geroago berak bi urte igaro zituen Madrilgo Arte Ederren Akademiak ezarri zizkioten Apellanizi heziketa sendo baten oinarriak, ondorenean berak Parisen (1918-1926) aldi luze batez osatu zituenak. Euskal Herrira itzuli eta Apellanizek Gipuzkoa hautatu zuen kokatzeko. Eszenografia, beiraki eta tapizaren alorrean egin zituen bere saiakuntzak, paisajista itzel eta ospetsua bihurtzeko.\nNafarroa.\nNafarroan, bakartze kulturala hautsi zen hamarkada horretan.\nLehenago gogoratu ditugu Jose Ulibarrenaren eskultura-lanak. Isabel Baquedanori eta Jose M. Asunceri dagokienez \u2013paisaiagile bikain honen oihal espresionistek erruz gogorarazten dizkigute Benjamin Palenciarenak\u2013, esan beharra dago gogotsuenak eta eraginkorrenak izan zirela, gero Moreno Galb\u00e1nek \u00abIru\u00f1eko Eskola\u00bb esanez izendatu zuen margolari-talde gazte baten trebakuntza lanetan.\nEmakumearen agerpena.\nEuskal Herriko artearen historian, hirurogeiko hamarkada arte irakinaldiagatik eta belaunaldi gazte baten jarrera hausleagatik markaturik gelditu bazen, arte alorrean emakumearen parte-hartzeak salbuespen izateari utzi zion aldi gisa ere aipatu behar da.\nMaria Paz Jimenez (1911-1975). Azpimarra dezagun lehenik izen hau, Valladoliden jaioa zen eta arrakasta handiak lortuz Argentinan urte batzuetan bizi izan bazen ere, Jimenezek Donostian kokatu zuen bere bizilekua 1945ean. Euskal Herrian Gabriel Zelaia poetak sutsuki goraipatu zuen \"na\u00eff\" artea \u2013\u00abMaria Pazek aingerua dauka\u00bb\u2013 landu zuen lehendabizi. Hainbat sari irabazi zituen Euskal Herrian eta Argentinan; margogintzak berak emozioz beteriko arima batentzat eskaintzen dituen aukeren handitasuna aurkitu zuen bere baliabide ez-figuratiboekin.\nMentxu Gal. Lehenago ere aipatu dugu irundar hau, baina ez litzateke zuzena izango 1970az geroztik margogintza arrakastaz landu zuten emakumeak samalda zirela gogoratu gabe uztea. \u00c1lvarez Enparantzak bere Euskal Herriko pintura garaikidearen liburuko (1978an argit.) atal bat eskaini zien, 30 emakume izen bederen bildurik. Zerrenda hori hainbeste luzatu zenez, 1969an Gipuzkoako Aurrezki Kutxak egoki ikusi zuen \u00abGipuzkoako Emakume Margolarien Lehiaketa\u00bb bat antolatzea.\nEmakume izen-zerrenda horretatik, merezitako ospea iritsi duten batzuk nabarmendu behar dira, adibidez:\nErrealismo neurritsu bat gizartean.\nErregimen frankistaren aurka pintura oldarkor espresionista duen Agustin Ibarrolaz gain \u2013jada berari buruz hitz egin duguna bera\u2013, izan ziren Euskal Herrian gizarte kontserbadore baten konbentzionalismo eta ohitura immobilisten aurrean jarrera kritikoari eutsi zioten artistak ere.\nLuis Garzia Otxoa.\nLuis Garzia Otxoaren (1920) margolanek, Ensor belgikarraren eta Rouault frantsesaren margogintza ekartzen digute gogora.\nPaisaia bortitz batean jauzi gabe, eta bereziki politikoak ziren arazoen aipamenik egin gabe eman nahi izan dio Garzia Otxoak garrantzi soziala bere espresionismoari. Desitxuratzeak handituz eta bere koloreak bortizki bizituz, irudi ausartez osaturiko hizkera labur sortuz joan zen, eta hizkera horrekin barregarri utziko ditu zenbait pertsonaia-mota: bere egoeraz harro dauden gizaki alferrak, barruko hustasuna diruaren gain edo beren gizarte-maila pribilegiatuan oinarritzen duten garun hutsak.\nDionisio Blanco.\nDionisio Blanco (1927-2003) duela gutxi hil zenak ere merezi du oroitzapen bat. San Salvador del Vallen jaio zen, bere bizitza eta artea behin betiko markatu zituen lan-istripu baten ondorioz bere gaztarotik fisikoki gutxitua, mende erdi batez pintura intimista landu zuen, oso pertsonala eta gizatasunez betea. Gaixoa, agurea, haurra \u2013betiere, gizakia\u2013 silueta lauez egina, bere pintura trinko, xume eta adierazgarriaren erdian ageri da.\nBizitzaren injustiziek ez zioten asaldura eta garraztasunik eragin. Bizitzaren eta gizartearen ikuspegi mindua samurtasunez gantzutua dago, bere azken eta hil ondorengo erakusketaren ordezkari izan zen S\u00e1enz de Gorbeak idazten duen bezala, \u00abisiltasun, hustasun eta bakardadearen erronka hirukoitzari\u00bb aurre eginez.\nAbangoardiaren bat-bateko sarrera.\nMaurice Denisek, 1890 inguruan, koadro piktoriko batean funtsezkoena zenari buruz formulatu zuen printzipioak \u00aboihal baten gainean ordena jakin batean bilduriko kolore multzoa\u00bb, sinbolista frantsesen konposaketetan erabiltzen zena, hogei urte beranduago 1910eko egun batez Kandinski margolari errusiarrak bere Municheko lantegian margotu zuen akuarela abstraktu batean aurkitu zuen bere adierazpenik logikoena.\nAbstraktuarekin gertu-gertuan zebilen azken aldiko obra kubista asko ere. Mendearen bigarren hamarkadatik aurrera, Frantzian eta Alemanian, artearen hainbat alderdi aurrerakoietan, laster askotariko formak hartu zituen figurazio-ezaren abentura piztu zen, zeren eta, bada abstraktutasun geometriko bat, beste espresionista bat, eta lirikoa dei geniezaiokeen besteren bat ere, informaltasuneraino iristen dena.\nEz-figurazioaren mugimendua.\nGipuzkoan, 30eko hamarkada inguruan jada irtena zen kanpora (Nikolas Lekuonaren zirriborroren bat), Europari begira zegoen taldearen barrutik; baina ahalegin herabe hura gerra zibilak eta errepresio frankistak berehala zapuztu zuten. Llano Gorostizaren liburuak, 1965ean argitaratuak, ezin izan dio azkeneko orri pare bat baino eskaini Euskal Herriko paisaia artistikoan eman zen \"informaltasun abstraktuaren\" sorrerari, Txillida eta Oteizaren irakaspenek zeharbidez 50eko hamarkadan sustaturikoari.\nEkipo 57 izenekoak ere (Oteiza eta Basterretxea), orduan Maleivtchen \"espazialismoan \"eta konstruktibismoan, eta neoplastizismoan inspiratzen zenak, eraginik izan zuen margolari gazte batzuengan.\nHala ere, badirudi abstrakzioko lehen ereduak uste sendo estetikoak baino gehiago esperimentatzeko apeten emaitza izan zirela. Esate baterako, Arabako Aurrezki Kutxa Probintzialeko Aretoan Euskal Herriko lehen arte abstraktuaren erakusketa bat izan zen, D\u00edaz Olanoren ikasle izandako eta Madrilen ikasitako Miguel Jimeno de Hidalgak (1895-1977) konstruktibo neokubista mailan 1946az geroztik eginez joan zen lan-multzoa ikusgai jarriz.\nAlfontso Gonzalez (1929) bilbotarrak ere, 1948an jada landu zuen kubismo sintetikotik eratorritako geometrikoren bat; baina kasu hasberri hauek guztiak garrantzirik gabeko bat-bateko esperimentazioak ziren, zeren eta, Jimeno bera margogintza figuratibora itzuli baitzen laster.\nBilbon, arte abstraktuaren lehen erakusketa 1957ko martxoan ireki zen, eta Bizkaitarren Arte Elkarteko aretoetan Jose Duarte eta Joan S. Mu\u00f1ozen eskutik etorri zen.\nHorrela, Joan Etxebarriaren iloba izanik, hasieran beronen pintura fauvearen eraginak zituen Federiko Etxebarriak (1914-) margolan abstraktu batzuk jarri zituen jendaurrean Madrilgo San Jorge galerian lehenengo aldiz 1960an; eta ondoren, Bilboko Illescas Galerian.\nEskultura abstraktuaren eragina.\nBaina badirudi 60ko hamarkadako eskultura abstraktuak (Txillida, Oteiza, eta abar) eragin ziela Euskal Herriko margolari hornituenetako batzuk kolektiboki onartu zituzten figurazioaren aurkako bide berrietan.\nRafael Ruiz Balerdi.\nRafael Ruiz Balerdi (1935-1992) donostiarra, ospearekiko erabat axolagabea izan zen, aldiz, zinez arduratsua sortu ziren arazo artistikoez eta euskal gazteriaren heziketa estetikoaz. Arte-merkatariek beraren obra oso gutxi ezagutu dituzte.\nMadrilgo Arte Ederretako Eskolatik igaro zen. Beste hainbaten antzera Vazquez D\u00eda-en kubismo ondorengo geometrikotasunak erakarrita, eta bere lanbidea Miguel Anjel Alvarezen lantegian ikasi ondoren, erabakigarria izan omen zen Txillidarekin 60ko hamarkadan izan zuen harremana. Eskulturagileak, forma aratz eta kolore garbi soilen aukera adierazkorrarekiko jada utziko ez zuen uste osoa eta gogotsua helaraziko zion. Ordutik, mimetismo figuratibo oro behin betirako utzi zuen. Veneziako Bienalean Espainiaren ordezkari izateko aukeratu zuten, 1960an.\nSailkapena maite dutenek, espresionista abstraktuen artean koka dezakete. Eta, halaz ere, bere margolanak diruditena baino arrazionalago eta intelektualago dira. Egia esan, George Mathieuk, subkontzienteak agindurik bezala, Telebista frantsesaren kateetan erakusten zituen bat-bateko haietatik oso urrun zegoen. Bere pinturak misterioz eta ironiaz egina badirudi, beharbada bere nortasuna halakoxea zelako izango da, ikusten zen munduko ezer gordetzen ez zuten formen bidez barne-mundua margo zitekeela pentsatzen baitzuen.\nHauen ondoren:\n\u00abBalerdik, harri mineralizazioen antzeko egitura pilatzaileekin batzen du lirikotasuna. Ekialdeko paisaiak, Moneten kromatismoak eta Van Goghen sigi-sagako segidek osatzen dute Rafaelen mintzaera plastikoa\u00bb.\nJose Antonio Sistiaga.\nParisen hezitako Jose Antonio Sistiaga (1932), konposaketa abstraktuetara jo zuten lehenengoen artean dago. Gipuzkoako Ateneoan hasi zen abstrakzio lirikotik gertu zeuden lan batzuk erakusten eta gaur egun arte, irmotasunez eutsi dio bere joera horri.\nLerromakurrezko keinuen trazu bidezko marrazki sistema bat landu zuen, Moneten Ninfea haien oroitzapena ekartzen duten margoez eta pintzelada luzez osatua; baina bestalde, keinu nabarmentasun baten berehalakotasunak badu automatismo surrealistatik eta espresionista abstraktuetatik (\"action painting\"), baina betiere egituraketa formalaren begirada zaintzaileari eutsiz. Sistiagak margolanetan, kolore gardenak eta bat-bateko bizitasunaren trazu kaligrafiazkoak erabiliz lortutako eragina adierazkorra, efektu onaren menpe dago. Hausletzat hartu zen 60ko hamarkadako bere margogintza.\nIldo horretatik doaz bere lan berri batzuk, adibidez:\nBereziki interesgarriak izan ziren zinematografian egin zituen sartu-irtenak. Konposaketa famatu hauetarako, Sistiagak lan izugarria hartu zuen zuzenean zeluloidearen aginean 75 minutuko iraupena zuen sail bat marrazten. Soinu-bandarik gabe, zerrenda eta forma marradunak isurika zetozen gauzen behin eta berrizko erasoa zen pelikula hau ikustea, etenik gabeko dinamikotasunez eta beti kolore harrigarriz jantzia. Sistiaga behin baino gehiagotan saiatu da \u20131991n artean, baita\u2013 teknika honetan hobetu nahian. Esperimentazio soilak direla uste dugu eta eragiten duten zirrara sorpresa baino haratago ez doana.\nRamon Vargas.\nSistiagarenaren antzeko ahaleginengatik egin zen ezaguna Ram\u00f3n Vargas (1934) getxotarra. Esperimentazio bideak bilatuz Euskal Herritik kanpo bizi izan da, abangoardismo espresionistaren ildotik beti, eta askotan abstrakzioaren mugak ukituz.\nBerrogeita hamarreko hamarkada hartan, informalismo gestualista baten barruan garatu zuen bere plastika. \"Tinkadurak eta azalerak\" izeneko bere lanetatik, beste multzo bat egitera pasa zen: \"Atentatuak\".\nDenboraldi batez Parisen bizi izan zen eta han filmetako irudien mintzaera batean saiatu zen:\nOndorengo urtean antzeko zerbait egiten saiatu zen, zeluloidearen gainean zuzenean margotuz, Sistiagak bezala.\nIldo beretik, \"collage \"bitxiak egin zituen, bere margolanetan argazkiak erantsiz.\nBideoaren teknikari ere onura ateratzen ahalegindu zen.\nJose Luis Zumeta.\nBalerdi eta Sistiaga bezala, Jose Luis Zumeta (1939) usurbildarra Parisen bizi izan zen aldi batez. Zumetaren espresionismoa ausarta, ia beti abstraktua eta hein batean figuratiboak, iskanbila sortu zuen. Estetikoki bere kideak baino erradikalagoa izan zen eta 60ko hamarkadako lehen urteetatik aurrera, zerrenda kromatikoz osaturiko eta kodigo bihurtutako margo-marrez, oihal gaineko pintura akriliko multzo bat sortu zuen.\nKeinuen abstrakzio horretatik (1961-64), trazu luzeak, koloreak mugaturiko berezko formak mihiztatzera etorri zen. Forma eta irudi zehaztugabeen abstrakzio organikoago bat garatu zuen 70ko hamarkadako lehen urteetan. Cobra taldetik gertu dagoen abstrakzio bat da, barru-bizitasuna barreiatzen duten masa koloredunez eraturik.\nZeramikazko bi horma-pintura egin zituen 1974an,\nInformalzalea eta espontaneoa da, batez ere; eraikuntza formalean arduragabearen antza du eta beti askea den Zumeta ez da erraza euskal-eskola nahi litzatekeenaren barruan sarturik ikustea. Usurbilgo zeramika Oteizari atsegin ez izatea ulertu egiten da, Euskal Herriko estilo arruntaren erreferentziatik hain urrun dagoen pintura, lirismoaren halakoxe antza duen pintura izanik ere, ez du pintura bera beste gairik, adieraztekorik gabeko adierazlea baizik.\nBonifazio Alonso.\nBonifazio Alonso (1934) Donostian jaio eta Gipuzkoako lehen talde abstraktuko kide da.\nGAUR taldeari oso lotua egon zen. Estatu arteko erakustaldi gehien zituen Euskal Herriko artistetako bat da, eta bere obra, nazioarteko abangoardiaren informaltasunari leial zaio.\nCobra taldearen adierazpen-moduek eraginik, kanpoko errealitateaz etengabe arduratu zen jarreraz, non eraldatutako pertsonaiak eta alegiazko izakiak bizikide diren. Bizitza aztoratu eta geldiezinaren ikuspegi ageriko bat uzten du bere lanetan.\nSurrealismo eta espresionismo abstraktuaren tradizioak utzi egiten dio Bonifaziori formak berrasmatzen, eraldatzen, kode plastiko pertsonalak sortuz.\nCuencan kokatu bazuen ere bere bizilekua 1967an, euskal ama-lurrarekiko loturari beti eutsi zion.\nAmable Arias.\nAmable Arias (1927-1984), Bembibre de Bierzon jaio zen, eta 1941n Donostiara iritsi eta hiriburu honetan errotu. Martiarenaren lantegitik igaro zen, Gabonetako XI. Lehiaketan (1959) sari bat irabazi zuen obra abstraktu batekin \u00ab\"Margolana\"\u00bb lanarekin, eta Gipuzkoako Arte Elkarteko kide zen; baina gerora euskal abangoardiako taldearekin bat egin zuen (GAUR taldea), baina Oteizaren etniari buruzko pentsamoldearekiko inolako interesik azaldu gabe.\nPaisaiak margotuz hasi zen bera jaio zen lurraren inguruan, eta bertan, jada erakutsi zuen ekintza askatasun bat, Van Goghena gogorarazten duen pintzelada sutsu eta aztoratu bat, eta itxurez \u00abharatago\u00bb bilatu nahi urduri bat. Gero, Donostian jada, nahiago izan zuen gai pertsonal eta barnekoei heldu. \u00abEskua jasorik egindako erretratu\u00bb moduan definitu genitzakeen bere erretratuek, trazuen bikaintasun eta ekonomiagatik lilura sortzen dute. Parisera egindako bidaia batek (1962) Kandinski, eta honekin batera, pintura autonomo eta sinboliko bat ezagutzeko aukera eman zion, ordutik hizkera espresionistaren eta abstrakzio informal baten gertuan dabil. Bere oihal batzuetan, Rothko gogorarazten duten \u00f1imi\u00f1otasun bat ere topa daiteke. Abstraktutik urrunduz joan zen 70ko hamarkadatik aurrera, eta emakumeari dion maitasunak edertasun eta samurtasun zentzu bizi bat adierazten duten koadroak inspiratzen zizkion. Baina laster itzuli zen bere joera abstraktuetara, eta plano huts handien gainean sortu ziren \u00abliteratura\u00bb arte piktorikoan bidegabeki sartze arraro bat baino gehiago, Ariasen azken urteetako pinturen azpian dagoen \u00abezerezaren bertigo\u00bb hura bezala ulertu behar direnetara. Amableren marrazki-zaletasun handiak baldintzatu zituen olioz egindako bere koadroak, bere obraren zatirik handiena teknika honetan egin baitzuen. Hala, Kleeren marrazki eta margolanak, edo ekialdeko irudiak oroitarazten dizkiguten kaligrafia-zeinuak agertzen diren oihal batzuk margotu zituen; inolaz ere, mendebaldeko gure klasikotasunaren ezaugarri den modelatu sendoen pinturarekin antzik gabekoa. Azkenik, honako multzo hauek sortu zituen:\nAriasen azken lanetan, bere joera abstraktuak oihal gaineko tanta-jario itxura hartu zuen, isuri bertikalak, ziur asko bizitzako \u00abegien\u00bb inguruko ironiazko ikuspegi bat adierazten dutenak. Amable Arias, gaizbideratzea gustatzen zitzaion ertilari \"madarikatu\" horietako bat zen \u2013erakusketa batean bost marko huts zintzilikatu zituen\u2013; gorroto zituen lehiaketa eta erakusketa ofizialak, eta gizarteko sona oro arbuiatzen zuen. Guztiaz gain, duela gutxi egindako erakusketa ibiltari batek (2003), erabateko gaurkotasun harrigarri bat eman dio bere pentsaerari, Amable Ariasek \u2013gaixo kronikoa berau, bere haurtzaroko istripu larri batekin eta bere senarrak utzi egin zuen ama baten oroitzapenarekin traumatizatua\u2013 bizitzaren ikuspegi samina zuen, dudarik gabe, eta nahiago izan zuen aldarrikaturiko bizitzako egien aurrean eszeptizismoa agertu, baita bere margolanetan ere. Ezagutu zutenek, \u00abbere lagunekin bihozbera\u00bb zela diote. Baina ez dira ez samurtasuna ez eta errukia ere, ikuspuntu inpartzial eta objektibo batetik begiratuta, ironia eta iseka dira \"homunkulu\" horiek gogorazten dutena, bere orri eta oihaletako espazio hutsetan galdurik diruditen irudi \u00f1imi\u00f1o kezkagarri horiek. Bizitzako zoritxarreko sentimenduz markatua ikusten da; baina, agian, doktoretza-tesi eredugarri batean sakonki aztertu duenak idatzi duen bezala, \u00abbere koadroen sakoneko esanahia babesten duen azal la\u00f1oa igarotzeko ahalegina egin egin behar da\u00bb.\nMaria Paz Jimenez.\nMargolari gisa Gaur taldeari oso loturik egon zen lehen aipatu dugun Maria Paz Jimenez (1909-1975) eta margogintzari eskainitako lehenengo emakumezko sonatua da XX. mendeko Euskal Herrian.\nPicassoren eragineko irudigintzatik abstraktura igaro zen 1953an:\nEspresionismo abstrakturako joera zuten ertilari batzuk ere izan ziren, taldekako antolaketa-kezketatik urrun, Euskal Herriko hainbat lurraldetan norbanako izaera gogor batez beren lana hedatu zutenak.\nJose Barcel\u00f3.\nCartagenan jaio zen Jose Barcel\u00f3k (1923), Euskal Herritik kanpora hezi eta hainbat herrialdetatik igaro ondoren, Bilbon kokatu zuen bizilekua. Bodegoiak eta erretratuak margotu zituen, eta bi generoetan ere jakin zuen bere pintura modernora bideratzen, bere gaiei poesia eta misterio-errainu bat erantsiz.\nGauzen forma zehazten duen marrazkia pixkanaka ezabatuz doan Barcel\u00f3ren obretan, iradokizun figuratiboa gutxieneko adierazpenera ekarriz, eta azkenean, margo festa batera mugatuko diren konposaketetan arte abstraktutik hurbil egongo da.\nDario Villalba.\nDario Villalba (1939) Donostian jaio, Madrilgo galeriatan eman zen ezagutzera 50eko hamarkadaren bukaeran. Biosca galerian (1964) bere \"margolan fosilen\" erakusketa egin zuen. Joera espresionistekin jarraitu zuen, eta gero minimalismotik gertu zeuden formekin, baliabide gutxirekin zirrara psikiko eta espiritual ahalik eta handiena eragiteko asmorik onenarekin.\nAzkenean, erakarri egin zuen berriro ere espresionismoak, argazki teknika erabiliz oraingoan. Argazki-makinak ertilariaren esku-bihotzen aginduetara giza errealitatearen aurpegietan mirariak egiten ditu.\nHauxe da Dario bizi den mundua: giza aurpegiak, gorputz ahulak, begirada galduko nerabeak, emakume eroak, gorputz zatiak... Inolako giza ingurugirorik, paisaiarik, historiarik, gizakiaren inguruko egunerokotasunik ez. Batzuetan, gizarte inguruko zantzu txiki bat, gizabanakoaren bakardadea sentiberago bihurtzeko.\nDario Villalbaren artean, gizakiaren funtsezko ezgaitasuna sumatzen dugu agian, eta giza destinoaren kontingentzia esentziala.\nHirurogeiko hamarkadako abangoardia abstraktua izan bazen, Euskal Herrian ibilbide horretan barrena, askotan esperimentazio pasakor bat bezala, sartu ziren margolari-gazte saldoak zalantzan jarrarazten digu \"abangoardia\" izen honen balio metodologikoaren erabilgarritasuna, eta, edonola ere, kritikak arreta berezia eskaini dien izenen hautaketa egitera behartzen gaitu, nahitaez subjektiboa dena.\nGipuzkoan izen hauek gogoratuko ditugu:\nBizkaian, EMEN taldetik alor abstraktuetara igaro ziren:\nAraban:\nIa guztiek mende amaiera arte luzatu zuten beren lan sortzailea, eta horregatik Euskal Herriko arteari aro autonomikoan eskainitako hurrengo atalean ere gogoratu beharko dira.\nLaburpena.\nEspainiako historian gertaerarik izugarrien eta garrantzizkoena, 1936-39ko gerra zibila, eta ia 40 urtetako diktadura militar batekin identifikaturiko gerraostea, Euskal Herrian eman zen kultur artistiko eta egoera politikoaren arteko gorabeherak ikertu eta aztertu nahi dituen historialariarentzat, garrantzi berezia duen aldi bat da. Gaur egun, erregimen demokratikoan ia 30 urte igaro ondoren, arrazoiak badira frankismoaren aurkako berezko erreakzioak oraindik ere badirelako susmo izateko, hau da, frankismoko aldi horretan sustatutako edo baimenduriko kultura eta arteari buruzko epai ez-oso baten aldera bultza dezaketenak. Frogatutako gertakarietara soilik inguratzen saiatu gara, gai honi buruzko balore-epaiak ematen baino gehiago.\nBerehala baiezta daitekeena eta horrexegatik gure Historiako atal honetan ageriko hedadura eskaini nahi izan diogun lehen gertakaria izan zen altxamendu frankistaren unean heldutasunera iritsia zen ertilari-multzo bat atzerriratzea. Esan daitekeen gauza da garailearen bandora jo zuten bakar batzuen aurrean, gehiengoa izan zen Euskal Herrian oposizioan kokatu zirenak, eta bi hautabideren artean aukera egin beharrean gertatu ziren: irteera eta atzerriratzea ala norberaren buruaren errepresioa, hau da, jarduera artistiko konbentzional batean ezkutatzea, politika gaietan barrengo uste sakonen adierazteko inolako saioetatik libraturikoa. Horrexegatik, 20 urte igaro beharko zuten posible izan eta nahi zen \u00abEuskal Herriko Eskola\u00bb bati buruz hitz egin ahal izateko.\nGertakari historiko berria eta dokumentatzen eta aztertzen ari direna da Euskal Herriko ertilarien atzerriratzea \u2013oraindik ere askoz denbora eta ikerketa gehiago beharko dituena\u2013, kasu askotan \u00abatzerriratze\u00bb izena merezi izan duen erbesteratzea, onartu zituzten lurraldeek eskaini zioten harrera eskuzabalarengatik eta jarduera artistikoa berreskuratzeko izan zuten erraztasunagatik. Bat ezin daiteke ahantz Princetoneko (USA) Unibertsitateko Erretore hartaz; hain zuzen ere XX. mendeko 30eko hamarkadan, garaile zen nazismoa zegoen beren aberritik ihes egin ala kanpora botatako alemaniar jakintsu haiek bere irakasleriaren artean sartzeak ekarri zien onura aipatuz, Hitler Unibertsitatearen ongile izendatzera behartua zela zioenean. Hispanoamerikako \u2013Argentina eta Mexiko\u2013 zenbait herrirentzat euskalerritar errefuxiatuak onartzeak ekarri zien kultur eta arte hazkundeaz ere halako zerbait esan daiteke.\nTxanponaren bigarren aurpegia Baskonian eta erregimen berriak ofizialki probintzia saltzaileak deklaratu zituen haietan \"gelditu zirenen\" artean ikusi behar da. Errepublika garaian arte gaietan hasitako modernotasun Europazale baten paralisia izan zen. Bake eta askatasun giroko bizimodu politiko eta sozial odoltsu hura gertatu ez balitz Euskal Herriko arteak \u2013Espainiako arteak bezalaxe\u2013 nondik joko zuen amestea interesgarria gertatzen da.\nJakina den bezala, tsarren Errusian arte iraultzaileen sustatzaileek Leninen garaipenarekin arte moderno eta iraultzailearentzat erabateko askatasunaldi bat iritsiko zenaren zain bazeuden, laster egin zuten topo Prolet-cult-a ezabatua eta zaporerik gabeko errealismoa baten alde egiten zuen errealitatearekin. Francoren erregimenean ez zen inolako ezbairik izan. Masari handitasun eta argitasun hizkeraz hitz egingo zion mintzaera bat sortu behar zen. Handinahi inperialak iradokiko zituen arkitektura eta ez anbiguotasun, ez eta esanahi zabal eta ugariak hartuko zituen ikonografiarik. Ideia garbiak, zehatzak eta handinahiak. Helburu horretarako hormairudiak eta marrazki argi eta zehatzak baino hoberik ez zegoen. Halakoxeak izan ziren euskal marrazkigile Carlos Saenz Tejada handi horren izen ona argitzen duten arrazoiak.\nBaina, gizakiaren guraririk sakonenak, xede zirenak \u2013besteak beste, adierazpen-askatasuna\u2013, bortxatzen dituen ezerk iraupen luzeko bermerik ez zuenez, errepresio-sistema bera, bere atzaparrak askatu beharrean gertatu zen, nahiz eta, bere garaian esan genuen bezala, sistema nabarmenegi erasotzera ausartzen ziren ertilarientzat pertsekuzioa eta kartzela hor izan baziren ere. Diktaduraren 40 urtetako kronikak erakusten duen modura, elementu zapaltzaileen aldetiko biziraupenezko senak eta Europako kultura moldeetara derrigorrezko irekitzearekin autarkiatik alde egiteak, askatasun artistikoaren birsortzea ekarri zuen, ertilariek besoak zabalik onarturikoa eta gizarteak askatasun politiko baten bihozkada bezala sumatua izan zena. Hirurogeiko hamarkadan gertatzen hasi zen irekitze horri zenbaitek eman izan dion \u00abhamarkada miresgarria\u00bb izena ongi merezia du, horrexegatik soilik, Euskal Herriko artearen historialariaren iritziz. Arantzazuko hamarkada da, Oteizaren inguruan mamituriko taldeena, eta esperientzia emankor baina laburren garaia, Deba, Aia eta Soraluzeko eskolena, Euskal Unibertsitatearena eta bere Arte Ederretako Eskolarena, Arteleku-rena eta Museo eta Arte Galerien indarberritzearena.\nEuropako berrikuntzak atzerapenez iristen ziren Baskoniara, baina iritsi egin ziren azkenean. Eta euskal gizartea sentiberatasun berria sortzen hasi zen, horrela abangoardiako berrikuntzak, hasieran tolerantziaz eta jakin-minez eta azkenik halakoxe ulermenez onartzen zituen. Atal honetan, abstraktuarekin amaitzeko, neo-kubismo eta garbitasun plastikotik abiatzen ziren lanen azalpen eta iruzkinak egitea egokitu zaigu, baita edozein motatako edertasun formala baino adierazpenean originaltasuna bilatzen zuten beste saialdiena ere.\nArte abstraktuaren zehar-aipamen honek bereziki Euskal Herriko artearen historiari dagokion iritzi batera garamatza. Euskal Herriko arteari buruzko bere liburuan argitaratu zuen Flores Kaperotxipik Bitoriano Juaristi sendagile margolari ezagunari eginiko elkarrizketa; non defendatzen baitu ikonoklasia \u2013hobe litzateke anikonismoa esatea\u2014 euskal jitearen funtsezko ezaugarria dela. Iritzi horren arabera, euskal herritarrak imajinak beti gogoko izaten ez dituela defendatuko luke. Eta iritzi hau, euskal herritarren arte-sormenerako ezgaitasunari buruzko beste gehiegizko orokortasun honetan zehaztu zen. Beste nonbait ere aztertuak ditugu Juaristi doktorearen baieztapen hauek eta baita aurkituak ere euskal herritarrak bere historia estetikoaren jiteari eta berezko joerari buruzko ondorio batzuk, ez hainbat ikonoei buruzkoa, sinboloei buruzkoa bezainbat. Aski bekigu gai hau hemen idatzirik uztea eta Euskal Herriko artearen anikonismoa hirurogeiko hamarkadako margogintzan berandu saman sartu zenaren kontua azpimarratzea. Esan liteke, artearen hiru dimentsioko gorputz-izaera dela Euskal Herriko ertilaria irudikapena baztertzera eraman duena. Beste hau ere esan daiteke, aurreko orrialdeetan ohartarazi dugun bezala, margogintza abstraktua hamar urte lehenagotik nazioarteko onarpena merezi izan duten eskulturagile ez-figuratiboen \u2014Txillida, eta bereziki Oteiza\u2014 eraginagatik sortu zela Baskonian.\nDena den, Baskonian margogintza ez-figuratiboa onartzeak Europan ordurako hedatuak ziren beste berrikuntzei ateak ireki zizkien: espresionismoari, surrealismoari \u00f1imi\u00f1otasun eta ezerezetik oso gertuan zegoen kontzeptualismorantz joango zen informaltasun abstraktuari. Hortik aurrerako ertilari profesional gazteek, ikusiko dugun bezala, abangoardia berri bat sortzeko ezohiko sormena beharko dute."}
{"id": "900654", "revid": "512", "url": "https://eu.wikipedia.org/wiki?curid=900654", "title": "Santa Barbara gotorlekua (Sara)", "text": "Santa Barbara gotorlekua Lapurdiko Sara udalerrian dauden gotorleku baten aztarnak dira.\nXIX. mendeko gotorleku bat izan zen. Monumentu historiko izendatu zuten 1993ko irailaren 15ean. Nolabait, kanpainako gotorleku gisa eraiki zuten Santa Barbara baseliza zegoen muinoan.\nHistoria.\nToki horretan bertan hainbat guda ekintza gauzatuak ziren. Frantziako Iraultzako Konbentzioak eta Espainiako Erresumak elkarri gerra deklarazioa egin baino lehenagotik, 1793ko martxoan. Inguruetan gotortze-lanak egin zituzten iraultzaileek. Halere, iturri dokumentalek geroago baizik ez dute aipatzen gotorlekua: 1813an, Napoleondar Gerretan, Soult mariskala buru zuen frantziar armadak Wellington britainiar jenerala buru zuen armada aliatua (britaniar, portugaldar eta espainiar soldatuak eta espainiar gerrillariak), geldiarazteko mugan izandako borrokaldietan. Soult mariskalak lerro gotor bat eraikiarazi zuen Hendaiatik Orreagaraino, eta honako hau mendebaldeko zatiari zegokion, Lapurdiko eta Larrungo gainerakoekin batera."}
{"id": "900655", "revid": "10891", "url": "https://eu.wikipedia.org/wiki?curid=900655", "title": "Caia (ibaia)", "text": "Caia Portugalgo ibaia da. S\u00e3o Mamede mendizerran, Reguengo eta Ribeira de Nisa herrien artean, du iturria. Bere ibilbidean Arronches eta Caia zeharkatzen du. Guadianan dago bere ahoa, Elvas udalerrian."}
{"id": "900656", "revid": "105290", "url": "https://eu.wikipedia.org/wiki?curid=900656", "title": "Gaur, Emen, Orain, Danok", "text": "Gaur, Emen, Orain, Danok frankismo garaian sortutako lau arte eskola izan ziren, nahiz eta Danok ez zen inoiz sortzera iritsi. Jorge Oteizak eta Agustin Ibarrolak sortutako mugimendu kulturala izan zen, euskal kultura kontzientziatzeko asmoz. Euskal Eskola Mugimendua izena ere eman zitzaion, lau mugimendu ezberdinetan: Gaur Gipuzkoan, Emen Bizkaian, Orain Araban eta Danok Nafarroan. Oteizak \"Quousque Tandem...!\" lanean ezarri zituen mugimendu honen printzipio estetikoak, eta Arantzazuko santutegian sortutako taldeak eragin handia izan zuen. Euskal Artisten Unibertsitatea sortzea Oteizaren helburuetako bat zen.\nTestuingurua.\nFrancoren diktaduran zehar Euskal Herriak isolatze kulturala bizi zuen. Artista askok berrikuntza estetiko eta politikoak proposatu zituzten 1950ko hamarkadaren ondoti. Talde horietako bat Agustin Ibarrolak ere sortu zuen Estampa Popular taldea izan zen, Madril, Valentzia eta Euskal Herrian. 1960ko hamarkadan Jorge Oteizaren bultzadarekin Euskal Eskola sortu zen.\nGaur.\nGaur Gipuzkoan 1966an sortutako taldea izan zen, Jorge Oteizak bultzatutako ideian oinarrituta. Berarekin batera zeuden Eduardo Txillida, Remigio Mendiburu, Rafael Ruiz Balerdi, Amable Arias, Jos\u00e9 Antonio Sistiaga, Nestor Basterretxea eta Jose Luis Zumeta. Taldearen helburua nazioarteko abangoardiekin harremanak irekitzea zen. Urte horretako apirilaren 28an lehenengo erakusketa egin zuten Donostian, eta manifestu bat aurkeztu zuten Amable Ariasek eta Jose Antonio Sistiagak garatua. Hainbat herritan aritu ostean, taldea 1969an desegin zen, Txillidak eta Oteizak zuten eztabaida handiaren ondorioz.\nOrain.\nOrain taldea Araban sortu zen, 1965ean \"Pintura Actual Alavesa\" izeneko ekimen batetik abiatuta. Joaquin Fraile, Juan Mieg et Carmelo Ortiz de Elgea margolariek, Jesus Echevarria eskultoreak eta Alberto Schommer argazkilariak sortu zuten taldea. Hainbat erakusketa egin ostean 1967an desegiten joan ziren."}
{"id": "900657", "revid": "105290", "url": "https://eu.wikipedia.org/wiki?curid=900657", "title": "Mijares (ibaia)", "text": "Mijares edo Millars (, , ) ekialdeko Espainiako ibaia da. Mediterraneon du bere ahoa Almassora eta Burriana artean.\nBere iturria 1.600 metrotara dago, Sierra de G\u00fadarren (Iberiar sisteman). 156\u00a0km luze da eta 4.028\u00a0km\u00b2-ko arroa du. Plana Baixa eskualdeko nekazarien iturri nagusia da."}
{"id": "900658", "revid": "1545", "url": "https://eu.wikipedia.org/wiki?curid=900658", "title": "Millars (ibaia)", "text": ""}
{"id": "900659", "revid": "1545", "url": "https://eu.wikipedia.org/wiki?curid=900659", "title": "Mijares ibaia", "text": ""}
{"id": "900660", "revid": "1545", "url": "https://eu.wikipedia.org/wiki?curid=900660", "title": "Millars ibaia", "text": ""}
{"id": "900661", "revid": "10891", "url": "https://eu.wikipedia.org/wiki?curid=900661", "title": "Vouga", "text": "Vouga Portugalgo ibaia da, herrialdeko nagusienetariko bat dena. Lapa mendizerran, Quintela herrian, du iturria. Bere ibilbidean Cacia zeharkatzen du. Bere ahoa Aveiroko itsasadarrean dago eta, guztira, 148 kilometroko ibilbidea egiten du. Bere arroak 3.635\u00a0km\u00b2-ko azalera du."}
{"id": "900662", "revid": "512", "url": "https://eu.wikipedia.org/wiki?curid=900662", "title": "Robert Brough", "text": "Robert Brough (Invergordon, Ross eta Cromarty, 1872ko martxoaren 20 - 1905eko urtarrilaren 21a) margolari eta ilustratzaile eskoziarra izan zen.\nBiografia.\nAberdeen ikasi zuen, eta litografia tailer batean, Messrs Gibb &amp; Co., lanean ari zen bitartean, Gray's School of Art instituzioren gaueko ikastaroetara joaten zen. Sei urte geroago Eskoziako Errege Akademian sartu zen, lehenengo urtean Stuart margolaritza saria, Chalmers beka eta konposizioko Maclame-Walters domeina eskuratuz. Parisen, Acad\u00e9mie Julianen, bi urte egon zen. Denbora horretan J. P. Laurens eta Benjamin-Constant agindupean egon zen. 1894an Aberdeenen estudioa ireki zuen. Haren espezialitateak erretratuak eta marrazki satirikoak ziren. 1896an Mr. W. D. Ross-i egin zion erretratu baten ospea asko zabaldu zen. Geroago, \"Fantaisie en Folie\" margolanarekin, Royal Academyn arrakasta izan zuen. Lan hori Tate Galleryn erakutsi zuen. Bere beste bi margolan, \"Twixt Sun\" eta \"Moon and Childhood of St. Anne of Brittany\" Venezian erakutsi ziren. Brough 1905ean hil zen, Cudwortheko (Yorkshire) tren geltokian istripu batean.\nEstiloa.\nBere margolanetan nabaria zen tradizio frantsesaren eragina eta Henry Raeburn moduko artisten ezagutza. Dena dela, Braughek bere eragin pertsonala ezarri zuen bere lanetan."}
{"id": "900663", "revid": "10891", "url": "https://eu.wikipedia.org/wiki?curid=900663", "title": "Ave (ibaia)", "text": "Ave Portugalgo ibaia da, herrialdeko nagusienetariko bat dena. Cabreira mendizerran, Vieira do Minho herrian, iturria du. Bere ibilbidean Vieira do Minho, P\u00f3voa de Lanhoso, Guimar\u00e3es, Vila Nova de Famalic\u00e3o, Santo Tirso, Trofa eta Vila do Conde zeharkatzen ditu. 94 kilometroko ibilbidea egin ondoren, Ozeano Atlantikora isurtzen ditu bere urak. Bere arroak 1.390\u00a0km\u00b2-ko azalera du."}
{"id": "900664", "revid": "1545", "url": "https://eu.wikipedia.org/wiki?curid=900664", "title": "Ave ibaia", "text": ""}
{"id": "900665", "revid": "1545", "url": "https://eu.wikipedia.org/wiki?curid=900665", "title": "Ave (argipena)", "text": "Ave izan daiteke:"}
{"id": "900666", "revid": "1545", "url": "https://eu.wikipedia.org/wiki?curid=900666", "title": "Ave", "text": ""}
{"id": "900667", "revid": "56334", "url": "https://eu.wikipedia.org/wiki?curid=900667", "title": "The Pit and the Pendulum", "text": ""}
{"id": "900668", "revid": "10891", "url": "https://eu.wikipedia.org/wiki?curid=900668", "title": "Sado (ibaia)", "text": "Sado, lehen S\u00e1d\u00e3o deitua, Portugalgo ibaia da, herrialdeko nagusienetariko bat dena. Caldeir\u00e3o mendizerran iturria du. Bere ibilbidean Alvalade eta Alc\u00e1cer do Sal zeharkatzen ditu. 180 kilometroko ibilbidea egin ondoren, Set\u00fabal parean, Ozeano Atlantikora isurtzen ditu bere urak. Bere arroak 7.640\u00a0km\u00b2-ko azalera du."}
{"id": "900669", "revid": "1545", "url": "https://eu.wikipedia.org/wiki?curid=900669", "title": "Sado (argipena)", "text": "Sado izan daiteke:"}
{"id": "900670", "revid": "1545", "url": "https://eu.wikipedia.org/wiki?curid=900670", "title": "Sado", "text": ""}
{"id": "900671", "revid": "1545", "url": "https://eu.wikipedia.org/wiki?curid=900671", "title": "Sado ibaia", "text": ""}
{"id": "900672", "revid": "1491", "url": "https://eu.wikipedia.org/wiki?curid=900672", "title": "Seles", "text": ""}
{"id": "900673", "revid": "1491", "url": "https://eu.wikipedia.org/wiki?curid=900673", "title": "Kortabaso", "text": ""}
{"id": "900674", "revid": "10891", "url": "https://eu.wikipedia.org/wiki?curid=900674", "title": "Antu\u00e3", "text": "Antu\u00e3 Portugalgo ibaia da. Bere iturria Romariz eta Faj\u00f5es artean dago. Bere ibilbidean S. Jo\u00e3o da Madeira, Oliveira de Azem\u00e9is eta Estarreja zeharkatzen ditu. 38 kilometroko ibilbidea egin ondoren, bere ahoa Aveiroko itsasadarrean dago."}
{"id": "900675", "revid": "6327", "url": "https://eu.wikipedia.org/wiki?curid=900675", "title": "Donostiako Kontsulatua", "text": ""}
{"id": "900676", "revid": "1545", "url": "https://eu.wikipedia.org/wiki?curid=900676", "title": "Behe-laino", "text": ""}
{"id": "900677", "revid": "105290", "url": "https://eu.wikipedia.org/wiki?curid=900677", "title": "Un buen d\u00eda lo tiene cualquiera", "text": "Un buen d\u00eda lo tiene cualquiera 2007. urtean eginiko film dramatikoa da. Santiago Lorenzo portugaletetarrak zuzendua, Valladoliden grabatu zuten.\nSinopsia.\nArturo hogeita hamar urte inguruko gizona da, lana eta etxea galdu dituena. Joaqu\u00edn bere lagunak Udalaren plana azalduko dio: adineko gizon bakarti batekin etxea partekatzea."}
{"id": "900679", "revid": "512", "url": "https://eu.wikipedia.org/wiki?curid=900679", "title": "Mam\u00e1 es boba", "text": "Mam\u00e1 es boba 1997. urtean eginiko komedia dramatikoa da. Santiago Lorenzo portugaletetarrak zuzendua, Palentzian grabatu zuten.\nSinopsia.\nMart\u00edn mutikoak eskolan kaka egiten da egunero. Gema eta Toribio bere gurasoak ez dira mutikoaren dramaz konturatzen."}
{"id": "900682", "revid": "105290", "url": "https://eu.wikipedia.org/wiki?curid=900682", "title": "Caracol, col, col", "text": "Caracol, col, col 1997. urtean eginiko animaziozko film laburra da. Pablo Llorens alcoitarrak eta Santiago Lorenzo portugaletetarrak zuzendua, Goya Saria irabazi zuen.\nSinopsia.\nMaru atsekabeturik bizi da. Manolo bere senarra horren erruduna da. Txirrinak jo eta gizon baten bila dabilen polizia aurrean izango du."}
{"id": "900684", "revid": "98220", "url": "https://eu.wikipedia.org/wiki?curid=900684", "title": "Frankenstein (1910eko filma)", "text": "Frankenstein 14 minutu dirauen 1910eko beldurrezko film laburra da, Mary Shelleyren 1818ko izen bereko lanean oinarrituta. Egokitzapenean eta zuzendaritzan James Searle Dawley aritu zen.\nArgumentua.\nVictor Frankenstein medikuntzako ikasleak izaki bat sortu nahi du elektrizitatearen bitartez; munstro itxuragabea sortuko du baina."}
{"id": "900685", "revid": "512", "url": "https://eu.wikipedia.org/wiki?curid=900685", "title": "Birdboy", "text": "Birdboy 2010. urtean eginiko animaziozko film laburra da. Alberto V\u00e1zquez Rico galiziarrak eta Pedro Rivero segoviarrak zuzendua, Goya Saria irabazi zuen. 2007ko \"Psiconautas\" eleberri grafikoan oinarrituta, besteen artean, UniKo bilbotar ekoiztetxeak egin zuen.\nSinopsia.\nZorigaitzak Dinki eta Birdboy lotzen ditu. Herriko lantegian istripu bat izan da."}
{"id": "900686", "revid": "105290", "url": "https://eu.wikipedia.org/wiki?curid=900686", "title": "UniKo", "text": "UniKo ikus-entzunezko arloan lan egiten duen bilbotar enpresa da.\n2009. urtean I\u00f1igo G\u00f3mezek eta Iv\u00e1n Mi\u00f1ambresek sortua, animazioko filmak, iragarkiak eta komunikazioarekin erlazioa duten proiektuak ekoiztu ditu:"}
{"id": "900690", "revid": "119347", "url": "https://eu.wikipedia.org/wiki?curid=900690", "title": "Santa Marina eliza (Otxandio)", "text": "Santa Marina eliza XVI. mendean eraiki zen estilo errenazentista jarraituz, lehenago tenplu bat ordezkatuz. Basilikakoa nabe estilokoa, gurutze-gangaz estalita dago. Bi kapera ditu bere lehen atalean, gurutzearen armak esan nahi dutenak. Gotiko estiloko bi atez sar daiteke, seguruenik aurreko eraikinetik berrerabiliak. Tenpluari bi korridore eta XIX. mendean estilo neoklasikoko sakristia gehitu zioten .\nXVIII. mendean Francisco Gogeascoak diseinatutako kanpandorre barrokoa gehitu zen, Inazio Iberoren partaidetza posiblearekin, Amerikatik ekarritako diruarekin. Oinarri karratu handia du, hainbat solairu dituen arku obalatuak dituena . Arku batean horma-hobi bat kokatutako dago, non Santa Marinaren irudia dago."}
{"id": "900693", "revid": "56334", "url": "https://eu.wikipedia.org/wiki?curid=900693", "title": "Folk-rock", "text": ""}
{"id": "900700", "revid": "1545", "url": "https://eu.wikipedia.org/wiki?curid=900700", "title": "Penny Dreadful (telesaila)", "text": "Penny Dreadful, Erresuma Batua eta AEBetako beldurrezko telesaila gotiko bat da. John Logan gidoigileak sortu zuen. Reeve Carney, Timothy Dalton , Eva Green, Rory Kinnear, Billie Piper, Danny Sapani, Harry Treadaway, Josh Hartnett, Helen McCrory, Simon Russell Beale, Patti LuPone eta Wes Studi aktoreek antzeztu zuten. Hiru denboraldi eta 27 atal izan zituen.\nIzenburuak XIX. mendean Erresuma Batuan penike batean salgai zeuden liburuxken aipamena da, hauetan beldurrezko istorioak epeka kontatzen ziren, horregatik \"Penny Dreadful\" (\"Penikeko Izugarrikeriak\") ezizena ere jasotzen zuten.\nArgumentua.\nViktoriar Aroa, Londres. Frankenstein (Rory Kinnear), Drakula edo Dorian Gray (Reeve Carney) literatur pertsonaien testuinguruan girotua dago. Sir Malcolm Murray (Timothy Dalton) esploratzaile ohia, Vanessa Ives (Eva Green) igarlea, Ethan Chandler (Josh Hartnett) eta Victor Frankestein (Harry Treadaway) zirujau bikainak Beste Munduan bizi den naturazgaindiko mehatxu baten aurka borrokatu eta desagertutako neska gazte bat erreskatatzen saiatuko dira."}
{"id": "900703", "revid": "6950", "url": "https://eu.wikipedia.org/wiki?curid=900703", "title": "Proiektutan Oinarritutako Ikaskuntza", "text": ""}
{"id": "900705", "revid": "512", "url": "https://eu.wikipedia.org/wiki?curid=900705", "title": "The Golden Compass (filma)", "text": "The Golden Compass (euskaraz \"Urrezko Iparrorratza\"), 2007ko Chris Weitz estatubatuar zinema zuzendariaren fantasiazko abentura film bat da. Philip Pullman ingeles idazlearen \"Northern Lights\" (1995, \"Iparraldeko Argiak\") eleberrian oinarritua dago. Nicole Kidman, Dakota Blue Richards, Daniel Craig, Sam Elliott, Eva Green, Ian McKellen, Ian McShane eta Freddie Highmore aktoreek antzeztu zuten.\nArgumentua.\nLyra Belacqua (Dakota Blue Richards) 12 urteko neskato umezurtza Oxford udalerriko Jordan Ikastetxean bizi da, eta Robert Parslow (Ben Walker) laguna salbatzeko bidai luze bati ekingo dio. Baina Lyrak inork inoiz ikusi gabeko munduetan ere bzi da, gizateria ezberdintasun niminoez garatu den dimentsio ukiezinak. Neskatoa leku guztietara Pantalaimon (Freddie Highmore) daimonarekin batera doa. Baina Lyraren mundua aldatzen ari da: Magisterioa, mundua gobernatzen duen erakunde nagusiak, biztanleak estutzen ari da. Bere maniobra ilunak Gobblerrak deritzoten izakiak indartzen ditu, eta hauek haurrak bahitzen ari dira."}
{"id": "900707", "revid": "512", "url": "https://eu.wikipedia.org/wiki?curid=900707", "title": "Fusajir\u014d Yamauchi", "text": " japoniar enpresari ospetsua izan zen. Berak sortu zuen Nintendo lantegia eta haren lehen presidentea izan zen. Yamauchi Kyoton egokitu zuen bere enpresa. Lehenengo arrakasta karta sortak ekoizten lortu zuen.\nBiografia.\nFusajir\u014d Yamauchik 1889ko irailaren 23an sortu zuen bere enpresa, \"Nintendo Koppai\" (\u4efb\u5929\u5802\u9aa8\u724c). Karta sorta desberdinak sortu zituen, hanafuda motatakoak, eta arrakasta lortu zuen batez ere yakuzek haren kartak zuten kalitateari esker erabiltzen zutelako. Horren ondorioz, Yamauchik negozioa handitu behar izan zuen. Denboraz Nintendo konpainia oso ezaguna egin zen eta Japonia osoan ospetsua. 1902an beste urrats eman zuen konpainiak: mendebaldeko karta sortak, batez ere ingelesak, hasi zituen ekoizten; lan horretan Japoniako lehendabizikoa izan zen.\nFusajir\u014d Yamauchi 1889tik 1929 arte izan zen presidentea; azken urte horretan erretreta hartu zuen. Haren suhia zen Sekiryo Kaneda konpainiaren lehendakaritza hartu zuen, orduan. Azkenik, 1940an, Japonia Bigarren Mundu Gerran sartu aurretik, Yamauchi buruko isurketa izan zuen eta hil egin zen. Enpresaburuaren gorpuzkinak Kiotoko konpainiaren jarorrizko bulegoen sotoetan lurperatu zituzten."}
{"id": "900710", "revid": "512", "url": "https://eu.wikipedia.org/wiki?curid=900710", "title": "Problema sorta", "text": "Problema sorta () munduko hainbat unibertsitatetan erabiltzen den tresna didaktiko bat da. Batez ere zientzia formal, zehatz eta aplikatuetan eta teknologia alorretan erabiltzen den teknika da; matematika ikasketetan, fisikan, kimikan, ingeniaritzan, informatika ikasketetan... Ekonomia edo medikuntza bezalako jakintza arloetan ere antzeko problema sortak erabili izan dira.\nProblema sortek ikasleei maila ertaineko zailtasuna edo maila handiko zailtasuna eskaintzen diete. Kontsigna izan daiteke bakarka edo modu kooperatiboan aurre egitea problemei. Problemei aurre egiteko, aurretik oinarrizko kontu batzuk ondo jakin behar dira. Helburua ikasleen zenbait konpetentzia edo gaitasun garatzen laguntzea izaten da."}
{"id": "900711", "revid": "512", "url": "https://eu.wikipedia.org/wiki?curid=900711", "title": "Igeretxeko Bainuetxea", "text": "Igeretxeko Bainuetxea Algortako Ereaga hondartzan kokatuta dago, Getxoko udalerrian. 126 metro karratuko lur publikoan eraikita dago.\nEraikina.\nEraikin honen deskribapena, 1913ko abenduaren 20an, honako hau zen: Beheko solairuak, gorputz zentralaren banaketa eta albo bikoak dituena, bere gorputz zentralean makina gela, garbitegia eta lehortzeko gela, 42 kabina, sukaldea, despentsa, erreskate ekipamendurako departamendua eta alboko gorputzetarako bi eskailera zituen. Solairu nagusia kai-bidearekin zuzenean komunikatzen zen hormigoi armatuzko zubi baten bidez, eta erdiko gorputzean dagoen aretoan, aretoan eta aretoan banatzen zen, aretoetatik alboko gorputzen aldera irteten ziren korridoreekin, gorputz horietako bakoitzean. bainugela beroetarako bi komun, komunak eta komunak, terraza estali bat, beheko solairua komunikatzeko eskailera eta bigarren solairura konektatzen ziren beste bat, jet gela eta dutxak, lehen sorospenerako kit bat, erreserbatuta, jatetxe egongela eta bi itxarongela. Bigarren solairua irakurketa gelan, bi sailetan, erdiko patio estalian eta alboko bi terraza handitan banatu zen. Hirugarren solairua administrazio eta ur gordailuak lortzeko hutsuneetan banatu zen.\nIgerexe euskal molde berriari erantzuten dio, baina osasun eta bainuetxe izaerako arkitekturaren soiltasun funtzional tipikoa dario. Oin eliptikoa du, izan ere forma laukizuzena du, erdiko gorputza zabalagoa eta itxiturak erdizirkularrak. Erdiko gorputzak, albokoak baino altuagoak, behe-oina eta beste hiru solairu eta ganbara dauzka, eta teilatua isuri bikoa da. Sarreraren aurrean arranpa bikoitzeko eskalinata zabaltzen da. Alboetako gorputzak zabalagoak dira, behe-oina eta beste bi oin dauzkate.\nAspaldian terraza itxurako estalkia zuten, baina azken zaharberritzeen ondorioz, isuri biko teilatuak ipini dituzte haien ordez. Era berean, zeharo aldatu da jatorrian hondartzari begira zeuden terrazen itxura; egun, leihate hadi batzuez itxita daude. Kanpoko aldera begira dagoen hormigoi armatuzko egitura entokaturik eta pintaturik dago. Aspaldian euskal ereduak (itxurazko zurezko bilbadurak, erdi-puntuko arkuko ataundia, silarri txiki lodiz egina, suhesiak eta beste)aurkezten zituen dekorazioari dagokionez, gutxienera murriztuta dago egun. Penintsulan hormigoi armatua erabili zuten eraikin handietan aurrenekoetako bat izan zen honakoa. Getxo bezalako eremuan, non itsas Bainuetxeak funtsezko elementu izan diren hiriaren garapenean, erantsitako balioa da bainuetxe hau zutik irauten duen azkena izatea.\nHistoria.\nIgeretxe ez da Getxoko lehen bainuetxea, 1912 urtean bota zuten \"La Perla\" (1887-1912) izeneko bainuetxearen lekuan eraiki zuten Igeretxe 1913 urtean, hormigoizko armaz eraikitako Bizkaiko lehen eraikinetako bat daukagu. \nBainuetako turismoak, eta batez ere itsas bazterbideak, oinarrizko elementua izan dira Getxoren garapen historikoan azken bi mendeetan. Bilbo industrialaren voracitateak eta gizarte ohituren aldaketak jarduera hori likidatu zuten, eta hala egin zuten ia arrastorik utzi gabe.\nHala ere, Abrako ertzean eraiki ziren hondartza eta instalazio turistiko guztien artean, Igeretxe eraikinaren silueta zutik dago oraindik. Bakarra da, eta iraganeko eta dagoeneko galdutako aro baten mugarria esan nahi du, baina gure orainan finko jarraitzen du eta etorkizunerako ilusio berriak proiektatzen ditu.\nBainuetxearen bizitzan zehar, kudeatzen zuen \"ereagako bainuetxearen elkarte anonimoa\" udaletxearekin gatazka amaitezinak eduki ditu. Legez kanpoko obrak, festak eta ebentu sizialak egiteagaitik, lizetzia bainuetxerako zen soilik.\n1958ko abenduaren 17an, Ministro Aginduak 1913ko urtarrilaren 13an Getxoko Udalari emandako emakida iraungitzea deklaratu zuen, Ereagako hondartzan hondartza estazio bat ezartzeko.\nC\u00e9sar Sans-i eskertu behar diogu Igeretxe eraikina gaur egun egoteak . 80. hamarkadan, mende hasieran bainuetxea izan zena erabat abandonatuta zegoen eta udaletxeak bota nahi izan zuen. Cesarrek 'Gorde Igeretxe' proiektua idatzi zuen bere balio historikoa, artistikoa eta sentimentala nabarmenduz. horregaitik 1987 urtean berrezkuratu zuten hotel bat irekitzeko baimenarekin.\nErreferentziak.\n\u00a0"}
{"id": "900712", "revid": "512", "url": "https://eu.wikipedia.org/wiki?curid=900712", "title": "Womb (filma)", "text": "Womb, 2010eko Benedek Fliegauf hungariar zinema zuzendariaren zientzia-fikziozko drama film bat da. Eva Green eta Matt Smith aktoreek antzeztu zuten.\nArgumentua.\nRebecca (Eva Green) bere aiton-amonen etxera itzultzean, bere haurtzaroko maitasuna izan zen Thomasekin (Matt Smith) berriz topo egingo du. Bien arteko erakarpena hain handia denez, Thomasek Rebbecarekin egoteko bere neskalaguna lagako du, baina ondoren Thomas auto istripu batean hilko da. Rebecca guztiz lurjota gelditu eta bere buruaz beste egitea pentsatuko du, azkenean klonazioaren ideian kontsolamendua aurkituz. Gizarteak onartu ez arren, bere ideia Thomas erdibitu eta berriz ere bizia ematea da."}
{"id": "900714", "revid": "512", "url": "https://eu.wikipedia.org/wiki?curid=900714", "title": "Cracks (filma)", "text": "Cracks, 2009ko Jordan Scott ingeles zinema zuzendariaren drama thriller psikologiko bat da. Sheila Kohler idazlearen \"1999ko izenburu berdineko eleberriam\" oinarritua dago. Eva Green, Juno Temple, Mar\u00eda Valverde, Imogen Poots eta Sin\u00e9ad Cusack aktoreek antzeztu zuten.\nArgumentua.\n1930eko hamarkada, Ingalaterra. St Mathilda's nesken ikastetxe elististan, Gribben (Eva Green) andereinoa etorri berria den Fiamma Coronna (Maria Valverde) ikasle eder, bakarti eta aztoragarriaz maiteminduko da. Neska gazte honek pizten duen harretak gainontzeko neskak jeloskor jarriko ditu."}
{"id": "900716", "revid": "512", "url": "https://eu.wikipedia.org/wiki?curid=900716", "title": "Deseskolatze", "text": "Deseskolatzea edo eskolatu gabeko hezkuntza ohiko eskola sistemarekin oso kritikoa den hezkuntza ikuspegi bat da. Eskola sistemaren alternatiba izan nahi duen hezkuntza sistema da, non ikasleak zenbait eskola-erakundetatik babestu nahi diren.\nBatzuetan deseskolatzea hezkuntza etxean kontzeptuarekin bateratu egin da, baina berez, deseskolatzea ez da eskoletan egiten zen lanaren kalkoa etxean egitea.\nIkuspegi hezitzaile honen arabera, ikasleek ikasiko dute euren joera naturalei jarraiki, ikasleek eurek nahi dutena, jolasaren bidez-eta."}
{"id": "900717", "revid": "6950", "url": "https://eu.wikipedia.org/wiki?curid=900717", "title": "Hezkuntza etxean", "text": ""}
{"id": "900718", "revid": "6950", "url": "https://eu.wikipedia.org/wiki?curid=900718", "title": "Eskolatu gabeko hezkuntza", "text": ""}
{"id": "900719", "revid": "336", "url": "https://eu.wikipedia.org/wiki?curid=900719", "title": "Emak Bakia Baita", "text": ""}
{"id": "900721", "revid": "336", "url": "https://eu.wikipedia.org/wiki?curid=900721", "title": "Sigmund J\u00e4hn", "text": "Sigmund Werner Paul J\u00e4hn (Morgenr\u00f6the-Rautenkranz, 1937ko otsailaren 13a - Strausberg, 2019ko irailaren 21a) Ekialdeko Alemaniako aireko indarreko kidea eta lehen alemaniar austronauta izan zen. Soyuz 31 eta Soyuz 39 misioetan parte izan zuen. Geroago Europako Espazio Agentzian lan egin zuen."}
{"id": "900724", "revid": "58701", "url": "https://eu.wikipedia.org/wiki?curid=900724", "title": "Fusajiro Yamauchi", "text": ""}
{"id": "900725", "revid": "42829", "url": "https://eu.wikipedia.org/wiki?curid=900725", "title": "Tel Aviv-Jaffa", "text": ""}
{"id": "900726", "revid": "42829", "url": "https://eu.wikipedia.org/wiki?curid=900726", "title": "Yafo", "text": ""}
{"id": "900727", "revid": "42829", "url": "https://eu.wikipedia.org/wiki?curid=900727", "title": "Yaffa", "text": ""}
{"id": "900729", "revid": "42829", "url": "https://eu.wikipedia.org/wiki?curid=900729", "title": "Niloko delta", "text": ""}
{"id": "900730", "revid": "42829", "url": "https://eu.wikipedia.org/wiki?curid=900730", "title": "Hatsehpsut", "text": ""}
{"id": "900731", "revid": "336", "url": "https://eu.wikipedia.org/wiki?curid=900731", "title": "Me Too mugimendua", "text": "Me Too mugimendua (traolarekin ere sarri idatzia, #MeToo, euskaraz: \"Ni ere bai\") sare sozialetan traol bezala modu biralean hasitako mugimendu baten izena da. 2017ko urrian, sexu erasoak eta sexu jazarpena salatzeko sortu zen, Harvey Weinstein estatubatuar zinema ekoizle eta exekutiboaren aurkako sexu abusu salaketen ondorioz. Mugimendu nagusiki feminista da, baina botere posizioetan harreman homosexualak izatera behartu izan dituzten biktimek ere salatu izan dituzte pertsona boteretsu abusatzaileak. Bereziki botere-harremanekin lotutako abusuak dira Me Too mugimenduaren ardatza, ingurune korporatibo edo instituzionaletan jazarpen matxista zein hedatua dagoen salatzeko saio bat da.\nJatorria.\nTarana Burke aktibista eta antolatzaile komunitarioak \"Me Too\" (\"ni ere bai\") esaldia erabili zuen Myspace sare sozialean 2006an, \"enpatiaren bidez ahalduntzea\" sustatzeko. Kanpaina bideratu nahi izan zuen Burkek, sexu abusua jasan zuten emakume beltzen artean, bereziki komunitate behartsuenetan, salaketa egitera animatuz bitkimak.\n2017ko urriaren 15ean, Alyssa Milano aktoreak esaldi hau erabiltzera animatu zuen kontzientziazio kanpaina baten barruan, arazoaren hedadura salatzeko. Milanoren Twitterreko txioak zioen: \"Jazarriak izan diren edo sexu erasoak jasan dituzten emakume guztiek txio bat egingo balute \"me too \"hitzekin, jendeari arazoaren magnitudea erakutsi ahal izango genioke\".\nWeinstein efektua eta salaketen hedapena.\nMilanoren deia bat etorri zen Harvey Weinstein jazartzaileari buruzko informazioen lehen andanarekin, eta #MeToo traol-kanpainak gero eta pertsona gehiago bultzatu zituzten isilpean jasandako esperientziak partekatzera. Hainbat industriatan salaketak hedatu ziren, Estatu Batuetan nahiz mundu osoan botere-posizioetan zeuden gizon asko konprometitu zituztenak. \"Weinstein\" \"efektua\" ere esan izan diote honi.\nEstatu Batuetan, 2017ko azken hilabeteetako epe laburrean, Kevin Spacey aktoreak, Louis C.K. komedianteak eta Brett Ratner zinemagileak proiektuak bertan behera utzi zituzten akusazioen ondoren. 200 emakumek baino gehiagok sexu jazarpena leporatu zioten James Toback zinemagileari. Zinearen munduan izan zuen eragina Me Too mugimenduak hasieran, baina hortik hedatu egin zen. Beste industria batzuetan John Besh sukaldaria jo zuen mugimenduak, eta hedabideen alorrean, Roger Ailes Fox News kateko presidentea salatu zuten. Iraganeko kasuak ere argitara etorri ziren berriro, abusu akusazio zaharrak berriz argitara ekarriz, hala nola Jeffrey Epsteinen kasua.\nEspainian eta Frantzian.\nEspainian oso isilpean joan dira salaketa hauek, harik eta AEB-etako ikerketa batek Placido Domingo opera-kantaria salatu zuen.\nFrantzian, salatu izan dituzte bortxaketa salaketengantik Tariq Ramadan islamologoa, eta Luc Besson eta Abdellatif Kechiche zinegileak. Frantziako politikan salaketak jaso dituztenen artean dago Jean Lassalle Pirinio Atlantiarretako diputatu bearnotarra. Ezkerreko mugimendu politiko eta sozialetan ere, ingurune toxikoak salatu izan dituzte. Horietakoa zegoen nonbait MJS mugimenduan, zeinean Thierry Marchal-Beck MJS-ko buru ohia salatu zuten zortzi pertsonek. UNEF ikasle sindikatuan ere \"predatzaileen sistema\" bat salatu zuten, eta jomugan jarri zituzten mugimendu horretako buruzagiak, Jean-Baptiste Pr\u00e9vost eta Emmanuel Zemmour.\nEuskal Herrian.\nEuskal Herrian ez da izen ospetsu edo ezagunekin kasurik ezagutarazi. Sortu alderdiak kanporatu egin zuen militante bat, Donostiako Piraten inguruan, hiriko Alde Zaharreko jaietan eraso sexistak egiteko aprobetxatzen zuelakoan bere posizioa."}
{"id": "900732", "revid": "12788", "url": "https://eu.wikipedia.org/wiki?curid=900732", "title": "Odonata", "text": ""}
{"id": "900736", "revid": "9100629", "url": "https://eu.wikipedia.org/wiki?curid=900736", "title": "Xabier Zaldua", "text": "Xabier Zaldua (Zumarraga, 1977ko abenduaren 21a) gipuzkoar aizkolaria da, Euskal Pentatloi Saria hirutan irabazi duena. Herri kiroletan apustuak jokatu ditu eta marka saiakerak ere egin izan ditu. Telebistan ere aritu izan da, Gailurra Xtreme saioan esate baterako.\nAizkora.\n2007an hasi zen aizkora txapelketetan parte hartzen. 2018. urtean Lehen Mailan lehiatu zen. 2021ean, bigarren postua erdietsi zuen Euskadiko Aizkolari Txapelketan.\nKataolatza.\n2019ko ekainaren 22an, Xabier Zaldua \"Kataolatza\"ren lana egitera animatu zen. \"125 kiloko kubikoa 25 aldiz altxatu, 6 oinbiko eta 6 kilometro korrika\". 30 urtez inguru inorrek ez ditu lan hauek egin. Bere lana 90 minutu eta 24 segundutan egin zuen. Errekorra Arria II.ak dauka. Gutxik lortu dute lan hau amaitzea, \"Olasagasti, Nemesio Arregi, Mendizabal, Kataolatza, Txikia, Arria II.a eta Zaldua\" bera.\nApustuak.\n2010-05-09 AZPEITIA: ANDER ERASUN - XABIER ZALDUA. 10 kanaerdiko eta 10 kilometro korrika. Zaldua garaile.\n2010-04-03 DONEZTEBE: RAUL CASTRO - XABIER ZALDUA. 18 kanaerdiko. Zaldua garaile.\n2011-10-30 AZPEITIA: JOSEBA OTAEGI - XABIER ZALDUA. 10 kanaerdiko, 6 60 ontzako eta 8 kilometro korrika. Zaldua garaile.\n2012-04-22 TOLOSA: JOSE MARI OLASAGASTI - XABIER ZALDUA- Olasagastik 22 kanaerdiko eta Zalduak 20 kanaerdiko. Olasagasti garaile.\n2013-01-27 TOLOSA: JON IRAZU - XABIER ZALDUA. 10 kanaerdiko eta 4 oinbiko. Irazu garaile.\n2013-10-08 ZEGAMA: JOSE MARI ESNAOLA eta IMANOL BERASATEGI - XABIER DORRONSORO eta XABIER ZALDUA. 14 60ontzako. Dorronsoro eta Zaldua garaile.\n2013-12-22 TOLOSA: XABIER ORBEGOZO ARRIA Va - XABIER ZALDUA. 20 kanaerdiko eta 8 kilometro korrika. Arria Va garaile.\n2017-03-12 AZKOITIA: LUIS TXAPARTEGI - XABIER ZALDUA. 20 kanaerdiko. Zaldua garaile.\n2017-12-03 AZPEITIA: XABIER ORBEGOZO ARRIA Va - XABIER ZALDUA. 10 kanaerdiko eta 10 kilometro. Arria garaile.\n2017-12-30 AZPEITIA: JOXEAN ETXEBERRIA - XABIER ZALDUA. Zalduak 10 kanaerdiko eta 10 kilometro eta Etxeberriak 10 kanaerdiko eta 8 kilometro eta 600 metro. Etxeberria garaile.\n2021-06-26 LEITZA: JULEN GABIRONDO - XABIER ZALDUA. 20 kanaerdiko (16 Gabirondok eramanda, Zalduak 4) eta bi ordu osatu arte segan. Gabirondo garaile\nGiza Proba.\nUrte batzuz Zaldua Zumarragako Gizon Probako kide izan zen."}
{"id": "900737", "revid": "56334", "url": "https://eu.wikipedia.org/wiki?curid=900737", "title": "Potentzial grabitatorioa", "text": ""}
{"id": "900739", "revid": "10891", "url": "https://eu.wikipedia.org/wiki?curid=900739", "title": "Montsoreauko jauregia - Arte Garaikideko Museoa", "text": "Montsoreauko jauregia - Arte Garaikideko Museoa () Loira ibarreko eta Maine eta Loira departamenduko Montsoreau udalerrian dagoen arte garaikideko museoa da. Montsoreauko jauregian dago kokatuta.\nEraikina.\nGazteluaren antzinako egiturak mendeetan zehar zaharberritze lanak izan ditu XX. 1862an aurrera Frantziako Kultur Ministerioak Monumentu Nazional izendatu zuen.\nHistoria.\n2015 eta 2016ko abenduaren artean zaharberritua izan zen, 2000ko urtarrilaren 8an Apirilaren berriz ireki zitzaiolarik eta Loira ibarra arte garaikideko museo nagusia da.\nEdukia.\nMonstoreauko jauregia - Arte Garaikideko Museoak Philippe M\u00e9aille Bilduma du, Art &amp; Language artelanen munduko bilduma handiena dena.\nMaileguen politika.\nMonstoreauko jauregia - Arte Garaikideko Museoak beste erakundeei mailegu programa programa bat eskaintzen die, lokalean eta nazioartean."}
{"id": "900742", "revid": "336", "url": "https://eu.wikipedia.org/wiki?curid=900742", "title": "Omniszientzia", "text": ""}
{"id": "900743", "revid": "336", "url": "https://eu.wikipedia.org/wiki?curid=900743", "title": "Omnipresentzia", "text": ""}
{"id": "900744", "revid": "512", "url": "https://eu.wikipedia.org/wiki?curid=900744", "title": "Belearen zutoihala", "text": "Belearen zutoihala (antzinako eskandinavieraz \"hrafnsmerki\" eta ingeles ertainez \"hravenlandeye\") IX, X eta XI. mendeetan bikingo buruzagiek eta zenbait eskandinaviar agintariek erabilitako zutoihal bat izan zen, ziur aski esanahi totemikoa zuena. Eskandinaviar artean bandera hiruki itxuraz agertzen da, izkinetan hainbat borla dituela. Drakkar itsasontzien branketako landutako haize-orratzen nolabaiteko antza du.\nBelearen ikurrak Odin gerraren jainkoa irudikatuko lukeela uste da, batzuetan Hugin eta Munin beleak lagun zituela irudikatzen baitzen, eta bandera hau guduetan eramatearen asmoa gerraren jainkoari dei eginez etsaiengan izu-ikara sortzea izango litzateke."}
{"id": "900745", "revid": "119347", "url": "https://eu.wikipedia.org/wiki?curid=900745", "title": "Griot", "text": "Griota Mendebaldeko Afrikako istorioen narratzailea da, koblakari modukoa, herriaren oroimena zaintzen duena eta, ahoz aho, ondorengo belaunaldiei herriaren iraganaren berri ematen diena, herrietan batez ere. Istorio tradizionalak kontatzen ditu, danbor baten edota beste instrumentu batzuen laguntzaz. Espirituekin harremanak dituela ere esaten da.\nEzaugarriak.\nGriotek narrazioak olerkaria edo musikari ibiltaria izango balitz bezala narratzen dituzte: ahozko tradizioaren benetako gordailu dira (batzuetan bardo hitza ere erabili izan da definitzeko). Dena dela, Paul Oliver ikerlariak bere \"Savannah Syncopators\" liburuan zera dio: griotak kanta tradizionalak jakin behar dituela baina, halaber, gaur egungo gertariei buruzko inprobisatzeko gaitasuna izan behar duela. Herritarren artean, 'laudorio abeslariak' izenaz ezagutzen dira, baina gauza dira txutxumutxuak zabaltzeko, satirak egiteko edota komentario politikoak egiteko ere.\nKasta moduko talde endogamikoak dira, haien artean ezkontzen baitira. Kantatzeko modu berezia dute, beste abeslariek erabiltzen ez dutena. Teknikak eta kantak belaunaldiz belaunaldi gordetzen dira.\nEtimologia.\nHitza frantsesezko \"griot\" hitzetik dator eta hura portugesezko \"criado\" (\"morroi\") hitzetik .\nHerrialde desberdinetan.\nAfrikako herrialde askotan dira: Mali, Gambia, Ginea, Ginea Bissau, Mauritania eta Senegal. Herrien ikuspuntutik, mandinga herrien artean (malinke, banbara, eta abar), fula, hausa, songhai, tukulor, wolof, serer, mossi, dagomba, Mauritaniako arabiarrak eta herri txiki beste askotan.\nIzenak.\n\"Griot\" hitza zabalduena bada ere, beste izen asko dituzte:\nArtista eta talde ezagunak.\nGriotak ez daude galtzeko zorian: alderantziz, afrikar diasporarekin batera, kanta eta kantari mota hori zabaldu egin da. Hona hemen ezagunenak:"}
{"id": "900746", "revid": "56334", "url": "https://eu.wikipedia.org/wiki?curid=900746", "title": "Monstoreauko jauregia", "text": ""}
{"id": "900747", "revid": "56334", "url": "https://eu.wikipedia.org/wiki?curid=900747", "title": "Monstoreauko jauregia - Arte Garaikideko Museoa", "text": ""}
{"id": "900748", "revid": "69477", "url": "https://eu.wikipedia.org/wiki?curid=900748", "title": "Konstituzio Plaza", "text": ""}
{"id": "900749", "revid": "336", "url": "https://eu.wikipedia.org/wiki?curid=900749", "title": "Buda Gautama", "text": ""}
{"id": "900750", "revid": "119347", "url": "https://eu.wikipedia.org/wiki?curid=900750", "title": "Figols jauregia", "text": "Figols jauregia gaur egun Hotel Artaza bezala ezagutzen dugun eraikina da. Jauregi hau XX. mendearen hasieran eraiki zuen J.M. Smith arkitektoak, eta 2001 urtetik Monumentu Historiko Artistiko gisa zerrendatuta dago.\nEraikina.\nGetxo udalerriko Neguri auzoko Makaletako etorbidean kokatuta dago, konkretuki 12 zenbakian. Bere oinplanoa \"H\" etzan itxurakoa da; berau estaltzen isurki anizkuneko estalkia dugu, txapitulekin, harburu tailatuen gainean. Altxaerari dagokionez, beheko solairuan, pisu bat, ganbara eta txapitulaz osatzen da. Aparailua harlandu bikainezkoa da, erdiko gorputzeko pisua izan ezik, zeina espinelean antolatutako adreiluz egindakoa baita. Sarrerako fatxada hiru gorputzez osatuta dago; hauetatik erdikoa, sakonduta agertzen da. Ataripe handi bat du bere beheko oinean, eskartzanotako arkupeekin eta koloma rumendunekin; ataripe honen gainean tamaina bereko terraza bat dago. Alboko gorputzek lau isurkiko estalki independenteak dituzten dorreen antza dute eta hauetan bao dinteldunak irekitzen dira. Atzealdeko fatxadak, ikusterakoan nagusia dela ematen duenak, alboko gorputz aurreratuak ere ditu. Itxura eta tamaina askotako baoen 5 ardatz agertzen dira; aipatzekoa da sarrerako ataripe poligonala, erdi-puntuko arkuan, eta bere gainean ezkutu koroduna erakusten du.\nErreferentziak.\n\u00a0"}
{"id": "900751", "revid": "512", "url": "https://eu.wikipedia.org/wiki?curid=900751", "title": "Jolastoki jatetxea", "text": "Jolastoki Jatetxea Getxo udalerriko Neguri auzoan kokatuta dago. Leioako etorbidea, 24 eta Makaletako etorbidea zeharkaldian. 98 urtez ibili da familia Arana eskuetan, hiru belaunaldi, bere ateak itxi arte.\nHistoria.\n1921ean, Gipuzkoatik etorritako Olaizola Ahizpak (Bixenta eta Mertxe) Jolastoki izeneko piknik gunea ireki zuten Makaleteko etorbidean. Gaur egun Aitor Jatetxea dugu haren lekuan.\n1953an, Celestino Arana Gasteluiturri, Bixentaren senarra, lokala eraberritu eta handitu egin zuen jatetxe bihurtuz.\n1961ean, Sabino Arana Olaizolak Txakoli Artebakarrako bere emazte Bego\u00f1a Beaskoetxearekin batera, kategoria inprimatzen hasi ziren Bizkaiko sukaldaritzan erreferentzia gisa jarriko zuen jatetxera.\n1984an aztarnategi zaharretik 300 metrotara kokatutako euskal etxe batera joan ziren. Etxeko egituran integratutako erreforma integrala egin zuten.\n1995ean Taberna 94 inauguratu zen, eguneko menua zerbitzatzen delarik eta terraza aklimatatuan mokadutxo menua eta menu berezia.\n1997an Sabin hiltzen da eta hirugarren belaunaldiak bere gain hartu zuen zuzendaritza urteetako esperientziarekin (1998an Itxaso eta Sabin aukeratu zituzten Herriko Balore Gazteen Sukaldea). Itxaso Arana, Sabin Arana (semea) eta Arantza Bengoa emaztea. Sabinek sukaldaritzako hainbat praktika egin zituen jatetxe desberdinetan eta herrialde desberdinetan egosten jarraitzen du Bizkaiko sukaldariekin (Milan, Napoles, Miami, New York, Boisse, Amsterdam ...). \"Bizkainos Sukaldari Bizkainos\" elkartearen kide sortzailea ere bada.\n2001 eta 2002 urteetan instalazioen berritze sakona egin zen. Sukaldaritza teknologia berriena txertatu zen eta jantokiak eta terraza eraberritu ziren.\n2019 urtean, Uztailaren 14an ixten ditu ateak, 100 urte bete baino bi urte lehenago."}
{"id": "900752", "revid": "56334", "url": "https://eu.wikipedia.org/wiki?curid=900752", "title": "Dibergentzia", "text": ""}
{"id": "900753", "revid": "119347", "url": "https://eu.wikipedia.org/wiki?curid=900753", "title": "La Galana", "text": "La Galana eraikina, \"La Corrala\" izenaz ere ezaguna, 1882ko urtean eraikitako langileen eraikina da. XIX. Mendearen amaierako Bizkaiko langileen arkitektura oso ohikoa zen etxebizitza mota izan arren, Sestaon mantentzen den ezaugarri horietako bakarra da, eta hori ematen diona ondareari balioa.\nLangile oso apala den etxebizitza eredu baten ordezkaria da, 50 metro koadro ditu etxe bakoitzeak eta eraikinaren balkoi ikusgarria eta zabala du, etxe bakoitzerako sarbidea ematen duten egurrezko korridoreen bidez. Eraikinak 38 metroko luzera eta 9,5 metroko sakonera du, apaingarririk gabe.\nProiektuaren maisua Francisco de Berriozabal portugaletetarra izan zen eta eraikina beheko solairuan, hiru solairuetan eta ganbaran banatu zuen. Etxeak bizpahiru logelez osatuta zeuden eta horietako bakarra kanpoaldera ematen du; gainontzekoak barrualdera ematen, aireztapenik eta zuzeneko argirik gabe.\nIstorioak kontatzen du eraikinaren izena Enrique de Ajaren alargunetik datorrela, Gal\u00e1n goitizena zeukana. Alarguna blokean bizi zen bere senarraren heriotzaren ondoren, nork eman zion ezizena. Dirudienez, gizon askok La Galana gorte egin zioten, baina inork ez zuen ezkutatu, alargunak bere etxea, prostituzio-etxea zeramanla zurrumurrua zabaldu zuten.\nEtxearen kanpoaldea XXI. mendearen lehen urteetan zaharberritu zen."}
{"id": "900754", "revid": "336", "url": "https://eu.wikipedia.org/wiki?curid=900754", "title": "Gliptika", "text": "Gliptika hitza Grezieraz \u03b3\u03bb\u03c5\u03c0\u03c4\u03cc\u03c2, harri bitxiak edo txanponak eta dominak egiteko altzairuzko moldeak egiteko artea da. Antzinaroatik gaur egunera hiru fase nagusi izan ditu:\nHorrela grabatuta historiak utzi digun harrien artean hauek ditugu:"}
{"id": "900756", "revid": "201", "url": "https://eu.wikipedia.org/wiki?curid=900756", "title": "Arrokaia", "text": "Arrokaia (frantses \"rocaille\" hitzetik) landareak legar, maskor eta harri natural edo artifizialen artean kokatuz eratzen den lorategi mota da. Helburua mendiko paisaia harritsuan berez haziko liratekeen bezala jartzean datza. Noizean behin, iturri edo haitzuloak gehitzen zaizkio apaingarri gisa."}
{"id": "900760", "revid": "512", "url": "https://eu.wikipedia.org/wiki?curid=900760", "title": "Sebka", "text": "Sebka arkitektura arloan, apaingarri elementu bat da; enkoadraketa zeiharra duen sare bat da, erronboide figurak oinarri hartuta, hormak, arkuak, zokaloak edo beste arkitektura elementu bat estaltzen du eta batez ere Islamdar artean erabiltzen da. Orokorrean adreiluz edo zeramikazko piezaz osatua dago, formak lobulatuak edo mistilineoak sortuz eta gehienetan panelak eratuz egiten dira.\nApaingarri mota hau Almohade dinastia garaian sortu eta hedatu zen, eta Nazari artean eta kristau mudejar artean ere erabili izan zen."}
{"id": "900762", "revid": "98220", "url": "https://eu.wikipedia.org/wiki?curid=900762", "title": "The Professor and the Madman (filma)", "text": "The Professor and the Madman (euskaraz \"Irakaslea eta Eroa\"), 2019ko Farhad Safinia iraniar-estatubatuar zinema zuzendariaren biografia drama film bat da. Simon Winchester idazlearen \"The Surgeon of Crowthorne\" (\"Crowthorneko Zirujaua\") liburuan oinarritua dago. Mel Gibson, Sean Penn, Natalie Dormer, Eddie Marsan, Jennifer Ehle, Jeremy Irvine, David O'Hara, Ioan Gruffudd, Stephen Dillane eta Steve Coogan aktoreek antzeztu zuten.\nArgumentua.\n1857an, James Murray eskoziar lexikografoa ingeles hizkuntzaren hitz guztiak biltzeko hiztegia idazteko asmo handiguraz Oxford English Dictionary delakoaren lehenbiziko argitapenari ekin zion. Baina Murrayren harridurarako, William Chester Minor (William Chester Minor) psikiatriko bateko doktorea haren laguntzaile nabarmenenetakoa bilakatuko da."}
{"id": "900765", "revid": "56334", "url": "https://eu.wikipedia.org/wiki?curid=900765", "title": "Labar artea", "text": ""}
{"id": "900767", "revid": "512", "url": "https://eu.wikipedia.org/wiki?curid=900767", "title": "Negubide Kluba", "text": "Negubide Kluba Getxo udalerriko Neguri auzoan kokatuta dago, konkretuki Portuko Pasealekuko 10.garren zenbakian.\nNegubide Kluba gurasoek sustatu eta zuzentzen duten ekimena da, beren seme-alaben heziketa denbora librearen erabileraren bidez indartzeko. Negubidek kultura, kirol, aisialdi eta kristau prestakuntza jarduerak eskaintzen ditu (beren adinari eta ikasketetarako egokiak), beren nortasuna sendotzen laguntzen dutenak, laneko ohiturei eta besteei arreta berezia eskainiz. Helburu hori bermatzeko, gurasoek norabide espirituala Opus Deian jartzea erabakitzen dute eta helburu horiekin lankidetzan aritzen diren hezitzaileen laguntza bilatzen dute.\nEraikina.\nLau aldeak agerian dituen eraikina da, oin laukizuzena eta lau isuriko teilatua. Altxaeran erdisotoa, behe-oina, lehenengo oina eta estalkipea dauzka. Fatxada bakoitzean dekoraziozko elementu ugari aurkezten ditu. Fatxada nagusia hegoaldekoa da, lorategiari eta Zumardiari begira dagoena; alde honetan altuagoa da, lur-eremuaren aldapari esker sotoak oin oso bateko altuera hartzen baitu. Oin hau silarriz egina dago, eta aurreratu egiten da terraza bati eusteko. Erdian arku beheratuko ataundi bat irekitzen da. Behe-oinean aipagarria da begiratoki poligonal handi bat, lehen solairura luzatzen dena, eta mentsulen gainean apur batean irteten den egutera bat, fatxadaren erdialdean. Alde hau ixteko bitan banaturiko eta ezkerrera egiten duen hormapiko handi bat dago, oso irtena, eta goian arku triforioak ikus daitezke. Kaiko Ibilbideari begira dagoen fatxadan aipagarri dira honako hauek: eskaileren gorputza, kanpora nabarmendua eta dorretxo baten modura amaitzen dena, hiru isuriko estalkiarekin; eta sarrera nagusia, mendebaldeko bazterrean, ataripe poligonalak inguraturik. Negubide Kluba euskal molde berri herrikoiaren araberako egituraren eta tradizio ingeles eta kultuaren araberako xehetasun ugarien arteko ezkontza aski goiztiarraren adibide bikaina da. Lorategi handia du eta bere kokaleku topografikoa kontuan badugu, balio handikoa da.\nErreferentziak.\n\u00a0"}
{"id": "900768", "revid": "448", "url": "https://eu.wikipedia.org/wiki?curid=900768", "title": "Santa Barbara Fortea (Sara)", "text": ""}
{"id": "900770", "revid": "1519", "url": "https://eu.wikipedia.org/wiki?curid=900770", "title": "Me Too", "text": ""}
{"id": "900771", "revid": "1519", "url": "https://eu.wikipedia.org/wiki?curid=900771", "title": "MeToo", "text": ""}
{"id": "900772", "revid": "1519", "url": "https://eu.wikipedia.org/wiki?curid=900772", "title": "Weinstein efektua", "text": ""}
{"id": "900773", "revid": "1519", "url": "https://eu.wikipedia.org/wiki?curid=900773", "title": "MJS", "text": ""}
{"id": "900774", "revid": "105290", "url": "https://eu.wikipedia.org/wiki?curid=900774", "title": "Santa B\u00e1rbara etxea", "text": "Santa Barbara Etxea Getxo Udalerriko Neguri auzoan kokatuta dago, Portuko Pasealekuko 21.garren zenbakian.\nEraikina.\nOin laukizuzenako eraikina dugu, zapala, aldapa handiko isuri lauko teilatua, txapitula-formakoa, arbelez estalia eta mentsulez osaturiko erlaitzean bermatua. Altxaeran behe-oina, altuera bat eta txapitula ditu. Fatxada nagusian bao dinteldunen zazpi ardatz bereizten dira. Behe-oinean aipagarri dira honako hauek: zutabe joniarretan bermaturiko eta arkitrabez hornituriko erdiko ataripea -gainean garatzen den balkoi burdinsaredunaren oinarria dena- eta bao dinteldunak, mentsula txikietan bermatzen diren moldurekin dekoratuak, tartean itxurazko giltzarri irtenak dauzkatenekin nahasten direnak. Txapitulen gainean frontoi txiki triangeluarrak ageri dira, dekoratu gabeak eta erramu nahiz girlandekin dekoratuak, txandaka. Silarriz egina dagoen ataripea albo batera utzirik, ageriko adreiluz egina da gainerako guztia. Ezker alboko hormari itsatsirik, pabiloi koadro txiki bat dago, kapitel batez eta kristal handi batez estalia, negutegi edo \"serre\" baten antzera. Eraikinaren inguruan horma eta burdinesi batek inguraturiko patioa dago. Itxituran ate bikoitz mazizo eder bat zabaltzen da, burdinurtuan egina eta erramuekin eta zartailu-zerrenda apaingarriekin dekoratua.\nErreferentziak.\n\u00a0"}
{"id": "900776", "revid": "56334", "url": "https://eu.wikipedia.org/wiki?curid=900776", "title": "Harvey Weinstein", "text": "Harvey Weinstein (Flushing, AEB, 1952) AEBetan film ekoizle izandako gizona da. Laneko botere posizioetan, bere enplegatuekin edo emakumezko aktoreekin sexu jazarle eta bortxatzailea izateagatik salatua, 2017tik aurrera paria sozial bihurtua dago. Bere kasuaren eskandalua Me Too mugimenduaren pizkundearekin oso lotua dago.\nBiografia.\nBere anaia Bob Weinsteinekin Miramax zine-konpainia sortu zuten. Film independente arrakastatsuak sortu zituen, besteak beste, \"Sex, Lies eta Videotape\" (1989), \"The Crying Game\" (1992), \"Pulp Fiction\" (1994), \"Heavenly Creatures\" (1994), \"Flirting with Disaster\" (1996) eta \"Shakespeare in Love\" (1998). Weinsteinek ekoitzitako filmek Oscar sarietako ehun hautagaitza baino gehiago lortu dituzte.\nMiramax Disney konpainiak erosi zuen, baina harreman enpresarial hark huts egin ondoren, Bob anaiarekin jarraitu zuen, ekoiztetxe berriari The Weinstein Company izena emanda. 2017 arte iraun zuen konpainia horrek.\n2017ko urrian, Weinsteinen aurkako sexu abusuen salaketa publiko egin ziren, bere konpainiatik bota zuten eta AEBetako Zinemako Arte eta Zientzien Akademiatik kanporatu zuten. Lauren O\u2019Connor langile ohia izan zen publikoki hitz egiten lehena, baina egun gutxitan, hilabete hura amaitu artean, 80 emakumek baino gehiagok salaketa jarri zuten Weinsteinen aurka. Salatzaile osspetsuen artean, Rosanna Arquette, Katherine Kendall, Mira Sorvino, Rose McGowan eta Ashley Judd, esate baterako.\nSalaketek oihartzun berezia lortu zuren #MeToo sare sozialetako kanpaina aldi berean hasi baitzen hedatzen, eta harrezkero Weinstein efektua deritzotena gertatu da, botere posizioetan sexu jazarpena egin dutenen kontrako salaketa kateatzea."}
{"id": "900781", "revid": "1519", "url": "https://eu.wikipedia.org/wiki?curid=900781", "title": "Zine", "text": ""}
{"id": "900782", "revid": "1519", "url": "https://eu.wikipedia.org/wiki?curid=900782", "title": "Bortxatzaile", "text": ""}
{"id": "900783", "revid": "1519", "url": "https://eu.wikipedia.org/wiki?curid=900783", "title": "Oscarrak", "text": ""}
{"id": "900784", "revid": "1519", "url": "https://eu.wikipedia.org/wiki?curid=900784", "title": "Disney konpainia", "text": ""}
{"id": "900788", "revid": "119347", "url": "https://eu.wikipedia.org/wiki?curid=900788", "title": "Talamantesko gaztelua", "text": "Talamantesko gaztelua Zaragozako probintziako Talamantes herrian dagoen Erdi Aroko gaztelua da. XII. mendean eraikia erorkinak gordetzen dira. 2006tik Kultura ondasunaren izendapena du. Silla mendiaren gainean dago eraikia.\nHistoria.\nTalamantesko gaztelua 1175an eraiki zen. Ferrera eta Ferrell\u00f3ngo gazteluekin Gaztelako Erresumaren eta Aragoiko Erresumaren arteko pasabidearen kontrola egiten zuen, Valdeherrera eta Valdetrevi\u00f1o amildegietako bateratze gunetan. Valdetrevi\u00f1o. 1210ean Tenpluko Ordenaren eskuetara pasa zen; tenplarioek haien desagerpena arte izan zuten gazteluaren mandatua. Tenpluko Ordena behin deseginda, mandatua Maltako Ordenaren eskuetan gelditu zen, 1780 urte arte. A\u00f1ongo gazteluan gauza bera gertatu zen.\nDeskribapena.\nGaztelu txikia da baina hargilaneko onekoa. Defentsarako pentsatuta oinplano luzea du. Arkaitz gainean eraikita dago eta horrek haraino heltzea asko zailtzen du. Iparraldeko horma ondo kontserbatuta dago: erronda-bidea, almenak eta saieterak. Erdian dorre handi bat ikus daiteke, kanpotik ikus daitekeena, baina barrualdeak ez da ixten eta errematea galdu egin du. Mendebaldean, dorre nagusiaren erorkinak gelditzen dira; bere atea desagertu da. Hegoaldeko horma desagertu da."}
{"id": "900789", "revid": "512", "url": "https://eu.wikipedia.org/wiki?curid=900789", "title": "Karmeneko Andra Mariaren Eliza", "text": "Karmeneko Andra Mariaren eliza Getxo udalerriako Neguri auzoko estilo neogotiko nordikoan inspiratutako eraikina da. 1909 urtean, Jos\u00e9 Isaac Ammanek, Valent\u00edn Gorbe\u00f1ak eta Enrique Aresti Aresti kondeak Terrenos de Neguri Elkartea bezela eliza eraikitzeko lurrak eman zizkieten Agustino Filipinei eta Emiliano Amann arkitektoak proiektuari ekin zion. Obrak 1914 urtean amaitu ziren arren 1910 urtean tenplua amaitutzat ematen dute. 2010.garren urtean, Getxolo Udaletxearen laguntzarekin bere mendeurrena ospatu zuten, eta udaletxeak emandako diru laguntzaren parte gehien bat berrikuntza lanei zuzendu ziren.\nBere jai nagusia uztailaren 16an ospatzen da.\nEraikina.\nEraikin honetan euskal molde berriko elementuak eta Europako iparraldeko herrialdeetako elementuak nahasten dira. Higiezinen promozioaren osagarri gisa eraiki zuten, eta Karmen kalea beso bitan banatzen duen erdiko orubean dago. Oin angeluzuzena eta nabe bakarrekoa abside poligonal batekin osatzen da. Teilatuak bi isuri ditu, aldapa handiko bi isuri, eta oinetako hormapikoaren gainean miru buztana ageri da. Fatxada honen alboari eratxikita kanpandorre bat altxatzen da, sekzio karratua du eta piramide itxurako estalkia. Kanpandorrearen gorputzean erdi-puntuko leiho biki bi irekitzen dira. Kanpandorrearen goiko aldean erroiluak eta pinakuluak ageri dira, eta kanpaientzako erdi-puntuko bao hirukoitzak bereizten dira. Hormapikoa itxurazko zurezko bilbadurak dekoratzen du, eta elementu kurbatu bik erdi-puntuko bao bat inguratzen dute. Atzeko aldeko fatxadari eratxikita elizako zerbitzuak betetzeko eta egoitza funtzioa betetzeko eraikin bat altxatzen da, elizaren eraikinaren alde hori ezkutuan utzirik. Krema koloreko pintura batez estalita daude hormak, baina arkuetako dobeletan eta eskantzuetan agerian daude landu gabeko harri batuen atalak. Oinetan honako inskripzio hau irakur daiteke: NEGURI 1904-1929/ EL AYUNTAMIENTO / A/ D. EMILIANO AMANN\nErreferentziak.\n\u00a0"}
{"id": "900794", "revid": "137486", "url": "https://eu.wikipedia.org/wiki?curid=900794", "title": "Campo de Borja", "text": "Campo de Borja eskualdea () Aragoiko Zaragozako probintzian dago (Espainian). Hiriburua Borja da.\nUdalerriak.\nCampo de Borja lurraldean udalerri hauek daude: Ag\u00f3n, Ainz\u00f3n, Alberite de San Juan, Albeta, Ambel, Bisimbre, Borja, Bulbuente, Bureta, Fr\u00e9scano, Fuendejal\u00f3n, Magall\u00f3n, Malej\u00e1n, Mall\u00e9n, Novillas, Pozuelo de Arag\u00f3n, Tabuenca eta Talamantes.\nGeografia.\nIparraldean Nafarroarekin egiten du muda, mendebaldean Tarazona eta Moncayorekin, hegoaldean Aranda eta Valdejal\u00f3nekin, eta ekialdean Ebroko Goi Ibaialdea eta Cinco Villasekin. Lurralde honetan Dehesa de Moncayo parke naturala dago.\nLurraldeak eta biztanleak.\nDemografikoki, Aragoiko 33 lurraldetatik, Campo de Borja (15.517 biztanleekin) 15.a da. XX. mendean, batez ere bigarren erdialdean, populazio asko galdu egin zuen. Gaur egun joera mugatu egin da eta zenbait herritan, migrazioa dela eta, biztanle kopuruak handitu dira. Hori izan da, esaterako, Mall\u00e9n eta Fuendejal\u00f3n herrietan non, hurrenez hurren, populazioaren %32a eta %28a migratzaileak dira, batez ere Errumaniakoak, Bulgariakoak, Aljeriakoak eta Marokokoak."}
{"id": "900796", "revid": "56334", "url": "https://eu.wikipedia.org/wiki?curid=900796", "title": "Nabeta (Menorca)", "text": "Nabeta (gaztelaniaz eta katalanez, \"naveta\") hilobi monumental mota bat da eta izaera kolektiboa du. Menorcako uharteko eraikuntza ziklopeo bereizgarriak dira. Brontze Aroan eraiki ziren, talaiot-aurreko eta talaiot garaien tartean.\nEgitura hauek aztertu zituen lehenengo egilea Joan Ramis izan zen, 1818an, \"Menorca uharteko Zelta Antzinateak\" lanean, hau da, historiaurreari erabat eskainitako gaztelaniazko lehenengo liburua."}
{"id": "900798", "revid": "6327", "url": "https://eu.wikipedia.org/wiki?curid=900798", "title": "Naveta", "text": ""}
{"id": "900799", "revid": "56334", "url": "https://eu.wikipedia.org/wiki?curid=900799", "title": "Ahozko tradizio", "text": ""}
{"id": "900800", "revid": "56334", "url": "https://eu.wikipedia.org/wiki?curid=900800", "title": "Txutxumutxu", "text": ""}
{"id": "900801", "revid": "512", "url": "https://eu.wikipedia.org/wiki?curid=900801", "title": "Faktore mugatzaile", "text": "Faktore mugatzaile edo tolerantzia muga sistema baten baliabide, aldagarri, elementu edo baldintza bat da, bere izaera eskasagatik prozesu jakin baten garapena eta bilakaera zehazten eta mugatzen duena. Kimikan, biologian, ekologian, nekazaritzan eta ekonomian asko erabiltzen den terminoa da.\nEkologia.\nEspezieek baliabide-baldintza edo maila desberdinekiko duten tolerantzia aldatu egiten da. Hau da, populazio batean organismo kopuruaren hazkundea mugatzen duen faktore bat dago. Espezie batzuek tolerantzia handia dute ingurumen-faktore batzuekiko (euritopikoak), tolerantzia-kurba irekia dute, tarte ezin hobea, eta beste batzuekiko tolerantzia eskasa (estenotopikoak). Ingurumen-faktore askoren aurrean euritopikoak diren espezieei espezie kosmopolitak deitzen zaie.\nAdibide bat jartzearren, \"estenohialino\" deitzen zaio bizi den uretan gatz-kontzentrazioaren aldaketa oso txikiak jasaten dituen izaki bizidunari (mikrobioa, landarea edo animalia). Aldiz, \"eurihalinoa\" bera bizi den uretako gatz-kontzentrazio aldaketa handiak jasateko gai den organismo bizia da, hau da, ur gezatan edo gazitan bizi daitekeena .\nEspezieen hazkuntza eta ugalketa ere, maiz, baldintza bakar batek edo gutxi batzuek edo baliabide urriek arautzen dituzte.\nAdibidez, landareek argia, lurraren mantenugaiak eta ura behar dituzte fotosintesia egiteko. Klima idorretan, landarearen hazkundea oso lotuta dago euriarekin; argi nahikoa dago, baina ura da faktore mugatzailea. Baliabide baten eskasia ez ezik, gehiegizkoa ere izan daiteke.\nBiologia.\nFaktore mugatzaile bat inguruneko aldagaia da (abiotikoa, argia edo tenperatura), espezieentzako eremu jakin bateko populazioa mugatzeko gai dena; hazkunderako \"balazta\" gisa jarduten du.\nEra berean, faktore horiek ekosistemaren arabera aldatzen dira. Batzuetan, biztanleriaren hazkundera mugatzen duten faktore abiotikoen sinonimo gisa hitz egiten da, eta hori ere egokia litzateke. Faktore biologikoentzako ohiko adibidea basamorturako ura da, edo itsasoko eremu sakonenetako biztanleentzako argia. Bi faktore abiotikoak izango lirateke habitat horien garapenerako \"balazta\" naturala.\nAdibide batzuk.\nFaktore mugatzaileen adibide batzuk aipatuko ditugu:"}
{"id": "900802", "revid": "448", "url": "https://eu.wikipedia.org/wiki?curid=900802", "title": "Gasteizko alkateen zerrenda", "text": ""}
{"id": "900804", "revid": "512", "url": "https://eu.wikipedia.org/wiki?curid=900804", "title": "Samuel Usque", "text": "Samuel Usque Portugalgo idazle judua izan zen. Bere biografiari buruz oso informazio gutxi dago. Ziur aski Lisboan jaio zen; handik, Inkisizioaren basakeriak zirela eta, ihesi eta Italiako Ferraran babesa hartu zuen.\nObra.\nBere lan bakarra ezagutzen da: \"Consola\u00e7\u00e3o \u00e0s Tribula\u00e7\u00f5es de Israel\" (1553). Liburu hori Abraham Usquek inprimatu zuen; Samuelen abizen bera bazuen, ez dago garbi haien arteko harremana zein zen. \"Consola\u00e7\u00e3o\" hitz lauz idatzitako herri juduen historia da; liburuan Lur Santura noizbait ailegatzeko itxaropena azaldu zuen Usquek. Lan hau prestatzeko iturri desberdinak erabili zituen: Biblia, idazle klasikoak, literatura erlijiosoa.\nNahiz eta oso ezaguna ez izan Portugalgo eta juduen literaturaren lan bikainenetariko bat da.\nAipatu behar da, bestetik, Abraham Usquek 1554an Bernardim Ribeiro idazlearen \"Menina e Mo\u00e7a\" liburu ospetsua ere argitaratu zuela."}
{"id": "900805", "revid": "3591", "url": "https://eu.wikipedia.org/wiki?curid=900805", "title": "Samalda", "text": ""}
{"id": "900806", "revid": "58701", "url": "https://eu.wikipedia.org/wiki?curid=900806", "title": "Urdanibiako Antso ospitalea", "text": "Urdanibiako Antso ospitalea edo Sortzez Garbiko Andre Mariaren Ospitalea XVII. mendean eraiki zen Irungo ospitale bat da.\nEzaugarriak.\nOinplano angeluzuzeneko eraikin honek, hiru altuera eta lau isurkiko estalkia ditu. Gaur egun izkinetako harlanduzko zintarriak, bai eta solairuen arteko hutsuneak osatzen dituzten harlanduak ere bistakoak dira. Gainerako fatxadak zuriz margotutako emokadura du.\nAtzeko fatxadak gainerakoek ez bezalako osaera du; izan ere, erdi-puntuko bi arku ditu atxikita, eskuinaldean, beheko solairuan soilik. Goiko solairuetan, arkupe hirukoitz bat dago, eta bi kasuetan, harlanduzko erremate bat eta molduradun leiho-ertzak dituzte.\nOspitaleko fatxada nagusia Urdanibia Plazan dago.\nHistoria.\n1644 eta 1649 urteen artean Pedro de Aranburu kapitainak eraiki zuen. 1652an, Urdanibia eta Topaldako Antsok berreraikitzea agindu zuten, bere testamentu-klausularen arabera, eta Sortzez Garbiko Andre Mariaren Ospitale deitu zitzaion. 1796.urtean Konbentzioaren gerraren ondorioz jasan zituen kalteak konpondu ziren eta XIX. mendean zaharberritze lanak izan zituen. Gaur egun, Udal Euskaltegiaren egoitza da.\nOndarea.\nEusko Jaurlaritzak izendatutako ondarea da."}
{"id": "900808", "revid": "512", "url": "https://eu.wikipedia.org/wiki?curid=900808", "title": "Lizardi baserria", "text": "Lizardi baserria Irunen dagoen XVI. mendeko baserri bat da.\nEzaugarriak.\nLapitze auzoan dago baserria, autobidetik metro gutxira, Arretxe-Ugalde industrialdearen ondoan. Bi solairu eta teilatupeko eraikuntza da, fatxada nagusiarekiko perpendikularra den gailurra duena. Honek zabalera handia du, eta, bertan, egurrezko armazoia nabarmentzen da. Beheko solairuko izkinak eta baoen inguruak harlanduzkoak dira. 2011ean aldaketa garrantzitsuak izan ditu, zorte gutxikoak ipar aldean, bere jatorrizko irudia hutsaldu dutenak.\nOndarea.\nEusko Jaurlaritzak izendatutako ondarea da."}
{"id": "900810", "revid": "58701", "url": "https://eu.wikipedia.org/wiki?curid=900810", "title": "Olaki\u00f1eta baserria", "text": "Olaki\u00f1eta baserria Irunen dagoen XVIII. mendeko baserri bat da.\nEzaugarriak.\nOlaberrriako haranaren eta Lapitze auzoaren artean dago baserria, Elatzeta mendiaren hegoaldean dagoen haran txiki batean, Done Jakue bidearen ondoan. Oinplano angeluzuzena du eta bi solairutan eta teilatupean banatuta dago. Bi isurkiko egurrezko estalkia du, eta gailurra fatxada nagusiarekiko perpendikularra da. Nabarmentzekoa da fatxada nagusiko egurrezko armazoia. Perimetro-egitura harlangaitzezko hormez osatua dago, eta eskantzuetan eta bao batzuen inguruetan harlandua..\nOndarea.\nEusko Jaurlaritzak izendatutako ondarea da."}
{"id": "900811", "revid": "512", "url": "https://eu.wikipedia.org/wiki?curid=900811", "title": "Non-Stop (filma)", "text": "Non-Stop (euskaraz \"Geldialdirik Gabe\"), 2014ko Jaume Collet-Serra kataluniar zinema zuzendariaren ekintza thriller film bat da. Liam Neeson, Julianne Moore, Scoot McNairy, Michelle Dockery, Nate Parker, Jason Butler Harner eta Anson Mount aktoreek antzeztu zuten.\nArgumentua.\nBill Marks (Liam Neeson), FBIko beteranoa eta Air Marshalls hegazkin konpainiaren segurtasun langilea bere bizitzako aldi txar batean dago: zurrutarekin arazoak ditu eta azkenaldian hegazkin bateko zaindari lana betebehar errutinario bat bezala hartzen du. Halere, New Yorketik Londresera doan bidaiari hegazkin batean doala mugikorrez testu mezu misteriotsu eta mehatxagarriak jasotzen hasiko da, hauetan AEBetako Gobernuak 150 milioi dolar kontu korronte sekretu batean ipini ditzala eskatuko dio, bestelakoan, 29 minuturo hegazkineko bidaiari bat hilko da. Honela 40.000 oineko garaieran katua eta saguaren joko bati hasiera emango zaio, hegazkineko 200 bidaiarien bizitzak arriskuan jarriz."}
{"id": "900814", "revid": "512", "url": "https://eu.wikipedia.org/wiki?curid=900814", "title": "Maitane Alonso", "text": "Maitane Alonso Monasterio (Sodupe, Gue\u00f1es, Bizkaia, 2001eko urtarrilaren 7a) euskal ikertzailea da eta medikuntza ikaslea Euskal Herriko Unibertsitatean (UPV/EHU).\nIkertzaile ibilbidea.\nMaitane txikitatik hasi zen Elhuyarren udalekuetan eta zientzia azoketan parte hartzen. Zientzia giroan sortutako ikerketarako interesak elikagaien kontserbazioa luzatzen duen makina asmatzera bultzatu zuen. Etxean egindako makinarekin Elhuyarreko zientzia azokan egon zen lehenengo aldiz, 2017an. Hurrengo urtean Bartzelonako \"Expocerca Jove\" azokan, aurkeztu zuen proiektua eta han ere saritua suertatu zen. Urte berean Txileko zientzia azoka batean ere egon zen, \"ESI Amlat\" izenekoan. 2019an, \"Intel ISEF\" bilkuran egoteko aukera izan zuen, Phoenix hirian (Arizona, AEB). Proiektuak bi sari jaso zituen bertan, iraunkortasuneko kategoriako lehena, eta mikrobiologia alorreko bigarrena. NASAri bere proiektua azaltzeko aukera izan zuen bertan eta interesa ere piztu zuen.\n2020an, elikagaiak kontserbatzeko sistema ekonomiko azkar eta jasangarria enpresa bihurtu du, Innovating Alimentary Machines.\n2021ean #NoMoreMatildas kanpainako ekitaldi batean parte hartu du, Parlamentuaren Espainiako egoitzan."}
{"id": "900816", "revid": "1519", "url": "https://eu.wikipedia.org/wiki?curid=900816", "title": "Aguraingo harresiak", "text": ""}
{"id": "900817", "revid": "512", "url": "https://eu.wikipedia.org/wiki?curid=900817", "title": "Aguraingo harresia", "text": "Aguraingo harresiak Agurain herria inguratu zuen Erdi Aroan, eta haren aztarnak eta formak ebidenteak diren arren perimetro osoan, izatez defentsa elementu berezkoak gorde dira herriko bi eliza gotortuetan, San Juan elizaren inguruan hegoaldean, eta Santa Maria elizarenean, iparraldean. Puntu horiez gain, ekialdean hormatal luze bat gorde da dorrez zedarritua, kalitate handikoi eraikuntza gotikokoa.\nEgoera 21. mendean.\nHarresiaren gainean eraikinak sortu izan dira (elizen egiturak, etxebizitzak, San Pedro konbentua) eta galdu egin dira herriak zituen zazpi ateak. Ate nagusiak iparraldeko eta hegoaldekoak ziren. Beste ate batzuen oroitzapena gordetzen da herrigune historikorako sarbideak direlako gaur egunean ere, hala nola Andriturriko ataria, edo Ataritxoa esaten zaiona. Azken honetan bada arku bidezko atari bat berregina gaur egunean: Ataritxo edo Arrameleko ate honek Arramel edo juduen auzora ematen zuen.\nHerrian 1564. izandako suteak, eta ondorengo berreraikuntzek berregin egin zuren Erdi Aroko morfologia, eta orduan galdu ziren harresiaren ezaugarri asko."}
{"id": "900818", "revid": "512", "url": "https://eu.wikipedia.org/wiki?curid=900818", "title": "Unknown (2011ko filma)", "text": "Unknown (euskaraz \"Ezezagun\"), 2011ko Jaume Collet-Serra kataluniar zinema zuzendariren ekintza thriller film bat da. Didier Van Cauwelaert idazlearen \"Out of My Head\" (\"Nire Burutik Kanpo\") liburuan oinarritua dago. Liam Neeson, Diane Kruger, January Jones, Aidan Quinn, Bruno Ganz eta Frank Langella aktoreek antzeztu zuten.\nArgumentua.\nAlemania, Berlin. Martin Harris (Liam Neeson) doktorea eta Elizabeth Harris (January Jones) emaztea hirian bisitan daude. Martinek trafiko istripu bat izan eta koma egoera luze batean sartuko da. Esnatzean, larritasunez beste gizon batek (Aidan Quinn) bere nortasuna ordezkatu duela jabetuko da. Orduan Gina (Diane Kruger) izeneko emakume baten laguntzaz gertatzen ari denari buruzko ikerketa bati ekingo dio."}
{"id": "900822", "revid": "512", "url": "https://eu.wikipedia.org/wiki?curid=900822", "title": "Cold Pursuit", "text": "Cold Pursuit (euskaraz \"Jarraipen Hotza\"), 2019ko Hans Petter Moland norvegiar zinema zuzendariaren ekintza thriller komedia beltz film bat da. Kim Fupz Aakeson zuzendariaren \"Kraftidioten\" (2014) norvegiar filmaren berregokitzapena da. Liam Neeson, Tom Bateman, Tom Jackson, Emmy Rossum, Domenick Lombardozzi, Julia Jones, John Doman eta Laura Dern aktoreek antzeztu zuten.\nArgumentua.\nNels Coxman elur-kentzeko makina gidariak bizimodu lsaia darama, bapatean Kyle semearen heriotza jazo eta Trevor \"Viking\" Calcote (Tom Bateman) eta White Bull Legrew (Tom Jackson) droga trafikatzaile buruzagien arteko gerran sartuko da, bere burua defendatzeko makinaria astuna eta hasiberriaren zortea besterik ez dituela."}
{"id": "900823", "revid": "69297", "url": "https://eu.wikipedia.org/wiki?curid=900823", "title": "1936an arrasatearrei egindako sarraskiak", "text": "1936an arrasatearrei egindako sarraskiak Arrasateko (Gipuzkoa) (eta inguruko herrietako) hainbat pertsona hiltzeko sarraski-serie bat izan ziren, 1936ko uztailaren 18an Estatu-kolpea eman zuten militarrek, haien aldeko alderdietako (falangistak eta karlistak) paramilitarrek eta Arrasateko eskuindar zibilek (karlistek nagusiki), elkarlanean, eginak. Guztira 43 pertsona hil zituzten 1936ko urriaren 1aren eta 1936ko azaroaren 5etik 6rako gauaren artean zuzendutako zapalkuntzan.\nTestuinguru historikoa.\nErrepublikaren aurretik.\nArrasate herri industriala zen, industrializazioaren gurpilera batu zen Gipuzkoako lehenetakoa. Arrasateko ikur izen zen enpresa, Uni\u00f3n Cerrajera, 1906an sortu zen, baina aurretik existitzen ziren bi enpresaren batuketa izan zen: Vergaraj\u00e1uregui, Resusta y C\u00eda eta Cerrajera Guipuzcoana. 1924an, beste fabrika handi bat sortu zuten Arrasaten, Elma fabrika. 1931rako zazpi industri-fabrika zeuden Arrasaten. 1930rako 1.400 langile zituen Uni\u00f3n Cerrajerak, teknikarien eta eskuzko langileen artean. Fabrika hori zen, garai hartan, 1.000 langiletik gora zituen Gipuzkoako bi fabriketatik bat (bestea Beasaingo CAF zen).\nHorrek, noski, hazkunde demografiko handia ekarri zuen Arrasatera: mende hasieran 3.000 biztanle izatetik 1930an 7.500 izatera pasa zen. Horrek etxe berriak egitea ekarri zuen, adibidez Maalan. Noski, trena jartzeak ere lagundu zuen horretan: 1919an iritsi zen, Eibar-Gasteiz trenbideko geltoki bat jarri zutenean.\u00a0\nLangile herri batean, langileek euren interesak defendatzeko euren elkarte propioak sortu zituzten. Haietako zaharrena, 1904an sortu zen Langileen Zentro Katolikoa izan zen, baina antza denez gehiago izan zen aisialdirako elkarte bat sindikatu bat baino (1977an itxi zuten). 1912rako bi sindikatu zeuden Arrasaten, bata Langile Elkartea, \u201clangile abertzale zein errepublikanoak biltzen zituena\u201d (1919an desagertu zen), eta bestea Sindikatu Profesional Askea, kontserbakorragoa, kide izan zen Jose Maria Urangaren arabera \u201ckarlisten adar sindikala\u201d zena. Langile Elkartea desagertzearen ondorioa 1919an ELA sortu zen Arrasaten eta \u201cgarai horretan\u201d ere, Metalurgiako Langile Sindikatua sortu zen, UGTren federazioko kide zena. Langile kontzientziaren handitzeak, logikoa denez, klase-gatazkaren handitzea ekarri zuen. Arrasateko lehen greba, Oktubre Taldearen arabera, 1893an izan zen, eta bigarrena, 1915ko lanuzte bat izan zen Bestalde, Jose Gabriel Zurbanok 1907an \u201cMugimendu\u201d bat aipatzen du Arrasaten, baina ez du zehazten hura greba izan zen edo bestelako mobilizazio bat izan ote zen. 1916an greba ziklo handiagoa izan zen Arrasaten, agian kasu horretan Euskal Herrian edo Espainian egin ziren greba handiei lotuta; bai 1916an, bai 1917an, bai 1918-1920 zikloan Arrasaten grebak izan ziren.\nArrasaten, antagonismo politiko tradizionala, XX mendeko 20. hamarkada arte karlisten eta liberalen (edo Arrasaten ezagutzen ziren moduan, \u201cviteristen\u201d) artekoa izan zen, haiek euren Zentro Errepublikanoa 1906an sortu zuten. Indar nagusia karlistak izan ohi ziren eta viteristak oposizioa, baina XX mendeko 10. hamarkadan beste jokalari politiko bat atxiki zen, jeltzaleak. Haiek ere nolabaiteko pisua izan zuten Arrasaten: 1908an batzokia ireki zuten 1912 eta 1914 artean eta 1923an (Primo de Riveraren diktadura baino zerbait lehenago) alkatetza izan zuten Bestetik, Arrasate bezalako herri industrial eta langile klase han handia zuen gune batean, Alderdi Sozialista bezalako alderdi bat lehenago edo beranduago agertu beharra zegoen: Elkarte Sozialista 1927 edo 1928an sortu zen Arrasaten. Alderdi horren hazkunde faktorea, gainera, Arrasaten sindikatu nagusia zen UGTren laguntza izatean ere bazetzan. Errepublika etorri baino zertxobait lehenago bosgarren alderdi politiko bat antolatu zen Arrasaten, Eusko Abertzale Ekintza.\nErrepublika eta 1934ko iraultza.\n1931ko Udal hauteskundeek ezkerrari edo Konjuntzio Errepublikano-Sozialistari eman zioten garaipena Arrasaten, hamalau zinegotzitatik zazpi lortuz. Karlistek lau lortu zituzten eta EAJk hiru. Alkate Eugenio Resusta errepublikanoa ezarri zuten. Nahiz eta bazirudien Udalak ezkerraren esku jarraituko zuela, gehiengo horri laster arrakalak agertu zitzaizkion, batez ere errepublikanoen arteko zatiketa gertatu zelako: alde batetik \u201cantiklerikalak\u201d edo \u201cviterista zaharrak\u201d izan ziren, Zentro Errepublikanoan jarraitu zutenak, sozialistekin aliantza mantentzearen aldekoak, eta bestetik \u201cViteri Kasinokoak\u201d, kontserbakorragoak. Bigarren ildo hauetakoak izan ziren Resusta alkatea eta Luis Martinez de Ubago alkateordea, zeintzuek 1934ko gertakarien harira dimisioa eman zuten. 1931ko ekaineko hauteskunde parlamentarioetan, ezkerrak botoen %40 inguru atera zuen Arrasaten.\nBestalde, hiru apaizek, Jose Joaquin Arinek, Leonardo Guridik eta Jose Markiegik, euskal eskola katoliko bat sortu zuten 1931an. Bestalde karlistek ez zuten euren eskolarik irekitzerik izan eta hiru apaizei bota zieten errua. Gertakizun honek Arrasaten karlisten eta abertzaleen arteko herra handitu zuen.\n1933ko hauteskundeetako eskuinaren garaipenak greben igoera ekarri zuen, bai asmo politikoak tarteko (faxismoari beldurra eta Errepublikaren defentsa) eta bai arrazoi ekonomikoak tarteko: enpresa askotan kaleratzeak izan ziren eta patroiek euren indar posizioa aprobetxatzen zuten, Gainera kontutan izan behar da eskuineko Gobernu berriak Arartekaritza Mistoen Legea edukiz hustu zuela arartekaritza misto horiek ia botere gabe utziz, eta beraz langileei soldaten, kaleratze eta kontratatzeen eta oporren gaineko negoziazio-ahalmena kenduz. Jose Maria Arriaran, Arrasateko Gazteria Sozialistaren kidearen arabera: \u201cGuk askoz gehiago espero genuen Errepublikarengandik, bi urtez Gobernuan errepublikanoak egon baitziren (\u2026) Gainera, 1933ko hauteskundeen ostean, ugazabak fabriketan geroz eta harroputzago azaltzen hasi ziren\u201d. 1933an greba oso istilutsu bat izan zen Arrasaten, eta 1934ko urtarrilean beste bat.\n1934ko Udalen mugimendua zela eta, eskuineko Gobernuak eta Gipuzkoako Gobernadore Zibilak Araba, Bizkaia eta Gipuzkoako zenbait alkate jeltzale edo ezkertiar kargugabetu zituzten. Honen erantzuna alkate eta zinegotzi ezkertiar eta jeltzale guztien dimisio kolektiboa izan zen, eskuinak hutsik geratu ziren karguetan bere aldeko zinegotziak ezarri zituelarik. Honek, Euskal Herrian behintzat, handitu egin zuen eskuinak diktadura bat ezarri nahi zuenaren sentsazioa, eta 1934ko urri hartan gertatuko zen iraultzarako giroa erraztu zuen.\n1934an Iraultza hasi zen urriaren 5ean. Gipuzkoa mailan iraultza hori sozialistek gidatu zuten, nahiz eta beste joera batzuetako jendea (komunistak, anarkistak, Eusko Abertzale Ekintzakoak eta baita ere ELAko batzuk) bildu. Hala ere, esan beharra dago Gipuzkoan iraultza hori oso gaizki prestatua izan zela: toki batzuetan langile grebalariak ez ziren ezta iraultza egiten ari zirela jabetuta atera eta greba orokor arrunt bezala hartu zuten mugimendua; honek erakusten du Gipuzkoan koordinazio falta izan zela, eta horrez gain, oso arma kopuru urria izan zuten.\nArrasate, Eibarrekin batera, iraultzaileek Gipuzkoan fisikoki kontrola izan zuten eta botere iraultzailea aldarrikatu zuten toki bakarretakoa izan zen, Arrasaten ordu batzuez soilik iraun bazuten ere. Lehen orduetan Arrasaten iraultzaileek atxiloketa batzuk egin zituzten, tartean orduko Arrasateko alkatea eta \"Uni\u00f3n Cerrajerako\" Administrazio-Kontseiluko kide Martzelino Oreja eta Dagoberto Resusta. Hauek gainera buruzagi politikoak ere baziren, Oreja diputatu izan zen karlisten aldetik, eta Resusta Gipuzkoako Aldundiko kide zen orduan Gobernuan zegoen Alderdi Errepublikano Erradikalaren aldetik. Hauekin batera Rikardo Azkoaga \"Union\" \"Cerrajerako\" ingeniari-burua ere atxilotu zuten.\nEgia esan legenda asko egin izan da Orejaren heriotzaren inguruan, hil eta ostean langileek ahoan belarra jarri omen ziotela eta abar. Egia esan, atxiloketa bai, baina heriotza ez zen presatuta izan (Orejarekin batera, bere alderdikoak ez ziren Azkoaga eta Resusta ere atxilotu zituzten, beraz motibazio nagusia klasekoa, fabrikako agintariak izatea zen, ez politikoa). Atxilotu ostean Herriko Etxean izan zituzten, baina eguerdi aldean, polizia Arrasaten sartzen ari zela eta Herriko Etxerantz gerturatzen ari zela, iraultzaileek hiru atxiloak handik ateratzea eta frontoiaren atzealdetik eramatea erabaki zuten (orduan ortuz eta bidezidorrez betetako zonalde bat zen hura). Segituan polizia gainean zutenaz jabetu ziren eta tiroketa hasi zen, despiste-momentu hori Rikardo Azkoagak harresi bat igo eta beste aldera salto egiteko aprobetxatu zuen; Oreja eta Resusta jarraitzen saiatu zirelarik. Iraultzaileek bira egiterakoan tiro egin zuten, Azkoaga zaurituz eta Oreja eta Resusta hilaz. Oreja eta Resustaz gain, eta hauek baino lehenago, goizean, iraultzaileek Eugenio Edurra langile karlista hil zuten, hau bizikletan Bergarara lanera zihoala. Bestetik, indar polizialek UGTko Secundino Vitoria langilea hil zuten. Orejaren heriotzak bai tokiko zein Euskal Herriko eskuina oso hunkitu zuen.\n1936a gerra hasi aurretik.\n1936ko otsailean, hauteskundeen aurretik, \"Uni\u00f3n Cerrajera\" fabrikan greba bat izan zen.\nFronte Popularraren garaipenak 1931ko Udal-taldea berriz itzultzea ahalbideratu zuen. Hala ere, Resusta eta Martinez de Ubago alkate ohi errepublikanoen dimisioak ezkerreko gehiengoa desagerrarazi egin zuen; eta bestalde Nikanor Axpe zinegotzi jeltzalea artean hil egin zen (oreka berriak ezkertiarrek bost zinegotzi, karlistek lau eta jeltzaleek bi izatea ekarri zuen). Beraz orain errepublikanoak eta sozialistak gutxiengoan zeuden. Honek martxoaren 6an alkate aldaketa ekarri zuen, Nikolas Uriarte jeltzalea aukeratu zuten alkate berri, jeltzaleen zein karlisten botoekin. Jose Maria Urangaren arabera, karlistek eta jeltzaleek \u201czozketaz\u201d aukeratu zuten alkatearen izena.\nGuda Zibila Gipuzkoan eta Arrasateko Defentsa Komitea.\nKolpistak Donostian uztailaren 20an altxatu ziren, uztailaren 27an garaituak izan zirelarik. Alta, Gipuzkoan Nafarroatik uztailaren 22an hasi ziren sartzen, Oiartzundik (beste sarrera bi puntu Berastegiko harana eta Goierri izan ziren). Nahiz eta lehen une horretan kolpe hori gainditua izan, 1936ko uztaila arte iraun zuten aginte errepublikanoa eta honen instituzioak desegin egin ziren, tokia Defentsa Komite ezberdinei eginez. Komite horiek tokian- tokian sortu ziren, gehienak Fronte Popularreko kideek osatzen zituztelarik, batzuetan EAJko kideak ere barne baziren ere. Instituzio ordezkaritza hau zela eta, Pedro Barruso historiagilearen arabera \u201ciraultzailea\u201d izan zen Gipuzkoako prozesua. Hala ere, hori zalantzan jartzekoa da, izan ere aldaketak politikara, aginte-organoen aldaketa batetara \u2013nahiko adostua, dena esan- mugatu ziren, inolako iraultza sozialik inposatu gabe (ez ziren langile komiterik, nazionalizaziorik eta abarrik eman Gipuzkoan), organo berrietan ezker erradikaleko indarrak gehienetan gainordezkatuak bazeuden ere eta ezkerreranzko lerrokatze bat eman bazen ere.\nEzkerreranzko joera izan zuen pluraltasun ideologikoaz gain, Gipuzkoan izan zen botere berriaren beste ezaugarri bat dispertsio geografikoa izan zen. Askotan tokiko defentsa-komiteek beren erabakiak hartzen zituzten, Gipuzkoa-osoko mailako agindurik ez zegoelarik. Gipuzkoan batez ere hiru botere-nagusi nabarmendu ziren: Donostia, Azpeitia eta Eibar. Donostian, uztailaren 27an, kolpistak garaitu ostean Gipuzkoako Defentsa-Batzordea sortu zen, baina praktikan Donostialdean, Oiartzualdean, Bidasoan eta Tolosaldean (eta oraindik frankisten esku ez zeuden Goierriko herritan) soilik zuen boterea. Honen arrazoia izan zen Azpeitian, jeltzaleek Azpeitiko Komandantzia sortu zutela, Eusko Gudarostea sorrarazi zuena eta Urolaldearen gaineko nagusigoa izan zuena. Bestalde, Eibarren sortutako Defentsa-Komitea, sozialisten gehiengoa zuena, Debako haranaren (Debagoienaren zein Debabarrenaren) zentro politikoa izan zen.\nArrasaten ere Defentsa Komite bat sortu zen, Eibarko Defentsa Komitearen pe zegoena. Defentsa Komite hau plurala izan zen, bai ezkerreko zein EAJko kideak barne zituelarik. Bestetik, Komite honetan ez zegoen alderdi ezkertiar erradikaletako \u2013komunistak eta anarkistak- kiderik. Komite honen egiteko nagusia ordena defendatzea eta Estatu-kolpea Arrasaten heda ez zedin saiatzea izan zen. Hori dela eta atxiloketa batzuk egin zituzten, lehen egunetan jada armatzen ari ziren zenbait errekete, 91 Barrusoren arabera, eta 96 Urangaren arabera atxilotu zituzten, tartean, Uranga bera. Beste karlista ezagun batzuek Gasteizera egin zuten alde. Bestetik, altxatuen ideiak Arrasaten zabal ez zitezen saiatu ziren, adibidez uztailaren 18an bertan Zirkulu Tradizionalista itxi zuten, eta 19an, Sindikatu Aske Profesionala. Uranga historiagile karlistak dioenez, lokalak Eusko Abertzale Ekintzak hartu zituen eta \u201cbertan zeuden bandera karlistak erre zituzten\u201d, baina Oktubre Taldeak ez du halakorik aipatzen. Abuztuaren 4an sei zinegotzi kargugabetzea erabaki zuen Komite honek.\nAbuztuaren 15ean Defentsa Komiteak atxiloketa berriak egin zituen, eta Urangaren arabera heriotza mehatxuak ere izan ziren. Atxilotu hauek eta uztaileak atxilotuak, Viteri Eskoletan izan zituzten eta gero Bergarako seminarioan. Kolpistak Debagoienan sartu ahala, Bizkaira eraman zituzten, non ez zuten arrasatear eskuindar bat ere hil. Hildako bakarrak abuztuaren bukaeran izan ziren karlista bi izan ziren, altxatuen zonaldera pasatzen saiatzen ari zirela. Askotan esaten da hirugarren karlista bat (Basilio Lasaga) ere hil zutela, baina Lasaga aramaioarra zen eta Bergarara eraman zuten atxilotua, bere patuan ziurrenik arrasatear errepublikanoek ez zuten zerikusirik izan. Beraz bi pertsona bakarrik hil ziren Arrasate errepublikanoek kontrolatu artean, guda testuinguruan ekintza ilegal bat egiten ari zirela.\nDonostia 1936ko irailaren 13an hartu zuten kolpistek eta errepublikanoek Gipuzkoa ebakuatzeko ordena ezarri zuten. Altxatuak 1936ko irailaren 26an sartu ziren Arrasaten.\nFrankisten sarraldia eta sarraskiak.\nHilketen kronologia.\nAltxatuek hil zuten lehen arrasatearra Rufino Ormaetxea militante sozialista izan zen. Hala ere, hau Arrasatetik kanpo hil zutenez, ez du triskantza hauekin loturarik, lotura handiagoa du Nafarroan gertatutako errepresioarekin.\nArrasaten kolpistak irailaren 26an sartu ziren, eta lehen gauza aurreko Udala kargugabetzea izan zen, eurak jarri zuten Udal bat jarriz. Gertaera hauen ondoren egin zituzten lehen hilketak urriaren 1ean izan ziren: bi herritar izan zituzten, salbokonduktua ez zutelako. Hilketa krudela izan zuten: \u201caske utziko\u201d zituztela esan ondoren, soldaduei tiro egiteko agindu zieten. Egun horretan militarrek Arrasateko plazan emandako mitin batean esan zuten: \u00abez gatoz errebantxa egitera\u00bb. Baina egun horretan bertan, aurreko asteetan Gasteiza ihes egindako karlista batzuk itzuli egin ziren eta zerrenda beltzak prestatzen hasi ziren}.\nHala ere, hau ez zen Arrasaten prozedurarik \u201cohikoena\u201d izan, normalean talde handiagoetan atxilotu eta hil izan baitzituzten. Urriaren 1aren eta 5aren artean, herritar talde bat atxilotu zuten militarren, baina urriaren 9an aske utzi zituzten. Baina gerora iniziatiba tokiko karlistek hartu zuten, eta urriaren 15ean Arrasateko Gerrarako Batzorde Karlistak 22 pertsona (hamar Arrasateko eta beste hamabi inguruko herritako) atxilotzea agindu zuen, egun batzuez herriko kartzelan izan zituztelarik. Argigarria izan zen Vara del Rey kapitainaren erantzuna: \u00abGuk atxilotu eta libre utzi baditugu, errurik topatu ez diegulako izan da. Orain zibilek \u2013karlistek- eurak berriz atxilotzea erabaki badute, euren kontuan da, ez gurea\u00bb. Egun horietarako giroa oso gaiztotua zegoen herrian, eta herritar eskuindarrak jada odol-gosea erakusten ari ziren. Urriaren 9an aske geratu ziren presoekiko irainak bota zituzten erreketeek. Urriaren 13an Jose Joakin Arin apaiza ere iraindu egin zuten mezatik ateratzean (iturri batzuen arabera, Urraca Pastor buruzagi karlistak frankistek Arrasate hartu eta osteko lehen egunetan \"nigatik balitz, oraintxe bertan fusilatuko zintuzkete!\" esan zion). Gainera, 15ean bertan, militarrek ezarritako Udalak dimisioa eman zuen, \u00abegoerarekin zer ikusirik ez zuelako\u00bb. Beraz, praktikan, militarrak eta Guda-Batzorde Karlista zeuden agintari bezala, besteren bitartekaririk ezean. Egoera honek azken talde honen boterea eta erabakimena handitu egin zuen.\nIzan ere karlistek (\u201czibilek\u201d) urriaren 15 horretan atxilotutako hainbat pertsona aurreko egunetan egindako zerrenda beltzean zeuden. Hauen patua urriaren 15ean, Arrasateko Udaletxearen aretoan (jada ez zegoen Udalik) tokiko Guda-Batzorde Karlistak eta zenbait karlista esanguratsuk, tartean Urraca Pastor buruzagi karlista ospetsuak, eginiko bileran erabaki zuten. Lekukoen arabera, \u00abdenak fusilatu!\u00bb eta antzeko oihuak entzun zituzten bildutakoen ahoetan. Urriaren 20an atxilotuak Hernanira eraman zituzten eta han hil eta fosa amankomunetan lurperatu zituzten 21ean.\nBaina zerrenda beltzen kontua ez zen berehalakoan bukatu. Oktubre Taldeak esaten duen moduan, urriaren 19an beste zerrenda beltz bat sortu zuten karlistek, agian hurrengo egunetarako baliagarri izan zena. Bigarren triskantza, urriaren 25 eta 26 artean gertatu zen. Kasu honetan, Arrasateko hiru apaiz, \u201cNazionalista\u201d bezala ikusiak zeudenak eta 1931an \u201ceskola katoliko euskalduna\u201d fundatu zutenak, Jose Joaquin Arin, Leonardo Guridi eta Jose Markiegi urriaren 25ean atxilotu zituzten, Arrasateko kide jeltzale batekin, Joseba Zeziagarekin, batera (kasualitatea izan edo ez, urriaren 22ko mezan Arinek, ikusi dugun moduan eskuindarrek jada herra handia ziotenak, euskaraz esaldi batzuk esan zituen). Laurak Donostiako Ondarretako kartzelara eraman zituzten. Gau horretako edo hurrengo goizaldeko orduren batean Oiartzunera eraman eta han hil zituzten.\nHirugarren triskantza azaroaren hasieran gertatu zen. Hurrengo egunetan hamasei herritar atxilotu zituzten frankistek, eta azaroaren 2an Ondarretara eraman. Hauetako hamabost, azaroaren 5etik 6rako gauean hil zituzten Oiartzunen. Hiltzerik izan ez zuten bakarra, Victoriano Balerdi medikua izan zen, akusazio faltsu bat tarteko. Arrasatera bueltatu zenean eskuindarren partetik mehatxuak jaso izan zituen. Azkenik, Beasaingo CAF fabrikan postu bat lortu zuen, mediku; baina behin lana bukatuta, bere Lazkaoko etxera joan zenean kamioi batek harrapatuta hil zen, ziurrenik nahita.\nBeraz, urriaren 1ean bi pertsona, urriaren 21 eta 22 artean beste 22, urriaren 25 eta 26 artean 4 eta azaroaren 5 eta 6 artean 15; guztira 43 pertsona izan ziren triskantza hauen biktima. Erlazio honetan ez ditugu sartu ez frankistek Arrasate hartu aurretik hildako Rufino Ormaetxea, ez Arrasaten atxilotutako eta Gasteizera kartzelara eraman eta han kartzelan gaixotu eta hildako Felix Zulueta, ez gerora Lazkaon hildako Victoriano Balerdi, ez hurrengo hilabeteetan Arrasaten bertan edo beste nonbait hildako arrasatearrak.\nHilketen mekanismoa.\nHilketa hauetan, militarrez gain, Arrasateko herritarrek (eskuindar zibilek) izan zuten papera ere kontuan hartu behar da. Alde batetik, salatari gisa jardun zuten: Oktubre Taldeak esaten duen moduan, hildakoetatik 14 gutxienez \u201csalaketa pertsonalak\u201d tarteko hil zituzten. Beste alde batetik, nolabaiteko iniziatiba izan zuten militarren ondoan. Ezin dugu esan militarrek gehiegi egin zutenik hilketak oztopatzeko edo hauen kontra jarri zirenik (hor daude Vara del Rey kapitainaren adierazpenak, edo momentu batean Arroyo komandantea askoz gogorragoa zen Latorre komandanteaz ordeztea), baina aske utzitakoak berratxilotzea, zerrenda beltzak prestatzea, zigor gehiago eskatzea eta kalean atxilotutakoak iraintzea, horiek eskuineko arrasatearren ekintzak izan ziren. Are gehiago, urriaren 15ean lehen Udal-talde batek dimisioa eman zuen egoerak gainezka harturik, bertako karlistek errepresioa handitzeko eskatzen zutela, honek egoera \u201cerraztu\u201d egin zuela \u2013eta karlistak izan ziren egoerak gainezka egitea eragin zutenak-. Izan ere, honek argi uzten du Arrasaten hildakoak, normalean pertsona \u201cseinalatuak\u201d zirela, ez edozein eskuindar. Honen adibiderik garbiena izan zen Arrasateko Udaletxearen aretoan urriaren 15ean (oraindik triskantzak abiatu gabe zeudenean) karlistek eginiko bilera horretan \u00abdenak hil!\u00bb bezalako oihuak agertzea. Esan bezala militarrak ere hilketekin ados egon zitezkeen, baina iniziatiba gehienetan herritar eskuindarrek hartu zuten.\nEskuindar batzuek, adibidez Jose Maria Uranga Arregui historiagileak, hilketak \u201cmendeku\u201d baten logikan kokatzen saiatu izan ziren: \u201cezer justifikatu gabe (\u2026) 1934ko urriko eta 1936ko udako gertakariek giroa gaiztotu egin zuten\u201d. Honek azalpenaren parte bat ematen du, hain zuzen hilketak selektiboak ez izateak, hau da, pertsona konkretuak jomugan jartzea, baina ez du azaltzen hilketetarako erabili izan zen planifikazioa ezta ere aurretik prestatutako zerrenda beltzen existentzia. Uranga Arreguiren arabera zerrenda beltzena \u201cfalazia\u201d bat izan zen \u201cArrasaten denek zekitelako Oreja, Resusta eta Edurra nortzuk hil zituzten\u201d; baina falazia bat izatekotan ere, egitatea da eskuindarrek hildakoen artean ez zegoela Edurraren, Resustaren eta Orejaren hilketen arduradunik, beraz ezin zitekeen mendeku hutsa soilik izan. Bestetik, Uranga Arreguik esan zuen baita ere \u201catxilotuta Gasteizera eraman zituztenetatik bat bera ere ez zuten hil, Donostiara eraman zituztenen artean bai\"; hala agian triskantzak eragiteko faktore nagusia Arrasatetik kanpo -Donostian- egongo balitz bezala. Hala ere, interpretazio hori modu literalean hartuz gero, baztertu egingo genuke Arrasateko karlistek \u2013erreketeek zein margaritek- presoei botatako irainak edo errepresioa gogortzeko eskaerak, Arrasaten bertan gertatu zirenak. Adibidez argigarria da Paula Mujika izeneko emakume baten atxiloketa (eta geroagoko hilketa), urriaren 20an atxilotu zuten hiru apaizak atxilotzen ikusi zituenean \u201capaizak ez dituzue hilko, Jainkoarren!\u201d esatearren. Esaldi hori zela eta iraindua eta atxilotua eta geroago eraila izan zen.\nHerritarren parte-hartzea Juana Uranga arrasatearraren testigantzak ere baieztatzen du. Honen aita atxilotua eta izan zen, eta senide bat Ondarretako kartzelara interesatzera eta galdetzera joan zenean, hauxe erantzun zion kartzelan zegoen militar batek: \u201cherrian oso fama txarra duzue, Arrasate da zuek hil nahi zaituztena\u201d.\nBeste alde betatik, Gipuzkoako agintari\u00a0politiko zein militar frankisten konplizitatea ezin dugu alde batera laga. Kontutan izan behar dugu hildako bi soilik izan zirela Arrasaten hilak, beste denak Hernanira edo Oiartzunera eraman zituztela, hau da jendea ehunka hil zen hiltegi antolatuetara. Hara garraiatzea eta han hiltzeko erabakia Gipuzkoako botere-egitura frankistak hartu behar izan zuen, ez soilik Arrasateko eskuindarren, izan ere horrek nolabaiteko planifikazio maila eskatzen baitu.\nEsan beharra dago, ezkertiarrak saiatu zirela hilketen dinamika apaltzen, adibidez Celestino Uriarte militante komunista arrasatearrek (orduan Euskadiko Partidu Komunistan nolabaiteko ardura zuenak) gutun bat bidali zuen Bilbotik Arrasatera, Bilbon atxilo zeuden arrasatear eskuindarrek tratu txarrik jasoko ez zutela hitza emanez (eta ez zuten halako traturik jaso). Baina alferrikakoa izan zen.\nEsan beharra dugu triskantza hauetan hildakoak ez direla \u201cfusilatuak\u201d askotan hala esaten bazaie ere, izan ere, fusilamendua epaiketa bat, gorte zigortzaile bat, fusilamenduko pikete bat eta komunikazio ofizial bat dagoenean gertatzen da. Arrasatearrek ez zutenez epaiketarik (ez bidezkorik ez bidegabekorik) izan eta toki ezezagunean hilobiratu zituzten. Asko jota, lekuko batek, Luis Arrizabalagak, esan zuenez, Donostiako epaile militar berezi eta Ondarretako kartzelako zuzendariak, Ramiro Llamasek esan zion Arrasaten atxilotutako preso guztiei militarrek txosten bana egin zietela, heriotz-zigorra gomendatuz, baina horrez gain, ez zen epaiketarik ez sententzia publikorik izan. Beraz, hauek erailketak dira, ez fusilamenduak.\nHildakoen profila.\nHildakoen profila gehienbat politikoa izan zen, ez aleatorioa. Hildako gehienak abertzaleak edo jeltzaleak izan ziren. Tokiko historiagileen Oktubre Taldearen arabera, hildakoetatik 18 ziren profil politiko horren barruan sartzen zirenak Gainera hildakoen artean profil handiko pertsonak zeuden, hala nola Leonardo Guridi apaiza, Gipuzko Buru Batzarreko kidea, edo Benantzio Gazta\u00f1arez, GBBko idazkaria edo Raimundo Galdos, Arrasateko ELAko sindikalista nabarmena. Hildako beste apaiz euskaltzaleek, Arinek eta Markiegik ere jeltzaleen gertuko profil intelektuala izan zezaketen; adibidez Markiegiri Arrasateko erresistentzia \"gorri-separatista\" bultzatzea leporatu zioten -Markiegiren anaia, Polentzi Markiegi, Debako alkate jeltzalea izan zen eta 1937an Santo\u00f1an hil zuten-. Hala ere aipatu beharra dago sozialista batzuk ere erailak izan zirela. Arrasate hain klase-borroka dinamika handiko herria izanda ere, biktima gehienak nazionalistak izan ziren, gainera kontutan izanik 1934ko Iraultzan Arrasaten sozialistek izan zuten papera. Hau azaltzeko gako bat Arrasatetik, frankistak sartu aurretik ezkertiar gehienek alde egin izana izan zen, ordurako Deba Garaiaren populazioaren %60 euren herrietatik kanpora joan zen.\nJeltzaleen kontrako herra batez ere politikoa izan zen, aurreko urteetan garatutakoa. Izan ere, heriotzen motibo gisa \u201cmendekua\u201d izan zitekeen arren, Jose Maria Uranga arrasatear historiagile karlistak esan badio \u201cDonostiara eraman zituztenak \u201cOrejaren hiltzaile\u201d deitu zituzten, hura baino gauza okerragorik ez dago\u201d; beraz bazirudien karlista batzuek behintzat bazekitela eraildakoek ez zutela 1934ko gertakizunekin zerikusirik izan. Beraz, litekeena da \u201cmendekuaz\u201d gain, sakoneko motibazio politiko bat izatea, \u201cmendekua\u201d justifikagarri edo suspergarri huts, arrazoi baino gehiago izan zitekeelarik. Horietako bat izan zitekeen \u201ciraultzaileak zigortu ezin ditugunez, iraultzaren gaizkideak zigortuko ditugu\u201d pentsaera ematea, kontuan izanik EAJk orduan Errepublikaren zilegizko agintearen alde borrokatzen zuela. Mikel Aizpuruk zuzendutako talde baten arabera, abuztuaren 6an Mateo Muxika Gasteizko gotzainak eta Martzelino Olaetxea Iru\u00f1eko gotzainak argitaratu zuten karta pastoralak, EAJ kondenatzen zuenak, ere EAJren kontrako giro hori berotzen lagundu zezakeen -hala ere ematen duenez, idatzi horren benetako idazlea Isidre Gom\u00e0 kardinala izan zen gutun horren benetako idazlea, hala uste zuen hildako apaizetako bik, Jose Joaquin Arinek eta Leonardo Guridik-. Gainera kontutan hartu behar dugu Gom\u00e0k Arini leporatu ziola \"irailaren erdialdean\" Eibarren, bertako apaiz Eugenio Urrotzekin batera \"inbaditzaile espainiarren aurkako guda zilegizko jotzea\". Hala ere, EAJren kontra arrasatear karlistek izan zuten herran egon zitezkeen baita ere \u201ctokiko faktoreak\u201d, adibidez, 1936ko martxoan karlistek Uriarte alkategai jeltzalea bozkatu izanagatik atsekabetuta izatea, edota eraildako hiru apaizek 1931an sortu zuten eskola katolikoa \u201ceuskalduna\u201d, karlisten arabera eskola abertzalea zena. Urangak ere onartzen du \u201chalako politika kontuak zerikusia izan zutela hilketa inolaz ere justifika-ezinezko hartan\u201d.\n43 hildakoetatik 31 arrasatearrak edo Arrasaten bizi zirenak izan ziren, eta beste 12 inguruko herrietakoak. Hildako gehienak gizonezkoak izan ziren, baina artean bazeuden emakume batzuk, hala nola, Paula Mujika, Maria Areitio, Frantziska Ojanguren edo Florentzia Olazagutia (azken hirurak, sozialistak). Hildakoetatik bat behintzat adin txikikoa zen, 17 urteko Maria Bengoa, Emakume Abertzale Batzako kidea.\nArrasateko sarraskiak Gipuzkoako Izu Urdinaren testuinguruan.\nGipuzkoan Izu Urdinak egin zituen errepresioaren inguruko zifren inguruko eztabaida ere egon badago gaur egun, hala ere, garbi dagoena da Arrasaten hil zituzten herritarren kopurua, ehunekotan, Gipuzkoako bataz bestekoaren gainetik dagoela. Pedro Barruso historiagilearen arabera, Gipuzkoan 485 eta 500 pertsona hil zituen Izu Urdinak, hala ere berak aitortzen du bere zifrak kontserbakorrak izan daitezkeela, izan ere \u201cIdentifikatutako\u201d hildakoak soilik ematen ditu, Hernanin edo Oiartzunen hil zituztenak kanpoan utzita. I\u00f1aki Ega\u00f1ak mila inguru pertsonetan ezartzen du kolpistek Gipuzkoan hil zutenen kopurua. Mikel Aizpuruk eta berak zuzentzen duen taldeak I\u00f1aki Ega\u00f1aren zifrak ontzat ematen ditu, nahiz eta azken honen teorizazio eta kategorizazio falta kritikatu (adibidez fusilatutakoak eta erailak ez bereiztea, edo fase ezberdinak ez bereiztea). Inolaz ere garbi dago Arrasaten hil zituztenen kopurua oro har Gipuzkoan hil zutena baino askoz ere handiagoa izan zela ehunekotan kontutan hartzen badugu.\nIkerlari ezberdinek diote Izu Urdinaren puntu gorena altxatuek Donostia hartu ostean gertatu izan zela izan zela. Arrasateko triskantzak hain zuzen ere Donostia hartu eta hilabetera edo hilabete eta erdira izan ziren baita. Kontuan izan behar dugu Debagoieneko eskualdean, 43 hauetaz beste 17 pertsona hil zituztela garai hauetan (eta 1937ko apirilean Elgeta hartuta beste zortzi hilko zituztela). Beraz, frankistek Gipuzkoako probintziaren gaineko kontrol osoa zutenean gertatu ziren triskantza hauek. Tokiko indarrek iniziatiba hartu zuten, baina Gipuzkoa osoko botere-egitura frankistak egin zuen posible hilketa hauek gertatzea. Mikel Aizpururen arabera, arrasatearrak bertara eraman zituztenerako jada Hernaniko eta Oiartzungo fosa amankomunek funtzionatzen zuten: Hernanin irail bukaeran hasi ziren hilketak eta urriaren 9an erailketa kopurua handiagotu egin zen (Arrasatekoak han urriaren 21ean hil zituzten). Oiartzunen urriaren bukaeran hasi ziren hilketak, han hildako arrasatearrak urri bukaeran eta azaro hasieran hil zituztelarik.\nHilketa hauek \u201carauz kanpoko errepresioaren\u201d bidez izan zitezen, hau da, inolako ez epaiketa ez erregistro gabe (\u201carauz kanpoko errepresioa\u201d esatea komeni da, eta ez \u201clegez kanpoko errepresioa; azken esapide hori erabiltzeak \u201clegezkoa\u201d zen errepresio frankista bat zegoela iradokitzen baitu). Izu Urdinak hasiera batetik erabili zuen \u201carauz kanpoko errepresioa\u201d, Espainiako Estatu osoan, Molak esan bezala \u201cmugimendua oso bortitza izan behar da etsaia ahalik eta lasterren neutralizatzeko\u201d; askotan bando militar soila soilik justifikagarri bezala erabiliz, eta beste askotan hori ere ez. Hala ere, bi \u00f1abardura egin behar dira: alde batetik, \u201carauz kanpoko errepresioa\u201d esapideak ez duela \u201ckontrolik gabeko errepresioa\u201d esan nahi, izan ere gehienetan tropa frankisten buruzagiek errepresio-trena hau nahi bezala erabiltzen zuten, kate hierarkikoa mantenduz. Beraz \u201carauz kanpokoa\u201d eta \u201ckontrolaz kanpokoa\u201d ez ziren sinonimoak. Bestetik, \u201carauzko errepresioa\u201d erabiltzeak, frankisten kasuan ez zuen esan nahi \u201cerrepresio masiboa\u201d geratzerik, Izu Urdinaren kasuan errepresioa berdin izan zitekeen \u201carauzkoa\u201d eta \u201cmasiboa\u201d. Mikel Aizpururen arabera, \u201carauzko errepresiboa\u201d agertzean zerikusi handiagoa izan zuen frankisten para-Estatua zentralizatzeak eta botere-egitura finkatzeak (adibidez, kontzentrazio eremuak agertzeak) errepresioa geratu nahi izanak baino.\nGipuzkoan \u201carauz kanpoko errepresioa\u201d hasieratik erabili zuten altxatuek; militarrak, karlistak zein falangistak izan; adibidez, Donostiarako bidean (Beasaingo triskantzan, Tolosako hilketetan eta abar) errepresio gehiena arauz kanpokoa izan zen. Pedro Barruso historiagilearen arabera, behin Donostia hartuta eta Gipuzkoako instituzionalizazio frankista hasita, hortik aurrera eman zen arauz kanpoko errepresioa \u201cfalangistek eta karlistek\u201d burutu zuten, militarrek Guda-kontseiluak, beraz, nolabaiteko arauketaz eginiko errepresioa, egin omen zuten artean. Egia da Donostia hartuta, Gipuzkoan guda-kontseilu frankistak hasi zirela agertzen, lehenago ez zeudenean; eta egia da baita falangistek eta karlistek Donostian euren \u201carauz kanpoko kartzela alderdikoiak\u201d ere izan bazituztela. Baina Mikel Aizpuruk zuzendutako taldeak Barrusoren bereizketa hori (\u201cmilitarrak arauz, falangistak eta karlistak arauz kanpo\u201d) ihardetsi egiten du; talde honen arabera, bi errepresio moten arteko bilbaketa eta \u201ckonpenetrazioa\u201d egon zen. Honen aldeko frogarik garbiena, Hernanin eta Oiartzunen \u2013eta baita ere Gipuzkoako beste zenbait tokitan, Ulia mendian adibidez- \u201carauz kanpo\u201d hildako asko, lehenbizi Ondarretako \u201carauzko\u201d kartzelan egon izana izan zen, honek para-Estatu frankistaren egituren eta falangista eta karlisten arteko elkarlan errepresiboa garbi geratzen duelarik.\nArrasatearren kontrako triskantza hauen kasurik antzekoena, hau da, herrian sartu eta hurrengo egunetan hamarnaka herritar hiltzearen, Beasaingo kasua dugu (eta agian nolabait antzekoa Tolosakoa, hala ere Tolosan jende asko hil arren ez zen hain patroi erregularrik izan). Bietan hilketa kopuru altu bat gertatu zen, bietan frankistek herrietan sartu eta berehala hil zituzten herritarrak, \u201cberotan\u201d egindako triskantzak izan ziren. Bietan \u201carauz kanpoko errepresioa\u201d erabili zuten. Hala ere, Jon Kortazar-Billelabeitia historialariaren arabera Beasain eta Arrasateko triskantzen artean ezberdintasun batzuk ere eman ziren. Hauetako lehena Beasainen triskantza egiteko iniziatiba militarrek izatean zetzan, Arrasaten ekimena eskuindar zibilen partetik etorri zelarik; bigarrena, Beasainen zerrenda beltzik ez erabiltzeak (edo erabili bazituzten oso eragin txikia izateak) izan zen, hango triskantzan hildakoen profil aleatorioak erakusten duen moduan. Arrasaten ordea, zerrenda beltzen erabilera erabatekoa izan zen. Hau da, Beasainen militarrek \u201cherri ezkertiarra\u201d zigortu nahi zuten eta herria bera zuten jomugatzat, Arrasaten \u201cherritar onak\u201d eta \u201cgaiztoak\u201d bereizi zituzten hiltzaileek (agian honek Errepublika garaian bi herrietan eman ziren dinamikekin du zerikusia). Hirugarrena, Beasaingo biktimak herrian bertan egun horretan hiltzea izan zen, Arrasatekoak hiltzera beste herri batzuetara eraman zituzten artean; hau da, jada Gipuzkoako errepresio-dinamikak antolatuta zeuden Arrasateko triskantzak eman zirenean, eta dinamika horretan sartu zen, Beasaingoak ordea zerikusi gehiago luke nafar errepresioaren dinamikarekin eta hau Gipuzkoara hedatzearekin.\nMemoria-saiakerak.\nFrankismo-garaian.\nFrankismo garaian hildakoen alde egiteko aukera handirik ez bazen ere, saiakera apal batzuk izan ziren Arrasaten hildakoak gogoratzeko, batez ere erregimenarekin \"desados\" edo erregimenetik \"at\" zeuden sektoreetatik (\"oposizio\" terminoa erabiltzea agian gehiegi zen, egileen artean asmo politikoak ote zeuden zalantzagarria baita). Adibidez, 1967an, \"ezezagun batzuk\" Arrasateko elizan gudan \"Nazionalen alde eroritakoen\" plaka apurtu ostean, Arrasateko Elizak Gobernadoreari eta gotzainari eskatu zioten plaka berriz jartzeko baimenik ez emateko, harik eta \"Beste aldeko hildakoak\" agertu arte. Argudio horren alde erabili zuten Arrasaten. Gotzaina hasieran Arrasateko apaizen eskakizunaren alde agertu zen, baina azkenean Espainiako Gobernuak presionatuta, plaka frankista berria jartzeko baimena eman zuen. 1967ko martxoaren 12an, Arrasateko karlista eta eskuindarrek antolatutako irain-kitatze ekitaldira apaiz arrasatearrak protestan ez ziren joan eta gainera ekitaldi horretako partaideek Elizaren atarian jarritako lore-sorta batzuk kendu egin zituzten, Gobernadoreak erretorari 25.000 pezetako isuna jarri ziolarik. Hurrengo asteetan Arrasateko apaizek mezetan Arrasaten gudan hildako guztien aldeko otoitza eskatu zuten.\nHalako ekintza txikiek, ikusi dugun moduan, arrasatear eraildakoak eta gudan frankisten alde hildakoak, denak \"gudan hildakoen\" kategoria generikoan sartzen zituzten. Beraz erregimena edo Estatu-kolpea salatu ordez, \"barkamenaren\" eta \"arimaren salbazioaren\" logika kristauaren barruan ulertzen dira, ez hainbeste logika historiografiko batetik. Halere, eraildako ezkertiar zein abertzaleak publikoan lehen aldiz aipatzea ahaldu zuten, frankisten memoria bakar horretan arrakala bat ireki zuten eta eskuindarrek hildako arrasatearrei memoria egiteko bidea urratu zuten."}
{"id": "900824", "revid": "59723", "url": "https://eu.wikipedia.org/wiki?curid=900824", "title": "Taken (filma)", "text": "Taken 2008ko Pierre Morel frantziar zinema zuzendariak zuzendu eta Luc Besson eta Robert Mark Kamenek idatzitako ekintza thriller filma da. Liam Neeson, Maggie Grace, Famke Janssen, Katie Cassidy, Leland Orser eta Holly Valance aktoreek antzeztu zuten.\n\"Taken 2\" (2012) eta \"Taken 3\" (2014) jarraipena izan ditu, bai eta 2017ko izenburu bereko telesaila ere, Clive Standen aktoreak antzeztua.\nArgumentua.\nBryan Mills (Liam Neeson) CIAko agente erretiratua da. Baina Paris hirian albanokosovar gaizkile erakunde batek Kim (Maggie Grace) alaba bahitutakoan, hura salbatzeko ekintzara itzuli da. Erakundeak neska gazteen salerosketa sare batean dihardu; hortaz, Millsek bere alabaren arrastoa galdu aurretik hura topatzeko ordu gutxi batzuk bakarrik ditu."}
{"id": "900831", "revid": "512", "url": "https://eu.wikipedia.org/wiki?curid=900831", "title": "Buruz ikasi", "text": "Buruz ikasi esaten zaio batez ere errepikapenaren bidez informazioa memorian finkatze prozesuari. Informazioa memorian finkatzeko hainbat teknika daude, oinarrizkoena errepikapena erabiltzea da.\nErretorikaren oinarrietako bat da \"memoria\".\nMnemoteknia trikimailuak.\nMnemoteknia edo latinez \u00ab\"ars memoriae\"\u00bb, \u00ab\"ars memorativa\"\u00bb, buruz ikasteko eta gogoratzeko tekniken, sistemen, trikimailuen bilduma da. Azkarrago ikasteko eta hobeto gogoratzeko erabiltzen diren teknikak edo trikimailuak asko dira. Mnemotekniaren oinarria zera da, gogoratzeko zaila den kontu bat errazago gogoratuko den beste zerbaitekin lotu egiten da, horrela memoriari laguntzeko.\nAdibidez euskarazko herskariak zeintzuk diren gogoratzeko bodega eta petaka hitzak erabili ohi dira.\nErrepikapena.\nBuruz ikasi nahi dena behin eta berriro errepikatzea da teknikarik oinarrizkoena.\nAkronimoen teknika.\nHitz zerrenda labur bat gogoratzeko hitzen letra gako batzuekin hitz berri bat edo esaldi bat osatu egiten da. Sortutako hitz edo esaldi hori ikasiz hitz zerrenda osoa gogoratuko da.\nIrudimenarekin loturak.\n\"Irudimenezko palazi\"oa ere deitu izan zaio teknika honi. Jauregi edo gaztelu bat irudikatzen da eta geletan gogoratzen lagunduko digun irudi esanguratsu batzuk imajinatzen dira.\nTxartelak edo kromoak.\nTxartelaren alde batean buruz ikasi nahi dena eta bestean definizioak, azalpenak, deskripzioak, irudiak. Buruz ikasitakoak baztertu eta pixkanaka-pixkanaka gero eta txartel gutxiago ikasteko.\nHitz gakoak edo esanguratsuenak.\nInformazioa blokeka antolatzen dugu eta bloke bakoitzari irudi edo hitz bat lotzen diogu. Irudi edo hitz segida hori buruz ikasiz gero, lagungarri.\nInformazioa zatitu.\nInformazioa multzokatu edo zatitu egiten da. Telefono zenbaki bat, matrikula bat, esaterako, ez dugu bere osotasunean ikasiko. Zenbakiak, letrak, bikoteka, hirukoteka multzokatu eta ikasi ohi ditugu.\nDoinuak eta errimak.\nErrazago gogoratzen dugu testu bat doinu bati lotuta eta errimen laguntzari esker. Horrela ikasten zituzten, buruz, Erdi Aroko koblakariek ehunka, milaka bertso. Horrela transmititu dira, besteak beste euskal baladak. Pastoraletako aktoreek ere errazago ikasten dituzte euren testuak doinu eta errimen laguntzaz. Poemak errazago ikasten dira buruz doinua eta guzti."}
{"id": "900834", "revid": "1519", "url": "https://eu.wikipedia.org/wiki?curid=900834", "title": "Fridays for Future", "text": "Fridays for Future (Etorkizunaren aldeko Ostiralak), Klimaren aldeko Greba edo Gazteak Klimaren alde izenekin ere ezagutua, nazioarteko ikasle mugimendua da, bost kontinenteetan grebak eta manifestazioak egiten dituena aldaketa klimatikoaren eta planetako berotze globalaren mehatxuaz jendea kontzientziatzeko, eta politikariei horren aurkako neurri eraginkorrak har ditzaten exijitzeko . Greta Thunberg ekologista suediarrak Suediako parlamentuaren aurrean 2018ko udan hasi zituen eserialdietan du jatorria mugimendu honek \nGurean, ikasle mugimendu honek indar handia hartu du Ipar Euskal Herrian, non Bizi! erakunde ekologistak bultzada handia eman dion \nHistoria.\nKlimaren aldeko lehenengo grebak Greta Thunberg-en agerpenaren aurretik piztu ziren. Esaterako, 2015eko azaroan, klimari buruzko Parisko Hitzarmena lantzen ari zenean, ikasle gazte batzuek klimaren aldeko lehenengo grebara deitu zuten. Arrakasta handia izan zuen deiak, 100 herrialde baino gehiagotan 50.000 pertsonak parte hartu zutelako . Euskal Herrian, baina, parte hartzea hutsaren hurrengoa izan zen.\n2018ko abuztuaren 20an Greta Thunberg aktibista gazteak (15 urte) ikastetxera ez joateko erabakia hartu zuen, eta \"Skolstrejk f\u00f6r Klimatet\" (klimaren aldeko eskola-greba) idatzita zuen pankarta batekin egunero Suediako parlamentuaren aurrean kokatu zen hainbat astetan . Gero, eguneroko greba utzi eta ostiralero egitea erabaki zuen, Fridays for Future slogan asmatuz, mundu osora zabaldu zena. Bere helburu nagusia Suediako gobernuak CO2-ren emisioak murriztea zen, Parisko Hitzarmenaren aholkuak jarraituz.\nGretaren keinu horrek oihartzun mediatiko handia izan zuen, eta harrezkero mundu guztiko ikasleak hasi ziren antzeko grebak non-nahi egiten.\nLehenengo greba masiboak 2018ko azaroan piztu ziren. Australian, bereziki, indar handia hartu zuten . 2018ko abenduan klimaren aldeko grebak munduko 270 hirietara hedatu ziren: Australian, Austrian, Belgikan, Kanadan, Holandan, Alemanian, Finlandian, Japonian, Suitzan, Erresuma Batuan eta AEB-etan, besteak beste, ehun milaka gazte kalera atera ziren eta eskola-greba egin zuten. Mugimenduaren indarra hain handia bihurtu zen, ezen Belgikako ingurumen ministroak, Joke Schauvliege flandriarrak, dimititu behar izan baitzuen 2019ko hasieran.\nMundu-grebak antolatu ziren geroago ostiral hauetan: 2019ko otsailaren 15ean, martxoaren 15ean eta maiatzaren 24an. 2019ko martxoaren 15ekoak jarraipen handia izan zuen, munduko 2.000 hiritan mobilizazioak izan ziren eta milioi eta erdi gaztek parte hartu zuten . Euskal Herrian, modu antolatuan lehenengo aldiz, manifestazioak izan ziren Bilbon eta Baionan .\n2019ko irailaren 20eta 27ren artean klimaren aldeko astea konbokatu zuen Fridays for Futurek, politikarien agendan klima larrialdiaren gaia lehen lerroan jartzeko. Aste horrek greba eta manifestazio handiak ikusi zituen irailaren 27an: ordura arteko mobilizazio jendetsuenak lortu zituen mugimenduak, planeta osoan bi milioi manifestari baino gehiago bildu baitzituen 2.400 hirietan . Euskal Herrian milaka gaztek institutu eta unibertsitateko gelak hustu zituzten eta klimaren aldeko inoizko manifestazio jendetsuenak ikusi zituzten Bilbo, Donostia, Gasteiz eta Iru\u00f1eko kaleek, justizia klimatikoa eskatuz .\nZientzialarien sostengua.\n2019ko otsailean 350 zientzialari herbeheretarrek gutun baten bidez sostengua eman zieten gazteen greba eta manifestazioei .\nEra berean, Alemania, Austria eta Suitzako 23.000 zientzialari baino gehiagok \"Scientists for Future\" mugimendua sortu zuten, Fridays for Foture-en omenez, mugimendu ekologistaren kezkak konpartitzen zituztela adierazteko \n2019ko martxoaren 14an Erromako Klubak ere eskola-greben aldeko aldarrikapena egin zuen, karbono dioxidoaren emisioak murrizteko dei eginez mundu guztiko gobernuei .\n2019ko apirilean Science aldizkari ospetsuak \"Concerns of Young protesters are justified\" izeneko dokumentu bat kaleratu zuen, zeinean gazte ekologisten kezkak guztiz justifikatuak zirela eta oinarri zientifikoa zutela baieztatzen zuen. Dokumentuak mundu osoko 3.000 zientzialari baino gehiagok sinatu zuten \n2019ko azaroaren 5ean 153 estatuetako 11.000 zientzialarik manifestu bat kaleratu zuten \"giza sufrimendu handia datorrela\" klima larrialdiaren ondorioei garaiz aurre egiten ez baldin bazaie, berotegi-gasen emisioak murriztuz \nMugimenduaren helburuak.\nFridays for Futuren helburu nagusiak honako hauek dira:\nLemak.\nMunduan zehar eta Euskal Herriko kaleetan ere aktibistek gehien errepikatzen dituzten lemen artean hauek daude:"}
{"id": "900835", "revid": "512", "url": "https://eu.wikipedia.org/wiki?curid=900835", "title": "Taken 2", "text": "Taken 2, 2012ko Olivier Megaton frantziar zinema zuzendariak zuzendutako ekintza thriller film bat da. Olivier Megaton and starring Liam Neeson, Maggie Grace, Famke Janssen, Rade \u0160erbed\u017eija, Leland Orser, Jon Gries, D.B. Sweeney eta Luke Grimes aktoreek antzeztu zuten.\n\"Taken\" (2008) aurrekaria eta \"Taken 3\" (2014) jarraipena ditu.\nArgumentua.\nBryan Mills (Liam Neeson) jada erretiratua dagoen arren, Lenore (Famke Janssen) emaztea eta Kim (Maggie Grace) alaba nahiz bere burua salbatzeko CIAko agente zeneko eskarmentuaz eta trebeziez berriez ere baliatu beharko da. Aurreko filmean aurre egin zien bahitzaileetako baten aita den Murad Hoxha (Rade \u0160erbed\u017eija) albaniar mafiaburuak Bryanetaz mendakatu nahi du, eta Mills familia Istanbulen oporrak pasatzen ari dela baliatuz bere egitasmoa martxan jartzen saiatuko da. Baina beste behin ere CIAko agente ohia gutxiesten dutela dirudi."}
{"id": "900836", "revid": "646", "url": "https://eu.wikipedia.org/wiki?curid=900836", "title": "Etorkizunaren aldeko Ostiralak", "text": ""}
{"id": "900837", "revid": "646", "url": "https://eu.wikipedia.org/wiki?curid=900837", "title": "Klimaren aldeko Greba", "text": ""}
{"id": "900838", "revid": "646", "url": "https://eu.wikipedia.org/wiki?curid=900838", "title": "Gazteak Klimaren alde", "text": ""}
{"id": "900839", "revid": "81544", "url": "https://eu.wikipedia.org/wiki?curid=900839", "title": "Anto\u00f1anako harresiak", "text": "Anto\u00f1anako harresiak Arabako Kanpezuko udaleko Anto\u00f1ana herrian dagoen gortoleku egitura historikoa da. Harresiak Erdi Arokoak, XV. mendekoak dira, gotiko estilokoak. Denborarekin etxeak harresietan integratu ziren gaur egungo irudia sortu arte. Kultura ondasun nabariaren deklarazioa dute. Nahiko ondo kontserbatuta dago.\nHistoria.\nHerria Antso VI.a Nafarroakoak sortu zuen 1182an. Toki estrategikoa zen eta aurretik gotorleku bat zegoen bertan. 1239an Alfontso VIII.a Gaztelakoak hartu zuen. Harresien inguruko informazioa, dena dela, XV. mende arte ez da aurkitu. Pentsatzekoa da herria sortu eta laster hasiko zirela hau gotortzeko lanak.\nDeskribapena.\nHarresia egitura laukizuzena da, iparraldetik hegoaldera orientatuta. Harresien aztarnak etxeetan integratu dira, multzo bat osatuz; ondorioz, toki askotan leihoak eta balkoiak ireki egin dira. Mendebaldean Ega ibaia dago, babes erretenaren funtzioa betetzen zuena. Ekialdean aztarna gutxi batzuk gelditzen dira, bestetik. Iparraldean dorre handi bat dago, dorretxea, gotorlekua ixten zuena.\nHarresiaren garaiera 5 metrotik 12 metrotara doa. Lodiera 1,30 metrokoa da. Herrian sartzeko bi atari zeuden baina bakarrik hegoaldekoa gelditzen da."}
{"id": "900841", "revid": "1519", "url": "https://eu.wikipedia.org/wiki?curid=900841", "title": "Juduen auzo", "text": ""}
{"id": "900842", "revid": "512", "url": "https://eu.wikipedia.org/wiki?curid=900842", "title": "Genevako Eskola", "text": "Genevako Eskola aipatzen dugunean bi hauetako bati erreferentzia egiten diogu: (1) Genevan kokatutako hizkuntzalari talde bati buruz, egiturazko hizkuntzalaritza modernoan aitzindaria izan zena; edo (2) ikuspegi fenomenologikotik lan egiten duten literatura-teoriko eta kritikarien taldea.\nGenevako Hizkuntzalaritza Eskola.\nGenevako Hizkuntzalaritza Eskolako pertsonaiarik nabarmenena Ferdinand de Saussure izan zen. Eskola hau osatzen duten Saussureren beste lankide eta ikasle garrantzitsuak Albert Sechehaye, Albert Riedlinger, Serge Karcevski eta Charles Bally dira .\nEskola honekin loturiko liburu esanguratsuena \"Cours de linguistique g\u00e9n\u00e9rale da\", Saussure-ren lan nagusia, Charles Bally-k eta Albert Sehechaye-k argitaratua. Liburua, Saussure-k 1906tik 1912ra Genevan hiru aldiz eman zuen izenburu horrekin hitz egin zen. Sehechaye-k eta Bally-k ez zuten beraiek hitzaldi-klase horietan parte hartzen, baina beste ikasle batzuek oharrak erabiltzen zituzten. Ikasle hauen artean garrantzitsuena Albert Riedlinger izan zen, material gehien eskaintzen ziona. Gainera, Bally eta Sehechaye-k Saussure-ren teoriak garatzen jarraitu zuten, batez ere hizketaren ikerkuntza linguistikoa ardatz hartuta. Sehechaye-k arazo sintaktikoetan ere kontzentratu zen.\nGenevako Eskolako oinarriak.\nGenevako Eskolak hizkuntzalaritzaren baitan adar berri bat sortu zuen: semiologia, hizkuntzaren zentzua ikertzen duen adarra, hain zuzen ere. Harez geroztik hizkuntza ulertzeko modua aldatuko zen.\nSemiologiaren funtsezko kontzeptua hizkuntza zeinua da, hizkuntzaren unitatea, alegia. Hizkuntza zeinuak bi elementu batzen ditu: soinua edo adierazlea eta kontzeptua, aditzera ematen duguna, adierazia. Saussureren teoria guztiak adierazia eta adierazlearen azterketan oinarritzen dira, eta bien artean osatutako multzoari \"Saussureren dualtasuna\" esaten zaio. Hizkuntza-zeinua gizakiak sortua da, ez jainkoek lehen uste zuten bezala; denbora aurrera joan ahala, hizkuntza aldatzen ari baita eta hitz berriak sortzen ari baitira. Bestalde, gazteek erreztasun handiagoa izaten dute hizkuntza zeinuak aldatzeko.\nHizkuntza zeinuek bi modutara lotu daitezke:\nCharles Bally.\nSaussureren hitzaldien edizioaz gain, Charles Bally-k hizkuntzalaritzan ere zeregin garrantzitsua izan zuen. 1865etik 1947ra bizi izan zen eta, Saussure bezala, Suitzarra zen. Bere gurasoak Jean Gabriel, irakaslea eta Henriette, oihal denda baten jabea, izan ziren. Bally hiru aldiz ezkondu zen: lehen aldiz Valentine Leirens-ekin, ondoren Irma Baptistine Doutre-rekin, 1915ean eroetxe batean barneratua, eta azkenik Alice Bellicot-ekin.\n1883tik 1885era arte hizkuntza eta literatura klasikoak ikasi zituen Genevan. Bere ikasketak jarraitu zituen 1886tik 1889ra Berlinen, eta bertan doktore izendatu zuten. Bere ikasketen ondoren, irakasle pribatu lan egin zuen Greziako errege familiarentzat 1889tik 1893ra bitartean. Bally Genevara itzuli zen eta 1893tik aurrera negozio eskoletan irakatsi zuen eta 1913tik 1939ra bitarteko Progymnasium-era joan zen. Aldi berean, PD-n aritu zen unibertsitatean 1893-1913 bitartean. Azkenean, 1913-1939 bitartean, Ferdinand de Saussure-k bere gain hartu zituen indo-alemaniar ikasketa linguistiko eta konparatibo orokorretarako irakaslea.\nFrantses hizkuntzan subjektibotasunari buruz egindako lanez gain, frantses hizkuntza eta hizkuntza eskolen krisiari buruz ere idatzi zuen. Gaur egun Charles Bally estilo linguistikoen teoriaren aita fundatutzat jotzen da eta oso ohorea da fraseologiaren teoriengatik.\nCharles Bally-ren lanak:\nBally-ren teoriei buruz gomendatutako literatura \u00a0:\nGenevako Literatur Kritika Eskola.\n\"Genevako Eskola\" () izena ematen zaioi 1950 eta 1960ko hamarkadetako literatura kritiko talde bati. Talde horretako kritikorik ospetsuena Georges Poulet belgiarra, Jean-Pierre Richard frantsesa, eta Marcel Raymond, Albert B\u00e9guin, Jean Rousset eta Jean Starobinski suitzarrak. Emil Staiger, Gaston Bachelard, eta J. Hillis Miller kritikoak ere talde honetan sartzen dira.\nErrusiako Formalismotik eta Fenomenologiatik ( Edmund Husserl- en lanetan adibidez), \"Genevako Eskolak\" metodo fenomenologikoa erabili zuen literaturaren lanak egilearen kontzientziaren egitura sakonen irudikapen gisa eta haren harremanarekin. mundu erreala. Hala ere, kritika biografikoa saihestu zen, izan ere, kritika horiek batez ere artelanean oinarritu ziren \u2013 osotasun organiko gisa tratatuak eta errealitatearen interpretazio subjektiboa kontsideratzen zuten ( \"Lebenswelt\" kontzeptu alemaniarra) \u2013 eta errepikatzen ziren gaiak eta irudiak, batez ere. denbora eta espazioa eta norberaren eta besteen arteko interakzioak. "}
{"id": "900845", "revid": "512", "url": "https://eu.wikipedia.org/wiki?curid=900845", "title": "Garbuno baserria", "text": "Garbuno baserria Oiartzunen dagoen baserri zaharrena da, Done Jakueren ibilbide kulturalak zeharkatzen duen Iturriotz auzoan kokatzen dena. Gaur egun Zuberoa jatetxearen egoitza da.\nEzaugarriak.\nBaserriak hiru solairu ditu, behekoa, lehenengoa eta ganbara. Fatxada nagusiko beheko solairua harlangaitzez egina dago eta bi sarbide eta hiru bao ditu. Erdiko sarbideak eta baoek erdi puntuko arku itxura duten dobelak dituzte.\nHistoria.\nOiartzunen eraiki zen lehen baserria izan zen. Bigarrena, zortzi kilometrotara eraiki zen eta ohiko kondairak dioenez Garbunoko nagusiak \" Adexko-aldexko auzuak ongi izateko\" esan omen zuen orduan, gertuegi auzokoarekin ondo emateko, alegia.\nLondaiztarrak jabeak zirenean Garbuno dorretxe izan zen baina XV. mendean, Enrique IV.a erregeak dorretxeak mozteko agindua eman zuen eta Garbuno ere moztua izan zen. Hartaz, beste baserrien antzera, honek ere teilatua du estalki moduan.\nLondaiztarren ondoren Arbelaitztarrak bihurtu ziren baserriaren jabe, belaunaldi askoz. XIX. mendean sagardotegia ireki zuten, baserriko beste lanak, diru iturri nagusi, baztertu gabe. Piskanaka, asteburuetan baino irekitzen ez zen sagardotegi hura, jatetxe bihurtu zen eta denborarekin Zuberoa jatetxe ospetsua izatera iritsi zen.\nOndarea.\nEusko Jaurlaritzak izendatutako ondarea da."}
{"id": "900846", "revid": "512", "url": "https://eu.wikipedia.org/wiki?curid=900846", "title": "Girku", "text": "Girku, baita ere Kirku, Arabako herri hustua da. Haren lurrak egun Barrundia herriko Deredia kontzejuan eta Iruraitz-Gauna herriko Gazeo kontzejuan daude. Girku izeneko muino batean zegoen.\nHistoria.\nEz dira datu asko ezagutzen. 1025ean Donemiliagako goldean agertu zen. 1257an hutsik zegoen. Inguruan San Pedro baseliza zegoen; XX. mendearen hasieran erori zen."}
{"id": "900847", "revid": "512", "url": "https://eu.wikipedia.org/wiki?curid=900847", "title": "Lupierro", "text": "Lupierro Arabako herri hustua da. Haren lurrak egun Iru\u00f1a Oka herriko Langraiz Oka eta Olabarri kontzejuetan daude. Baita Lupierno eta Luperho (Donemiliagako goldearen arabera) izenekin ere ezagutu zen.\nHistoria.\nEz dira datu asko ezagutzen. 1025etatik dokumentatuta, XX. mendearen erdialdean oraindik Olabarri aldean bazegoen etxe bat; etxe hori bertatik igarotzen zen errepide nagusiaren alboan zegoen, egungo Iparraldeko Autobidea, eta ostatua zen. Eraikin hori XVIII. mendean Orgaz ostatua bezala ezagutu zen, haren jabea Orgaz kondea baitzen. Beste izenak ere ezagutu zituen: Cayetano, Gaetano (ostatuzainaren izena omen zen), Ayatanes... XX. mendean erre egin zen.\nKanpo estekak.\n[[Kategoria:Iru\u00f1a Oka]]\n[[Kategoria:Arabako herri hustuak]]"}
{"id": "900849", "revid": "512", "url": "https://eu.wikipedia.org/wiki?curid=900849", "title": "Torre Motxa", "text": "Torre Motxa Gipuzkoako Urola Kosta eskualdeko Zarautz udalerrian dagoen dorretxe bat da, Torre Luzearen parean.\nEzaugarriak.\nJatorri gotikoa du eraikin honek baina oso itxuraldatuta dago denboran zehar egin zaizkion aldaketen erruz.\nOinplano laukizuzena du, bi isurietara ematen duen teilatuaren gailurra fatxadarekiko paraleloa da. Beheko solairua eta beste lau altuera dauzka, harlanduz eta harlangaitzez egindakoak. Beheko solairuko baoek zurezko markoak dituzte eta tamaina desberdinetakoak dira, hurrengo hiru solairuetan leiho eta balkoi jarrai handiak dira nagusi. Lehenengo eta hirugarren solairuetan atzeman daitezke bao biki itsuak, leiho handiak irekitzeko itxi zirenak, eta bigarrenean hiru modiloi. Laugarren solairua beranduago eraiki zen, dorrearen itxura indargabetuz.\nFatxadaren errematean, harrizko erlaitz hegaldua dago Erdi Aroko bestearen gainean.\nHistoria.\nZarautzek ez zuen harresirik izan, baina zenbait dorretxek babestuta egon zen. Esaterako, Luzea dorreak eta Laburra dorreak hiriaren ekialdeko sarrera defendatu zuten inguruan eraikinik ez zegoen une batean. Bi dorretxe horien artean zegoen Orioko eta Donostiako bideekin bat egiten zuen irteera. Halere, babeserako eginiko eraikina izan arren, haren funtzio estetikoa ez zen baztertu, eta leiho handi bikiak ireki ziren, arku trilobulatuez eta mainelez apaindurik.\nOndarea.\nEusko Jaurlaritzak izendatutako ondarea da. Gaur egun Zazpi taberna dago bertan eta PSE-EEren Zarauzko egoitza."}
{"id": "900852", "revid": "512", "url": "https://eu.wikipedia.org/wiki?curid=900852", "title": "Izpegi etxea", "text": "Izpegi Etxea Getxo udalerriko Neguri auzoko Neguri eta Leioa Etorbideak bat egiten duten angeluan kokatuta dago. Neguriko klase ertaina bizi den zerbitzu gunean lorategi-hiriaren sarreran. Estilo eklektikoa du eta 2001 urtetik Getxoko eremu berezian sailkatuta dago.\nEraikina.\n\"U\" itxurako oinplanoa duen eraikina dugu eta isurki askotako estalkia du, malkartsua, eta inklinazio handikoa. 2016 eta 2017 urteen artean, 2 eta 3 logelako 5 etxetan banatu zen Elizongo arkitetoen eskutik, goiera handiko erdisotoa, beheko oina, lehen eta estalkipeko pisua ditu, baina jatorriz pisu bakoitzeko etxebizitza bat zuen, eta etxabeak merkataritza-eginkizunetarako gordetzen zituen. Etxeak hiru fatxada ditu, pinoi handi forman bukatutakoak. Gorputz hau, dorrez hornitua, lau angeluko forman ixten da eta bere aurrealdean begiratoki multzoa du atxikita. Fatxada guztietan antzeko apaingarriak daude eta euskal errepertorio berriaren elementu esanguratsuak dituzte: bao angeluzuzenak, habe frontalezko abio molduradunak, begiratoki poligonalak, dominante luzituak, harlandusko txuriz margotutakoak sarrerako baoetako dobeletan, erdi-puntuko arkudun baoak eta arku faltsuan... Egurrezko armazoi faltsu tipikoek, pisu altuetarako gordetzen direnek, hein handi batean bere pertsonalitatea definitzen dute. Izpegi kalitate eta originaltasun handiko eraikuntza dugu, eta gainera, bere kokapen gailena dela-eta, inguruan eta adierazgarri gisa kalitate aparta du. Tipologiari dagokionez, euskal errepertorio berria bizitza-blokeetara aplikatzearen ordezkari urrienetariko gisa garrantzitsua da.\nErreferentziak.\n\u00a0"}
{"id": "900853", "revid": "512", "url": "https://eu.wikipedia.org/wiki?curid=900853", "title": "Senditzuegi etxea", "text": "Senditzuegi Etxea Getxo udalerriko Neguri auzoko Karmen, Gorbe\u00f1a, Tejera eta Leioa Etorbide eta kaleek bat egiten duten angeluan kokatuta dago. Estilo eklektikoa du eta 2001 urtetik Getxoko eremu berezian sailkatuta dago.\nEraikina.\nEraikin bifamiliarra da, lau aldeak agerian dituena, oin laukizuzena eta teilatu etena, horma batez itxiriko lorategi txiki batez inguratua. Altxaeran erdisotoa, behe-oina, lehenengo solairua eta ganbara ditu. Kanpoko aldetik oso konplexua da, lau fatxadetako bakoitzak bere hormapikoa duelako eta guztiak ezberdinak direlako. Sarrera ezker muturrean dago, eta erdi-puntuko arku baten bidez ataripera egiten da, bertan dago eraikinerako sarrera. Alboetako fatxada batean TAPIAren armarria aurkezten da. Dekorazioaren ikuspuntutik, nagusi dira ingeles eraginpeko elementuak, baina euskal molde berriak berezko zituen elementuen artean ageri dira. Honenbestez, itxurazko zurezko bilbadurak era askotan ageri dira eta hormapikoetako eta teilatuko etenuneetako artikulazioekin batera era askotako bermeak dituzten teilategal irtenak ageri dira, baita habe nagusien abiapuntuak, silarri txikiko xehetasunak beheko partean, bay-windows direlakoak, forjazko apaingarriak eta beste. Landu gabeko harri entokatuekin eginak dira paramentuak, zuriz pintaturik daude; itxurazko zurezko bilbaduran berdea erabili zuten. Estilistikaren ikuspuntutik, Britainiako tradizioaren elementuen eta euskal baserriaren elementuen arteko alboratzearen eredu zoragarrienetako bat da etxebizitza familiabakar batean.\nErreferentziak.\n\u00a0"}
{"id": "900854", "revid": "512", "url": "https://eu.wikipedia.org/wiki?curid=900854", "title": "Urizar Etxe Zaharra", "text": "Urizar Etxe zaharra Getxo udalerriko Neguri auzoko Cristobal Colon kalean kokatuta dago, 23.garren zenbakian hain zuzen ere. Estilo eklektikoa, euskal molde berriko eraikinen egokiera tipikoa du eta 2001 urtetik Getxoko eremu berezian sailkatuta dago.\nEraikina.\nLau aldeak agerian dituen eraikina da, oin laukizuzena, hedadura handiko lorategi batez inguratua. Altxaeran erdisotoa, behe-oina, lehenengo solairua eta estalkipea dauzka, eta lau isurikoa da teilatua. Fatxada nagusia, Cristobal Colon kalearen paraleloan, neurritsua da eta jauregiaren itxura du behe-oinean: erdi-puntuko arkuko bao handiak, sarrerako ataripe aurreratua eta luzapena albotik. Gorputz honen gainean forjazko balkoi handi bat etzaten da. Eskantzuak, baoen inguruak eta ataripeko gorputza ondo landutako silarriz eginak dira. Gainerakoa, ageriko adreilua duen solairu batean izan ezik, entokadura tiroldarraz estalita dago. Eskuin alboko fatxadan, estilo eta konfigurazio berberaz inguraturik, aipagarria da erdi-puntuko arkuaren-begiratoki poligonalaren arteko elkarketa, behe-oinean, eta beste balkoi burdinsaredunaa, lehen oinean.\nErreferentziak.\n\u00a0"}
{"id": "900859", "revid": "44278", "url": "https://eu.wikipedia.org/wiki?curid=900859", "title": "Errobien barneko mendilerroa", "text": "Errobien barneko mendilerroa edo Argarai-Lindux mendilerroa Nafarroa Beherea eta Nafarroa Garaia artean dagoen mendilerro bat da, Urepeleko edo Aldudeko Errobi eta Arnegiko Errobi arteko mugan dagoela.\nErrobien barneko mendilerroak Lauri\u00f1aga, Adartza, Lindus, Argaraiko mendilerro txikietan kokatuta dagoen gailurreria bat osatzen du, Otsamunho, Sorogain, Mendiaundi, Girizuko mendi-oinekin lotuta.\nBere punturik altuena Lauri\u00f1aga mendia da, 1.279 metrorekin.\nErrobien barneko mendilerroak, Ortzanzurieta eta Hauzako mendilerroekin Aldudeko mendigune geologikoa osatzen dute."}
{"id": "900860", "revid": "6327", "url": "https://eu.wikipedia.org/wiki?curid=900860", "title": "Otsamunho mendilerroa", "text": ""}
{"id": "900861", "revid": "512", "url": "https://eu.wikipedia.org/wiki?curid=900861", "title": "Garazi Hach Embarek", "text": "Garazi Hach Embarek Irizar (Madril, 1978ko urriaren 30a) sahararren eskubideen aldeko eusko-saharar ekintzailea da.\nBizitza.\n1978ko urriaren 30ean jaioa, Saharako Errefuxiatu kanpaleku batean hazi zen. Aita, Mohamed Salem Hach Embarek Euskadiko Saharar ordezkaritzako kidea zena, sahararra zuen. Ama, Gurutze Irizar erizaina, ormaiztegiarra du. 12 zituen Ormaiztegira bizitzera joan zenean.\nFilologia ikasketak egin ditu eta ingeles irakasle egiten du lan.\nEH Bilduko kidea da eta Orain Errepublikak koalizioaren hautagai-zerrendan aurkeztu zen 2019ko Europako Parlamenturako hauteskundeetan.\n2019ko irailaren 24an Erresuma Batuko Alderdi Laboristaren batzarrean izan zen hizlari Mendebaldeko Saharako egoera politikoari buruz."}
{"id": "900862", "revid": "119347", "url": "https://eu.wikipedia.org/wiki?curid=900862", "title": "San Pedroko Klaratarren Komentua", "text": "San Pedro komentua, Klaratarren ordenakoa, Aguraingo eraikin bat da, komentua bera eta eliza bat hartzen dituena. Bere aurrealdeak Harakin kalera ematen du, eta atzealdean eraikinak bat egiten du herrigune historikoko harresiarekin.\nHistoria eta monjen komunitatea.\nBeata edo doatsuak esaten zitzaien emakumezko erlijiosoak baziren Erdi Aroko Agurainen. 1446. urtean, etxe baten dohaintza jaso zuten, eta komunitatea eratu zuten bertan. 1564. urteko sutean suntsitu zen, eta monjak San Martin baselizan bizitzen jarri ziren.\n1611. urtean emakumezko hauek Klaratarren ordenarekin bat egin zuten. Aldi berean, baimena eskatu zuten harresiaren parte bat okupatzeko, bertan leihoak irekitzeko, eta baratze bat eta putzu bat egiteko: horrekin hasi zen egungo eraikinaren historia.\nKomentuari itsatsitako elizaren eraikuntza 1679. urtean hasi zen eta sei urte iraun zuten.\n21. mendean monjek gozokiak egiten dituzte, eta bisitak eta egonaldiak antolatzen dituzte.\nEraikinaren ezaugarriak.\nElizak hiru nabe ditu, erdikoa alboetakoak baino zabalagoa, eta ez da gainaldetik nabarmentzen. Azpimarratzekoak dira inposta gaineko arkua duen erdi puntuko sarbidea eta Aguraingo armarria. Elizarik badagoela adierazten duen elementu bakarra harresiaren gainean eraikitako kanpai-horma da. Harlanduz egina dago, kanpaientzako bi hutsarteekin, eta frontoi triangeluarraz errematatzen da.\nKomentuak fatxada etzana du, horizontaltasun nabarmen eta oso apaindura gutxikoa. Beheko oina eta bi bizitza ditu, bi isurkiko estalkia eta fatxadarekiko paralelo den gailurrarekin. Beheko oinaren zatirik handiena eta baoetako markoak harlanduzkoak dira; goiko bizitzak harri hormaz, kare karga handiarekin, eraikiak daude. Hutsarteak hainbat tamainatakoak dira, eta edozein modutan banatuta daude. Banaketa honek are gehiago azpimarratzen du horizontaltasuna. Aipatzekoak dira, halaber, hutsarte hauetako ateburuak eta burdinesiak.\nSan Juan elizaren ondoan, hegoaldean, konbentuaren baratzea aurkitzen da, horma batez itxia."}
{"id": "900863", "revid": "336", "url": "https://eu.wikipedia.org/wiki?curid=900863", "title": "Hispaniako probintzia", "text": ""}
{"id": "900864", "revid": "1519", "url": "https://eu.wikipedia.org/wiki?curid=900864", "title": "San Pedro konbentua (Agurain)", "text": ""}
{"id": "900867", "revid": "512", "url": "https://eu.wikipedia.org/wiki?curid=900867", "title": "Olaso Markesaren jauregia", "text": "Olaso Markesaren Jauregia XX. Mende hasieran egindako aparteko eraikina da, eta Neguri auzoko lorategi-hirian, Algorta 8 eta Trenbidea 4 etorbideetan, Getxo udalerrian, txertatuta dago. Edertasun izugarria lortzen duen korronte neo-mendietatik eratorritako formula palatialen aplikazioaren adierazle handienetako bat da.\nGetxoko udalerriko Areetako auzoko Zugazarte etorbidean kokatuta dauden jauregi eta jauregien multzoa da eta bertan jauregia nabarmentzen da \"Alkatearen etxea\" izenaz ezaguna den beste jauregi batzuk. San Joseren, Kai Alde jauregia edo Itxasbegi jauregia\nMende hasierako jauregi eta jauregi ikusgarri multzo bat ere aurkitzen da Arriluzeko promontoriotik, goiko burgesiari dagozkionak. Horien artean, Lezama-Leguizamon jauregia jauregi dotorea. Mendearen hasieran, Manuel Mar\u00eda Smith arkitektoak diseinatu zuen Ampuero jauregia, 1928an, Jos\u00e9 Joaqu\u00edn Ampuero Del R\u00edo enpresariaren eta bere familiaren eta haren familiaren eskariz, edo Arriluce Jauregia, hasieratik jatorrizko izaera mantentzen duena. Jose Luis Oriol arkitektoaren obrak, Arriluce portuko kokaleku horretan Mudela Jauregia ere badago.\nEraikina.\nOlaso Markesaren jauregia eraikin bikain bat da eta Neguriko hiri-lorategian dago kokatuta, egoitza-esparru neurritsu bat osatzen duelarik. Korronte neomenditarraren ondorioz sortutako formulen aplikazioaren adibide bikainenetakoa dira, eta oso emaitza ederra lortu da.\nEraikin exentu bat da, oin angeluzuzena duena, eta isurki anitzeko estalki bat du; isurkiak tailatutako zuburuetan daude jarrita; altxaeran behe-sotoa, beheko solairua eta bi altuera gehiago ikus daitezke. Kalitate handiko silerian eta kordelinan antolatutako adreiluan landuta dago. Itxidura propioa eta lorategia ditu.Itsasora orientatuta dagoen fatxadaren bi alboetara dorre simetriko bana dago. Sekzio karratua dute, eta eraikinaren gainetik irteten dira; goialdean pinakuluak dituzte, forma anitzeko sei bao-ardatzetan antolatuta daude. Behe-sotoan puntu erdiko sarrera bat dago, pilastren gainean, eta horren gainean frontoi txiki biribildu bat dago. Horren gainean terraza handi bat garatzen da.\nTerrazak harrizko balaustrada du, eta solairu nagusi osoa hartzen du; solairu nagusiaren barrualdearekin galeria eskartzano baten bitartez komunikatzen da, eta galeria zutabe adosatuetan dago oinarrituta. Lehenengo altueran, aipatu galeriaren gainean, burdin-sarea duen balkoi bat dago, eta alboetan balkoi poligonal bana, guztiak burdinsareak dituzten karelekin. Azkeneko solairuan posizio zentrala duen kartela bat dago, eta dorreetako hiru zatiko baoak, linea anitzeko arkuetan irekitzen direnak. Baoak moldura barrokoekin apainduta daude eta balkoietan mentsulak eta hesi finezko barandak daude. Lehorrera ematen duen fatxadan, sarrera nagusia nabarmentzen da, harmailadiaren gainean eta ataripearen azpian, puntu erdiko arkuterian.\nBarrualdean, solairu bakoitza zeharkako hall-korridore luze batetik abiatuta antolatzen da, eta mutur bakoitzean eskailera bana dago, horrela betiko sarrera-hall-eskailera luzerako sistemarekin apurtzea lortzen delarik. Goiko solairuetan hall-eskailera-kutxa da banaketaren espazio zentrala.Uddalerrian dauden eraikin ikusgarrienetakoa da, bere simetria markatuak eta ertzetako dorreek -txikiak baino oso ikusgarriak- ematen dioten itxura dotoreari esker.\nErreferentziak.\n\u00a0"}
{"id": "900869", "revid": "512", "url": "https://eu.wikipedia.org/wiki?curid=900869", "title": "Matroneo", "text": "Arkitekturan, matroneoa (latinez \"matroneum-\" etik eratorritako hitza ) eraikin -batez ere eliza - baten barruan dagoen balkoia edo loggia da, jatorriz emakumezkoak (edo \"matroneoak\") biltzeko tokia.\nEliza paleokristauetan gurtza unean emakumeei erreserbatutako tokia zen.\nErdi Aroko elizetan emakumeak biltzeko funtzioa galdu eta arkitektura elementu bihurtu zen, alboko habearteen gainean ezarriak, horrela bada, egitura funtzioa hartu zuten, hots, erdiko nabearen bultzadak eusteko funtzioa."}
{"id": "900871", "revid": "512", "url": "https://eu.wikipedia.org/wiki?curid=900871", "title": "Patena", "text": "Patena (latinez \"patina\" edo \"patena\") eukaristia egiten den unean ostia jartzen den metal preziatuzko platera da. Garaiaren arabera patenen forma ezberdina da."}
{"id": "900873", "revid": "512", "url": "https://eu.wikipedia.org/wiki?curid=900873", "title": "Nathan Phillips Square", "text": "Nathan Phillips Square Torontoko (Ontario, Kanada) plaza nagusia da. 1965ean inauguratua izan zen. Izena 1955tik 1962ra hiriko alkatearena izan zenaren da, Nathan Phillips. Hemen hiriko aktibitate asko antolatzen dira.\nKokapena.\nBay Street eta Queen Streetekin gurutzatzen diren tokian dago.\nHistoria.\n1965an inauguratuta, oso eraikin desberdinak inguratzen dute, tartean udaletxea. Orokorrean, arkitektura garaikidea da nagusi. 2006ko urrian Torontoko udalak enparantza biziberritzeko diseinu berriak jasotzeko lehiaketa ireki zuen.\nAktibitateak.\nEnparantza hiriko gune turistiko nagusietariko bat da. Hemen mota askotako aktibitateak egiten dira. Esaterako, neguan, irristatzeko pista jartzen da bertan. Urte berria ospatzeko ekintzak egiten dira baita ere. Udan, irristatzeko pista kokatzen den tokian, urmael eta iturri bat dago. Nathan Phillips Squaren, bestetik, kontzertuak, arte-erakusketak eta mota askotako manifestazioak egiten dira."}
{"id": "900876", "revid": "512", "url": "https://eu.wikipedia.org/wiki?curid=900876", "title": "Vallejo etxea", "text": "Vallejo Etxea Getxo udalerriko oso alde garrantzitsuan dago, Neguriko lorategi-eremuan, Algortako Etorbidearen ertzean. Estilo eklektikoa du eta 2001 urtetik Getxoko eremu berezian sailkatuta dago.\nEraikina.\nEtxea 1924. urtean eraiki zen Manuel Mar\u00eda Smithek diseinatuta, Emilio Vallejo, enpresaria, eta Sof\u00eda Real de As\u00faa senar- emazteentzat. Hasiera batean, familia bakarreko etxea zen, parametro erregionalisten arabera egindakoa, euskal jauregi barrokoen aldaera estilizatua zuen. baina gero handitu egin zuten oina eta solairu bat erantsi zioten egun dauzkan hiru etxebizitzetako eraikin bihurtzeko.\nHanditzean, Smithek oinarrizko dekorazio eskemari heldu zion eta konposizioan fatxada nagusiko motiboa gordetzeaz gain (mendebalderantz), zutabe gaineko arkupea eta goiko terrazako arkuteria tartekatu zituen.\nLau aldeak agerian dituen eraikina da, oin eten zapala eta perfil mugitua. Isuri askotako teilatua du eta altxaeran sotoa, behe-oina, beste bi oin eta txapitula bereizten dira. Eraikinaren inguruan lorategi bat dago, itsuturiko arkuteriaz osaturiko hormaz inguratua, eta sarrerako eskailerak.\nFatxada nagusia, Algortako Etorbideari begira dagoena, silarriz egina dago, eta hormatal batzuetan zarpeatuak eta entokatuak bereizten dira azken oinean eta aurreratutako gorputzean. FatxadakFatxada nagusia gorputz bitan artikulatzen da; eskuinekoa, hain zabala ez dena, bestea baino aurreratuago dago eta kanpoko angeluan zutabe bat ageri da goian pinakulu bat duela. Gorputz hori zutabeen gaineko hutsarte guztietan eta sare antzeko kareletan ageri da. Behe-oinean ataripe dinteldun bat nabari da, eta bertako baoak pilastren artean irekitzen dira. Lehenengo altueran aipagarria da erdi-puntuko arkuteriaz osaturiko galeria, eta azken oinean, deigarri dira oso egutera dintelduna eta kanpoko angeluan kokatzen den balkoi zirkular txiki irtena.\nEzkerreko gorputzak banaketa simetrikoa du, hiru bao ardatzekin; horietan aipagarri dira trapezoide itxurako begiratoki bi, behe-oineko alboetan. Horien gainean, bi balkoi burdinesidun ageri dira erdiko loggia baten alboetan; eta azken solairuan, goiko aldean pinakuluak dauzkaten zutabeen artean ageri da erdiko ardatza. Alboko hormak zarpeatuta daude, eta eskantzuak eta erlaitza harrizkoak dira. Kalitate arkitektoniko handiko eraikina da, eta Smith arkitektoak eraikin honetan maisuki erakutsi zuen tradizio ezberdinetik aterratako elementuak eklektikoki nahasteko zuen trebetasuna.\nErreferentziak.\n\u00a0"}
{"id": "900877", "revid": "512", "url": "https://eu.wikipedia.org/wiki?curid=900877", "title": "Hizkuntzen Europako Eguna", "text": "2001ean Europako Kontseiluak irailaren 26a Hizkuntzen Europako Eguna izendatu zuen. Egun honen helburua hizkuntzen ikaskuntza sustatzea da Europa osoan, heldu zein gazteen artean.\nHelburu nagusiak.\nHiru dira Hizkuntzen Europako Egunaren helburu nagusiak.\nEgun honetan hainbat ekitaldi eta lehiaketa antolatzen dira jendearen parte hartzea sustatzeko. 2017an antolatutako lehiaketa, adibidez, bideo-labur bat bidaltzea izan zen, 10-20 segundu bitartekoa, hizkuntza bat zergatik maite duzun azalduz (zure hizkuntza edo beste bat)."}
{"id": "900878", "revid": "512", "url": "https://eu.wikipedia.org/wiki?curid=900878", "title": "Vasilii Veresxagin", "text": "Vasilii Vasilievitx Veresxagin (; Txerepovets, 1842ko urriaren 26agreg./urriaren 14ajul. - Port Arthur, Mantxuria, 1904ko apirilaren 13agreg./martxoaren 31jul.) errusiar margolaria izan zen. Errusiar gerra-margolari ospetsuena izan zen.\nOntzigintza-eskolan graduatu zen baina marrazkia ikasteko utzi zuen. 1867an Konstantin Kaufman jeneralari lagundu zion Turkestanerako espedizioan. Errusia Turkia Gerran parte hartu zuen eta larriki zaurituta gertatu zen. Petropavlovsk itsasontziaren hondoratzean hil zen Errusia-Japonia Gerran zehar."}
{"id": "900891", "revid": "512", "url": "https://eu.wikipedia.org/wiki?curid=900891", "title": "Carlos Pradoren etxea", "text": "Carlos Pradoren etxea Getxo udalerriko oso alde garrantzitsuan dago, Neguriko lorategi-eremuan, La avanzada Etorbidearen ertzean.Eskualdeko estiloaren araberako etxea da, eta ezbairik gabe, euskal jauregi barrokoetan oinarritzen da, tartean elementu ingeles batzuk dituen arren.\nEraikina.\nLau aldeak agerian dituen eraikina da, aldapa handiko orubean dago kokatua, eta fatxada. Oin laukizuzen zapala du eta lau isuriko teilatua du landutako harburuetan bermaturik.\nFatxada nagusiaren altxaeran sotoa, behe-oina eta beste bi oin ageri dira inposta-lerro hiruz bereizirik, eta horietan forma askotako bao ardatz bost ikusten dira. Sotoan garajerako ate hiru daude, erdi-puntukoak. Behe-oinean egutera dinteldun bat altxatzen da, eta kolomen gainean neurri bereko terraza bat zabaltzen da lehenengo oinaren parean. Azken solairuan balkoi irten burdinsaredun bat dago.\nAlboko fatxadan bi begiratoki triangeluar irten aurkezten dira (Oriel-window) eta horien gainean, hiru arkuteria beheratu, adreiluz itsutuak eta bao dinteldunak, euskal molde berrien araberakoak. Bao guztien inguruetan orejetak aurkezten dira, eta batzuk kareldunak dira.\nKalitate oneko silarriz egina da, eta eskantzuetan katea-itxurako bordatuak ageri dira. Neurri handiko eraikina da eta oso kalitate onekoa da maila guztietan."}
{"id": "900892", "revid": "688", "url": "https://eu.wikipedia.org/wiki?curid=900892", "title": "Sadie Plant", "text": "Sadie Plant, (Birmingham, Ingalaterra, 1964). Idazlea eta filosofoa da. Bere ikerketak artea, ziberkultura, sare sozialak, drogak eta eguneroko bizitzan eragiten duten teknologietan zentratzen dira. Ziberfeminismoaren aitzindarietako bat da.\nBizitza.\nPrestakuntza eta ibilbide profesionala.\nFilosofian lizentziatu zen Manchesterko Unibertsitatean eta 1989an doktoregoa lortu zuen. Birminghamgo Unibertsitatean eta irakasten hasi zen ikasketa kulturalak sailean. 1995ean Warwick- eko Unibertsitateko \"Cyber Culture Research\" Unitatera ikerlari bezala joan zen eta bertako zuzendaritza lanetan aritu da. Z\u00fcricheko Arteetako Goi Mailako Eskolan ere aritu da.\nEkarpen teorikoak.\nPlant politika feministak garatzeko pentsamendu utopikoaren aldekoa da. 1991ean ziberfeminismo kontzeptua asmatu zuen.\nEmakumeen eta teknologiaren arteko harrremanen inguruan hausnartu zuen, honek feminismoarentzat eragingo zituen aldaketak uztartuz. Planten ustez, terminal bat eskura izateak ordurarte batzuen eskuetan bakarrik zeuden baliabideak edozeinen eskura izatea eta eragiteko modu berriak ekarri zuen eta, ondorioz, sexu-generoak definitutako rolak ez-funtsezko bihututzeko aukera, \"statu quo\" -a irauliz.\"Ziberfeminismoa emakume, makina eta teknologia berrien arteko lankidetza da emakumeak askatzeko\". Bere lehen lana 1992an argitartu zuen \"The Most Radical Gesture: The Situationist International in a Postmodern Age\" izenburuarekin. . 1957-1972 bitartean garaiko gizartea eta kulturaren kritikarako oinarri teoriko bat garatzeaz arduratu izan zen \"Situationist International\" artista-taldeari buruzko lana da, situazionismoa abangoardiako mugimendua sortu eta garatu zuena.\n1997ko \"Zeroak + Batak: Emakume Digitalak eta Teknokultura Berria\" (Z\"eros + Ones: Digital Women and the New Technoculture)\" liburuan zibernetikaren historia azaltzen du ehuleak eta informatikariak elkarren arteko sare-ehule izatearen konparaketa eginez. Planten aburuz botere-egitura maskulino baztertzaileak berdinkide bihurtzeko sekulan kontuan hartu ez diren emakumeen ekarpenak bistaratu eta errekozitu egin behar dira. Horretarako Plantek XIX. mendearen hasieran Ada Lovelacek Jacquard ehungailuak zituen zulatutako txartelak hartu eta Charles Babbage-ren makina analitikoan aplikatzeko proposamena berreskuratu zuen. Hortik aurrera, Plantek sarean ehundutako gizartean harreman sozialak pentsatzeko modu berriaren haritik tira egingo du. Internetek munduaren banaketa ez lineala ekarri du, aukerak biderkatu eta amaigabeko konexioetan oinarritzen denez, besteekin komunikatzeko gune anonimoa da, lider, muga edo poliziarengandik aske dena, norberari generoa eraldatu eta nahi duena izateko aukera ematen diona.\n\"Drogekin idatzia\" (\"Writing on drugs,\" 2001) entseguan droga mota ezberdinak erlazionatzen ditu kontsumitu dituzten gizarteekin. Datuak, estatistikak, ikerketak eta informazio ekonomiko, historiko eta kulturala azalduz, erakutsi zuen zibilizazioa drogen esistentziarekin bat datorrela, betidanik kultura eta kultura-ekoizpenak dauden lekuan drogak egon direla.\nUrte berean \"Mugikorrean: Sakeleko telefonoen eragina bizitza pertsonal eta sozialean\" (\"On the mobile: The effects of mobile telephones on social and individual life )\" txostena aurkeztu zuen. Bertan, teknologiak guk egiten dugun erabileran duen eragina aztertu zuen. Plantek herrialde garaturiko 9 hiriburuko 25 urtetik beherako gazteekin ikerketa egin eta gero, ondorioztatu zuen erpuruak edo hatz lodiak bihurtu direla eskuko hatzik garrantzitsuena eta nerabeek hasiak direla hatz erakuslearekin egiten zirenak honekin ordezkatzen, txirrina jotzeko adibidez."}
{"id": "900901", "revid": "512", "url": "https://eu.wikipedia.org/wiki?curid=900901", "title": "Zarracatin etxea", "text": "Zarracatin Etxea Getxo udalerriko, Neguriko lorategi-eremuan, La avanzada Etorbidearen ertzean kokatzen da. Gaur egun Belauste erresidentzia izenez ezagutzen dugu.\nEraikina.\nLau aldeak agerian dituen eraikina da, eta hiru bolumen bereizten dira teila lauko teilatuekin, aldapa handiko isuriekin. Ezker alboko gorputzeko teilatuak hiru isuri ditu hormapikoan eta miru buztanean; erdiko gorputzak, dorre zilindrikoak, kono-itxurako teilatua du eta eskuin albokoak lau isuri ditu. Azken gorputz horretan dago sarrera, eta gainean teilatutxo eten bat du bolekin eta armarriarekin dekoraturik.\nBao dinteldunak nagusi dira, batzuk zurez inguraturik daude eta beste batzuk silarrizko xaflekin, giltzarria nabarmenduz. Baten bat ajimez-itxurakoa da edo arku triangeluarrari imitatzen dio. Silarrizko zokaloa sarreraraino heltzen da eta hura inguratzen du. Gainerakoa entokadurak eta itxurazko zurezko bilbadurak hartzen dute erretikulua osatzeko, eta azken horiek gorriz pintatuta ageri dira.\nErreferentziak.\n\u00a0"}
{"id": "900902", "revid": "512", "url": "https://eu.wikipedia.org/wiki?curid=900902", "title": "Agerre Bekoa baserria", "text": "Agerre Bekoa baserria edo Agirre Behekoa Gipuzkoako Urola Kosta eskualdeko Zarautz udalerrian dagoen XVII. mendeko baserri bat da.\nEzaugarriak.\nErdi Aroko jatorria duen I\u00f1urritza auzoan dagoen baserririk zaharrena. Bere garaian, familia bakarreko etxebizitza izan zen, bi isurkiko teilatua eta dolare egitura zuena. XVII. mendean, sute baten ondorioz, berreraiki egin behar izan zen, jatorrizko egituratik oinplanoa, ekialdeko aurpegia eta atzeko horma bakarrik mantenduz. Familia bakarreko egitura mantendu zuen, XVIII. mendean bi maizter familia hartzeko egokitu zen arte. Eraberritze horretan zehar, hirugarren isurki bat sartu zen atzeko aldean, Kantauri itsasoaren eraginez kalteak jasaten ari zena. Balkoi hegala ere ondorengo garaikoa da.\nAntzinako iparraldeko aurpegian, non gaur egun ikusten uzten ez duen ukuilu bat atxikitzen den, ojiba-arku bat (ukuilurako sarrera zaharra) eta erdi-puntuko bi leiho daude, lastategia aireztatzea ahalbidetuko luketenak. Mendebaldeko aldean, asken korridoreari emango liokeen arku zorrotz bat dago.\nOndarea.\nEusko Jaurlaritzak izendatutako ondarea da."}
