{"id": "668465", "revid": "1491", "url": "https://eu.wikipedia.org/wiki?curid=668465", "title": "Jazinto Rivas", "text": "Jazinto Rivas Sanz, Intxuzabal edo Elgeta (Donostia, 1906ko otsailaren 10a - \"ib.\", 1964ko martxoaren 29a) gipuzkoar trikitilaria izan zen. Umezurtza, Bergarako Intxuzabal baserrian hazi zen. Eibarren hasi zen lanean gero, eta herriko bandako musikariei esker ikasi zuen musikan. Hurrengo belaunaldietako irakasle, baserriz baserri ibili zen maisu moduan (bere ikasleak izan ziren \"Laja\" handia, \"Maltzeta, Sakabi, Auntxa, Epelarre\" eta \"Zialtzeta\", esaterako) 1950eko hamarkadan ospetsu bilakatu zen.\nMusikarako sen apartekoa zuen \"Elgetak\". Trikitilari gehienek aitortzen dute Jazinto Rivasen garrantzia soinu txikiaren jarraipenean eta bilakaeran. Orduko trikitilarien errepertorio urria aberastu izana aitortzen diote adituek. Dantza loturako tresna egin zuen trikitia. Mito eta legenda asko sortu dira gero \"Elgeta\"-ren inguruan. Musikatik atera nahi izan zuen bizimodua soinua inon ikasterik ez zegoen garaietan eta lana zenik ere inork uste ez zuen sasoi batean.\nHaurtzaroa.\nJaiotza.\n1906ko otsailaren 10ean Donostiako Ondarreta kaleko 2. zenbakiko 2. solairuko ezkerreko etxebizitzan Maria Sanz Llorente izeneko emakumeak erditu zuen Jacinto Maria izeneko mutikoa.\nEzer gutxi dakigu Elgetaren amaz: hura jaio zenean 32 urte zituela, Valladolidekoa zela jatorriz eta une hartan, berez zapataria zen baina El Duesoko espetxean (Santo\u00f1an) preso zegoen Daniel Rivas Anjita Zamorarraren emaztea zela, besterik ez.\nBataioa.\nJaio eta bi astera Donostiako Buen Pastor parrokian abandonatu zuten, eta bertan, 1884az geroztik Gipuzkoako Foru Aldundiak zerabilen praktikari jarraituz, izen-abizenak euskal jatorria zuten beste batzuengatik aldatu zizkioten, horretarako bereziki prestatutako zerrenda batetik aukeratuz.\nHala, jaiotzaz Jacinto Maria Rivas Sanz zena, Baldomero Erlaitz Irazoki bataiatu zuten. 1927an aitortu zioten berriz Jacinto Mar\u00eda Rivas Sanz izena, bere egunerokoan erabiltzen zituen izen deiturak zirela argudiatuta.\nAdopzioa.\nJaio eta hiru hilabetera Zumarragako Sabina Urzelai andreak hartu zuen haurra, baina astebetera, arrazoi jakinik gabe, itzuli egin zuen. Astebete geroago Bergarako Intxuzabal baserriko Maria Gabilondok hartu zuen haurra.\nHandik urtebete eta 2 hilabete pasatzerako ordea, ama biologikoa zen Maria Sanzek erreklamatu zuen haurra. Epaiketa izan zen orduan eta Maria Gabilondo haurra entregatzera iritsi bazen ere, haurra Intxuzabalera itzuli zen gerora eta han hazi eta hezi zuten bertatik bere kabuz joan zen arte.\nIntxuzabal baserria eta trikitiarekin lehen harremanak.\nIntxuzabal baserria.\nEz da erreza Intxuzabal baserria non dagoen esatea: lurrez Bergaran dagoen arren, bidez Soraluze da, joeraz Eibar, baina hurbiltasunez Elgeta. Hurbiltasun honegatik \u201cElgeta\u201d bezala ezagutzen dugu gehienok Jazinto Rivas, nahiz eta Elgeta eta Eibar inguruan \u201cIntxuzabal\u201d bezala ezagutzen zuten.\nTrikitixa ikasle.\n1918 inguruan Intxuzabaldik gertu, Bergarako Ubera eta Angiozar auzoetan trikititia izan ohi zen igande eta jai egunetan, eta Elgetak han egin zuen bat bere bizitzan erabakigarria izango zuen zaletasunarekin.\nIntxuzabalen ba omen zen soinua jotzen zuen morroi bat (Maria Gabilondoren koinatua edo).\n1930. urteko Bergarako errolda da Elgetaz Intxuzabalen egiten den azken aipua, Mariaren bi seme-alaba eta koinatuarekin batera. Errolda hartatik urtebete ingurura Eibarrera joan zen eta bertan erosi omen zuen bere lehen soinua 40 durotan.\nIntxuzabaldik alde egitearen arrazoia oso garbi ez dagoen arren, zenbaitek dio baserriko idi parerik onena saldu zuela soinu hura erosteko eta horregatik bota zutela. Beste zenbaitek berriz, jokoari zion zaletasuna zela medio, baserria apusturen batean galduko ote zuen beldur zirela.\nKontuak kontu, ordutik aurrera apenas aipatu zuen Elgetak Intxuzabalgo konturik eta hil aurreko egunetan ere \u201cseniderik ez zeukala\u201d erantzun zien Zorroagako Zaharren Egoitzako ohean gaixo zegoela familiako kideren bati abisatzerik nahi zuen galdetu zienean.\nGerra aurreko garaiak.\nEibar.\n1931. urte inguruan Errepublikak ekarri zuen haize berri eta iraultzaileak eraman zuen Elgeta Eibarrera, ordura arteko obretako peoi lanak utzi eta musikari profesional bihurtzeko nahiak bultzatuta edo.\nBertan Urki auzoko Altamira baserrian, Kuban ezagun egin zen Miguel Sagastume soinujolearen, \"Mago de Urki\" bezala ezagunagoa denaren, aitarekin ikasten aritu omen zen: Bitoriano Sagastumerekin alegia.\nBaina Eibarko bandako saxofonista batekin hasi omen zen, ordura arte trikitixaren errepertorioan sartzen ez ziren pieza berriak ikasten. Honi esker bilakatu zen trikitixa dantza loturako ere balio zuen tresna.\n\u201cPetratxarri\u201d esaten zitzaion burdelean ordu jakinetan soinua jotzeko konpromisoa ere hartua omen zeukan. Hori gauez, eta egunez libre, nahi zuen tokira joateko. Han fox, bals, pasodoble eta bestelakoak jo beharko zituen.\nErrepertorio harik eta eguneratuen mantendu nahian Donostia aldera txangoak ere egin zituen, Igeldoko bandako zuzendariarekin pieza berriak ikasteko.\n1933an Bergaran egin zen soinujole-txapelketako parte hartzaileen izenen artean ere ageri da Jacinto Rivasen izena. Lehen 3 sailkatuen artean ageri ez bada ere, aurkeztu hutsak bere buruarengan zuen segurtasuna erakusten du.\nGerra aurreko garai hauetan hasi zituen maisu-lanak ere. Hala joan zen Faustino Azpiazu, Sakabi, soinujole ezaguna ere Elgetarengana 1935ean, ordura arte bere maisu izan zen Azkoitiako \u201cMadari Txiki\u201d-k bidalita.\nAbestietako hitz batzuk:\nGerra zibil garaian.\nKartzela.\nAdopzioan hartua bazen ere, Maria Gabilondok ondoren izandako seme-alabak baino zaharragoa zenez, soldaduskatik libratu zen Maria alarguna zaintzeagatik. Baina Eibarko giro sozialistak bultzatuta edo, boluntario bezala aritu zen Bilboko Burdin Hesia (Gerrikoa) eraikitzen.\nSanto\u00f1ako kartzelako 1937. urteko presoen zerrendan ageri da Elgeta, \u201cComisaria de Guerra\u201d zeritzaneko kide (Eusko Gudarostearen aitzindari zena) zela egotzita, 12 urteko kartzela zigorra ezarriz Santo\u00f1an lehenengo eta C\u00e1dizen ondoren.\nIturri ezberdinek baieztatzen dute Elgeta ez zela zurruteroa, bai ordea joko zalea. Hala, berarekin preso zegoen Zarauzko Txaplasta pilotariari ematen omen zion egunean tokatzen zitzaion ardo errazioa eta zapatak garbitu edota bestelako mandatuak egiten omen zituen karta jokorako dirua bildu asmotan.\nZehatz noiz libratu zuten jakina ez bada ere, ez zuen zigor osoa bete behar izan, 1942ko argazki batean Sakabi eta Auntxarekin batera ageri baita. Geroago ere atxilotu zuten falangista batzuek, \u201cfrontean horrenbeste jende hiltzen ari zenean musika jotzea\u201d egotzita. Soinua kendu eta Ondarretako kartzelara eraman omen zuten. Urbasan fusilatua izateko zorian ere egon omen zen, baina txiripaz bera zegoen errenka salbatu omen zen.\nGerra ondorena.\nGerra amaitu ondoren libratu zuten ziurrenik Elgeta, garai hartako kondena txikiko askorekin egin zuten moduan.\nLehenago peoi lanetan aritua zenez, Arruabarrena etxegileak eman omen zion lana Eibarrera berriz itzuli zenean eta gerora berak erosi omen zion soinua.\nBehin soinua berreskuratuta ez zuen asko iraun Arruabarrenaren ondoan.\nLehengo ospea berreskuratu zuen orduan eta erromerietan jotzeaz gain, soinua jotzen irakasten ibili zen Elgeta, baserriz baserri, Urola aldean batik bat, baina baita Orio, Aia eta Asteasu inguruan ere.\nIzan ere gerra ostean Azpeitia eta Azkoitia inguruko baserrietan erromeria asko egiten omen ziren eta bertara inguratzen ziren trikitixa jotzen ikasi nahi zuten gazte asko ere. Hala joan zen Juan Garate, Maltzeta, soinujolearen etxera ere 1945 urte inguruan.\nBeranduago ikasleak urritu zitzaizkion ordea. Tolosako Iurramendiko miserikordian bizi omen zen denboraldi batez eta bertatik mugitzeko hartzen zuen autobuseko kobradoreari etengabe galdetzen omen zion trikitixa ikasi nahi zuen inor ezagutzen al zuen. Hark kasurik egiten ez ziola-eta Sakabiri deitu omen zion behinola eta honek esan omen zion bazela \u201clata ematen ari zitzaion gazte bat\u201d. Horrela iritsi zen Laja baserrira eta I\u00f1aki Garmendia, Lajari, 3 hilabete t\u2019erdiz irakatsi zion trikitixa jotzen, aurretiaz zerbait ikasia bazen ere, ezer ikasi ez balu hobe zukeela esanez. Joakin Errastiren Epelarre baserrian aritu omen zen azkenengoz irakasten. Ondo moldatu zen Epelarreko mutilarekin, eta bertan bizitzera gelditzekotan ere egon zen, baina gurasoek debekatu egin zioten Joakin mutilari karga handia zela argudiatuz. Hor urrundu zen Elgeta trikitilarien artetik, bere jaioterri Donostiara itzuliz.\nAzken urteak.\nAntza denez Mikaela izeneko Zumarragako neska batekin ibilia zen denboraldi batez: dantzari trebea izatez gain, kantuan eta panderoa jotzen ere ba omen zekien. Ezkontzeko hitza ere eman omen zion Elgeta inoiz lanean hasteko baldintzarekin. Honek ordea luzapenak ematen omen zizkion musikariaren bizimodua utzi nahi ez eta. Hala, Mikaela ezkondu zela ohartzean hasi omen zen Elgetaren gainbehera.\nDonostiara joan zenean Baserri tabernan jotzen omen zuen eta bertan grabatu zion Pepe Yanzi soinujoleak bere zinta ezaguna.\nSoinua bizkarrean hartuta ibiltzen omen zen Donostiako kaleetan, txapela jantzita Parte Zaharrean soinua jo eta erdi eskean ere ikusi zuten. \n1962an Sakabiri egindako omenaldian berragertu zen bere ezagunengana. Orduan aipatu zioten berari ere omenaldi bat egin asmotan zebiltzala eta ea hori edo dirua ematea nahiago ote zuen. Baina Elgetak omenaldia baino dirua nahiago zuela erantzun omen zien.\n1964an ere beste diru-bilketa bat egin zuten hainbat trikitilarik Elgetari laguntze aldera. Azken hilabetea bertan zeramala eta Valentin Aldalur Zialtzeta Zorroagako Zaharren egoitzara joan zen bildutakoa Elgetari ematera. Bera joan bezperan hil zen ordea, Martxoaren 29 hartan. Bere osasunaz larrituta bertako arduradunek senitartekoren bati abisatzerik nahi zuen galdetzean, honek, \u201cfamiliarik ez zeukala\u201d esan omen zien, ezta lagunik ere.\nElgetaren ekarpenak.\nElgetak dantzaldietan doinu asko jotzeko aukera zuen. Garai hartan trikitali gehienek 12 bat kantu egiten zuten errormeria bat, etengabeko errepikatze aspergarrian.Elgetak, baina, sekulako kantutegia zeukan, eta ez zuen abestirik errepikatzen. Horien artean erritmo ugari batzen zituen: fandango, arin-arin, trikitixa, porrusalda, bals, fox, pasodoble... bera baino lehenago erabiltzen ez ziren erritmo asko egokitu zituen soinu txikirako, eta dantzariek asko estimatu zuten berrikuntza horiek.\nBaina jolea ez ezik, sortzailea ere izan zen Elgeta, bere kantu propioak sortu zituen. Hori ez zen ohikoa garaiko trikitilarien artean. Soinu txikia tresna mugatua izanik, Elgetak ongi ezagutzen zituen haren zirrikitu eta sekretu gehienak. Zenbaitetan, baina, kanturen bat entzunda huraxe jotzen hasitakoan, ezin zuela egoki jo konturatu zen, nota batzuen faltan zebilen. Hori dela medio soinuaren goialdean bi botoi gehiago jartzeko ideia etorri zitzaion: osatu gabeak zituen bere bi oktabak eranstea. Halaxe egin zuen, Martzelino Larrinaga soinugileak lagunduta. Honenbestez, bi oktabako eskala kromatikoa osatu zuen. Eta hori da, hain zuzen, munduan diren guztien artean euskal soinu txikia berezia izatea egiten duena, 23 botoi izatea eskuinean, eta 12 baxu ezkerrean. Elgetak asmatu ez bazuen ere, berak osatu egin zuen euskal hauspoa.\nSalbuespenak dauden arren, oker handirik gabe esan liteke gaurko trikitilari gehienek hiru tonalitate besterik ez dituztela erabiltzen. Tonalitate berri bat behar izanez gero, tresna berri bat hartzen dute, tonalitate hartan findua. Elgetak ordea zazpi eta zortzi tonalitate desberdin atera izan zizkion tresna berari. Dudarik ez dago maisu handia izan behar duela batek soinu txikia horrela erabiltzeko.\nPepe Andoainek Elgetari egin zion grabazioa.\nBizia eta erritmo handikoa da Elgetaren jotzeko modua. Nabaria da hori Pepe Andoainek bere etxean egin zion grabazioan. Elgetak utzi duen grabazio bakarra da, 1960ko hamarkada hasieran eta Donostiako Alde zaharreko Bar Baserriren gainean grabatua. \nGrabazioko doinuak.\nGeroago CD moduan zabaldu den grabazio hartan 14 kantu bildu zituzten trikitixa bat (1,a), porrusalda bat(2.a), lau fandango (3.a, 9.a, 11.a, eta 13.a), lau arin-arin (4.a, 10.a, 12.a eta 14.a) eta lau kalejira (5.a, 6.a, 7.a eta 8.a). Erdia zati instrumentalak dira eta beste erdia kopla-doinuak. Kantu batean bost bider aldatzen du tonalitatez. Horretaz gainera, zortzi koplak desberdinak dira.\nElgetaren trebeziaren erakusgarri.\nBatzuetan, diskoko zazpigarren kantuan bezala, inprobisatu egiten du. Kalejira horren bigarren bueltan desberdin jotzen duela berdina\"izan behar lukeen\" zatia, Elgetak aldaerak egiten zizkion kantu berari joaldi bakoitzean. Seigarren abestiko kalejiran berriz, lehenengo zati osoa ezkerreko baxuekin jotzen du, honen garrantzia erakutsiz. Hamahirugarren abestian unisonoan jotzera iristen da, hau dada, gauza bera jotzen duela ezkerreko eta eskuineko eskuekin\nBitxikeriak.\nEzagutu zutenak bat datoz, oso gizon garbia zela Elgeta. Arropa zaharrekin ibiltzen bazen ere beti zerabilen zapi bat lepoan, izerdiak alkandora zikindu ez ziezaion eta beste bat soinuaren azpitik hauspoaren mugimenduek gastatu ez zezaten.\nBaita maniatikoa ere: behinola Uztapide eta Lasarte bertsolariekin ostatu berean gaua igarotzen ari zela aitortu omen zien hauei bera ez zela sekula bestek egindako ohean sartzen, maindireak askatu eta berriro bere gustura jarri gabe.\nEz omen zuen lana maite. Horregatik utzi zituen peoi lanak eta baserri giroa ere.\nBai joko zalea ordea: goizeko 5ak aldera arte solitarioak egiten aritzen omen zen irakasle bezala hartzen zuten baserrietan eta gero eguerdi aldera arte egiten omen zuen lo.\nEskatzen zuen jornalaren barruan sartzen ziren eguneko 5 duro, bere mantenua eta hiru puru. Hala ageri da argazki gehienetan, purua ahoan duela."}
{"id": "668466", "revid": "1491", "url": "https://eu.wikipedia.org/wiki?curid=668466", "title": "Antonio Aranaga", "text": "Franzisko Antonio Aranaga Aramendi, izengoitiz Auntxa (Urrestilla, 1910eko otsailaren 20a - Urrestilla, 2001eko abenduaren 13a), gipuzkoar trikitilaria izan zen.\nJazinto Rivas \"Elgeta\"ren ikaslea, Migel Arregi \"Iturbide\"-rekin batera aritu zen.\nAuntxa izengoitia.\nFranzisko Antonio Aranaga Urrestillako Zubiondo etxean jaio zen 1910eko otsailaren 20an. Garai hartako beste trikitilari askori ez bezala, ez zioten bere etxe-izenez deitzen, aldiz aitonaren izengoitia jaso zuten. Antza, Landetako Oranda Aundi baserriko tabernan, igande arratsaldez zesuma zeudela, bertako barra oso goian zegoela eta bertako batek horra salto bakarrez igotzeko gai zen inor eze zela munduan esan behar izan zuen. Antonioren aitonak hori entzun eta inork apustu egin nahi bazion igoko zuela salto bakarrez bota zion desafio. Hala, behin bakarrik ez birritan igo omen zen Joxe Inazio aitona eta bertan zen agure batek \u201c\u00d1o, hau dek ahuntza hau\u201d esan omen zuen hura ikusita. Orduz gero, \u201cAuntxa\u201d ezizena gelditu zitzaion aitonari eta bere etxekoei \u201cAuntxekoak\u201d deitzen zieten.\nZortzi duroko soinua.\nAzpeitira joaten zen bakoitzean bertako denda batean ilara bakarreko soinua ikusten omen zuen eta harekin amestu omen zuen denbora luzez. Berak hura ezingo zuela ordaindu pentsatzen bazuen ere, lagun bat bidali zuen haren prezioagatik galdezka: \u201czortzi duro\u201d balio zuela esanez itzuli omen zen azken hau bertatik.\nEtxera joan bezain laster hautsi zuen eltzeitsua eta txanpon guztiak ondo zenbatu ondoren 6 duro behintzat bazeuzkala konturatu zen.\nNola hala bildu omen zituen falta zitzaizkion 10 pezeta haiek eta baita soinu hura erosi ere. Ez omen zion ordea amari egia osoa esan, garesti xamarra irudiko zitzaiolakoan edo.\nAuntxaren maisuak.\nHala hasi zen 11-12 urterekin bere kasa ilara bakarreko soinu harekin ikasten. Baina bere kasa gutxi aurreratzen zuela ikusita edo gerra aurreko soinujole onentsuentzat zeukaten Kandido Beristainekin ikasten hasi zen: honek solfeoa bazekien eta 33, 34 eta 35. urteetako soinujole txapelketak irabazia zen. Honekin 6 hilabete egin ondoren Zestoako Antton Balzolarengana jo zuen eta hilabete batzuk geroago berriz garai hartan moda-modan zegoen maisuarengana: Elgetarengana hain zuzen ere. Balzola bezalaxe, hau ere etxera etortzen omen zitzaion irakastera.\nHilabete gutxiren buruan hala moduko errepertorio bat osatu omen zuen eta lehen erromeriak ematen hasi zen. Laster geratu zitzaion motz samar ilara bakarreko soinu hura eta Bilboko Zengoitiara joan zen Larrinaga soinu berri bat erostera, 250 pezeta ordaindu zuelarik eta beste 100 bere maisu eta lagun zen Antton Balzola eta bere joan etorri eta otorduak ordaintzeko.\nBatez ere aurrez aurre ikasi zuen Auntxak, baina gramofono koxkor bat erosi omen zuen behinola eta bertan Gelatxo edota Kanpazarren piezak behin eta berriz entzunaz ere ikasi omen zuen piezarik. Gehiago osatze aldera berak sortutako piezak ere gehitzen zizkion errepertorioari.\nLehenengo saioak.\nErromerietan betiko fandangoak, arin-arinak, trikitiak eta porrusaldak jotzen omen zituen gehienbat eta ezkontzetan berriz, horietaz gain dantza loturakoak jotzen omen zituen gehienbat apaiz edo agintaririk ez zenean behintzat.\nLehen erromeri eta ezteietan jotzen aritu ondoren bereziki gogoan zuen Auntxak Joxe Mari Iriondok eginiko elkarrizketetan 13 urterekin Zestoako bainuetxean eginiko saioa. Bertan 3 egunez aritu omen zen soinu jotzen, Txokolo zaharraren pianoarekin txandakatuz. Azken honek jada bazuen mutikoaren dohainen berri eta horregatik gonbidatu zuen berarekin jo zezan. Ordura arte jo zituen erromeri eta ezteien aldean konpromiso handia zela ohartu bazen ere, gerora inoiz izango zuen baino ausardia handiagoz onartu omen zuen lehen erronka hura.\n3 egunetako lan hura amaitzean, ordura arte sekula ikusi ez zituen zilarrezko 4 txanpon ordaindu omen zioten Auntxari lan haregatik: 4 duro hain zuzen ere. Etxeratzean ordurako lotan zen ama esnatu omen zuen ordaindu zutena erakusteko.\n\u201cBa al dakik zenbat diru den hau?\u201d esan omen zion honek ikusitakoa sinistu ezinda.\nOrduan asko iruditutako ordain hura, gerora 8 duro eskatzen hasi zen, eta baita 16 duro inguru kobratzera iritsi ere 3 egun irautera iristen ziren eztei haiengatik horretaz gain ezkontza egiten zen baserriko ogi, babarrun eta bestelako jakiak ere ordainetan jasotzen zituelarik, hauek gerra ostean dirua bezain preziatuak baitziren, eta etxean 7 seme-alaba zan zituela kontuan hartuta are gehiago.\n50. hamarkadatik aurrera ordea ezteiak baserrietan egitetik jatetxeetan egitera pasa omen ziren.\nGerra garaia.\nGerra hasi baino hilabete batzuk lehenago ezkondu zen 1936ko otsailean, Maria Inazia Aldalur Gabilondorekin eta 8 seme-alaba izan zituen, haietako bat jaio eta 13 egunera hil bazitzaion ere.\nAma alarguna izateagatik libratu omen zen soldaduskatik eta gaixotasun bategatik libratu omen zen ezkonberritan iritsi zitzaion gerra hartatik, nahiz eta beranduago Burgosko espetxean amaitu zuen. Auntxa ez zen gerra garaiko eta ondorengo urteetako abenturak kontatu zalea. Urrestillan bertan ere auzotarren arteko giroak asko aldrebestu zen nonbait. Jende askori euren ondasunak kentzen omen zizkieten orduan eta Auntxari soinua kendu zioten orduan.\nBere emazte Maria Inaziak kontatu zuenez, garai hartan inguruko erreketeak etxez etxe bertakoei zer kenduko ibiltzen ziren. Eta Auntxanera ere etorriko zirela pentsatuta soinua Maria Inaziaren etxean gorde omen zuen. Hala ere joan etorri askotxo egiten hasi omen ziren, inguruko herritarren batek soinu haren berri emanda edo, eta azkenean bere borondatez eman omen zien Auntxak soinua. Penatan egon zen luzaroan handik hilabete batzuetara Madril inguruko herrixka bateko taberna batean agertu zela esan zioten arte.\nInguruko gazte batzuek jatetxean egindako gastua ezin ordainduta utzi omen zuten bertan. Denborarekin damututa ordea, errekete gazte hark karta bat idatzi zien soinua Madrilen zela eta ea harekin zer egitea nahi zuten galdetuz. Hauek badaezpada ezer ez egitea zela iritzita ez zuten gutuna erantzun, baina handik denbora gutxira fardel handi baten barruan itzuli zen Auntxanera militar zahar baten eskutik. Soinua ikustean ezin sinistu egon zen luzaroan.\nHandik urte batzuetara, egindakoa barkatu eta soinua itzuli izana eskertzeko gosari eder bat eskainiz jaso omen zuen.\nErromeriak.\nEz zen ordea ezteietara mugatu Auntxaren jarduna. Gipuzkoa, Nafarroa eta Iparraldeko herrietan barrena asko ibili zen eta neurri txikiagoan bada ere Bizkaian ere bai, nahiz eta han bertakoak nahiago izaten zituzten.\nHaietako zenbaitetara joateko ez zuen brometako ibilbidea egin behar izaten aurretik.\nIturriozko zikiro janera joateko esaterako 3 orduko bidea egin ohi zuen: Urrestillatik Errezilera bizikletan joan, bertan meza entzun eta Zelatunera oinez igo ondoren Iturriotzera jaisten zen.\nHonen aldean osteratxoa iruditzen zitzaion Irailean Zelatunen egiten zituen erromerietarako bidea, Iturriotzerako tarte hori aurrezten baitzuen joan eta etortzerakoan.\nHori bai, urte luzez hauetara joan ondoren gerra ondoan, 1940 urte inguruan Landetako Inazio Bereziartuaren tabernan jan edanen eta bertara hurbildutakoek emandako txanponen truke erromeriak egiten hasi zenean ederki eskertu zuen soinua jo beharreko lekura bizikletan 5 minutuko bidea eginez iristea. Dozena erdi saio egiterako ordea, 1941. urte inguruan, bere amari gutun anonimo bat bidali omen zioten esanez bere semeak Landetako erromerian soinua jotzen jarraitzen bazuen, bere semearen arima ez ezik, gurasoena ere galduko zela.\nOrduan hasi zitzaion ama, dirua baino arima garrantzitsuagoa izango zela eta erromeri haiek uzteko eskean. Auntxari garai hartan arimak baino diruak gehiago axola bazion ere, beste 6 aldiz joaterako utzi omen zion hain kuttun zuen Landetako erromeriara joateari. Momentu hartan beste erromeriak uztekotan ere egon omen zen, baina sakonago pentsatuta soinua ez zela txarra ondorioztatu omen zuen, soinua gaitzesten zutenak baizik.\nHauetaz gain Zumarragan ere askotan aritua da Auntxa bai Santa Luzitan, baita Santa Isabeletan Elgeta eta Sakabirekin batera ere. Panderojolerik ez zuten orduan, baina diru biltzaile bat eramaten omen zuten dantzan zebiltzan gizonei txanpon batzuk eskatzeko.\nGaua bertan pasa eta biharamunean berriz ekiten omen zien. Ez omen zen hura inprobisatutako saio bat izaten ordea. Hiruzpalau hilabete lehenago elkartzen omen ziren Auntxanean eta 4 orduz ensaiatzen aritzen omen ziren pieza bakar bat ere errepikatu gabe.\nBeste erromeria batzuk aipatzearren Urkiko Santikutzetan (Itsasondon), Mantximentako Santa Agedetan, Kizkitzan Pazko igandean eta Andra Mari egunean edota Ezkion San Migeletan askotan aritua da Auntxa. Azken honetan urte askoan Iturbiderekin joan bazen ere, behin huts egin eta Sakabik kendu omen zion plaza hura, nahiz eta gerora beti gonbidatu zuten, jotzera ez bazen ere festak bertan pasatzera.\nAuntxa eta Iturbide jotzen dituzte askok Iparraldean aritu ziren lehen trikitilaritzat. Tokian tokiko piezak ikasi zalea zenez ondo moldatzen zen joaten zen lekuan Auntxa eta 20 urtez jarraian bera ez bazen bere iloba Antton, Auntxa II.a, urtero urtero joan omen ziren. Ordaindu ere beste inon ez bezala eta beti ere eskatutakoa baino gehiago ematen omen zieten, gerra ondoan hain preziatuak ziren Frankoetan gainera.\nGarizuma.\nIkusten daitekeenez, gerro ondoko garai haietan indar handia zuen elizak ohitura eta jendearengan; baita legeengan ere. Hala garizuma garaian dantzaldiak galarazi zituen urtetan Gipuzkoako gobernari zibilak. Auntxak amaren soinua uzteko marmarrei luzaroan entzungor egin bazien ere, harekin ezin gauza bera egin, eta amak gordetzen omen zion soinua garizumak irauten zuen 7 aste haietan zehar tentaziorik izan ez zezan.\nTrikitiaren berrikuntzak.\n1970. urtetik aurrera antolatzen hasi ziren txapelketek berrikuntza asko ekarri zioten trikiti musikari. Auntxak ez zuen hori begi txarrez ikusten baina trikitilariaren lana, soinua ondo jotzetik haratago zegoela uste zuen. Nota asko eta digitazio ona edukitzea baino erritmoa zaintzea garrantzitsuagoa zela uste zuen. Akaso horregatik eta txapelketa formatuak urduritu ere egiten zuelako, ez zuen sekula parte hartu Auntxak antolatu ziren trikiti txapelketetako bakar batean ere.\nTxapelketek trikitiari ekarritako berrikuntzak ez ziren musikalak bakarrik izan ordea: lan baldintzak ere asko hobetu zitzaizkien trikitilariei, bai diru aldetik eta baita jo beharreko denbora aldetik ere, nahiz eta Auntxa ez zen inoiz kexu izan soinu jotzetik ateratzen zuen diruaz, bere esanetan altzari fabrikan aritzen zenean baino diru gehiago ateratzen baitzuen soinutik.\nGerra aurrean bakarrik asko aritu bazen ere, baldintzak hobetzen joan ziren bezala Iturbidetarrak izan zituen askotan lagun Auntxak. Baita Landakanda, Zabale edo ta Izer ere.\nOrdainsaria askotan erdibana edo aurrez adostu bezala banatzen zuten. Panderojoleaz gain lehenago aipatu dugun diruzain bat ere askotan ibiltzen zuten, tarteka bere semeren bat eraman izan zuelarik. Honi ere iristen zitzaion ordainsariaren zati bat.\nDiskoak.\n1970. urteko Donostiako Euskal Jaietan ezagutu zituzten Schola Cantorum abesbatzekoek 5 urte beranduago Madrilera egin behar zuten bidaia batean bidea alaitzera lagunduko al zien galdetu zieten Auntxa eta Iturbideri. Auntxari hain musikari trebeen aurrean luzaroan jotzeak erreparoa ematen bazion ere, kostata baino onartu omen zuen proposamena. Bidean jo eta jo aritu ondoren, eurekin zen IZ diskoetxeko arduradunak LP bat grabatze proposatu zien Madrilen bertan. Kosta bazen ere onartu zuten erronka hur eta azkenerako gustua hartu eta 12 pieza grabatu zituzten, \"Urrestillako trikitixa\" izeneko diskoa osatzeko. 1979an eta 1994an edizio berri bana ater behar izan zutelarik.\nBeste hainbat lanetan ere parte hartua da Auntxa, hala nola, Jaun Mari Beltranen \u201cEuskal Herriko soinu tresnak\u201d, Alemaniako Erde Records diskoetxearen \"Trikitixa! An introduction\", \"Betiko Trikitixa\" bilduma, \"Trikitixa! Basque Melodeon Gems\". Kepa Junkera bera ere askotan joana da Auntxa bisitatzera berarekin ikastera eta grabazioren batean ere partu hartu omen zuen.\nAnekdotak.\nSoinua bihotzez maite bazuen ere ez zuen bere seme alabetako inork bere bidea jarrai zezan nahi izan, nahiz eta Kruz Mari bosgarren semea saiakera batzuk egina bazen.\nBere esanetan, bera inork behartu gabe aritu omen zen lan haietan baina une gogorrak bizi behar izan omen zituen: bizpahiru egunez soinua jotzen aritu ondoren lorik egin gabe askotan joan omen zen lanera.\nTaberna \u2013 erretegi bat ere ireki zuen gero eta honek arrakasta handia lortzean ematen zion lana zela eta 20 urte inguruz soinua utzita egon zen Auntxa, lan haiek bere seme-alabengan utzi zituen arte. Ikasitako pieza asko ahaztu omen zituen orduan eta gehiago joko ez zuela pentsatzera ere iritsi omen zen. Baina berreskuratu zituen gero ahaztutakoak eta baita pieza berriak ikasi ere.\nTabernaria bai baina zurruteroa ez. Zuzena eta zintzoa omen zen Auntxa: jan-edanetan justua behin soinu jotze lanak amaitutakoan etxera erretiratzen omen zen azkar ez bitzuen etxera iritsi eta mokadu bat egin arteko onik izaten, Iturbide bezalaxe, panderoarekin laguntzen zion edonor gonbidatzen zuelarik bere etxean otordu bat egitera.\nIbiltari, mendizale eta itsasozale amorratua ere bai.\n5 urtez jarraian egunero joan omen zen Zumaiako hondartzara. Bertan 8\u00a0km korrika egin (hondartzari 16 joan etorri eginda) ea ondoren bustialdi batzuk hartuz. Behin kamioilari batek bere buruaz beste egiten ari zela pentsatu zuen urte sasoi hartan norbait itsasora saltoka ikusi zuenean.\nOrokorrean kirolzalea zen. 71 urterekin 12 orduko martxa bat osatu zuen. Urrestillatik Donostiara oinez ere joana da; hori bai, buelta autobusean joan etorria gehitxo izango zela eta.\nKirolzaletasun hau oso osorik iritsi zitzaien bere hainbat seme-alaba eta ilobari:\n- Juan, Damaso eta Kruz Mari semeak txirrindularitzan.\n- Kruz Mari eta Arturo pilotan.\n- Antonio Korta Aranaga iloba sokatirako munduko txapelduna izan zen Urrestillako taldearekin.\n- Antonio Aristi Aranaga motoan, motokrosean eta automobilismoan aritua.\n- Andoni Aranaga Azkue Euskaltel-Euskadi taldeko txirrindularia.\nInguruko kirolari eta apustulari asko bildu zituen bere erretegian eta apustu askoren lekuko izan zen.\nBehinola Baionako euskal jaietan kalejira deskapotable batean zeramatzatela egin omen zuten, antolatzaileek oinez gehiegi nekatuko zirela argudiatuta.\nSan Ferminetara joatea ere oso gogoko omen zuen. 40 urtez jarraian joan omen zen bere lagunetik bertara. Aberezalea izanik, entzierro batean atera eta zezenaren aurrean hau toreatzen hasi zela harrapatu omen zuen behin eta lurrera erori. Ezer larririk egin ez bazuen ere udaltzainek atxilotu egin omen zuten. Bere lagunei esker geratu omen zen aske. Urte berean iparraldean beste zezen batek ere harrapatu zuela eta eskarmentatzeko garaia izango zuelakoan, gehiagotan Iru\u00f1ara itzuli bazen ere, zezenak bakean uztea erabaki zuen ordutik aurrera.\nZengoitiatik erositako soinuak ere badu beste anekdota bat. Errekete hark kendu eta berreskuratu ondoren, 1975ean bere seme Arturo eta Kruz Marik Mallorkako Palman pelota partidu bat jokatu behar zutela eta haiekin egun batzuk pasatu asmoz abiatu ziren lehenbizi Bartzelonara gero Mallorkara joateko. Bertan Ranbletan hartu zuten ostatu parean utzi omen zuten kotxea, komisariaren pare parea seguruago egongo zelakoan. Hurrengo goizean ordea kotxean zeramaten guztia lapurtu zien, baita Zengoitiako soinu hura ere.\nSekulako pena hartu omen zuen orduan eta Palmara iristean erdi gaixorik eta batere apetiturik gabe egon omen zen.\nHeriotza.\n2001. urteko abenduaren 13an hil zen, Santa Luzia egunez, azken urtean Alzheimerrak jota eman zituelarik. Bere seme Kruz Mariren esanetan \u201cazken arnasa soinua jotzen ari balitz bezala, irribarrez, bere behatzak mugituz eman\u201d omen zuen \u201cbeharbada aspaldiko Santa Luzi eguneko erromeriekin gogoratuta bere lagunei zerura bidean biribilketa alaia jo eta gaizkileei beti barkatu egin behar zaiela esan nahirik-edo\u201d."}
{"id": "668467", "revid": "98220", "url": "https://eu.wikipedia.org/wiki?curid=668467", "title": "Dunkirk (2017ko filma)", "text": "Dunkirk (euskaraz \"Dunkerque\") 2017ko Christopher Nolan ingeles zinema zuzendari, ekoizle eta gidoigileak zuzendu, ekoiztu eta idatzitako gerra film bat da. Tom Hardy, Cillian Murphy, Mark Rylance, Kenneth Branagh, Fionn Whitehead, Aneurin Barnard eta Jack Lowden aktoreek antzeztu zuten.\nArgumentua.\nBigarren Mundu Gerraren hasieran girotua dago, eta Dunkerqueko gudua eta Dunkerqueko ateratzearen gerra gertakari historiak azaltzen ditu. Azken honetan, hiria setiatua zuten alemaniar indarrek hala beharturik nola edo hala eta ozta-ozta 330.000 britainiar, frantziar eta belgikar soldadu hilak edo preso ez izateko Ingalaterrara itsasoz edo hegazkinez ihes egitera derrigortu zituen.\nPolemika: Ebakuazioa ala ihesa?\nNahiko erabaki polemikoa izan zen, eta gaur egun ere historialarien artean eztabaida piztu ohi du.\nNahiz eta porrot hau ahal zen modu \"loriatsuenean\" ezkutatutzeko asmoz aliatuen propagandak hiria erabaki \"taktiko\" edo \"estrategiko\" gisa \"ebakuatu\" zutenaren bertsioa zabaldu zuen, Dunkerqueko biztanleria zibila bertan gelditu zen, baita alemaniarrek hiria bereganatu ostean ere, hortaz ez zen hiriaren inongo zinezko \"ebakuaziorik\" egon, ez behintzat biztanleriarena. Ikuspuntu neutral batetik ikusita, alemaniarren setioak derrigortutako indar aliatuen \"atzeraldia\" izan zela baieztatu daiteke, euren indarrak Frantziatik Ingalaterrara atzeratu baizituzten, alegia, bertsio errealean aliatuek harrapaladan burututako ihesaldia izan zela garbi dago, nagusiki alemaniarrek Belgikan barna Frantziara iritsiz burututako aurreraldi azkarrak guztiz jokoz kanpo harrapatu zituelako, izan ere indar aliatuak alemaniarrengandik ozta-ozta ihes egitea lortu zuten."}
{"id": "668468", "revid": "6950", "url": "https://eu.wikipedia.org/wiki?curid=668468", "title": "Isaac Lopez Mendizabal", "text": ""}
{"id": "668470", "revid": "512", "url": "https://eu.wikipedia.org/wiki?curid=668470", "title": "Hirado", "text": " Japoniako Nagasaki prefeturako hiria da; hiri zaharra Hirado uhartean dago, eta gune moderno batzuk Kyushun. 2010ean 35.271 biztanle zituen.\nKlima.\nHiradok klima azpitropikal hezea du, \"Cfa\" K\u00f6ppen klima sailkapenaren arabera; neguak hotzak eta udak beroak dira. Prezipitazio nabarmenak daude urte osoan, baina handiagoak udan."}
{"id": "668473", "revid": "56334", "url": "https://eu.wikipedia.org/wiki?curid=668473", "title": "Hirado (Nagasaki)", "text": ""}
{"id": "668483", "revid": "56334", "url": "https://eu.wikipedia.org/wiki?curid=668483", "title": "Gabriel Yacoub", "text": "Gabriel Yacoub (Paris, ) frantziar musikaria da, musika herrikoian diharduena. Malicorne taldea sortzeaz gain, Marie Yacoub emaztearekin batera ere aritu da."}
{"id": "668484", "revid": "10891", "url": "https://eu.wikipedia.org/wiki?curid=668484", "title": "Martin Carthy", "text": "Martin Carthy (Hatfield, ) ingeles musikaria da, musika herrikoian diharduena. Folkeko figura, Bob Dylan edo Paul Simon bezalako musikariek mirestu dute. Hainbat taldean izan da, agian ezagunena Steeleye Span izanik."}
{"id": "668486", "revid": "105290", "url": "https://eu.wikipedia.org/wiki?curid=668486", "title": "Eusko-txiletar", "text": "Eusko-txiletarrak () euskaldun jatorria eta txiletar herritartasuna duten gizabanakoak dira.\nHistoria.\nXVIII. mendean, Euskal Herriko etorkin asko ailegatu ziren Txilera, mendearen amaieran biztanleriaren %27a osatu zutenak. XIX. mendearen bigarren zatian bigarren olatua ailegatu zen, aurrekoan ez bezala baita Ipar Euskal Herriko etorkinak barnean zituena. Espainiako Gerra Zibilaren amaiera arte iraun zuen eta, egun, 1.600.000 (%10a) eta 4.500.000 (%27a) arteko txiletarrek euskal jatorria dute.\nEusko-txiletar ezagunak.\nTxileko presidenteak\nPolitikari eta legelariak\nAktoreak\nEliz-gizonak\nIdazleak\nKirolariak\nMilitarrak\nMusikariak\nMargolariak"}
{"id": "668488", "revid": "1545", "url": "https://eu.wikipedia.org/wiki?curid=668488", "title": "Euskal mexikar", "text": ""}
{"id": "668489", "revid": "15795", "url": "https://eu.wikipedia.org/wiki?curid=668489", "title": "Jo\u00e3o Baptista Figueiredo", "text": ""}
{"id": "668490", "revid": "119347", "url": "https://eu.wikipedia.org/wiki?curid=668490", "title": "Eusko-kanadar", "text": "Eusko-kanadarrak (; ) euskaldun jatorria eta kanadar herritartasuna duten gizabanakoak dira.\nHistoria.\nFrantziar eta britainiarrek aztarna sakonagoak utzi arren, Kanadan ere beste herriak izan ziren, tartean euskaldunak. Jada XVI. mendean Labrador penintsulako Chateau Bay Pasaia, Bermeo, Donibane Lohizune edo Baionako baleazaleen kala eta babeslekua izan zen. Ternua eta Labradorren aurkitzen dituzten aingurak euskal kostaldeen antzekoak ziren. Eskualde frankofonean, Quebec eta inguruan, elur-oreinari diote, Frantzian dioten arren. Eskozia Berrian gainera, idi-probak ere egiten dituzte, \"ox-pull\" idi pare batek egina.\nEuskal baleazaleak Kanadan.\nEuskal Herriko baleazaleek Kanadako itsasbazterrean eginiko lehendabiziko pausoak kondairaz beteta zeuden, batez ere balea eta bakailaoa arrantza egiteko guneak sekretuak zirelako XVI. mendean. Ternuak \"Uharte Fantasma\" ezizena zuen Euskal Herriko arrantzaleen artean. Egungo izena lehendabizikoz 1508an Joao Vaz Corte-Realek erabili zuen.\nBatzuek diote 1375ean heldu zirela Ternuara. Beste ikerlari batzuek, berriz, 1412an izan zela eta baionarrak zirela. Hori egiaztatzea zaila da oso, batez ere kabotaje teknika ez ezik itsas zabalean nabigatzeko beste teknikak ere beharrezkoak zirelako. Teoria horren aldekoek esaten dute euskaldunek teknika horiek Islandia aldean ezagutu zituztela, antzinako bikingoetatik ikasita.\nBeste teoria frogatugabe batek dio XV. mendean Euskal Herriko baleazale piraten erasoek desagerrarazi zituztela Groenlandiako azken bikingo koloniak.\nLope Martinez de Isasti lezoar historialariak 1625ean idatzi zuen esploratzaile baten pasadizoa, \"Compendio hist\u00f3rico de la muy noble y muy leal provincia de Guip\u00fazcoa\" bere liburuan. Hark Algonkin-euskara pidgina zekiten amerindiarrak topatu zituen, eta \"Zer moduz?\" galdetzen zietenean \"Apaizak hobeto!\" erantzuten zieten adiskideki, nahiz eta, Isastiren esanetan, gehienek apaiza zer zen oso ondo jakin ez.\nHau da, esan liteke XV. menderako euskaldunak balea eta bakailao arrantzan zenbiltzala, eta arrantza-postu aurreratuak kokatu zituztela Labradorren eta Ternuan. Horietatik handiena Red Bayn izan zen: 900 lagun inguru zituen, eta urtero 15 baleontzi ateratzen zituen. Gaur egun herri hartan bertan Euskal Herriko Baleazaleen Museoa dago, Labradorreko kostaldetan hondoratu zen nao batetik berreskuratutako txalupa bat erakusten duena.\n1559an Martin Oihartzabal itsasgizon ziburutarrak \"Les voyages aventureux du Capitaine Martin de Hoyarsal, habitant du \u00e7ubiburu\" itsasgida idatzi zuen, bertan Ternuari buruzko lekuen datuak eta distantziak bertaratu nahi zuten itsasgizonentzat gida modura lagungarri izan zitezen bildu zituen. Gerora, 1677an Pierre Etxeberrik idazlan hau lapurterara euskaratu zuen.\nEuskaldunek eragina izan zuten eskualdean, toponimian ez ezik baita bertokoen izenetan ere. Aipatzekoa da Saint-Pierre eta Mikeluneko armarrian ikurrina agertzen dela eta abuztuan euskal jaiak egiten dituztela.\nEuskaldunak aitzindari baziren ere, europar arrantzaleek \u2014batez ere portugaldarrek eta espainiarrek\u2014 gero bisita ugari egin zizkieten Ternuako arrain sardeei."}
{"id": "668491", "revid": "123552", "url": "https://eu.wikipedia.org/wiki?curid=668491", "title": "Informazio-unitate", "text": "Informatikan eta telekomunikazioetan, informazio-unitate bat datuak biltegiratzeko sistema estandar batzuek erabiltzen duten edukiera-neurri bat da (edo komunikazio kanal batzuena). Unitate horiek beste sistema eta kanal batzuek duten edukiera-ahalmena neurtzeko erabiltzen dira. Informazioaren teorian ere erabiltzen dira informazio-unitateak, informazio edukiak edo ausazko aldagaien entropia neurtzeko.&lt;br&gt;\nUnitate ohikoenak bi dira: bit, bakarrik bi egoera posible dituen sistema baten edukiera, eta byte (edo zortzikote), zortzi biten baliokidea dena. Unitate horien multiploak eratu daitezke horiekin batera SI aurrizkiak (hamar zenbakiaren potentziak definitzeko aurrizkiak) edo berriagoak diren IEC aurrizki bitarrak (bi zenbakiaren potentziak definitzeko aurrizkiak). Berez, zehatz-mehatz hitz eginez, informazio-edukiera ezin da neurtu.\nLehen mailako unitateak.\n1928an, Ralph Hartley-k oinarrizko biltegiratze-printzipioaz konturatu zen, geroago 1945ean Claude Shannon-ek formalizatu zuen: N egoera posible dituen sistema batean gorde daitekeen informazioa logb N logaritmoarekin proportzionala da. Logaritmoaren oinarria aldatuz gero, \"b\" batetik \"c\" beste zenbaki batera pasatuz, eragina logaritmoaren balioa konstante finko batez biderkatzea izango da, hots, log\"c\"\"I\" = (log\"c\"\"b\") log\"b\"\"I\". Hori dela eta, \"b\" oinarriak zehazten du informazioa neurtzeko erabiltzen den unitatea. Beraz, \"b\" osoko positiboa bat bada, unitate hori \"N\" egoera posible dituen sistema batean gorde daitekeen informazioa da. Beste adibide batzuk:\n\"b\" = 2 denean, shannon izena du unitateak, eta\u00a0 \"bit\" bateko edukiera da ('binary digit'-en laburdura). 8\u00a0 egoera dituen sistema batek, adibidez,\u00a0 log28 = 3 informazio-bit gorde ditzake. Badira izendatu diren beste unitate batzuk, besteak beste:\nTrit, ban, eta nat oso gutxitan erabiltzen dira; baina nat, bereziki, askotan erabiltzen da informazioaren teorian, logaritmo naturalak\u00a0\u00a0 batzuetan ohiko logaritmoak baino erosoagoak direlako.\nBit.\nBit-a informazio unitate txikiena da, bakarrik bi egoera posible ditu eta bietatik bat hartzen du, hala nola, bai edo ez, zero edo bat, gora edo behera, egia edo gezurra...\nBit-etik eratorritako unitateak.\nBit-aren zenbait multiplo ohikoak dira\u00a0 informazio-unitate gisa.\nByte.\nHistorikoki, byte bat konputagailuan testu-karaktere bat errepresentatzeko bit kopurua zen, baina hori konputagailuaren hardware-arkitektura arabera alda zitekeen; gaur egun, ia beti,zortzi bit esan nahi du \u2014 hau da, zortzikote bat. Byte batekin 256 (28) balio desberdin irudikatu daiteke, hala nola osokoak 0tik 255raino, edo -128tik 127raino. IEEE 1541-2002 estandarrak \"B\" karakterea (larriz) zehazten du byte-a adierazteko ikur gisa. Byte-ak, edo horren multiploak dira ia beti erabiltzen diren unitateak konputagailuko fitxategien tamaina edo biltegiratze-edukiera zehazteko. Konputagailu moderno gehienak eta periferikoak diseinatuta egoten dira beti datuak byte-ka edo byte taldeka manipulatzeko eta ez banakako bit-eka.\nNibble.\nLau bit-eko talde bat, edo byte erdi bat.\u00a0 Zenbaki hamaseitarrekin hau da gehien erabiltzen den unitatea.\nHitza, bloke, eta orria.\nOrdenagailuek normalean bitak tamaina finkoko taldetan manipulatzen dituzte, gehienetan \"hitzak\" esaten zaie talde horiei. Hitz bateko bit kopurua normalean ordenagailuaren CPUko\u00a0 erregistroen tamainak definitzen du , edo memoria nagusiko bilaketa batean eragiketa bakar batean aztertu daitekeen bit kopuruaren arabera. Ohikoa den IA-32 arkitekturan hitz bat 16 bit dira, baina iraganeko eta gaur egungo beste arkitekturek erabiltzen dituzten hitzak 8, 24, 32, 36, 56, 64, 80 bit-ekoak izan daitezke.\nMakina-lengoaia batzuek eta konputagailuko zenbaki-formatu batzuek bi hitz erabiltzen dituzte (\"hitz bikoitza\", \"double word\" edo \"dword\"), edo lau hitz (\"quad hitza\" edo \"quad\").\nOrdenagailuetako cache memoriek normalean hainbat ondoz ondoko hitzetako\u00a0 blokeekin lan egiten dute. Unitate horiek normalean izen hauek hartzen dituzte: \"cache blokeak\", edo, CPU cache-etan, \"cache-lerroak\".\nMemoria birtualeko sistemetan\u00a0ordenagailuaren memoria nagusia partiziotan banatzen dute, tradizionalki \"orriak\" izenarekin ezagutzen diren informazio-unitateak erabiltzen dira horien tamaina zehazteko.\nMultiplo sistematikoak.\nBit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek\u00a0 maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).\nHala ere, arrazoi teknikoak direla medio,\u00a0 konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, \"mega\" 220 = 1048576 zenbakiaren ordez, \"giga\" 230 = 1073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.\nIraganean, maiuskulazko \"K\" erabili ordez minuskulazko \"k\" aurrizkiaz adierazi nahi izan zen\u00a0 1024 erabiltzen zela 1000 ordez. Baina horren erabilera ez zen inoiz koherentziaz aplikatu.\nBeste alde batetik, kanpoko biltegiratze-sistemetan (hala nola, disko optikoa), SI aurrizkiak erabiltzen ziren normalean beren hamartar balioekin (10 zenbakiaren potentziak). Asko izan dira saiakerak nahasmen hori konpontzeko. 1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez\u00a0 erabiltzen den kasuetarako:"}
{"id": "668492", "revid": "105290", "url": "https://eu.wikipedia.org/wiki?curid=668492", "title": "Eusko-uruguaitar", "text": "Eusko-uruguaitarrak () euskaldun jatorria eta uruguaitar herritartasuna duten gizabanakoak dira.\nKorrelazio zehatza izan ez arren, Uruguaiko biztanleriaren %10aren gurasoetako batek euskal abizen bat du.\nHistoria.\nBruno Maurizio Zabalak 1726 Montevideo sortu zuenetik hainbat etorkin ailegatu ziren Uruguaira. XIX. mendearen bigarren zatian bigarren olatua ailegatu zen, Espainiako Gerra Zibilaren amaiera arte iraun zuena.\nBertoko gaztelaniak ere zenbait euskal mailegu ditu: arropei \"pilcha\" edo zerbait zaharrari \"cascarria\" diote."}
{"id": "668493", "revid": "15795", "url": "https://eu.wikipedia.org/wiki?curid=668493", "title": "Informazio unitate", "text": ""}
{"id": "668495", "revid": "105290", "url": "https://eu.wikipedia.org/wiki?curid=668495", "title": "Uruguaitar", "text": "Uruguaitarrak () Uruguaiko herritarrak dira. Uruguaiko gizartea ez da ingurukoak bezain multietnikoa: egungo uruguaitarrak espainiar kolonizatzaileen eta XIX. eta XX. mendeko etorkinen ondorengoak dira. Biztanleriaren %90ak europar jatorria du."}
{"id": "668496", "revid": "1545", "url": "https://eu.wikipedia.org/wiki?curid=668496", "title": "Eusko-mexikarrak", "text": ""}
{"id": "668497", "revid": "1545", "url": "https://eu.wikipedia.org/wiki?curid=668497", "title": "Eusko-txiletarrak", "text": ""}
{"id": "668499", "revid": "512", "url": "https://eu.wikipedia.org/wiki?curid=668499", "title": "Kibi", "text": "Kibi Informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Kibibyte batek 1024 byte ditu.\nBit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).\nHala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, \"mega\" 220 = 1048576 zenbakiaren ordez, \"giga\" 230 = 1073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.\n1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:"}
{"id": "668500", "revid": "512", "url": "https://eu.wikipedia.org/wiki?curid=668500", "title": "Mebi", "text": "Mebi informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Mebibyte batek 1024 Kibibyte ditu, 220 byte alegia.\nBit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).\nHala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, \"mega\" 220 = 1048576 zenbakiaren ordez, \"giga\" 230 = 1073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.\n1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:"}
{"id": "668501", "revid": "512", "url": "https://eu.wikipedia.org/wiki?curid=668501", "title": "Gibi", "text": "Gibi informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Gibibyte batek 1024 Mebibyte ditu, 230 byte alegia.\nBit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).\nHala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, \"mega\" 220 = 1048576 zenbakiaren ordez, \"giga\" 230 = 1073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.\n1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:"}
{"id": "668502", "revid": "512", "url": "https://eu.wikipedia.org/wiki?curid=668502", "title": "Tebi", "text": "Tebi informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Tebibyte batek 1024 Gibibyte ditu, 240 byte alegia.\nBit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).\nHala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, \"mega\" 220 = 1048576 zenbakiaren ordez, \"giga\" 230 = 1073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.\n1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:"}
{"id": "668503", "revid": "56334", "url": "https://eu.wikipedia.org/wiki?curid=668503", "title": "Ray Eames", "text": ""}
{"id": "668504", "revid": "56334", "url": "https://eu.wikipedia.org/wiki?curid=668504", "title": "Charles Eames", "text": ""}
{"id": "668506", "revid": "56334", "url": "https://eu.wikipedia.org/wiki?curid=668506", "title": "Leonel Fernandez", "text": ""}
{"id": "668507", "revid": "336", "url": "https://eu.wikipedia.org/wiki?curid=668507", "title": "The Dig", "text": "The Dig (euskaraz \"Indusketa\") LucasArts bideo-joko konpainiaren abentura grafiko bat da. 1995eko azaroaren 30ean argitaratu zen. SCUMM motorra erabili zuen. Soinu banda orkestrala eta aktoreek bikoiztutako ahotsak izan zituen. Berez, abentura grafiko hau eskuz egindako marrazkiez, digitalizatutako marrazkiez eta marrazki bizidun edo animazioen osatua dago.\nLucasArts konpainiaren abentura grafiko ia guztiak ez bezala, honakoan ez zen umorezko kontakizun batean oinarritu, zientzia-fikzioa eta astronomian baizik, nahiz eta protagonisten arteko solasaldietan batak besteari aipamen sarkastikoan egiten dizkioten.\nBideo-jokoa Steven Spielberg zinema zuzendariak \"Amazing Stories\" (\"Istorio Harrigarriak\") telesailarentzako atal bat izateko sortu zuen kontakizun batean oinarritua dago.\nArgumentua.\nBorneoko irrati-teleskopio batek Lurrarekin talka egitera doan asteroide handi bat topatu berri dute, zientzialariek \"Atila\" izenez bataiatuko dute, V. mendean Europa arpilatu zuen Hunoen erregearen antzera. Hau gerta ez dadin, NASAk espaziora zientzia edo gai bakoitzean aditua den kide banaz osatutako talde bat bidaliko du, eta euren espazio bidaiaren misioa asteroidearen gainazalean lehergailu nuklearrak ipini eta haiek eztandaraziz asteroidearen norantza aldatzea izango da, honela Lurra eta Gizateria osoa berehalako hondamenditik salbatuz.\nHalere, misioa arrakastatsua izango dela dirudiean unean, asteroidearen benetako izatea azaleratuko da, alegia, nolabaiteko estralurtar espaziontzia dela, eta bere barnean ikertzera sartu diren hiru astronauta Lurretik milioika urte argitara eta beste galaxia batean dagoen planeta batera garraiatuak izango dira. Itxuraz inongo bizidun adimendurik ez dagoen planeta horretan biziraun eta etxera itzultzeko bidea topatu beharko dute."}
{"id": "668509", "revid": "12788", "url": "https://eu.wikipedia.org/wiki?curid=668509", "title": "Operation Petticoat", "text": "Operation Petticoat () 1959ko komedia filma da, Bigarren Mundu Gerran girotutakoa, Blake Edwards estatubatuar zinemagileak zuzendu zuena. Cary Grant, Tony Curtis eta Dina Merrill izan ziren antzezle nagusiak.\nPaul King, Joseph B. Stone, Stanley J. Shapiro eta Maurice Richlinek idatzitako gidoia Oscar sarirako izendatua izan zen. Henry Mancini ez zen kredituetan agertu, soinu banda David Rosek eta biek ondu bazuten ere.\nArgumentua.\nBigarren Mundu Gerra (1939-1945), Pazifikoko Frontea. Matt T. Sherman kapitaina eta Nicholas Holden lehen ofiziala buru duen USS Tigerfish itsaspekoak hainbat abentura eta gorabehera izango ditu. Itsaspekoan AEBetako Itsas Armadako erizain talde bat hartzen dutelarik, tentsioa piztuko da emakumeen eta marinel zakarren artean, eta zenbait pasarte xelebre sortuko."}
{"id": "668510", "revid": "105290", "url": "https://eu.wikipedia.org/wiki?curid=668510", "title": "Stripes", "text": "Stripes (euskaraz \"Zerrendak\") 1981eko Ivan Reitman eslovakiar-kanadar zinema zuzendariak zuzendutako komedia film bat da. Bill Murray, Harold Ramis, Warren Oates, P. J. Soles eta John Candy aktoreek antzeztu zuten.\nIzenburuak AEBtako banderaren zerrendei aipamen egiten die. \"Police Academy\" (1984) komedia filmaren antza handia duen filma da, hura polizia akademia batean girotua zegoen bitartean hau koartel militar batean dago.\nHandik gutxira, Reitman zuzendariak eta Murray eta Ramis aktoreek \"Ghostbusters\" (1984) eta \"Ghostbusters II\" (1989) komedia film ospetsuak elkarrekin batera egin zituzten.\nArgumentua.\nJohn Winger (Bill Murray) taxilari erosko eta hitzontziak ordu gutxiren buruan bere lana, autoa eta apartamentua galtzeaz gain bere neskalagunak ganoragabeko bat izateagatik lagako du. Bere burua galtzailetzat jo eta honenbesteko zorigaitzetik ihes egiteko bere burua AEBtako Armadako soldadu izateko izen emango du. Gainera, bere erabakiari buruz Russell Ziskey (Harold Ramis) adiskideminarekin hitz egitean, hark ere berarekin batera erreklutamentu bulego batera joan eta biek bolondres aurkeztuko dira. Behin Armadaren Koartelean daudela, oinarrizko entrenamendua jasoko dute: armei buruzko irakasgaiak eta batez ere derrigorrezko korrikaldiak. Berehala xelebre txoro parrandazale pare bat direla argi utziko dute, nahiz eta bere soldadukideak, ofizial eta militar agintariak ere xelebrekeriak egiten atzean ez gelditu..."}
{"id": "668512", "revid": "98220", "url": "https://eu.wikipedia.org/wiki?curid=668512", "title": "Petrus Plancius", "text": "Petrus Plancius (Heuvelland (), Belgika, 1552 - 1622ko maiatzaren 15a),\u00a0Pieter Platevoit jatorriz, flandestar\u00a0teologo, kartografo eta astronomoa izan zen.\u00a0Mercator proiekzioa\u00a0nabigazio mapetan ezartzeagatik ezaguna egin zen, baita longtitudea neurtzeko metodo berri bat garatzeagatik. Nabigaziorako hainbat gida argitaratu zituen eta bere lanik ezagunena munduko mapa den\u00a0\u00a0\"Nova et exacta Terrarum Tabula geographica et hydrographica\" (1592) izan zen.\nBiografia.\nJatorrizko izena\u00a0Pieter Platevoet,\u00a0Dranouter-en jaioa, orain Heuvelland, Mendebaldeko Flandria. Alemanian eta Ingalaterran teologia ikasketak egin zituen eta 24 urte zituela holandako Elizako ministro bihurtu zen.\nInkisizioa-ren beldurra zela eta,\u00a0Bruselas-etik\u00a0Amsterdam-era alde egin zuen. Bertan nabigazioa\u00a0eta kartografiari buruzko jakin-mina piztu zitzaion eta zorionez\u00a0Portugaletik ekarri berriko itsas ibilbideak aztertzeko aukera izan zuen. Hala bada, Indietarako itsas bideen aditu bihurtu zen.\nKartografoa.\nHolandako Ekialdeko Indietako\u00a0Enpresaren sortzaileetako bat izan zen eta honentzat\u00a0100 mapa baino gehiago sortu zituen. Enpresaren kartografoa izan zen.\n1592an berak egindako mapa ezagunena argitaratu zuen, hots, \u00a0\"Nova et exacta Terrarum Tabula Geographica et hydrographica\". Horrez gain, nabegazio gidak eta egutegiak ere argitaratu zituen eta longitudea zehazteko metodo berri bat garatu zuen. Bestalde, itsas mapetan\u00a0Mercator proiekzioa\u00a0metodoa ezarri zuen."}
{"id": "668513", "revid": "46380", "url": "https://eu.wikipedia.org/wiki?curid=668513", "title": "Pieter Platevoit", "text": ""}
{"id": "668515", "revid": "96586", "url": "https://eu.wikipedia.org/wiki?curid=668515", "title": "Eusko-kolonbiar", "text": "Eusko-kolonbiarrak () euskaldun jatorria eta kolonbiar herritartasuna duten gizabanakoak dira. Euskal diasporarik jendetsuenetakoa da.\nEusko-kolonbiar gehienak Antioquian, Kafearen ardatzan, Bogotan eta Santanderren bizi dira, Valle del Cauca eta Norte de Santander eskualdeetan ere komunitate handiak ere izanik.\nHistoria.\nKolonbiako lehendabiziko etorkinetatik asko euskaldunak ziren; herrialdearen ipar-mendebaldean dagoen Paisa eskualdean biztanleriaren %40k (4.500.000 lagun inguru) euskal jatorria (osorik edo partziala) du. Gainera, 1640 eta 1859 artean, Kolonbia osoko biztanleriaren %18,9k euskal jatorria zuen. Hori dela eta, egungo demografoen arabera, egungo kolonbiar kaukasiarren heren batek euskal arbasoak ditu.\nBi migrazio nagusi egon ziren Euskal Herritik Kolonbiara: Lehena, esan bezala, Kolonbiaren lehen konkistarekin etorri zen, non etorkinak urre eta lur emankor bila sartu ziren. Bigarrena XIX. mendearen bukaera aldean izan zen. Garai haietan Karlistaldiek oso gogor jo zituzten euskal lurraldeak, eta, ondorioz, euskaldun asko bizitza berri baten bila abiatu ziren Kolonbia eta, oro har, ameriketara. Azkenik, baina neurri txikiagoan, Espainiako Gerra Zibilak beste hainbat errefuxiatu eraman zituen Kolonbiara.\nPaisa eskualdeko euskaldunak.\nPaisa eskualdean euskal abizenen agerpena ohikoa da. Ikerlari batzuek euskal arbaso gehien dituen Hego Amerikako eskualdea dela diote. Euskaldunak XVII. mendean ailegatu ziren lehendabizkoz Antioquiara.\nEskualdea herrialdeko eskualderik langileena da eta, hau, euskal immigrazioarekin lotu dute. Antioquiako gaztelania euskararen eragina du: bai hitzetan- 'ma' (ama), 'coscorria' (kaskar) edo 'tap' (tapa)- bai ahoskeran- \"s\" apiko-hobikaria eta \"ll\" igurzkaria-. Gainera \"a\" gehitzen dute \"Rs\"-z hasten den hitzen hasieran: \"recostarse\" baino \"arrecostarse\", \"recoger\" baino \"arrecoger\" eta \"recordarse\" baino \"arrecordarse\" esaten dute.\nEspainiar Inperioaren garaian, Antioquia euskal immigrazioaren jomuga izan zen eta, handik herrialdean zehar zabaldu ziren. Baina horietako asko Antioquian bertan geratu eta eragin handia izan zuten bertoko kultura eta tradizioetan. Everett Hagen eta Leonard Kasdan estatubatuar ikerlariek tradizio horiei eutsi zien eskualdeko idiosinkrazia azaltzeko. Hagenek Medellingo telefono-aurkibidea begiratu zuen 1957an. Oro har, %15ak euskal abizenak zituen baina, enpresariak bakarrik kontuan hartuta, %25a zen. Bere aburuz, horrek eskualdeko garapen industriala azaldu zuen.\nAntioquiako sukaldaritzan euskal gastronomiaren eragina ere nabarmena da. Bertan tipikoak diren opilak taloaren antzekoak dira.\nEuskal etxeak.\nHerrialdeak hiru euskal etxe ditu:"}
{"id": "668518", "revid": "688", "url": "https://eu.wikipedia.org/wiki?curid=668518", "title": "Eusko-paraguaitar", "text": "Eusko-paraguaitarrak () euskaldun jatorria eta paraguaitar herritartasuna duten gizabanakoak dira.\nHistoria.\nDomingo Martinez de Irala gipuzkoar konkistatzaileak Asunci\u00f3n hiria sortu zuen 1541ean. Espainiar Inperioaren garaian, hainbat buruzagi euskaldun izan zituen Paraguai, tartean Ortiz de Z\u00e1rate, Ortiz de Vergara, eta beste abarrak. XIX. mendearen bigarren zatian bigarren olatua ailegatu zen, Espainiako Gerra Zibilaren amaiera arte iraun zuena.\nEuskal etxeak.\nHerrialdeak euskal etxe bakarra du:"}
{"id": "668519", "revid": "1545", "url": "https://eu.wikipedia.org/wiki?curid=668519", "title": "Eusko-argentinar", "text": ""}
{"id": "668521", "revid": "1545", "url": "https://eu.wikipedia.org/wiki?curid=668521", "title": "Eusko-paraguaitarrak", "text": ""}
{"id": "668526", "revid": "512", "url": "https://eu.wikipedia.org/wiki?curid=668526", "title": "Jos\u00e9 F\u00e9lix Estigarribia", "text": "Jos\u00e9 F\u00e9lix Estigarribia Insaurralde (Caraguatay, \u2013 Altos, ) paraguaitar militar, politikari eta diktadorea izan zen.\nChacoko gerran nabarmendu zen eta Paraguaiko herria ordezkatu zuen Buenos Airesko bake konferentzian (1938). Errepublikako lehendakari hautatu zuten 1939. urtean eta 1940an diktadore izendatu zuen bere burua. Aire istripu batean hil zen. Harena da \"Memorias sobre la guerra del Chaco\" (Chacoko gerrari buruzko oroipenak) obra."}
{"id": "668527", "revid": "56334", "url": "https://eu.wikipedia.org/wiki?curid=668527", "title": "Amad\u00eds de Gaula", "text": ""}
{"id": "668528", "revid": "56334", "url": "https://eu.wikipedia.org/wiki?curid=668528", "title": "Pedro Lopez de Ayala", "text": ""}
{"id": "668529", "revid": "56334", "url": "https://eu.wikipedia.org/wiki?curid=668529", "title": "Cuarta Parte de don Florisel de Niquea", "text": ""}
{"id": "668530", "revid": "56334", "url": "https://eu.wikipedia.org/wiki?curid=668530", "title": "Juan de Valdes", "text": ""}
{"id": "668532", "revid": "56334", "url": "https://eu.wikipedia.org/wiki?curid=668532", "title": "Telefono-aurkibide", "text": ""}
{"id": "668533", "revid": "10891", "url": "https://eu.wikipedia.org/wiki?curid=668533", "title": "Xabier Iriondo", "text": "Xabier Iriondo (Milan, ) italiar musikaria da, rock musikan diharduena. Isola auzoan jaio zen, aita euskalduna eta ama italiarra izanik. Afterhours taldea sortzeaz gain, 2010ean Soundmetak eremua sortu zuen jaioterrian. 2012an \"Irrintzi \" izeneko bakarkako lana grabatu zuen."}
{"id": "668534", "revid": "1545", "url": "https://eu.wikipedia.org/wiki?curid=668534", "title": "Haizea taldea", "text": ""}
{"id": "668535", "revid": "1545", "url": "https://eu.wikipedia.org/wiki?curid=668535", "title": "Bilboko erakustazoka", "text": ""}
{"id": "668536", "revid": "58701", "url": "https://eu.wikipedia.org/wiki?curid=668536", "title": "Simon &amp; Garfunkel", "text": "Simon &amp; Garfunkel New Yorkeko folk rock duoa izan zen, Paul Simon eta Art Garfunkel kantautoreek osatua. 1960ko hamarkadako talderik ospetsuenetariko bat eta, The Beatles, The Beach Boys eta Bob Dylanekin batera, kontrakulturaren ikur bilakatu ziren. Bere abestirik ezagunenak \"The Sound of Silence\" (1964), \"Mrs. Robinson\" (1968), \"Bridge over Troubled Water\" (1969) eta \"The Boxer\" (1969) izan ziren. 1970ean banatu zirenetik, zenbait aldiz bildu dira, ezagunena 1981ean \"The Concert in Central Park\" emanaldian, non 500.000 ikusle baino gehiago izan zituzten.\nGrammy sariak.\nBikoteak Grammy Sariak hiru aldiz eskuratu du:"}
{"id": "668537", "revid": "1545", "url": "https://eu.wikipedia.org/wiki?curid=668537", "title": "Simon and Garfunkel", "text": ""}
{"id": "668539", "revid": "336", "url": "https://eu.wikipedia.org/wiki?curid=668539", "title": "Full Throttle (1995eko bideo-jokoa)", "text": "Full Throttle () LucasArts bideo-joko konpainiaren abentura grafiko bat da. 1995eko apirilaren 30ean argitaratu zen. SCUMM motorra erabili zuen. Tim Schafer programatzaileak diseinatu zuen.\nArgumentua.\n2040. urtea. Ben itxura zakarreko eta bere errepide bizitzari leial zaion \"Polecats\" motorzale taldearen burua da. Nahi gabe, Corley Motors konpainiaren zuzendaria den Malcolm Corley hiltzeko dagoen egitasmo ezkutuan kakanahastuko dute. Egitasmo horren antolatzailea Adrian Ripburguer da, konpainiaren zuzendari ordea, pertsonaia ilun eta guztiz manipulatzailea, bere asmoa betetzeko aurrean jartzen zaion oztopo oro nola edo hala erditik kentzeko zalantzarik izango ez duena, motor konpainia furgoneta faktoria batean bilakatzeko helburuz, eta honela motorzale bizimodu berezi horren izpirituaren inguruan dagoenari amaiera emanez. Ezkutuko egitasmo honetako alboko efektuaren ondorioz Benen motorzale taldekideak espetxean amaituko dute, eta Ben berak Corley zaharraren hilketaren susmagarria izateagatik poliziaren jazarpena jasan beharko du. Nahasmen guzti hau, nola ez, Ripburguer eta bere morroien lana izango da."}
{"id": "668540", "revid": "336", "url": "https://eu.wikipedia.org/wiki?curid=668540", "title": "Nocardia", "text": "Nocardia generoa bakterio Gram positiboz osatuta dago, Actinobacteria klasean eta Actinomycetales ordenean sailkatzen direnak. Actinomycetales guztien antzera, harizpi edo filamentu luzeak osatzen dituzte, sarritan adarkatzen direnak, onddoen mizelioen modura.\nBeste Actinomycetales bezala (Mycobacterium, esate baterako) zelula horma berezi baten bakterioak dira, lipido eta azido mikoliko asko dituena. Horrek zailtzen du euren Gram tindaketa (mikroskopioan Nocardia hobeto ikusten da Ziehl-Neelsenen tindaketa berezia erabiliz).\nAerobio hertsia da eta katalasa eta ureasa positiboa. Bazilo itxura du.\nBakterio hauek lurzoruko biztanleak dira, eta bertan materia organikoaren deskonposizioa burutzen dute. Genero honetako espezie batzuk patogenoak dira, arnas-aparatuko gaixotasunak sortuz. Ez dira patogeno hertsiak, oportunistak baizik: horrek esan nahi immunitate-sistema ahuleko gizabanakoak, batez ere, infektatzen dituztela.\nEz dituzte eskakizun nutritibo zorrotzak, eta ongi hazten dira laborategiko ohiko hazkuntza-inguruetan (hazkuntza motela badute ere). Bitxikeri metabolikoa dute, bakterioen artean oso hedatua ez dagoena: hidrokarburoak erabil ditzakete hazteko . Horretaz gain, genero honetan badaude ere antibiotikoak ekoizten dituzten ordezkariak.\nEuskal Herriko espezieak.\nOsakidetzako ikertzaileek hiru espezie aurkitu dituzte gizakiei gaixotasunak sor ditzaketenak:"}
{"id": "668541", "revid": "56334", "url": "https://eu.wikipedia.org/wiki?curid=668541", "title": "Suminaren mahatsak", "text": ""}
{"id": "668542", "revid": "56334", "url": "https://eu.wikipedia.org/wiki?curid=668542", "title": "Martetar kronikak", "text": ""}
{"id": "668543", "revid": "98220", "url": "https://eu.wikipedia.org/wiki?curid=668543", "title": "Swords gaztelua", "text": "Swords gaztelua (irlanderaz \"Caisle\u00e1n Sord\" eta ingelesez \"Swords Castle\") Irlandako Swords udalerrian dagoen gaztelu bat da, Dublin hiriburuaren iparraldean. Herrigunean bertan dago.\n1200 inguruan Dublingo Apezpikuaren egoitza izateko eraikia izan zen. Militarki inoiz ez zen gaztelu garrantzitsua izan, baina 6.000 m\u00b2-ko azalera harresitua zuen, iparraldean dorre batekin, ziurrenik kondestablearen bizilekua zena, bai eta hegoaldeko atari ikusgarri bat ere. Baliteke zaindaria atariaren ezkerreko gelan egotea, eskuineko gelan atezaina legoke, eta apaizaren gela haren gainaldean. Alboko kapera XIII. mendearen amaieraldera eraiki zen eta ziurrenik artzapezpikuaren otoitzlekua litzateke.\nXIX. mendean lorategi gisa erabilia izan zen, eta Irlandako Eliza estatutik banatzean saldua."}
{"id": "668546", "revid": "336", "url": "https://eu.wikipedia.org/wiki?curid=668546", "title": "Sean Young", "text": "Mary Sean Young (Louisville, Kentucky, 1959ko azaroaren 20a) estatubatuar aktore bat da.\nNagusiki \"Blade Runner\" (1982) eta \"Dune\" (1984) filmak antzezteagatik ezaguna da. Antzeztutako beste film nabarmenen artean honakoak daude: \"Stripes\" (1981), \"Wall Street\" (1987), \"Cousins\" (1989) eta \"\" (1994)."}
{"id": "668547", "revid": "135378", "url": "https://eu.wikipedia.org/wiki?curid=668547", "title": "America Vera-Zavala", "text": "America Vera-Zavala (Errumanian, 1976ko urtarrilaren 16an) txiletar eta perutar jatorriko suediar politikari eta idazle politikoa da. Suediako Alderdi Ezkertiarreko kidea da. Justizia globalaren aldeko mugimenduko ekintzaile sutsua da. 2001ean Suediako ATTAC atalaren sortzailetako bat izan zen.\nErrumanian jaioa, America Luis R. Vera txiletar film-zuzendariaren eta Mar\u00eda Rosario Zavala perutarraren alaba da. Gaztetan Suediara joan zen bizitzera eta Stockholmeko \u00c5kersberga aldirian hazi zen. 1993an Ezker Gazteko kide egin zen, Alderdi Ezkertiarraren gazte erakundekoa. Bruselan bizi izan zen 4 urtez, non Alderdi Ezkertiarreko laguntzaile izan zen Europar Parlamentuan.\nAmericak hainbat lan argitaratu ditu demokrazia parte-hartzailearen eta globalizazioaren inguruan."}
{"id": "668548", "revid": "17", "url": "https://eu.wikipedia.org/wiki?curid=668548", "title": "Errainu (argipena)", "text": "Errainu hitzak adiera zenbait ditu:"}
{"id": "668549", "revid": "17", "url": "https://eu.wikipedia.org/wiki?curid=668549", "title": "Errainu", "text": ""}
{"id": "668550", "revid": "5558053", "url": "https://eu.wikipedia.org/wiki?curid=668550", "title": "America Vera Zavala", "text": ""}
{"id": "668551", "revid": "512", "url": "https://eu.wikipedia.org/wiki?curid=668551", "title": "Blake Edwards", "text": "William Blake Crump (Tulsa, - Santa Monica, ), Blake Edwards izengoitiz ezaguna, estatubatuar aktore, zinema gidoigile eta zinema zuzendaria izan zen. 2004an Ohorezko Oscar Saria lortu zuen."}
{"id": "668552", "revid": "56334", "url": "https://eu.wikipedia.org/wiki?curid=668552", "title": "Urko Pardo", "text": "Urko Rafael Pardo Goas (Brusela, Belgika, 1983ko urtarrilaren 28a) euskal eta galiziar jatorriko belgikar futbolari oha da, batik bat APOEL klubean jokatu zuena. Atezain lanetan aritzen zen."}
{"id": "668553", "revid": "15795", "url": "https://eu.wikipedia.org/wiki?curid=668553", "title": "Zinema gidoigile", "text": ""}
{"id": "668554", "revid": "336", "url": "https://eu.wikipedia.org/wiki?curid=668554", "title": "Robert Blake (amirala)", "text": "Robert Blake (Bridgewater, - Plymoutheko kostaldean, ) almirante ingelesa izan zen. Cromwellen laguna izan zen; Ruperto printzearen ontzi taldea suntsitu zuen (1649) eta Tromp eta Ruyter Holandako almiranteei aurre egin zien (1652). Mediterraneo aldean, Berberiako ontzien aldetik errespetua irabazi ondoren, Espainiako ontzi talde bat xehakatu zuen Kanaria uharteetan (Tenerife, 1657)."}
{"id": "668555", "revid": "65203", "url": "https://eu.wikipedia.org/wiki?curid=668555", "title": "Robert Blake", "text": "Robert Blake izan daiteke:"}
{"id": "668556", "revid": "119347", "url": "https://eu.wikipedia.org/wiki?curid=668556", "title": "Soul", "text": "Soul musika (askotan soul bakarrik deitzen zaio) musika genero herrikoia da. Amerikako Estatu Batuetako komunitate afro-amerikarrak sortu zuen 1950eko hamarkadan eta 1960ko hamarkada hasieran. Gospel afro-amerikarraren, rhythm and bluesaren eta jazzaren elementuak batzen ditu. Soul musika asko zabaldu zen AEBn, Motown, Atlantic eta Stax diskoetxeek eragina izan baitzuten afro-amerikarren eskubide zibilen aldeko mugimendu garaian. Horrez gain, soul musika mundu osora zabaldu zen, eta rock musikan nahiz Afrikako musikan izan zuen eragina.\n\"Rock and Roll Hall of Fame\"ren arabera, soul musika \u00abbeltzek Amerikan bizitako esperientziatik sortutako musika da, gospela eta rhythm and blues batzen ditu, eta horrek kutsu funky eta laikoa ematen dio\u00bb. Soul musikaren ezaugarri garrantzitsuenetarikoa erritmo itsaskorra da, txaloek eta tempoz kanpoko gorputz-mugimenduek markatutako erritmoa hain zuzen. Beste ezaugarri bat bokalista nagusiaren eta koruaren arteko elkarrizketa da, eta, bereziki, tenkatua den ahots soinua. Inprobisatutako gehigarriak, bat-bateko aldaketak eta soinu osagarriak ere erabiltzen dira noizean behin. Soul musikak nortasun afroamerikarra islatzen du, baita kultura afroamerikarraren garrantzia nabarmendu ere. Kontzientzia afroamerikar berriak musika estilo berriak ekarri zituen, eta komunitate afroamerikarra beltza izateaz harro sentitzea eragin zuen.\n60ko hamarkadan soul musika nagusitu zen AEBko rhythm and bluesaren arrakasten zerrendan (R&amp;B Chart), eta abesti asko pop estiloko arrakasten zerrendetara pasatu ziren AEBn bertan, Britainia Handian eta beste hainbat herrialdetan. 1968an, soul musikaren generoa hedatzen hasia zen. Soul artista batzuek funk musika garatu zuten; beste abeslari eta talde batzuek, berriz, aldaera burutsuagoak, sofistikatuagoak eta, kasu batzuetan, politikoki kontzienteagoak garatu zituzten. 70eko hamarkadaren hasieran, rock psikodelikoak eta beste genero batzuek eragina izan zuten soul musikan, eta ondorioz soul psikodelikoa agertu zen. Bestalde, 1994 inguruan, AEBn neo soula hasi zen garatzen. Horrez gain, badaude soul musikaren beste azpigenero eta adar batzuk ere.\nSoularen azpigenero garrantzitsuenak honako hauek dira: Detroit estiloa (Motown), pop estilokoa eta erritmikoagoa; \"deep\" \"soul\"a eta hegoaldeko soula, rhythm and bluesa eta hegoaldeko gospel musika konbinatzen dituzten soul estilo indartsuak; Memphiseko soula, estilo dirdiratsu eta sentsuala; New Orleanseko soula, rhythm and blues estilotik sortu zena; Chicagoko soula, gospelaren eragina duen soinu arinagoa; Filadelfiako soula, doo-wop estiloan oinarritutako orkestra-soinua; eta, amaitzeko, soul psikodelikoa, rock psikodelikoaren eta soul musikaren arteko nahasketa.\nJatorria.\nSoul musikaren sustraiak gospel musika afroamerikar tradizionala eta rhythm and bluesa dira, baita 1950eko hamarkadan hasi zen estilo erlijioso eta laikoaren nahasketa ere. Nahasketa egiten da bai abestien letretan zein doinuetan. Soul terminoa afroamerikarrek erabili zuten, AEBko afroamerikarren sentimendua nabarmentzeko. Barry Hansen musikologoaren arabera: Nahasketa horren ondorioz 1950eko hamarkada hasieran rhythm and bluesaren merkatuan abesti arrakastatsu ugari sortu ziren. Hala ere, zaletu zuri abenturazaleenek soilik nabaritu zuten estilo horren eragina momentu hartan; gainontzekoek soul musika entzuteko 60ko hamarkadaraino itxaron behar izan zuten, orduan hasi baitzen rock and rolla gospel estiloan kantatzen.\"AllMusic\"en arabera, \u00absoul musika 60ko hamarkadan rhythm and bluesak izan zuen urbanizazio eta komertzializazioaren emaitza izan zen\u00bb. \"Soul musika\" terminoa 1961ean agertu zen lehen aldiz, eta letra laikoa duen gospel estiloko musikari egiten dio erreferentzia. Hizkera afroamerikarretan \"soul\" hitzak afroamerikarren harrotasunari eta kulturari buruzko konnotazioak ditu. 40ko eta 50eko hamarkadetan, gospel taldeek noizbehinka soul terminoa erabiltzen zuten taldeen izenetan. Bestalde, gospeletik sortu zen jazz estiloari soul jazz deitu zitzaion. 60. hamarkadan, abeslariak eta moldatzaileak gospel eta soul jazzeko teknikak erabiltzen hasi ziren afroamerikar herri-musikan; ondorioz, soul musika garaiko afroamerikar herri-musika ugari izendatzeko erabili zen.\nHonako hauek dira 1950. hamarkadan soul musikaren sorreran ekarpena egin zuten abestien egileetariko batzuk: Clyde McPhatter, Hank Ballard eta Etta James. Gainera, askotan aipatu izan da Ray Charlesek ezagutarazi zuela soul musika bere abesti arrakastatsuei esker; adibidez, 1954ko \"I Got a Woman\". Bobby Womack abeslariak zera esan zuen: \u00abRay jenio bat zen. Mundua soul musika bihurtu zuen\u00bb. Charlesek argi adierazi ohi zuen Pilgrim Travelers taldeko Jesse Whitaker abeslariak bere abesteko eran eragina izan zuela.Bai Little Richard (Otis Redding inspiratu zuena) zein James Brown ere eragin handikoak izan ziren. James Browni \"soul musikaren aitabitxi\" ezizena jarri zioten, eta Richardek bere burua \u00abrock and rollaren eta rhythm and blues soularen erregetzat\u00bb hartzen zuen, bere musikak musika-estilo horien elementuak zituelako eta estilo horietako artistengan eragina izan zuelako.\nSam Cooke eta Jackie Wilson ere soularen arbasotzat hartzen dira askotan. Cooke The Soul Stirrers gospel taldearen abeslari nagusia izateagatik bilakatu zen ospetsu, baina gerora musika laikora igaro zen, eta horrek polemika sortu zuen. Bere 1957ko \"You Send Me\" abestiari esker ibilbide arrakastatsua hasi zuen pop musikan. Are gehiago, 1962ko \"Bring It On Home To Me\" abestiari buruz esan izan da \u00abagian soul esperientzia definitzen duen lehenengo diskoa\u00bb dela. Jackie Wilsonek (Cooke eta James Brownen garaikidea) ere ospea lortu zuen musika estiloak nahastuz, batez ere 1957ko \"Reet Petite\" arrakastatsuari esker. Eragin handia izan zuen, bereziki abesteko zuen modu dramatikoaren eta bere kontzertuen ondorioz.\n1960ko hamarkada.\nBeste zenbait pertsonak bezala, Peter Guralnick idazleak ere Solomon Burke jotzen du pertsona gakotzat soul musikaren sorreran, eta Atlantic Records diskoetxe gakotzat. Burkeren 1960ko hamarkadako lehen urteetako abestiak, \"Cry to Me\", \"Just Out of Reach\" eta \"Down in the Valley\" besteak beste, soul musikaren klasikotzat hartzen dira. Honako hau idatzi zuen Guralnickek: \u00abSoul musika, nolabait, Solomon Burkeren 1961eko \"Just Out Of Reach\" lanaren ospearekin batera hasi zen. Ray Charlesek, noski, izugarrizko ospea zuen ordurako (baita Atlanticen ere), eta baita James Brown eta Sam Cookek ere (batez ere pop musikan). Abeslari horietako bakoitza, ordea, isolaturiko fenomenotzat har genezake; Burke eta Atlantic Records batu zirenean soilik has zitekeen antzematen nolabaiteko mugimendu bat\u00bb.Ben E. Kingek ere ospea lortu zuen 1961an \"Stand By Me\" abestiari esker, zeina zuzenean gospel himno batean oinarrituta baitago. 1960ko hamarkadaren erdialderako, Burke, King eta beste batzuen hasierako ospea soul abeslari berriek garaitu zuten, besteak beste Stax diskoetxeko Otis Reddingek eta Wilson Pickettek, zeinek nagusiki AEBko Tennesseeko Memphis eta Alabamako Muscle Shoals hirietan grabatu baitzituzten abestiak. Jon Landauk honako hau esan zuen:\u00ab1962 eta 1964 bitartean Reddingek soul balada multzoa grabatu zuen. Balada horiek lotsarik gabeko letra sentimentalak zituzten, eta normalean barkamena edo neska-laguna etxera bueltatzea eskatzen zuten... Laster, Reddingi Mr. Pitiful (Errukarri Jauna) ezizena jarri zioten, eta soul baladen interpretatzaile nagusiaren ospea hartu zuen\u00bb.Aretha Franklin izan zen emakumezko soul abeslaririk garrantzitsuena. Jatorriz gospel abeslaria zen arren, 1960an abesti laikoak egiten hasi zen. Dena den, bere karrera aurrerago indartu zen, Atlantic diskoetxerako egin zituen abestiei esker. 1967an grabatutako abestiak, hala nola \"I Never Loved a Man (The Way I Love You)\", \"Respect\" (Otis Reddingek idatzia eta jatorriz hark grabatua) eta \"Do Right Woman, Do Right Man\" (Chips Moman eta Dan Pennek idatzia), produkzio esanguratsuak izan ziren, eta merkatuan arrakasta izan zuten. \n1960ko hamarkadan, soul musika izan zen nagusi AEBko musika zerrenda afroamerikarretan, eta grabaketa horietako asko AEBko pop zerrendetan txertatu ziren. Otis Reddingek erabateko arrakasta izan zuen 1967ko Monterey Pop Festival jaialdian. Generoa Erresuma Batuan ere oso famatua egin zen, eta 60ko hamarkadaren amaieran artista nagusi askok birak egin zituzten bertan. \"Soul\"a termino orokor bihurtu zen rhythm and bluesean oinarritutako musika estilo anitzak deskribatzeko: besteak beste, dance eta pop musika-estilotan oinarritutako Detroiteko Motown Recordseko artistak (The Temptations, Marvin Gaye eta Stevie Wonder, esaterako) eta \"deep soul\" estiloko interpretatzaileak ditugu (Percy Sledge eta James Carr, adibidez). AEBko eskualde eta hiri asko ezagunak egin ziren azpigenero eta grabaketa-estilo berriak sortzeagatik. Aipatzekoak dira New York, Detroit, Chicago, Memphis, New Orleans, Filadelfia eta Alabamako Muscle Shoals hiria, zeina FAME Studios eta Muscle Shoals Sound Studios diskoetxeen sorlekua baita.\n1968rako, soula azpigenero desberdinetan zatikatzen hasia zen, justu ospearen unerik gorenean zegoela. James Brown eta Sly and the Family Stone, esaterako, funk musikara pasatu ziren. Aitzitik, Marvin Gaye, Stevie Wonder, Curtis Mayfield eta Al Green abeslariek generoaren aldaera burutsuagoak, sofistikatuagoak eta, kasu batzuetan, politikoki kontzienteagoak sortu zituzten. Hala eta guztiz ere, soul musikak garatzen jarraitu zuen: 1970tik aurrerako rhythm and blues mota desberdinetan izan zuen eragina, eta musikari mordoak soul estilo tradizionalean jotzen jarraitu zuen.\n1970ko hamarkada eta ondorengo urteak.\nSoul musikaren geroagoko adibideak ditugu The Staple Singersek grabatutako abestiak (\"I'll Take You There\", esaterako) eta Al Greenek 1970ean Willie Mitchell muskariaren Memphiseko Royal Recording diskoetxean grabatutakoak. Mitchellen Hi Recordsek aurreko hamarkadako Stax diskoetxearen tradizioari jarraitu zion, eta kantu arrakastatsu asko argitaratu zituen Green, Ann Peebles, Otis Clay, O.V. Wright eta Syl Johnsonen eskutik. Bobby Womackek, zeinak 1960ko hamarkadaren amaieran Chips Momanekin grabatu baitzuen, soul kantuak kaleratzen jarraitu zuen 1970eko eta 1980ko hamarkadetan.\nDetroiten, Don Davis produktoreak Staxeko artistekin lan egin zuen, Johnnie Taylor eta The Dramaticsekin esaterako. 1970aren hasieran The Detroit Emeraldsek grabatutako abestiek (\"Do Me Right\", adibidez) soula eta geroagoko \"disco\" estiloa elkartzen dituzte. Motown Recordseko artistek, hala nola, Marvin Gaye, Michael Jackson, Stevie Wonder eta Smokey Robinsonek, soularen garapenean eragina izan zuten. Hala ere, haien abestiak pop estilokotzat hartu ziren, batez ere Redding, Franklin eta Carren kantuekin alderatuz gero. Chicagoko artistek egindako grabaketak soul klasikotzat hartzen dira askotan, nahiz eta estilistikoki genero horretatik desberdintzen diren.\n1970eko hamarkada hasierarako, rock psikodelikoaren eta bestelako musika moten eragina nabari zen soul musikan. Garai hartako gatazka politiko eta sozialak bultzatu zituen Gaye eta Curtis Mayfield artistak iruzkin sozial irmoz betetako diskoak kaleratzera. James Brownek funkaren elementuak ekarri zituen soulera, eta musika mota hori Parliament-Funkadelic eta The Meters taldeen sinbolo bihurtu zen 1970eko hamarkadan. War, The Commodores, eta Earth, Wind and Fire moduko talde moldakorragoak ezagunak egin ziren garai hartan. 1970eko hamarkadan, \"blue-eyed soul\" edo zuriek egindako soul musikako talde komertzialek arrakasta izan zuten, hala nola Filadelfiako Hall &amp; Oatesek eta Oaklandeko Tower of Powerek. Era berean, \"street-corner harmony\" edo \"city-soul\" motako taldeak ere arrakastatsuak izan ziren, The Delfonics eta Howard Unibertsitate historikoki beltzeko Unifics, esaterako.\n1971n \"Soul Train\" izeneko musika eta dantza telesaila hasi zen igortzen hainbat kate desberdinetan. Chicagoko Don Corneliusek aurkezten zuen eta garrantzi handikoa izan zen soularentzat hainbat hamarkadatan, horren eraginez sortu baitzen Soul Train Records. Diskoetxe horrek banatu zuen The Whispers, Carrie Lucas eta etorkizun handiko Shalamar taldeen musika. Hainbat gatazkaren ondorioz, Corneliusek diskoetxea Dick Griffey talentu-bilatzailearen esku utzi eta hark Solar Records izena ipini zion. Soul diskoetxe entzutetsua izan zen 1980ko hamarkadan. \"Soul Train\" telesailak, hala ere, 2006ra arte jarraitu zuen, 80ko hamarkada hasieran bestelako musika mota nagusiki afro amerikarrek, hip-hopak esaterako, soula baino protagonismo handiagoa izan arren telesailean.\nDisco eta funk musikariek abesti arrakastatsuak izan zituzten 1970eko hamarkada amaieran eta 1980ko hamarkada hasieran; aldi berean, soulean \"quiet storm\" musika mota zabaldu zen. Erritmo lasaiak eta melodia leunak sortzeko, quiet storm soulak \"fusion\" eta \"adult contemporary\" musiken ezaugarriak hartu zituen. Zenbait soul taldek quiet storm abestiak izan zituzten diskoetan, esaterako, EW&amp;F, The Commodores eta Con Funk Shun taldeek. Aro hartako talderik arrakastatsuenetakoak Smokey Robinson, Jeffry Osbourne, Peabo Bryson, Chaka Kahn, eta Larry Graham izan ziren, besteak beste.\n1980ko hamarkada hasieran discoak eta funkak beherakada izan ondoren, elektro musikak eragin zuen soulean. Soula jada ez zen modu hain arduragabean ekoizten, eta burutsuagoa bihurtu zen; horrela sortu zen rhythm and blues garaikidea. Rhythm and blues originalaren oso desberdina zen. 1994an neo-soulak garapena izan zuen AEBn. Diskoetxe arrakastatsuek soul generoei eskainitako marketinak behera egin zuen 2000ko hamarkadan, industriak hip-hopean jarri baitzuen arreta berriz ere."}
{"id": "668557", "revid": "1545", "url": "https://eu.wikipedia.org/wiki?curid=668557", "title": "Soul musika", "text": ""}
{"id": "668558", "revid": "1545", "url": "https://eu.wikipedia.org/wiki?curid=668558", "title": "Gospel musika", "text": ""}
{"id": "668559", "revid": "105290", "url": "https://eu.wikipedia.org/wiki?curid=668559", "title": "Howard the Duck (filma)", "text": "Howard the Duck, Erresuma Batuan Howard: A New Breed of Hero berrizendatua (euskaraz \"Howard Ahatea\", edota \"Howard: Heroi Kasta Berria\") 1986ko Willard Huyck estatubatuar zinema zuzendarik zuzendutako zientzia-fikziozko komedia film bat da. 1970eko hamarkadako Steve Gerber eta Val Mayerik komikigileen izenburu berdineko \"Howard the Duck\" komikian oinarritua sago. Lea Thompson, Jeffrey Jones eta Tim Robbins aktoreek antzeztu zuten. George Lucasek ekoiztu zuen.\nFilma estreinatzeko garaian sekulako kritika txarrak jaso zituen, eta etekin ekonomikoen aldetik filma burutzeko xahutu zen diru kopuruaren irabazi berberak izan zituen. Noiz edo noiz burutzen diren inoizko film txarrenen zerrendetan postu ezberdinetan sailkatua ere agertu ohi da, garaiko kritikarien arabera bere emaitza kaxkarren gakoa komikiko pertsonaia honen filma izaki marrazki bizidunekin egin beharrean izaki bizidunekin egitean egon zen, halere gaur egun bere gidoi zeharo txarraren errua dela gehiago azpimarratzen da. Dena den, gaur egun eta kritikarien joeraren aurka eginez komikizaleen artean kultuzko filma bilakatu da.\nArgumentua.\nPlaneta urrun batetik, eta espazio-laborategi bateko akats baten ondorioz, Lurrera izaki bitxi bat telegarraiatua iritsi berri da, Howard (Chip Zien) deitzen dela dioen ahatea. Cleveland hirian Beverly (Lea Thompson) izeneko rock talde bateko abeslaria den neska gazte batek bere etxean bizitzen utziko dio. Jenning doktoreak (Jeffrey Jones) bere jatorrizko planetara itzularazten saiatzean, esperimentuaren deabruzko energiak berau atzeman eta Jaun Ilunean (Brian Steele) bilakatuko du, orduan Howardek hari aurre egin beharko dio"}
{"id": "668560", "revid": "1545", "url": "https://eu.wikipedia.org/wiki?curid=668560", "title": "Sheffield Wednesday", "text": ""}
{"id": "668561", "revid": "1545", "url": "https://eu.wikipedia.org/wiki?curid=668561", "title": "Ipswich Town", "text": ""}
{"id": "668563", "revid": "56334", "url": "https://eu.wikipedia.org/wiki?curid=668563", "title": "Peter Fox", "text": "Pierre Baigorry (Berlin, ), Peter Fox, Enuff edo Pete Fox ezizenez ezaguna, alemaniar musikaria da, reggae eta hip hop estiloetan diharduena.Ama Ipar Euskal Herrikoa zuen. Seeed taldearen kidea izateaz gain, bakarka ere aritu da."}
{"id": "668564", "revid": "10891", "url": "https://eu.wikipedia.org/wiki?curid=668564", "title": "Roland Orzabal", "text": "Roland Jaime Orzabal de la Quintana (Portsmouth, ) britainiar musikaria da, new wave eta pop rock estiloetan diharduena. Tears for Fears taldearen sortzaile eta bigarren abeslaria izateaz gain, bakarka ere aritu da."}
{"id": "668565", "revid": "105290", "url": "https://eu.wikipedia.org/wiki?curid=668565", "title": "Tumaneko sarraskia", "text": "Tumaneko sarraskia Koreako gudan gertatutako guda krimen bat izan zen. 1950 urteko uztailaren 16an, Hego Koreako Tuman herri inguruan, AEB Armadako larriki zauritu eta armarik gabeko 30 soldadu eta kapilau bat erail zituzten. Sarraskiaren egilea Ipar Koreako armada izan zen."}
{"id": "668566", "revid": "336", "url": "https://eu.wikipedia.org/wiki?curid=668566", "title": "Rupert de Larrinaga", "text": "Rupert Ashworth Ramon de Larrinaga (Liverpool, ) eskialari eta militar ohia da.\n1952ko Osloko Olinpiar Jokoetan parte hartu zuen, eslalom erraldoian hain zuzen ere.\nErresuma Batuko Armadaren kidea, koronel izan zen Alemaniako okupazioaren garaian."}
{"id": "668567", "revid": "105290", "url": "https://eu.wikipedia.org/wiki?curid=668567", "title": "Planes, Trains and Automobiles", "text": "Planes, Trains and Automobiles (euskaraz \"Hegazkinak, Trenak eta Autoak\") 1987ko John Hughes estatubatuar zinema zuzendari, gidoigile eta ekoizleak zuzendu, idatzi eta ekoiztutako komedia film bat da. Steve Martin eta John Candy aktoreek antzeztu zuten.\nArgumentua.\nNeal Page (Steve Martin) New York hirira lan gaiengatik bidaitu duen negoziogizon bat da. Patuaren halabeharrez, Del Griffith (John Candy) bainuetako kortina-saltzaile xelebre eta lagunkoia ezagutuko du, eta haren erruz bere Chicagoko etxera Esker emate eguneko itzulerako hegaldia galduko du. Page lasterrera Griffith haren bizimodu zorrotz eta araututik oso bestelakoa eta ezberdina den mundu batean bizi dela ohartuko da: halere, patuaren hainbat gertakizunen ondorioz elkarrekin bizitzera eta batak bestearengandik ikastera derrigortuak egongo dira. Zein ala zein izaera ezberdinagokoak diren bi gizonek abentura, ezbehar eta gorabeherez beteriko bi egun igaroko dituzte, Griffithek Neal Esker emate eguneko bere familiarekin afaltzeko garaiz iritsi dadin eramaten saiatuko da."}
{"id": "668568", "revid": "1545", "url": "https://eu.wikipedia.org/wiki?curid=668568", "title": "Jean Urruty", "text": "Jean Urruty (Beau Bassin-Rose Hill, 1904-1983) mauriziar idazle eta literatura-kritikaria izan zen. Curepipeko Royal Collegen ikasi ondoren, berton izan zen irakasle. Charles Baudelaireren lana ikertu zuen."}
{"id": "668572", "revid": "13403", "url": "https://eu.wikipedia.org/wiki?curid=668572", "title": "Planes, Trains &amp; Automobiles", "text": ""}
{"id": "668575", "revid": "512", "url": "https://eu.wikipedia.org/wiki?curid=668575", "title": "Likurgoren kopa", "text": "Likurgoren kopa kristalezko Erromatar kopa bat da, diatretum edo kaiola-kopa motako adibide bitxia. Dichroic delako beiraz IV mendean egin zuten. Argia beira honetatik igarotzeko moduaren arabera, beirak kolore bat edo beste bat hartuko du; gorrixka itxura atzeko aldetik argiztatuta eta berdexka itxura aurrez aurre argiztatuta. Beira mota honekin egindako osorik dagoen erromatar gauzaki bakarra da, eta kolore aldaketa erakusten duen zirragarrienetakoa.\nBeira.\nBeira mota honek sortzen duen \"dichroic\" efektua lortzeko, urre eta zilarrezko nanopartikulak proportzio txiki txikian eta era sakabanatuan egon behar dira. Prosezua ez da argia eta dirudienez beira mota hau sortu zutenek ez zuten teknika ondo menderatzen; ziur asko halabearrez sortu izango zuten, urre eta zilarrezko hauts partikulen nahasketa baten \"kutsadura\"ri esker. Baliteke sortzaileek jakin ez izatea osagaietako bat urrea zenik, hain txikia baitzen urre kopura (izan ere erromatar zilar gehiena urre kopuru txikiak ditu). \nIkonografia.\nKoparen irudi nabarmenena Likurgoren irudia da, oinetakoak jantzita baina biluzik eta mahats landareak inguratuta agertzen da.\nZiurrenik kopa hau, Bakoren omenezko gurtza ospakizunetan edateko egin izan zuten.\nHistoria.\nKopa ziur asko \"Alexandrian egina\" izan zen edo agian Erroman 290 - 325 urte inguruan eta bere neurriak hauek dira \u02d0. Aipagarria da koparen egoera paregabea. Agian eliza bateko altxor moduan zainduko zuten edo baliteke sarkofago batean gordeta egon izana.\nJatorria eta hasierako gora beherak ezezagunak dira eta idatziz lehendabiziko aldiz 1845 urtean aipatua izan zen. Garai hartan frantziako idazle batek aipatzen du \"duela urte batzuk\" M. Dubois\"-en eskuetan egon izan zela. Ziurrenik hau Rothschild sendiak eskuratu baino lehentxoago izango zen; izan ere Lionel de Rothschild 1857 urtean koparen jabea zen eta garai hartan Gustav Friedrich Waagen-ek ikusi zuenean \"barbaroa eta oingabea\" zela adierazi zuen. 1958 urtean Victor, Lord Rothschild-ek British Museumari saldu zion 20.000 \u00a3 truke."}
{"id": "668576", "revid": "1545", "url": "https://eu.wikipedia.org/wiki?curid=668576", "title": "Port-Louis", "text": ""}
{"id": "668579", "revid": "1545", "url": "https://eu.wikipedia.org/wiki?curid=668579", "title": "Port-Louis (Maurizio)", "text": ""}
{"id": "668580", "revid": "1545", "url": "https://eu.wikipedia.org/wiki?curid=668580", "title": "Manuel de Arriaga", "text": "Manuel Jos\u00e9 de Arriaga Brum da Silveira e Peyrelongue (Horta, Portugal, 1840ko uztailaren 8a - Lisboa, Portugal, 1917ko martxoaren 5a) portugaldar abokatu, irakasle, idazle eta politikaria izan zen. 1911ko abuztuaren 24an Portugalgo historiako lehen presidente hautatua bihurtu zen, Te\u00f3filo Bragaren Behin-behineko Gobernuari jarraipena emanez. 1915eko maiatzaren 29ra arte egon zen agintean, dimisioa aurkeztera behartu zutenera arte. Te\u00f3filo Bragak ordeztu zuen karguan legegintzaldia agortu arte."}
{"id": "668581", "revid": "46380", "url": "https://eu.wikipedia.org/wiki?curid=668581", "title": "Segundo Galarza", "text": "Segundo \"Xegundo\" Ram\u00f3n Galarza Araco, \"Shegundo Galarza\" portugesez, (Segura, Gipuzkoa, Euskal Herria, 1924ko irailaren 7a - Lisboa, Portugal, 2003ko urtarrilaren 4a) Portugalen ibili zen euskal piano-jotzaile eta musikagilea zen. Ram\u00f3n Galarza portugaldar musikariaren aita zen.\nAita Jazinto Galarza txistularia zuen. Xegundok 6 bat urte zituenean pianoa eta solfeoa ikasten hasi zen Segurako elizako organistarekin. Ondoren Beasaingo Kontserbatorioan eta Ordizian piano-klaseak hartzen hasi zen. Azkenik, Bilbora joan zen eta 5 urteko piano-ikasketak hartu zituen.\nOndoren, Donostiako Klub Nautikoan eta Donostiako Tenis Klubean jotzen hasi eta ezaguna egin zen. 1948an, 24 urte zituela, Estorilgo Kasinoan (Portugalen) jotzea eskaini zioten. Xegundok eskaintza onartu eta Portugalera joan zen. Kasinoan egunero jotzen aritu zen 1950eko maiatzera arte.\nOndoren, \"A Chaupana\" eta \"Aquarium\" izeneko jatetxeetan jotzen aritu zen 1951. urtera arte, eta bere lehenengo 3 diskoak grabatu zituen Melodia diskoetxearekin. 1951ren urriaren 21ean Luandara joan zen, \"Restaura\u00e7\u00e3o\" zinemaren inauguraziorako, eta 1952ko apirilera arte. Gero, Louren\u00e7o Marques hirira (gaur egungo Maputo) joan zen 6 hilabetez Polana hotelean jotzeko. Mozambiken, bere lehen alaba jaio zen, Teresa izenekoa.\n1952tik 1954ra Johannesburgen egon zen Springbok Irratian eta no Du Barry Jatetxean jotzeko kontratuarekin. Tarte horretan 6 disko grabatu zituen Decca diskoetxerako. 1954an Louren\u00e7o Marquesera itzuli zen Polana hotelean jotzera, 1955eko maiatzera arte.\nEgunero jo zuen Pal\u00e1cio hotelean. Estoril diskoetxearekin sinatu zuen eta 4 Lp grabatu zituen.\nRTP irrati-telebistak Galarza eta bere biolin-orkestra gonbidatu zuen asteroko telebista-saioa aurkeztera. Saioak harrera ona izan zuenez, 100 saio baino gehiago eman zituzten.\nBai bakarlari, bai bere biolin-orkestrarekin, 50 LP inguru grabatu zituen Portugalen eta Espainian. 1964an, bi saio grabatu zituen Edmundo Rossekin \"World of Latin American Entertainement\"-entzat.\n1998ko azaroan, Xegundoren 50 urteko ibilbidea Portugalen ospatzeko omenaldia egin zuten Estorilgo Kasinoan.\n2003ko urtarrilaren 4an hil zen, 78 urterekin, gaixotasun luze batek jota."}
{"id": "668582", "revid": "5558323", "url": "https://eu.wikipedia.org/wiki?curid=668582", "title": "Shegundo Galarza", "text": ""}
{"id": "668583", "revid": "105290", "url": "https://eu.wikipedia.org/wiki?curid=668583", "title": "Dirua galgarri", "text": "Dirua galgarri, Mariano Izetak 1962an plazaratu zuen eleberria da. Baztango euskaraz idatzita izan arren, istorioa ez dago Baztanen bertan kokatuta, baizik eta Parisen, Iparraldeko euskaldunen giro batean.\nEuskaraz sortutako bigarren eleberri beltza da, lehenengoa 1955an agertu baitzen, Jose Antonio Loidi irundarraren \"Hamabost egun Urgainen\".\nIstorioa.\nJean Pierre Vivier eta bere iloba Franzis, Parisen lanean ari diren euskaldunak dira. Beraien zaintzapean zegoen diru kopuru handia desagertu egin da bulegotik, baita Franzisen altzairuzko erloju dotorea, osabak oparitutakoa.\nPoliziek hilzorian aurkitu duten gaizkileetako batek esandako azken hitzen hariari tiraka, iritsiko da Claudet komisarioa gaizkileak topatu eta atxilotzera. Baina lapurrek, presiopean egonda ere, ez dute lau milioien desagerpena bere gain hartuko. Friedrich erlojugile azkar eta finari (idazle beraren antzerakoa) esker argituko da kasua."}
{"id": "668584", "revid": "5558335", "url": "https://eu.wikipedia.org/wiki?curid=668584", "title": "Xegundo Galarza", "text": ""}
{"id": "668586", "revid": "119347", "url": "https://eu.wikipedia.org/wiki?curid=668586", "title": "PDA", "text": "PDA, ingelesetik \"Personal Digital Assistant\", laguntzaile digital pertsonala, poltsikoko konputagailua, antolatzaile pertsonala edo\u00a0poltsikoko agenda elektronikoa izenekin ere ezagutu zena eskuko ordenagailu bat zen, jatorriz agenda pertsonal elektroniko bat (egutegia, kontaktuen lista, ohar kudeatzailea, abisuak, marrazkiak...) eskuzko idazkera errekonozitzeko sistema batekin erabili ahal izateko diseinatu zena.\nGailu horiek desagertu ziren\u00a0telefono adimentsuak azaldu zirenean, azken hauek\u00a0mahai gaineko ordenagailuen funtzio asko egin ditzakete (filmak ikusi, dokumentuak sortu, jokoak, posta elektronikoa, Interneten nabigatu,\u00a0audio fitxategiak entzun...) eta gainera une oro\u00a0eskura egoten da.\nHandheld (eskuko),\u00a0 hand-held computer (eskuko ordenagailu) edo hand-held device (eskuko gailu) ere esan zitzaien indarrean egon ziren garaian."}
{"id": "668587", "revid": "448", "url": "https://eu.wikipedia.org/wiki?curid=668587", "title": "My Family (filma)", "text": "My Family - Mi Familia (euskaraz \"Nire Familia\") 1995eko Gregory Nava estatubatuar zinema zuzendariak zuzendutako drama film independiente bat da. Kaliforniako mexikar estatubatuar familia baten istorioa belaunaldiz-belaunaldi azaltzen du.\n1995eko Donostiako Zinemaldian lehiatu eta OCIC Saria irabazi zuen. Filmaren zatirik handiena ingelesez eta gaztelaniazko azpitituluekin egin zen, halere familiako senideek euren artean gaztelaniaz bakarrik mintzatzen diren zatiak ere badaude.\nArgumentua.\nMexikotik etorritako jatorriko apaleko etorkin bat buru duen Los Angeles hiriko mexikar-estatubatuar familia baten hiru belaunaldietako istoria eta bizitzan agertzen dira. Familiarekin batera hiria bera ere handituz eta gaur egun den megapolian bilakatuz joango da, bitartean senideek estatubatuar gizartean integratu eta oparotasunaren amerikar ametsa delakoa lortzen saiatuko dira."}
{"id": "668591", "revid": "105290", "url": "https://eu.wikipedia.org/wiki?curid=668591", "title": "Mastika", "text": "Mastika edo masilla zuloak eta zirrikituak tapatzeko erabiltzen den plastizitate handiko produktu oretsua da, eman ondoren gogortzen dena."}
{"id": "668593", "revid": "336", "url": "https://eu.wikipedia.org/wiki?curid=668593", "title": "Shangchuan", "text": "Shangchuan (), Santzian ere deitua, Hego Txinako itsasoko uhartea da, izen bereko uhartediko handiena. 137,3 kilometro koadroko azalera du eta 16.000 biztanle inguru. Administratiboki Txinako Guangdong probintziaren barnean dago. Uharte honetako hondartza batean hil zen Frantzisko Xabierkoa 1552ko abenduaren 3an. Garai horretan S\u00e3o Jo\u00e3o edo Sancho\u00e3o deitzen zen portugesez."}
{"id": "668594", "revid": "20653", "url": "https://eu.wikipedia.org/wiki?curid=668594", "title": "Masilla", "text": ""}
{"id": "668596", "revid": "90204", "url": "https://eu.wikipedia.org/wiki?curid=668596", "title": "Javier Ripa", "text": "Javier Ripa Jim\u00e9nez (Barakaldo, Bizkaia, 1965eko azaroaren 26a - ) marrazkilaria da.\nArte Ederrak ikasi zituen EHUn. Deia, El Pa\u00eds, El Peri\u00f3dico de Catalu\u00f1a, El Jueves eta El Karma, Rumble, Quevedos eta RSF argitalpenetarako egin ditu binetak, besteak beste.\nUmorezko bi liburu argitaratu ditu Josetxu Rodriguezekin batera: \"\"Seguiremos dando guerra\" (2003) eta \"Para muestra y Borb\u00f3n\"\" (2004)\nQuevedos aldizkariaren eta RSF erakundeek antolatutako erakusketetan parte hartu du, azken honetan \u201cHumoristas gr\u00e1ficos por la libertad de expresi\u00f3n y de prensa 2011\u201d izenekoan. \"Tirabirak/Tiras que aflojan\" transmedia proiektuaren erakusketan hartu du parte (2016).\nRadio Euskadin eta ETBn tertulia kide gisa aritu izan da."}
{"id": "668597", "revid": "119347", "url": "https://eu.wikipedia.org/wiki?curid=668597", "title": "Jesus Zulet", "text": "Jesus Zulet Izura (Iru\u00f1ea, Nafarroa Garaia, 1956) nafar marrazkilaria da. Iru\u00f1ean jaio arren, aspaldi Madrilen bizi da. Arkitektura ikasi bazuen ere, ezaguna da marrazkilari, binetagile eta diseinatzaile gisa. El Correo taldeko egunkarietan argitaratzen dira bere eguneroko zintak baina bese hainbeste argitalpenetarako egin du lan: El Jueves, Diario 16, Pueblo, Disco Show, Diario de Navarra, El Cocodrilo, Navarra Hoy, La Golondriz, Eguna, Deia...\nLiburu ugaritan kaleratu dira bere marrazkiak, besteak beste , \"La otra historia del PSOE\" (1981), \"1981-198 y nueve: Creo que as\u00ed fue\" (1990), \"Europa en Vi\u00f1etas\" (2000) eta \"Diez a\u00f1os de humor\" (2002).\nHainbat erakusketatan parte hartu du, taldeka eta banaka, esaterako: \"Vamos a re\u00edrnos muy en serio del racismo\" (Madril, 1993), \"Euskadi, vi\u00f1eta a vi\u00f1eta\" (Bilbo, 2001), \"La democracia en vi\u00f1etas\" (Madril, 2002), eta \"Tirabirak/Tiras que aflojan\" (Euskal Herria, 2016)\nAlcal\u00e1ko Unibertsitateko Umorearen Quevedo Institutua delakoarekin kolaboratzen du baita irakasle lanetan ere."}
{"id": "668598", "revid": "1545", "url": "https://eu.wikipedia.org/wiki?curid=668598", "title": "Shangchuan uhartea", "text": ""}
{"id": "668603", "revid": "90523", "url": "https://eu.wikipedia.org/wiki?curid=668603", "title": "Adam Mickiewicz", "text": "Adam Bernard Mickiewicz ([] ahoskatua; Zaosie, - Istanbul, ) poloniar olerkaria izan zen. Poloniako erromantizismoaren lekuko nagusi eta poloniar abertzaletasunaren aldekoa izan zen. \"Dziady\" olerki dramatikoa eta \"Pan Tadeusz\" epopeia nazionala haren lan ezagunenak dira.\nJuliusz S\u0142owacki (1809\u20131849) eta Zygmunt Krasi\u0144ski (1812\u20131859) olerkariekin batera, hiru bardo izeneko taldea osatu zuen. Erromantizismoaren antzerkigile handienetariko bat izan zen, Byron eta Goetheren parean."}
{"id": "668604", "revid": "1545", "url": "https://eu.wikipedia.org/wiki?curid=668604", "title": "George Gordon Byron", "text": ""}
{"id": "668605", "revid": "1545", "url": "https://eu.wikipedia.org/wiki?curid=668605", "title": "Juliusz Slowacki", "text": ""}
{"id": "668606", "revid": "1545", "url": "https://eu.wikipedia.org/wiki?curid=668606", "title": "Zygmunt Krasinski", "text": ""}
{"id": "668611", "revid": "56334", "url": "https://eu.wikipedia.org/wiki?curid=668611", "title": "Personal Digital Assistant", "text": ""}
{"id": "668615", "revid": "56334", "url": "https://eu.wikipedia.org/wiki?curid=668615", "title": "Gurutze Santuaren Basilika (Florentzia)", "text": ""}
{"id": "668618", "revid": "105290", "url": "https://eu.wikipedia.org/wiki?curid=668618", "title": "Maila (arkitektura)", "text": "Arkitekturan, maila edo eskailera-maila oinak jartzeko eta igotzeko edo jaisteko balio duten eskaileraren elementu horizontaletako bakoitza da."}
{"id": "668620", "revid": "58701", "url": "https://eu.wikipedia.org/wiki?curid=668620", "title": "Eskailera-igogailu", "text": "Eskailera-igogailua, igogailurik gabeko etxeetan, eskailera-arrapalari eransten zaion eta elbarriak edo ezinduak igotzeko balio duen gailu mekanikoa da."}
{"id": "668622", "revid": "17", "url": "https://eu.wikipedia.org/wiki?curid=668622", "title": "Koma (argipena)", "text": "Koma hitzak adiera zenbait ditu:"}
{"id": "668623", "revid": "17", "url": "https://eu.wikipedia.org/wiki?curid=668623", "title": "Koma", "text": ""}
{"id": "668624", "revid": "105290", "url": "https://eu.wikipedia.org/wiki?curid=668624", "title": "Konorte", "text": "Konortea edo kordea inguruko errealiteta hautemateko gaitasuna da, zentzumenak baliatuz."}
{"id": "668625", "revid": "17", "url": "https://eu.wikipedia.org/wiki?curid=668625", "title": "Korde", "text": ""}
{"id": "668626", "revid": "96586", "url": "https://eu.wikipedia.org/wiki?curid=668626", "title": "Arepa", "text": "Arepa ( ahoskatua) ogi zapal mota bat da, arto irinez egindako orea eta xafla biribilean eskuz zabaldu ondoren, txapan egosten den jakia. Bolivian, Kolonbian eta Venezuelan tradizio luzea du. Bertoko amerindiarrek sortu zuten;Arepa hitzak Cumanogoto probintzian du jatorria.\nUrtetan zehar eman diren migrazioak direla eta, jaki hau munduko beste hainbat lekutara hedatu da, hala nola, Kanariar uharteak, Miami, New York. \nArepak Taloaren antza du; eta baita Ertamerikan eta Mexikon jaten diren zenbait jakiekin ere, hala nola, pupusa, gorditak eta tortillak. Panama eta Ekuadoreko arto tortillek ere areparen antza dute.\nIzena.\nMariano Pico Salas izan zen jaki honi arepa izena jartzea proposatu zuen pertsona. \"Erepa\" hitzean du jatorria, eta gaur egon desagertuta dagoen artoa esan nahi zuen. \nOso litekeena da izen hau zehatza ez izatea. Izan ere, hitz honen inguruan dauden erregistro zaharrenek diotenez, Kolonbian eta Venezuelan arepa hitza erabiltzen zen artoarekin egindako jakiari deitzeko. Erregistro hauek europarrak kontinentera heldu baino lehenagokoak dira. Espainiako Errege Akademiak 1884.urtean onartu zuen arepa hitza. \nHitz honen inguruan aurkitu den erreferentziarik zaharrena Galeotto Cei italiarrak eman zuen. \nHalaber, Pedro Simon fraileak eta jesuitak, hauxe idatzi zuten beraien liburuetako batean \" Ameriketan, bertako biztanleek atzamarra bezain lodiak ziren opilak egiten zituzten eta arepa deitzen zieten\".\nHistoria.\nGaur egungo Kolonbia eta Venezuelan, aborigenek ogi mota hau prestatzen eta konsumitzen zuten Kolon aurreko garaian. Artoak garrantzi handia zeukan aborigeneen dietan. Venezuelan, bertako tribuek bederatzi arto mota hazten zituzten; haietako bat, ogia egiteko erabiltzen zena, Kumangoto tribukideek \"erepa\" deitzen zuten.\nMitologia indigenak artoa edo artaburua, jainkoek gizakiei egindako eskeintza giza deskribatzen du. \nJos\u00e9 de Acosta, XVI mendeko bidaiari, filosofo eta jesuita espainiarrak arepa eta casabe (beste ogi mota bat, yukaz eginda) konparatuzuen; lehenegoa lodiagoa eta urtsuagoa zen. Arepa egozteko erabiltzen den xafla, \"budare\" izenekoa, aipatzen du. \n1548an, Pedro Ruiz de Tapiak, Felipe II.a, Espainiako erregearen kontularia Venezuelan, azpimarratzen du nola arepak arrazionatzen zizkiola herriari:biztanle bakoitzak hiru opil egunean jasotzen zuen.\nTradizioz emaukumeak arduratzen ziren arepak egiteaz. Lehenik eta behin aleak bustitzen zituzten, kaskoak kentzen zizkien eta aleak txikitzen zituzten irina egin arte. Gero irina urarekin nahazten zuten masa sortu arte; masarekin bolak egiten zituzten eta zapaldu eta egozten zituzten, masaren kanpoko aldea egosita egon arte. Masa egiteko xafla eta arabola reabiltzen zuten, eta egosteko, budare edo aripo, beste xafla bat, bustin egosiz egina, amerindiarrek ez zutelako burdina lantzen.\nGaur egun Kolonbia eta Venezuelako ikono gastronomikotzat jotzen da. Arepa indigenen tradizioaren sinboloa da, orainik ere herri horietan dagoena. Nolanahi ere 1960an prestatzeko modua aldatu zen aurre egositako arto-irinaren sarrerarekin; arto aleak ez dira busti edo txikitu behar, eTA honela prozesu osoa errazten da."}
{"id": "668629", "revid": "105290", "url": "https://eu.wikipedia.org/wiki?curid=668629", "title": "Sancocho", "text": " zopa mota bat da, haragiz, tuberkuluz eta barazkiz egina. Iparraldeko Hego Amerikako eta Karibeko sukaldaritzaren plater tipikoa da. Kanarietan ere prestatzen dute, baina arraina erabiliz."}
{"id": "668630", "revid": "201", "url": "https://eu.wikipedia.org/wiki?curid=668630", "title": "Tofu", "text": "Tofu, soja-esne gatzaturik egindako jakia da, bloke zuriz zerbitzatzen dena. Ekialdeko Asiako gastronomian ezaguna da oso, fresko ala prozesatua izanda.\nTxinan, Han dinastiaren garaian, duela 2.000 urte, jada ezagutzen zuten. Nara Aroan (710\u2013794) Japonia eta Koreara zabaldu zuten eta X. edo XI. mendeetan Vietnam eta Indotxinara.\nEtimologia.\nTofu hitza japoniar t\u014dfu (\u8c46\u8150) hitzetik dator, zeinen jatorria d\u00f2ufu (\u8c46\u8150 o \u8373\u8150) txinatarrean dagoen, baba (\u8c46)+ondu (\u8150) hitzez egina. Honek tofuaren elaborazioari egiten dio so, soja esnearen mamia prentsatu ondoren lortzen baita, gazurra kenduz, zeini, aurretik, koagulatzaile bat gehitu zaion. Mendebaldeko ohiko gaztagintzarekin dituen antzekotasunak direla eta tofuari \"soja gazta\" ere esaten zaio.\nDuela mende askotik hona, ekialdeko dieten elikagai oinarrizkoetako bat da, baina oraindik ez da oso ezaguna ez onartua mendebaldeko jendartean. Gero eta ezagunagoak diren osasunerako onura anitzei eta elikadura-bertuteei esker aldatzen ari den zerbait da hau.\nHistoria.\nTofua antzinako Txinatik dator, baina jatorri zehatza zein den ez dago argi. Elikagai honi erreferentzia egiten dion idatzitako aipu zaharrena K.o. 950koa da, Sung dinastia aurretik; baina mende batzuk lehenago aurkitu zela uste da, duela 2.000 baino gehiago.\nArgi dagoena, soja gaztaren elaborazioa teknika antzinakoa dela da. Kontsumoa antzinako Txinan oso garatua zegoen eta prestakuntza metodoak Asiako beste hainbat lekutara zabaldu ziren.\nTofuaren onarpenaren igoera budismoarenarekin zerikusia eduki ahal izan zuen, dieta begetariano batean proteina iturri oso garrantzitsua da erlijio honetan. Ordutik hona, tofua oinarrizko elikagai bihurtu da herri askotan, Japonia, Vietnam, Tailandia eta Korea barne, lekuan lekuko aldaketa txiki batzuekin, elaborazio prozesu, ehundura, zapore eta erabileran.\nEuropari dagokionean, bertako tofuaren inguruko erreferentzia zaharrena 1613an izan zen, John Saris kapitain britainiarrak Japonia bisitatu zuenean. Bere egunerokoan japoniarren elikadura-ohiturak deskribatu zituen:\u201d\u2026gazta asko dute. Ez dute gurinik, eta ez dute edozein esne hartzen\u2026\u201d. Tofu hitzaren lehen aipua 1665an izan zen, Domingo Navarrete fraideak egin zuena.\nSoja gazta Europan baino geroago iritsi zen AEB-ra. Tofua aipatu zuen lehen estatubatuarra Trimble izan zen, 1896an, \"American Journal of Pharmacy\" aldizkarian. Hegoamerikan egin zen lehen aipu ezaguna 1946an izan zen, Stahel-en eskutik.\nLehen aipamen horiek tofuaren inguruan mendebaldeko jendarteen interesa piztu zuten eta hainbat ikerketa eragin zituzten. Honela, eta gaur egun arte, teknologia berrien sorkuntza sustatu zuten honen produkziorako eta fabrikazio eta komertzializazioan jarduten duten enpresak.\nTofu motak.\nTofu freskoa.\nBetiko tofua da, Tofu kaxarekin egiten duguna. Dendetan ohikoena, normalean uretan murgildua saltzen da, bere hezetasun edukia mantentzeko. Ur kopuruaren arabera bi mota desberdindu ahal dira.\nTofu leuna edo zetazkoa.\nTofu erdi likido bat da, dendetan aurkitzeko zaila. Hezetasun maila handiena duen tofua da, elaborazioan ez baita prentsatzen. Zetazko tofua esnekien eta arrautzen erabilera anitzeko ordezkoa da, irabiatu eta labean egindako postreentzat batez ere.\nTofu sendoa, komuna, kotoi tofua.\nTofu solidoa da, ohikoa, flan sendo baten ehundura duena. Setazko tofuarekin alderatuta, elaboraziorako mamia prentsatua izaten da. Tofu mota hau, betidanik, kotoizko oihal batean bildutako mamia prentsatu ondoren lortzen da, Tofu kaxa erabiltzean egiten den bezala. Eta hortik datorkio izena.\nTofu prozesatua.\nTofu prozesatu hainbat mota daude, iraunkortasuna luzatu eta babesteko burutuak.\nIzoztua.\nIzoztean bizitza baliagarria handitzen da. Barnean sortzen diren izotz-kristal handiek poro txikiak sortzen dituzte, sukaldatutako haragiaren ehundura antzekoa lortuz.\nKetua.\nKetzeko teknika elikagaiak kontserbatzeko erabiltzen da, gure tofuarekin erabili dezakeguna. Ke iturri baten bitartez lortu dezakegu, erretxina maila txikia duen egurra erabiliz.\nDeshidratatua.\nJaponian orokorrean kontsumitzen dena da. Ez du hozketarik behar, kontsumoaren aurretik berriro hidratatzen da besterik gabe.\nMarinatua.\nEskabetxatutako, zebitxatutako edota adobaturiko tofua da. Erabilitako teknikaren arabera, zaporea indartzeaz aparte bizitza baliagarria luzatu ahal da.\nNutrizio-balorea.\nNutrizioaren eta gure osasunaren ikuspuntutik tofua elikagai bikaina da. Jatorri begetaleko proteina iturri ona da eta zortzi oinarrizko aminoazidoak ditu. Proteinei dagokionez, 250g tofu 80g haragi-ren baliokide dira, 588g behi-esne, 182g arrautza edo 100g gazta.\nBurdin, kaltzio, kobre, magnesio, zink, selenio, manganeso, fosforo eta hainbat bitaminaren iturri da ere, haragi zein esnekien ordezko paregabe batean bihurtzen da tofua, dieta begetariano batean egundokoa.\nSoja (\"Glycine max\"), Komunitate Txinatarraren bost hazi sakratuetako bat dena, egun munduko lekale ezagunetarikoa eta polemikoetarikoa da mundu mailan, eta gure osasunarekin erlazionatuta gehien ikertzen den horietako bat. Bitaminatan, mineraletan, proteinatan eta zuntzean aberatsa izanik, elikagai osasuntsuenen artean bere lekua irabazi du. Hau dela eta, dietan sojatik eratorritako elikagaiak sartzea, tofua adibidez, erabaki aproposa da.\nTofua umeek, helduek eta digestio-arazoak dituztenek jan ahal dute, digestio egokia egiten laguntzen baitu, eta diabetiko eta zeliakoentzat egokia da.\nSukaldean.\nEduki proteiko handiak eta kolesterol ezak, haragiaren ordezko elikagai bikain batean bihurtzen du, ia ezinbestekoa dieta begetariano batean. zaporeak xurgatzeko bertutea du (bakarrik, zaporegabea izan ahal da) eta tofua oinarritzat hartuta hamaika plater sukaldatu ahal dira; ekialdeko gastronomiako betiko zopa eta entsaladetatik, hanburgesa, saltxitxa eta hestebete begetalak arte.\nProdukzioa.\nTofua soja-esnea koagulatuz eta lortutako gatzagia prentsatuz lortzen da\nOinarrizko koagulatzaileak.\nKoagulatzaile horiek modu industrialean erabiltzen dira, eta soja-esneari gatz ez-toxiko bat gehitzean datza:\nKaltzio sulfatoa.\nTxinatar estiloko tofua lortzeko sistema tradizionala eta hedatuena da. Tofu samurra sortzen du, baina ehundura apur bat hauskorrekoa. Ez du zapore hautemangarriaren arrastorik uzten azken produktuan. Lortutako tofua dela eta, produktua kaltzioan ere aberatsa da.\nMagnesio kloruroa eta kaltzio kloruroa.\nBi gatzek disolbagarritasun maila handia dute uretan, eta era berean eragiten diote soja-proteinari. Testura samurra eta uniformea duen tofu bat sortzen dute.\nKoagulatzaile azidoak.\nGlucono delta-lactona.\nAzido organikoa, Tofuren errezeta txinatarretan erabilia, testura fineko tofu bat sortzen duena, ia gelatinaren itxurarekin. Koagulatzaile hori modu espezifikoan erabiltzen da tofu leunenetan, eta zapore azidoaren ukitua ematen dio amaitutako produktuari."}
{"id": "668632", "revid": "105290", "url": "https://eu.wikipedia.org/wiki?curid=668632", "title": "San Jose baseliza (Belauntza)", "text": "San Jose baseliza Gipuzkoako Belauntza udalerrian dagoen baseliza bat da.\nKokalekua.\nIbarra eta Berrobi arteko errepidea dago, Ibarrako irteeran dagoen Okobio auzoan, hain zuzen ere, Belauntzarako igoera hasten den bidegurutzean, eta Elduaran edo Berastegi erreka eta industrialdearen alboan.\nHistoria.\n2009an bertan zegoen San Joseren irudia lapurtu zuten, baina Martutenen dagoen Ahizpa Kontzeptzionisten komentuko mojek auzotarrei irudi berria oparitu zieten.\nEraikina.\nEliz ataria du ezaugarri nagusitzat, honen gainean korua kokatzen delarik. Beranduago gehitu zitzaizkion sakristia eta dorrea; baita, barruan, San Joseren irudia edo eskultura gordetzen duen erretaula zentrala ere. Egun, ez da elizkizunik ospatzen, halere San Jose eguneko jaieguna ospatzen da."}
{"id": "668633", "revid": "105290", "url": "https://eu.wikipedia.org/wiki?curid=668633", "title": "Igogailuzain", "text": "Igogailuzaina igogailuaren kudeaketa lanbidetzat duen pertsona da. Zereginak honakoak dira: igogailua kudeatzea eta igogailuaren funtzionamendua kontrolatzea."}
{"id": "668634", "revid": "105290", "url": "https://eu.wikipedia.org/wiki?curid=668634", "title": "El milagro de P. Tinto", "text": "El milagro de P. Tinto (euskaraz \"P. Tintoren Miraria\") 1998ko Javier Fesser espainiar zinema zuzendariak zuzendutako komedia surrealista film bat da. Luis Ciges, Silvia Casanova, Pablo Pinedo, Javier Aller, Emilio Gavira, Janfri Topera eta Germ\u00e1n Montaner aktoreek antzeztu zuten.\nArgazkilaritza Javier Agirresarobe eibartarrak burutu zuen.\nSinopsia.\nJada haurra zenean, P. Tinto mutikoak errebelazio bat izan zuen: bere bizitzaren helburua ondorengo asko izateko seme-alaba ugari izatea izango zen. Bere ingurumarian haziko diren neska-mutiko zimel eta sendoekin amesten du. Hamabost urte beranduago, P. Tinto eta Olivia, neska gazte itsu eta xuhurrak, hamabost urtero Iparraldeko Espreso Pendularra izeneko tren bakarra igarotzen den isolatutako haran batean dagoen etxe bat erosiko dute. Urteak igaro baina bikoteak ez du seme-alabarik izatea lortzen. Berrogeita hamar urte geroago, bertaratu diren bi estralurtartxoei espazio-ontzia matxuratu eta P. Tintotarrek euren semetxoak direla usteko dute. Bi estralurtarrek haien etxea gelditzea erabakiko dute, bertan nahiko jana eta lo egiteko leku segurtatua baitute. Era berean, bertan Usillos delakoa agertzen da, etxez-etxe ibiltzen den konpontzailea, eta harlauza batzuk konpontzeko aitzakian bereak eta bi egiten hasiko da, eta gainera, buruan bi estralurtarrak ehizatzea sartuko zaio."}
{"id": "668638", "revid": "105290", "url": "https://eu.wikipedia.org/wiki?curid=668638", "title": "Accattone", "text": "Accattone 1961eko Pier Paolo Pasolini italiar zinema zuzendariak zuzendutako film dramatikoa da. Zinemazale eta kritikariek film honetan Pasoliniren lehenbiziko eleberrien eragina ikusi ohi dute, tartean \"Ragazzi di vita\" (\"Kaleko mutilak\") eta \"Una vita scellerata\" (\"Bizitza bortitz bat\"). Franco Citti, Franca Pasut eta Silvana Corsini aktoreek antzeztu zuten.\n\"Accattone\" izenburua berez filmaren protagonistaren ezizena da, eta italieraz 'zarpail' esan nahi du.\nSorrera.\nPasolini arreta handia erakartzen ari zen Italiako hedabideetan bere idazkiak eta adierazpenak zirela eta. Federico Fellinik bere filmegintza-estudioak ireki zituen, eta Pasolini gonbidatu zuen harekin lan egitera. Pasolinik gidoi ausart bat ondu zuen eta errodatzeari ekin zion, Federico Fellinik hari astebeteko finantzaketa segurtatu ondoren. Gainera, Federicok Ricardo anaia bidali zuen Pasoliniren errodatzeetara Pasoliniren filmegintzako trebezia egiaztatzera.\nRicardok txosten bat prestatu zuen orduan, eta Federico ez zen konbentzituta atera. Ondorioz, Pasolini finantzaketarik gabe geratu zen. Hala ere, Alfredo Bini interesatu zen orduan filma finantzatzeari buruz, eta berak ekoitzi zion filma Pasoliniri.\nHarrera.\nFilma berrikuntza handia izan zen hainbat alderditatik, hizkuntzaren eta gaien gordintasuna batez ere. Horregatik, Italia kontserbadoreak kritikatu egin zuen, baina ikusleek harrera ona eman zioten, eta Pasolinik \"Mamma Roma\"ri ekin zion honen ondoren, gai berekoa.\nArgumentua.\nErroma. Vittorio \"Accattone\" (Franco Citti) egun osoa proxeneta gisa taberna zuloan sarturik igarotzen duen artean, harekin bizi den Maddalena izeneko emakumeak hura mantentze aldera prostituzioan jarduten du. Maddalena (Franca Pasut) atxilotua eta espetxeratua denean, Accattonek bere bizi baliabidea galdu eta bizimodu ziztrina izatera beharturik egongo da. Urteak elkar ikusi gabe egon arren, Ascenza emazteari (Paola Guidi) derrigorrez laguntza eskatu beharko dio."}
{"id": "668639", "revid": "512", "url": "https://eu.wikipedia.org/wiki?curid=668639", "title": "Pedro Mascarenhas", "text": "Pedro Mascarenhas (M\u00e9rtola, 1470 - Goa, Portugaldar India, 1555eko ekainaren 16a) portugaldar esploratzailea eta kolonietako administratzailea izan zen. Diego Garc\u00eda uhartera iritsi zen lehen europarra izan zen, 1512an. Portugaldar Malakako kapitain nagusia izan zen 1525-1526 bitartean. Egoitza Santuaren aurreko enbaxadorea izan zenean, lehenbiziko misiolari jesuitak, tartean Frantzisko Xabierkoa, Portugaldar Indiara joatea ahalbidetu zuen. Portugaldar Indiako erregeordea izan zen 1554-1555 bitartean."}
{"id": "668640", "revid": "105290", "url": "https://eu.wikipedia.org/wiki?curid=668640", "title": "Westerheversandeko itsasargia", "text": "Westerheversandeko itsasargia edota Westerheversand itsasargia (alemanez \"Leuchtturm Westerheversand\") Alemaniako Schleswig-Holstein estatuko Westerhever udalerrian dagoen itsasargi bat da. Iparraldeko Alemaniako itsasargi ospetsuenetako bat da, ondorioz maiz ezkontz ospakizunen kokaleku bezala erabilia da, eta alboan duen bi zaindarien etxoletako bat gaur egun erregistro bulego gisa egokitua dago.\n1906ean eraikitzen hasi eta 1908ko maiatzaren 26ean funtzionatzen hasi zen. 40 metroko garaiera duen burdin urtuzko dorre batek osatzen du. 2001tik aurrera bisitagarria da."}
{"id": "668642", "revid": "90204", "url": "https://eu.wikipedia.org/wiki?curid=668642", "title": "Jorge Sep\u00falveda", "text": "Jorge Sep\u00falveda, jaiotze izenez Luis Sancho Monle\u00f3n (Valentzia, 1917 - Palma Mallorcakoa, 1983ko ekainaren 16a) espainiar bolero eta pasodoble abeslaria izan zen.\nBiografia.\nGerra Zibilean sarjentu errepublikanoa izana, Albaterako kontzentrazio-esparrutik igaro ostean, 1941ean kontulari bezala lan egin zuen, baina Zaragozara abeslari gisa lan egiteko asmoz joan eta handik Madril hiriburura zuzendu zen, bertan 1942an Casablanca aretoan abeslari ibilbideari ekin zion. Diskoak grabatzen hasi eta bere abestiak irratiaren bidez ospetsu bihurtu ziren, bereziki garai hartan oso entzunak ziren eskainitako abestien irratsaioei esker hedatu ziren, hauetan modako orkestra eta abeslariek zuzenean jotzen zuten.\nBere ibilbidearen gailurra 1940ko hamarkada eta 1950eko hamarkadan boleroekin bizi izan zuen: \"Limosna de amor\", \"Mon\u00edsima\" (txotisa), \"El mar y t\u00fa\", \"Mar\u00eda Dolores\", \"Bajo el cielo de Palma\", \"Dos cruces\", \"A escondidas\", \"Campanitas de la aldea\", \"Mi casita de papel\", \"Malvarrosa\", \"Qu\u00e9 bonita es Barcelona\", \"Quiero llevarme tu amor\", \"La noche que te conoc\u00ed\", \"Tres veces guapa\" (pasodoble), \"Monasterio de Santa Clara\", \"Santa Cruz\" edo \"Sombra de Rebeca\" eta bereziki bere bi abesti entzutetsu edo ezagunenak diren \"Mirando al mar\" eta \"Santander\".\n1960ko hamarkadan jada boleroak ez ziren espainiarren musika gogokoena, italiar baladen eta anglosaxoi musikaren etorrerarekin batera bere izarraren gainbehera iritsi zen. Halere, 1970eko hamarkadan TVE telebista kateak Mundo Camp saioa martxan jarri eta bere antzinako abesti arrakastatsuenen berpizkundea sorraraztearekin batera, Sep\u00falveda eszenatikoetara itzuli eta bere diskoak berrargitaratu egin ziren."}
{"id": "668644", "revid": "105290", "url": "https://eu.wikipedia.org/wiki?curid=668644", "title": "Gluzemia indize", "text": "Gluzemia indizea edo indize gluzemikoa (GI) janari bakoitzak pertsonen odoleko glukosa mailan (alegia, azukre mailan) duen eragina adierazten duen zenbaki bat da. Erreferentziako balioa 100 da (glukosa puruaren kantitate baliokide batek izango lukeen balioa).\nGluzemia indizeak adierazten du janaria kontsumitu ondoren pertsonaren odoleko azukre mailan gertatzen den emendatze totala; ez du beti emendatzearen abiadura adierazten. Azukre mailaren handitzean beste faktore batzuk ere eragina dute, esaterako otorduan jaten den gantz kopuruak. Eskuragarri dagoen karbohidrato kopuru osoa hartzen du kontuan indizeak. Janariak indizea handitzen duten beste osagai batzuk eduki ditzakeen arren, eragin horiek ez dira indizean islatzen.\nGluzemia indizeari lotutako beste neurri batek, gluzemia kargak, janariaren gluzemia indizea eta janaldi bakoitzaren karbohidrato edukia lotzen ditu. Esaterako, meloiak gluzemia indize handia du, baina gluzemia karga txikia janaldi bakoitzean jaten den kantitaterako. Fruktosak, berriz, gluzemia indize txikia du baina gluzemia karga handia, kantitate handian jaten bada.\nGluzemia indizearen erabilerak hainbat muga ditu, adibidez ez duela kontuan hartzen odoleko glukosa handitu ondoren gertatzen den intsulina ekoizpena. Bi janarik gluzemia indize bera izan dezakete, baina intsulina kantitate desberdina sortzea eragin dezakete. Era berean, gluzemia karga bera izan dezakete, baina intsulina erantzun desberdina eragin."}
{"id": "668645", "revid": "1712", "url": "https://eu.wikipedia.org/wiki?curid=668645", "title": "Indize gluzemiko", "text": ""}
{"id": "668647", "revid": "15795", "url": "https://eu.wikipedia.org/wiki?curid=668647", "title": "Diabete geza", "text": ""}
{"id": "668648", "revid": "58701", "url": "https://eu.wikipedia.org/wiki?curid=668648", "title": "Il Vangelo secondo Matteo", "text": "Il Vangelo secondo Matteo (euskaraz \"Ebanjelioa Mateoren arabera\") 1964ko Pier Paolo Pasolini italiar zinema zuzendariak zuzendutako drama biografia filma da. Enrique Irazoqui kataluniar aktoreak antzeztu zuen. Jesukristoren bizitza Mateoren Ebanjelioaren arabera kontatzen da, Jesusen jaiotzatik hasi eta Berpizkunde arte. 1964ko irailaren 4an, Veneziako Zinemaldian estreinatu zen.\nEuskarara bikoiztua, 1983ko martxoaren 21eko gauean ETBn eman zuten, euskarazko lehenengo emankizun zinematografiko bilakaturik.\nSorrera.\nErromako trilogia amaituta, Pier Paolo Pasolini testu kristau batzuk irakurri zituen eta, horiek inspirazio-iturri hartuta, ontzen hasi zen bere hurrengo egitasmoa. Hala ere, artean ez zuen behar beste diru eta, hura lortzeko, beste proiektu txikiago batean murgildu zen: \"Comizi d'amore\" (\"Amodioaren inguruko bilkurak\") dokumentala, ekoizteko merkea.\nPasolinik kristautasunaren eta komunismoaren arteko baliokidetza defendatzen zuen eta, bere ustez, Jesukristo antzeztuko zuen aktoreak komunista behar zuen. Zenbait aktore baztertu ondoren, Enrique Irazoqui ikasle eta militante komunista ezagutu zuen Bartzelonan, baina Irazoqui uzkur zen rol hori betetzeko. Hala ere, azkenean konbentzitu egin zuen, eta bera izan zen aktore profesional bakarra, gainerakoan, filmaketa-tokiko herritarrak izan baitziren aktoreak gehienean, baita Pasoliniren ama ere rol txiki baterako. Hautatutako herria Matera izan zen, Italia hegoaldean kokatuta.\nArgumentua.\nErromatar Inperioaren garaian, Palestinan, Jesus Nazaretekoak (Enrique Irazoqui) bere jarraitzaileekin batera herrialdean barna bidaiatu eta Jainkoaren irakaspenei eta arimaren salbazioari buruz predikatzen du. Bera Jainkoaren semea gizon egina eta iragarritako Mesia da, baina denek ez dute berak esandakoa sinesten. Erromatarrek atzemana eta gurutziltzatua izango da, eta handik hiru egunera berpiztu eta hilen artetik bizien mundura itzulia."}
{"id": "668650", "revid": "96586", "url": "https://eu.wikipedia.org/wiki?curid=668650", "title": "Maritxu Urreta", "text": "Miren Arantzazu Urreta Zulaika (Donostia, Gipuzkoa, 1915eko irailaren 10a \u2013 Donostia, Gipuzkoa, 2018ko abuztuaren 13a), Maritxu Urreta izenaz ezaguna, euskal itzultzaile, ilustratzaile eta argazkilaria izan zen.\nBizitza.\nMaritxu Urreta Zulaikaren benetako izena Miren Arantzazu zen, baina Maritxu izena erabili ohi zuen. Mikel Urreta Etxebeste eta Maria Zulaikaren alaba zaharrena, bere ondoren beste hiru seme alaba jaio ziren, Mikel, Carmen eta Rosario. Amaren anaietako bat, Jose Gonzalo, Aita Donostia kaputxinoa izan zen.\nOso txikitatik jakin-min handia izan zuen. Donostiako San Bartolome ikastetxean egin zituen ikasketak eta ondoren frantsesa eta ingelesa ikasten ibili zen Madrilgo \"Escuela Central de Idiomas\" izenekoan. 1935ean Londresera joan zen ingelesa ikastera. Gerra Zibila hasi zenean Urreta Zulaika familia osoak Donostiatik alde egin behar izan zuen eta 1940 arte Azkainen egon ziren.\nDonostiara itzuli zirenean, Maritxuren kezketako bat euskara sakontzea zen eta Maria Dolores Agirrerekin euskara lantzeko aukera izan zuen. Ondoren, bien artean Jose Luis Mu\u00f1oyerroren bi antzezlan euskaratu zituzten \"Lartaun eguzki-semea\" (1960) eta \"Ilargian ere euskeraz\" (1967).\nMarrazkilaria ere izan zen, gerra aurreko urteetan \"Txiki\" Zabalo ilustratzailearen ikasle izan zen. Resurrecci\u00f3n Mar\u00eda Azkueren \"Euskalerriaren Yakintza\" bildumako bigarren liburukian, \"Ipuin ta irakurgaiak\" (1942), Urretaren bi ilustrazio agertzen dira, \"Laminen azkena\" eta \"Meza misteriozkoa\".\nBestalde, aipatutako Jose Luis Mu\u00f1ayorren bi liburu ere ilustratu zituen:\n\"Pasos sobre el fuego\" (1965) eta Agirrerekin euskaratu zuen \"Ilargian ere euskeraz\" (1967).\nArgazkigintza eta mendia izan ziren Maritxuren zaletasun handiak. 7.000 argazkiko bilduma osatu zuen eta Gipuzkoako Argazkilari Elkarteko (1948) kide beteranoetakoa izan zen. 1976ean Elkarteko buletinaren editorialak euskaratzeari ekin zion.\nMendizaletasunak bultzatuta, Club Vasco de Camping Elkartearen (1950) sortzailetako bat izan zen.\nEIZIEko kide izan zen eta 1996an ohorezko bazkide izendatu zuten. eta \"Itzulpen Antologia 2\" libururako Alice Duer Miller (1874-1942) idazlearen \"The White Cliffs\" poema euskeratu zuen \"Itsas-malda zuriak\" izenburuarekin.\n2018ko abuztuaren 13an hil zen, Donostiako bere etxean, 102 urterekin."}
{"id": "668651", "revid": "41939", "url": "https://eu.wikipedia.org/wiki?curid=668651", "title": "Maritxu Urreta Zulaika", "text": ""}
{"id": "668653", "revid": "1545", "url": "https://eu.wikipedia.org/wiki?curid=668653", "title": "Mikel Urreta Etxebeste", "text": ""}
{"id": "668656", "revid": "336", "url": "https://eu.wikipedia.org/wiki?curid=668656", "title": "Juan Mart\u00edn del Potro", "text": "Juan Mart\u00edn del Potro (Tandil, ), Delpo ezizenaz ezaguna, argentinar tenislaria da. 2009an Estatu Batuetako irekia irabazi zuen, orain arte lortutako txapelketa nagusiena. Finalerdian Rafael Nadal egotzi eta finalean Roger Federer irabazi zuen."}
{"id": "668658", "revid": "137486", "url": "https://eu.wikipedia.org/wiki?curid=668658", "title": "Bidaiariaren beherako", "text": "Bidaiariaren beherakoa turisten artean agertzen den gaitz gastrointestinal arin eta automugatua da, infekzio baten ondorioz sortua, beherakoak, sabelmina eta goragaleak sintoma nagusiak dituena. Hirugarren Munduko herrialdeak bisitatzen dituzten turista europar eta iparramerikarrak dira gaitza pairatu ohi dutenak, bertan baldintza higienikoak (edateko uraren kalitatea, adibidez) nahiko kaskarrak direlako.\nEdateko ura eta janarien bidez harrapatu ohi da bidaiariaren beherakoa. Hirugarren Munduko herrialdetara doazen turistek arau batzuk kontuan hartu behar dituzte gaitza saihesteko: botilako ura soilik edatea, esaterako, eta janari gordinak edo gutxi kozinatuak ekiditea.\nAzpimarratzekoa da herrialde horietako biztanle gehienek bertako ura edatean ez direla gaixotzen, immunitatea garatu dutelako infekzioa eragiten duten mikrobioen aurrean (betidanik bizi izan baitira mikrobio horien konpainian) \nGaitzarekiko sentikorragoak dira immunogutxituak, umeak eta adineko jendea.\nInfekzioaren atzean dauden mikrobioak anitzak dira, baina kasu gehienetan Escherichia coli enterotoxigenikoa da erruduna. Campylobacter jejuni, Vibrio parahaemolyticus eta hainbat birus ere (Errotabirusak, Enterobirusak...) inplikatuta egon daitezke.\nIntzidentzia eta eboluzioa.\nUrtero, nazioarteko bidaiarien %20-%50aren artean harrapatzen du gaitza, 10 milioi pertsona gutxi gorabehera mundu osoan .\nInfekzioa ez da larria, eta berez sendatzen da 5-6 egunetan. Garrantzitsua da ondo hidratatuta izatea eta ur asko edatea.\nSukar handia, odola gorotzetan edo beste sintoma larriagoak agertzen direnean azterketa medikoa ezinbestekoa da, beste infekzio gastrointestinal latzagoak (kolera, disenteria, giardiasia, salmonelosia...) baztertu ahal izateko.\nLagunarteko izenak.\nMundu osoan ezaguna, gaixotasun honek tokian tokiko izen arruntak ere baditu: esaterako, \"Moctezumaren mendekua\" Mexikon eta Erdi-Amerikan; \"faraoiaren mendekua\" Egipton; \"Bombayko sabela\" Indian; \"oporretako urdaila\" Erresuma Batuan, etab."}
{"id": "668659", "revid": "1545", "url": "https://eu.wikipedia.org/wiki?curid=668659", "title": "Guillermo Torrijos Goyarzu", "text": ""}
{"id": "668660", "revid": "1545", "url": "https://eu.wikipedia.org/wiki?curid=668660", "title": "Juan Martin del Potro", "text": ""}
{"id": "668662", "revid": "1545", "url": "https://eu.wikipedia.org/wiki?curid=668662", "title": "Goizalde Nu\u00f1ez", "text": ""}
{"id": "668663", "revid": "1545", "url": "https://eu.wikipedia.org/wiki?curid=668663", "title": "Zipi y Zape y el club de la canica", "text": ""}
{"id": "668664", "revid": "119347", "url": "https://eu.wikipedia.org/wiki?curid=668664", "title": "Zipi eta Zape eta kapitainaren irla", "text": "Zipi eta Zape eta kapitainaren irla () 2016. urtean eginiko filma da, Oskar Santosek zuzenduta. Jos\u00e9 Escobarrek sortutako Zipi eta Zape marrazkietan oinarrituta, benetako irudizko filma da. \"Zipi &amp; Zape eta kanikaren kluba\" filmaren sekuela da bigarren hau, baina istorio erabat ezberdina ardatz hartuta.\nSinopsia.\nGabonak iritsi dira eta Zipik eta Zapek bihurrikeria handi bat egin dute. Oraingoan, gainera, oporrik gabe utzi dituzte euren gurasoek eta haiek kontrolpean izan nahian beraiekin itsas bidaia aspergarri batera eraman dituzte. Beren gozamenerako, ordea, helmuga, urruneko irla bat da. Ekaitz beldurgarri batek Pam andere\u00f1oaren luxuzko etxean geldialdia egitea behartuko die, zeinetan ume eta familiei araurik gabeko paradisuaz gozatzeko aukera eskaintzen dien. Pipi, Maqui eta Flequiren laguntzarekin, beraien gurasoen desagertzeak isla misteriotsuan bizi diren biztanleak gordetzen duten sekretuarekin zerikusia duela konturatuko dira."}
{"id": "668665", "revid": "6327", "url": "https://eu.wikipedia.org/wiki?curid=668665", "title": "Zipi y Zape y la isla del capit\u00e1n", "text": ""}
{"id": "668666", "revid": "336", "url": "https://eu.wikipedia.org/wiki?curid=668666", "title": "Diego Garc\u00eda (uhartea)", "text": "Diego Garc\u00eda Indiako ozeanoan kokatutako atoloia da, Txagos uhartediko handiena. Tanzaniatik 3.535 km ekialdera, eta Indiako hegoaldeko muturretik 1.796 km hego hego-ekialdera dago. Lehorreko zatiak 44 kilometro koadroko eremua hartzen du. Itsasoaz haraindiko britainiar lurraldea da. AEBetako base militar bat dago bertan.\nDiego Garc\u00edako base militarra.\n1961ean, Gerra Hotza beroenean zegoen. Sobietarrek Indiako ozeanoan indar hartuko zuten beldurra zegoen, eta AEBk eta Erresuma Batuak tratua egin zuten: britainiarrek lurra jarriko zuten base militar handi bat egiteko eta ordainetan amerikanoek Polaris misilak prezio berezian salduko zizkieten. Laster, 1965ean, Mauriziori independentzia eman zioten ingelesek, baina Txagos metropoliaren zuzeneko agintepean geratu zen. Amerikanoekin hurrengo urtean sinatu zuten tratua, Diego Garc\u00eda 50 urterako alokatuz, 20 gehiagoko epe gehigarriaz.\nBertako biztanleek deus ez zekiten eta kopratan segitzen zuten lanean, ehun urte lehenago bezalatsu. Ingelesek nazioartean propaganda kanpaina hasi zuten, txagostarrak urtero uzta garaian ekartzen zituzten langile moduan aurkeztuz. Diplomazia britainiarra ondoko urteetan saiatu zen Txagos Nazio Batuen Erakundearen agendatik kanpo edukitzen. Herritar asko oharkabean kanporatu zituzten, Seychelleetara edo Mauriziora edozein enkargu edo ospakizunetara joandakoan. Alde egin ez zuten gainerako txagostarrak, 1971tik 1973a bitartean kanporatu zituzten.\nDiego Garc\u00edako base militarrean amerikarrek milioika dolar asko gastatu zituzten. Gaur, uhartea AEBren itsasontzi erraldoi bat da. Bertatik antolatu ziren 1991ko Golkoko Gerrako bonbaketetarako hegaldiak, berdin 2001etik aurrera Afganistan eraso zutenak, eta geroago Irakeko Gerran erabilitako asko. Hiru mila langile zibil ari dira gaur base horretan, gehienak Mauriziotik eta Filipinetatik ekarritakoak. Bitartean, txagostar gehienak Maurizioko txabolategi txiroenetan bizi dira, talde batzuk Seychelleetan eta banaka batzuk Londresen. Maurizion daudenetako asko analfabetoak dira, langabezian daude ezin egokiturik bizileku berrira. Erresuma Batuak azken aldian txagostarrei britainiar nazionalitatea eskaini die, baina askok ez dute onartu nahi izan."}
{"id": "668667", "revid": "1545", "url": "https://eu.wikipedia.org/wiki?curid=668667", "title": "Zipi eta zape eta kapitainaren irla", "text": ""}
{"id": "668668", "revid": "1545", "url": "https://eu.wikipedia.org/wiki?curid=668668", "title": "Egun handia (filma)", "text": "Egun handia () 2015eko frantziar dokumentala da, Pascal Plissonk idatzi eta zuzendua.\nSinopsia.\nEgun handia gertu dago. Hilabeteak daramatzate, baita urteak ere, prestatzen. Badakite egun berezi horrek beren bizitza alda dezakeela betirako. Dokumentalak proba bati aurre egin behar dien lau gazteren -Albert, Nidhi, Tom eta Deegii- istorio erreal eta bikaina kontatzen du. Proba horrek beren bizitzak aldatu eta hobetu ditzake betiko."}
{"id": "668669", "revid": "1545", "url": "https://eu.wikipedia.org/wiki?curid=668669", "title": "Paperezko hegazkinak (filma)", "text": "Paperezko hegazkinak () 2015. urtean eginiko filma da, Robert Connollyk zuzenduta.\nSinopsia.\nHamaika urteko mutila Australian bizi da, bere\naitarekin (Sam Worthington). Alargundu zenetik, aitak ezin du garai\nbateko erlazioa berreskuratu semearekin, ez baitu emaztearen galera\ngainditzerik izan. Dylan, berriz, bere pasioan murgiltzen da: hegan\negiten duten objektuak."}
{"id": "668671", "revid": "1545", "url": "https://eu.wikipedia.org/wiki?curid=668671", "title": "Oker (filma)", "text": "Oker () 2015. urtean eginiko filma da, Stuart McDonaldek zuzenduta.\nSinopsia.\nWarrnambool izeneko herrixkako kostaldetik oso gertu, garai batean munduko milaka eta milaka pinguino txikiren bizileku zen Middle Island erreserba dago. Azeriek uharteraino doan sakonera txikiko ubidea zeharkatzen ikasi zutenetik, ordea, pinguino-kopurua izugarri gutxitu da. Eta kopurua hamarretik beherakoa izatera iristen bada, Emily Marsh parkezainak lanpostua galduko du."}
{"id": "668672", "revid": "1545", "url": "https://eu.wikipedia.org/wiki?curid=668672", "title": "Oker", "text": "Oker zuzena ez dena da, makurra.. Gainera, honakoa izan daiteke:"}
{"id": "668673", "revid": "1545", "url": "https://eu.wikipedia.org/wiki?curid=668673", "title": "Oker ibaia", "text": ""}
{"id": "668674", "revid": "336", "url": "https://eu.wikipedia.org/wiki?curid=668674", "title": "Paperezko hegazkin", "text": "Paperezko hegazkina paperez osorik egindako jostailuzko hegazkina da. Origamiren adarra den aerogamiren diseinu ezagunena da, Japonian \u7d19\u98db\u884c\u6a5f (\"kami hik\u014dki\"; \"kami\"=paper, \"hik\u014dki\"=hegazkin) izena duena. Origamirik errazenetako bat da, hasiberri edo aditua izanik.\nPaperezko hegazkin baten hegaldirik luzeena (69,14 m.) Joe Ayoobek egin zuen 2012ko otsailean."}
{"id": "668675", "revid": "56334", "url": "https://eu.wikipedia.org/wiki?curid=668675", "title": "Andres I\u00f1igo", "text": "Andres I\u00f1igo Ariztegi Iturenen (Nafarroa) jaio zen, 1945eko otsailaren 17an. Filosofia eta Letretan doktorea da. Irakasle ibili zen urtetan Iru\u00f1eko Hizkuntza Eskola Ofizialean. 1987ko uztailaren 24an Euskaltzain urgazle izendatu zuten eta Euskaltzain oso 1999ko otsailaren 26an. 13. aulkia eskaini zioten, aurretik Federiko Krutwigek izan zuen aulkia. 2020ko uztailean euskaltzain emeritu izatera pasa zen eta haren ordez Paskual Rekalde sartu zen akademian.\nEuskaltzain oso izendatu zutenean \u201cOnomastika euskararen normalizazioan\u201d izeneko sarrera hitzaldia irakurri zuen Iturenen 2000ko maiatzaren 27an.\nEuskaltzaindiaren Nafarroako ordezkaria da, 1997ko urtarrilaren 31n izendatua."}
{"id": "668676", "revid": "119347", "url": "https://eu.wikipedia.org/wiki?curid=668676", "title": "Pan (2015eko filma)", "text": "Pan 2015. urtean eginiko filma da, Joe Wrightek zuzenduta.\nSinopsia.\nPeter hamabi urteko mutil pikaro eta bihurria da. Londresen bizi den umezurtz-etxe goibel eta tristean, ordea, ez dituzte ezaugarri horiek gogoko. Bizitza guztia bertan pasa ondoren, ezin sinetsiko gau batean bidaia zoragarria hasiko du fantasiaz beteriko mundura, Sekula Betira. Bertan, pirata, gerlari eta maitagarriekin abentura ugari biziko ditu, hil ala biziko konbateetan parte hartuko du, bere amak umezurtz-etxean zergatik utzi zuen deskubritzen saiatuko da, eta batez ere, lurralde magiko horretan bere tokia bilatzen ahaleginduko da."}
{"id": "668677", "revid": "119347", "url": "https://eu.wikipedia.org/wiki?curid=668677", "title": "Asterix, Jainkoen Egoitza", "text": "Asterix, Jainkoen Egoitza () marrazki bizidunetako film luzea da. Jainkoen egoitza komikian oinarrituta, Alexandre Astierrek eta Louis Clichyk 2014an zuzendu zuten. 85 minutu ditu eta Frantzia eta Belgika arteko kolaborazioaren fruitua da. Pelikularen euskarazko itzulpena, Zineuskadi eta Warner Bros.en arteko kolaborazioa izan zen.\nArgumentua.\nKristo aurreko 50. urtean gaude. Galia guztia erromatarrengatik okupatuta dago. Dena? Ez! Galiar herri txiki bat oraindik libre da, eta beti erasotzaileak gelditzen dituzte. Egoerarekin suminduta, Julio Zesar taktikak aldatzeko erabakia hartzen du: beren armadak ezin izan dira indarrez. Horretarako, luxuzko erromatar herri bat eraikitzen, \"Jainkoen egoitza\"."}
{"id": "668683", "revid": "105290", "url": "https://eu.wikipedia.org/wiki?curid=668683", "title": "Ast\u00e9rix et Ob\u00e9lix contre C\u00e9sar", "text": "Ast\u00e9rix et Ob\u00e9lix contre C\u00e9sar franko-italiar film luzea da. Asterix galiarra, Aztia eta Asterix legionaria komikietan oinarrituta, Claude Zidik 1999an zuzendu zuen.\nArgumentua.\nKristo aurreko 50. urtean gaude. Galia guztia erromatarrengatik okupatuta dago. Dena? Ez! Galiar herri txiki bat oraindik libre da, eta beti erasotzaileak gelditzen dituzte. Lucius Detritus erromatar ofiziala hau edari magiko baten ondorioa dela jakitean, Panoramix druida bahitzea erabakiko du."}
{"id": "668684", "revid": "1545", "url": "https://eu.wikipedia.org/wiki?curid=668684", "title": "Ast\u00e9rix &amp; Ob\u00e9lix contre C\u00e9sar", "text": ""}
{"id": "668685", "revid": "1830", "url": "https://eu.wikipedia.org/wiki?curid=668685", "title": "Boulevardeko erlojua", "text": "Boulevardeko erlojua Gipuzkoako Donostia hiriburuko Boulevardeko kioskoaren ondoan dagoen erloju bat da.\nDeskribapena.\nBoulevardeko erlojua Donostiako Boulevard zumardian dago, bertako kioskoaren ondoan, San Jeronimo kalearen muturretako batetik gertu.\nErlojua kapitel korintioar baten gainean dago kokatua, zutabe zuri baten puntan. Zutabe honen behealdean \"SS 1895\" inskripzioa agertzen da, eta litekeena da hauek hiriaren gaztelaniazko San Sebastian izenaren inizialak eta zutabearen diseinu data izatea.\nHistoria.\nGaur egungo erlojua ez da hasiera batean instalatu zen berbera, eta ez dago jatorrizko kokapenean ere.\nLehenengo erlojua 1892ean ipini zen, San Jeronimo kalea eta gerora Boulevard zumardian bilakatuko zen \"Plaza Zaharra\"k osatzen zuten kantoian, bertako arkuetako harri-zutabe batean.\nErlojua instalatzea urte horretako uztailaren 1ean erabaki zuen Donostiako Tranbia Konpainiak, bulegoak kantoi horretan baitzeuzkan eta \"Plaza Zaharra\" tranbien geraleku nagusia zelako, gidari zein inspektoreentzat erlojua lagungarri izango zelakoan.\nOrratzetako erloju mekaniko hau 1958an zenbakiak zuzenean erakusten zituen erloju elektriko batek ordezkatu zuen, Solari italiar markakoa.\n1999an Boulevarda birmoldatu zenean, erloju elektrikoa kendu eta orratzetako erloju berri bat ipini zen, baina ez San Jeronimoko kale-kantoiari atxikituta, baizik eta Boulevardeko kioskoaren ondoan espresuki kokatu zen zutabe baten gainean.\nErlojua kultura herrikoian.\nDonostiar belaunaldi askotarako erlojua topagune ohikoa izan da. 2001ean Urtz rock taldeak abesti bat plazaratu zuen erlojuan inspiratuta.\nIban Zalduaren \"Inon ez, inoiz ez\" (2014) liburuan \"Boulevard-eko erlojua\" izeneko ipuin bat ageri da."}
{"id": "668686", "revid": "56334", "url": "https://eu.wikipedia.org/wiki?curid=668686", "title": "Ana Toledo", "text": "Ana Maria Toledo Lezeta (Antzuola, Gipuzkoa, 1954ko apirilaren 3a) Euskal Filologian doktorea da, Deustuko Unibertsitateko irakaslea.\u201cMusen arnasatik goi-arnasara euskal letretan barrena\u201d izeneko sarrera hitzaldia irakurri zuen Antzuolan 2006ko uztailaren 21ean.\nResurreccion Maria Azkuek 1919an plazaratu zuen \"Ardi galdua\" lanaren edizio berritua ondu du Elixabete Perez Gaztelu irakaslearekin batera.\nEuskaltzaina.\nEuskaltzain urgazle izendatu zuten 1996ko martxoaren 29an eta euskaltzain osoa 2005eko urriaren 21ean. Juan San Martinek hutsik utzitako 19. aulkia hartu zuen.\n\u201cMusen arnasatik goi-arnasara euskal letretan barrena\u201d izeneko sarrera hitzaldia irakurri zuen Antzuolan 2006ko uztailaren 21ean."}
{"id": "668687", "revid": "1545", "url": "https://eu.wikipedia.org/wiki?curid=668687", "title": "Juan Miguel Seminario", "text": "Juan Miguel Seminario Rojas (Bera, 1904 - \"ib.\", 1968) kazetari, kronikagile eta idazle nafarra izan zen. Euskaltzain osoa izendatu zuten 1949ko martxoaren 25ean, Eladio Espartzaren 9. aulkia esleitu zioten.\nZuzenbidea ikasi zuen Unibertsitate Zentralean eta kazetaritza \u201cEl Debate\u201d-ko eskolan. 1940 eta 1951 bitartean, \u201cEl Correo Espa\u00f1ol\u201d egunkariko erredaktore-burua izan zen."}
{"id": "668688", "revid": "336", "url": "https://eu.wikipedia.org/wiki?curid=668688", "title": "Sal\u00f2 o le 120 giornate di Sodoma", "text": "Sal\u00f2 o le 120 giornate di Sodoma 1975eko Pier Paolo Pasolini italiar zinema zuzendariak zuzendutako drama film bat da. Sadeko Markesak idatzitako \"Sodomako 120 Egunak\" liburuan oinarritua dago. Paolo Bonacelli, Giorgio Cataldi, Umberto Paolo Quintavalle, Aldo Valletti, Caterina Boratto, Elsa De Giorgi, H\u00e9l\u00e8ne Surg\u00e8re, Sonia Saviange eta In\u00e8s Pellegrini aktoreek antzeztu zuten.\n\"Heriotzaren Trilogia\" izena jasoko zuen hiru film saileko lehena izatea aurreikusia zegoen, alegia, aurretik Pasolinik burututako \"Bizitzaren Trilogia\" (\"Il Decameron\", \"I racconti di Canterbury\" eta \"Il fiore delle Mille e una notte\") zeritzonaren jarraipena, baina Pasoliniren erailketak proiektua bertan behera gelditzea suposatu zuen.\nFilma botereak gizakiekin burututako gehiegikeriak nahiz faxismoaren aurkako salaketa argi eta garbia da. Italiako Errepublika Soziala hartu zuen filmerako inspirazio-iturri. Soinu banda Ennio Morricone musikagileak konposatu zuen.\nArgumentua.\n1943, Italia. Etxe batean, faxismoarekin lerrokatuak dauden lau jauntxo lau emagaldu ohiekin, bi sexuetako gazte talde batekin, eta preso hartu dituzten partisano eta partisanoen seme-alabekin bilduko dira. Etxean inor ez dago jaunek ezarritako joko arauetatik kanpo: transgresio oro heriotzarekin zigortua dago. Gainera, jaunek edonoren bizitzarekin nahi eta desio duten guztia egiteko baimena dute."}
{"id": "668689", "revid": "105290", "url": "https://eu.wikipedia.org/wiki?curid=668689", "title": "Moldura", "text": "Moldura ornamentuzko elementu jarraitua eta nabarmendua da, gainazal bat apaintzeko nahiz bi elementuren arteko lotura egiteko erabiltzen dena, gainazal hartan argi-ilunezko efektuak sortuz."}
{"id": "668690", "revid": "58701", "url": "https://eu.wikipedia.org/wiki?curid=668690", "title": "Barnerakoitasun eta kanporakoitasun", "text": "Barnerakoitasun eta kanporakoitasun izendapenak Carl Gustav Jung suitzar piskologoak bere \"Tipo psikologikoak\" liburuaren bidez hedatu zituen eta bere izaeraren teoriaren barnean oinarrizko tipo psikologikoak definitzen ditu:\nIkus gainera.\nMyers-Briggs adierazlearen araberako tipo psikologikoak:"}
{"id": "668691", "revid": "105290", "url": "https://eu.wikipedia.org/wiki?curid=668691", "title": "Apaingarri", "text": "Apaingarria, apaingailua, apaindura, apaingaia, edergarria, edergailua, edergaia edo ornamentua obra nagusien lagungarri eta egituren edergarri jartzen den pieza gehigarria da."}
{"id": "668693", "revid": "13403", "url": "https://eu.wikipedia.org/wiki?curid=668693", "title": "Izaera", "text": ""}
{"id": "668697", "revid": "512", "url": "https://eu.wikipedia.org/wiki?curid=668697", "title": "Joko Widodo", "text": "Joko Widodo (Surakarta, 1961eko ekainaren 21a) Indonesiako politikaria da, herrialdeko presidentea 2014ko urriaren 20tik. Surakartako alkatea izan zen 2005-2012 bitartean, eta Jakartako gobernadorea 2012-2014 bitartean."}
{"id": "668698", "revid": "56334", "url": "https://eu.wikipedia.org/wiki?curid=668698", "title": "Nortasun (argipena)", "text": "Nortasun terminoak erabilera zenbait ditu:"}
{"id": "668699", "revid": "17", "url": "https://eu.wikipedia.org/wiki?curid=668699", "title": "Nortasun", "text": ""}
{"id": "668700", "revid": "336", "url": "https://eu.wikipedia.org/wiki?curid=668700", "title": "Autokontzeptu", "text": "Autokontzeptua pertsona batek bere buruaz duen iritzia eta sinesmenen multzoa da. Bere burua besteen aurrean eratu eta identifikatzearen emaitza da; horrela, bere portaera eta sentimenduak baldintzatzen ditu. Autokontzeptua autoestimuari oso lotuta dago. Osagai zenbait ditu; horrela, genero-identitatea eta identitate kulturala aipatzen dira."}
{"id": "668701", "revid": "336", "url": "https://eu.wikipedia.org/wiki?curid=668701", "title": "Nortasun (gizarte zientziak)", "text": "Psikologian, soziologian, antropologian eta filosofian, nortasuna pertsona bat edo talde bat (batez ere talde sozialek) osatzen duten kontzeptuak, kualitateak, sinesmenak eta adierazpenak dira.\nNortasuna osatzeko erabakigarritzat hartzen den ezaugarria aldatu egiten da kulturen eta historiaren arabera: jatorri genetikoa izan daiteke -familia, tribua, arraza-, erlijioa, funtzio soziala, interes ekonomikoak, lurraldea, generoa... Haietako bat ere ez da esklusiboa, eta askotan kontraesanak gertatzen dira edo nahastu egiten dira.\nNorberaren nortasunaren eraikuntza inguruko beste nortasun esanguratsuen arabera identifikatuta gertatzen da, batez ere gurasoen arabera eta norberaren biografian zehar aurkitutako beste banako batzuen arabera, baina baita talde sozialekin izandako identifikazioaren arabera. Beste horiek positiboak izan daitezke (haien ezaugarriak lortzeko nahia gerta daiteke) edo negatiboak (haien ezaugarrietatik aldentzeko joera egon daiteke)."}
{"id": "668702", "revid": "1712", "url": "https://eu.wikipedia.org/wiki?curid=668702", "title": "Nortasuna", "text": ""}
{"id": "668703", "revid": "105290", "url": "https://eu.wikipedia.org/wiki?curid=668703", "title": "Goardiaren Mosketariak", "text": "Guardiaren Mosketariak edota Erregearen Mosketariak (frantsesez \"Mousquetaires de la garde\" edota \"Mousquetaires du roi\"), izen osoa Frantziako Erregearen Militar Etxeko Mosketariak (frantsesez \"Mousquetaires de la maison militaire du roi de France\") Frantziako Errege Etxearen adar militarraren agindupeko gerra konpainia bat izan zen.\n1622an Luis XIII.a Frantziakoak zalduneria arinaren lagungarri gisa sortu zituen. 1814ko uztailaren 6a konpainia eraldatua izan zen eta 1816ko urtarrilaren 1ean behin betiko desegina.\nMosketariek oinez (infanteriarekin batera) edota zaldiz (zalduneriarekin batera) borrokatzen zuten."}
{"id": "668704", "revid": "119347", "url": "https://eu.wikipedia.org/wiki?curid=668704", "title": "Morfina (Santiago Rusi\u00f1ol)", "text": "Morfina, jatorriko izenburua gaztelaniaz La Morfina XIX. mende amaierako eta XX. mende hasierako Santiago Rusi\u00f1ol egile katalanaren margolan ezaguna da, egile honen garrantzitsuenetariko bat. \"Morfina\" 1894an margotu zuen.\nAzalpenak.\nEgileak ondo asko ezagutzen zuen morfinaren mundua ezen bera droga horren erabiltzaile izan baitzen. XIX. mendearen bukaeran morfina aberatsen artean modako droga bihurtu zen. Hasieran, analgesiko moduan erabiltzen bazen, laster pertsona haiek adikzioan erortzen ziren eta urtetan morfinarekiko dependentziapean gelditzen ziren. Emakumeen artean ere zabaldu zen droga hau nahiz eta ondo ikusita ez egon.\nMargolan honetan intimitateko irudi bat dakusagu. Gazte batek, antza gaixoa (horrela adierazten du manta baten hori kolorea), morfina dosia hartu ondoren haren eragina ezagutzen ari da; azken hau eskuaren gogortasunean eta aurpegieran ikus daiteke; modu batez orgasmo bat ematen du eta hortik dator margolanak trasmititzen duen ezinegona. Irudia erotikoa da: neska gaztea da, kamisoi batez jantzita, ilea nahasia...\nSantiago Rusi\u00f1olek ere margolan hau baino lehen \"Morfina aurretik\" izeneko beste bat egin zuen; hartan neska bera morfina prestatzen ikus daiteke.\nEgilearen sinadura beheko eskuineko izkinan irakur daiteke."}
{"id": "668705", "revid": "119347", "url": "https://eu.wikipedia.org/wiki?curid=668705", "title": "El Pa\u00eds Vasco", "text": "El Pa\u00eds Vasco Donostian 1923tik 1930era argitaratutako egunkaria izan zen.\nHistoria.\n\"El Pa\u00eds Vasco\" Donostian argitaratu zen 1923ko apirilaren 8tik 1930eko maiatzaren 29ra arte. Primo de Riveraren diktadura hasi baino hilabete batzuk lehenago sortu zen egunkari honek ez omen zuen oso harrera ona izan Donostiako egunkarien aldetik. Aurretik argitaratzen ziren La Constancia, El Pueblo Vasco eta La Voz de Gup\u00fazcoari egunkari berri bat gehitzeak hirian lehia bizia sortu zuen. Egoera gatazkatsu honen adibide da \"El Pa\u00eds Vasco\"ko zuzendariak, Evaristo Bozas Urrutiak, auzitara eraman izana \"El Pueblo Vasco\"ko zuzendaria.\nEgunkariaren lehenengo urteko aleak \"La Prensa\" egunkariaren tailerrean inprimatu ziren. Hurrengo urtean, 1924ean, Jose Mari Lizarragak, Evaristo Bozas Urrutiak eta Ramon Berraondok \"Gr\u00e1fica Vasca\" sozietate anonimoa sortu zuten eta egunkariak sendotasun gehiago lortu zuen. Elkartearen egoitzan, Okendo kaleko 6an, kokatu zen egunkariaren inprenta. Aldi berean egunkariari formatu handiago bat eman zitzaion eta kolaboratzaile taldean izen berriak azaldu ziren: Ponce de Le\u00f3n, Gil Tillol, Blanca Acevedo, Ramon Gomez de la Serna, Enrique Gaziel, Emilio Miciana, Jose Castell\u00f3n eta Antonio Golluri. Erredaktore taldeko kideak berriz, Pedro Sarasketa, Ziriaco Irigoien, Aurelio Aparicio, Angel Gorrotxategi, Joaquin Alvero eta Enrique Martin izan ziren, eta talde burua Amadeo Anton.\nEdukiari dagokionez, lehentasunak politika eta kirola izan ziren. Hiriko eta Gipuzkoako informazioaren berriemailea Angel Gorrotxategi zen. Emakumeentzako orriaren arduraduna berriz, Margarita G. Bozas Urrutia. Egunkarian idazten zuten idazleen artean, besteak beste, Juan Zaragueta, Jose Maria Donosty, Luis Ure\u00f1a, Praxedes Diego Altuna eta Manuel Munoa zeuden.\n\"El Pa\u00eds Vasco\"k ez zuen bizitza erraza izan, kritika politikoa egiten ahalegindu zen baina Diktadura garaiko zentsura egunkariaren garapenerako oztopo bihurtu zen. Artikulu zentsuratuen espazioa zuriz agertu ohi zen edo beltzez marratua. \"El Pais Vasco\"k orri solte batean Arzadun gobernadoreak Bozas Urrutiari jarri zizkion zortzi multa agertu ziren, guztira 3.100 pezetako diru kopurua. Evaristo Bozas Urrutia, sortzaileetako bat, izan zen egunkariaren zuzendaria, egitasmo asko zituen baina diktadura garaiko egoerak ez zion lagundu eta Argentinara alde egitea erabaki zuen, Amadeo Anton, erredaktore buruak ordezkatu zuen. Bozas Urrutiak alde egin eta bi urtera, 1930eko maiatzean, \"El Pa\u00eds Vasco\"k ateak ixtea erabaki zuen, eta egunkariaren egoitza eta inprenta El D\u00edak erosiko zituen.\nEgunkariaren bildumari dagokionez Donostiako Liburutegi Nagusian 1. zenbakitik, hau da, 1923ko apirilaren 8tik 2.138 zenbakira, 1930eko maiatzaren 29 bitartera argitaratu ziren zenbakiak daude. Ale guztiak digitalizatuak izan dira eta Donostiako Udal Liburutegien Sareko Liburutegi Digitalean daude eskuragarri."}
{"id": "668706", "revid": "56334", "url": "https://eu.wikipedia.org/wiki?curid=668706", "title": "V\u00edctor Mora", "text": "V\u00edctor Mora Pujadas (Bartzelona, 1931ko ekainaren 6a - \"ib.\", 2016ko abuztuaren 17a) kataluniar idazle, itzultzaile eta komiki-gidoilaria izan zen. Batez ere \"El Capit\u00e1n Trueno\" komikia sortu zuelako da ezaguna. Haren komikiak oso popularrak izan ziren Hego Euskal Herrian, batez ere 50. eta 60. hamarraldietan, baina baita 70. eta 80.etan, komikiok berrargitaratu zirenean.\nHaurtzaroa eta gaztaroa.\nGerra Zibila piztutakoan, bere familia Frantziara joan zen, eta Victor gazteak hantxe igaro zuen haurtzaroa. Aita hil ondoren, berriz, hamar urterekin, Bartzelonara itzuli zen. Bizimodua atera behar eta, hamaika urterekin eskola utzi eta era askotako lanak egin zituen.\nKomikigintzan.\nVictor Mora autodidakta izan zen, eta haren karrera komikigintzan 1948an hasi zen, ordezkatu zituenean Rafael Gonzalez Martinez eta Francisco Gonzalez Ledesma \"Doctor Niebla\" sailean, Francisco Hidalgok marraztua. 1949an sortu zuen \"Capit\u00e1n Kerr\" saila \"Historietas\" aldizkarirako, non gidoia eta marrazkiak egin zituen, biak.\nHogei urte zituela, Bruguera argitaletxean hasi zen lanean, eta bertan, 1956an pertsonaia bat sortu zuen, \"El Capit\u00e1n Trueno,\" Erdi Aroan girotuta. \u201cVictor Alc\u00e1zar\u201d gaitzizenarekin sinatu zuen lan hori. Marrazkiak, berriz, Miguel Ambrosio Zaragozak egin zituen, \u201cAmbr\u00f3s\u201d gisa ezagunagoa. Pertsonaiak sekulako arrakasta izan zuen, eta zenbaki batzuk 350.000 ale saltzera iritsi ziren.\nBi urte geroago, 1958an, formula arrakastatsua errepikatu, eta beste pertsonaia bat sortu zuen, \"El Jabato,\" Erromako inperioaren garaian girotua, eta Francisco Darnisek marraztua. Berak sortuak dira, halaber, beste pertsonaia hauek: \"El Cosaco Verde\" (1960), Errusian girotua, eta \"El Corsario de Hierro\" (1970), non protagonista XVII. mendeko nabigatzaile espainiarra baitzen. Bereak dira, orobat, beste komiki hauek: \"Dani Futuro,\" \"El Sheriff King,\" \"Taramis, Tequila Bang,\" \"Felina,\" \"Les anges d\u2019acier,\" \"Les inoxidables\" eta \"Les chroniques de l\u2019innom\u00e9.\" 1988tik 1992ra bitartean \"TBO\" aldizkaria zuzendu zuen.\nNobelagintzan.\nBere lehen nobela, \"Els pl\u00e0tans de Barcelona,\" 1966an argitaratu zen, lehendabizi frantsesez, ez baitzuen Espainiako gobernuaren zentsura gainditu. Urte batzuk geroago, 1972an, katalanez argitaratu zen. Guztira bost narrazio-liburu eta 14 eleberri idatzi zituen. Baita lau saio ere.\nMilitantea.\nV\u00edctor Mora PSUC alderdiko kide izan zen. Hori zela eta, polizia frankistak bera eta bere neska-laguna atxilotu zituen aldi labur batez, \u201cmasoi eta komunista\u201d izatearen akusaziopean.\nEragina Euskal Herrian.\nGarai batean, Hego Euskal Herrian bereziki, asko saldu ziren Victor Moraren komikiak, batez ere \"El Capit\u00e1n Trueno\" eta \"El Jabato.\" Iban Zaldua idazleak 2012ko abenduan \"Ikastola\" aldizkarian adierazi zuen bezala: \u201cUmetan, 8 bat urterekin. 50 eta 60 hamarkadetako komikien berrargitalpenak atera ziren koloretan. Ez zen nirea familia bereziki irakurzalea, Salvatek argitaratutako klasikoen bilduma zuten, askoz gehiago ez. Baina astero komiki pare bat erosten ziguten, \"Capit\u00e1n Trueno\" eta \"El Jabato\" bereziki, eta \"Charlie Brown\" ere bai tarteka\u201d."}
{"id": "668707", "revid": "56334", "url": "https://eu.wikipedia.org/wiki?curid=668707", "title": "Umezurtz-etxe", "text": ""}
{"id": "668708", "revid": "9418804", "url": "https://eu.wikipedia.org/wiki?curid=668708", "title": "Haizemailearen emakumea", "text": "Emakumea haizemailearekin () 1919an Amedeo Modiglianik margotutako erretratua da. Bertan Lunia Czechowskak abanikoa eskuan agertzen da.\nCzechowskak berak bere memorietan zera adierazi zuen: Jonas Netterk 150 frankokin erosi zuen.\nMargolan hau Pariseko Arte Modernoaren Museoan gordetzen zen, baina 2010eko maiatzaren 20an beste margolan batzuekin batera lapurtu zuten. Lapurtutako margolan guztien balioa 100 milioi eurokoa izan zen."}
{"id": "668709", "revid": "56334", "url": "https://eu.wikipedia.org/wiki?curid=668709", "title": "Ahaide Nagusi", "text": ""}
{"id": "668713", "revid": "20653", "url": "https://eu.wikipedia.org/wiki?curid=668713", "title": "Apaingailu", "text": ""}
{"id": "668714", "revid": "20653", "url": "https://eu.wikipedia.org/wiki?curid=668714", "title": "Apaindura", "text": ""}
{"id": "668715", "revid": "20653", "url": "https://eu.wikipedia.org/wiki?curid=668715", "title": "Apaingai", "text": ""}
{"id": "668716", "revid": "20653", "url": "https://eu.wikipedia.org/wiki?curid=668716", "title": "Edergarri", "text": ""}
{"id": "668717", "revid": "20653", "url": "https://eu.wikipedia.org/wiki?curid=668717", "title": "Edergailu", "text": ""}
{"id": "668718", "revid": "20653", "url": "https://eu.wikipedia.org/wiki?curid=668718", "title": "Edergai", "text": ""}
{"id": "668719", "revid": "20653", "url": "https://eu.wikipedia.org/wiki?curid=668719", "title": "Ornamentu", "text": ""}
{"id": "668720", "revid": "6327", "url": "https://eu.wikipedia.org/wiki?curid=668720", "title": "Toussaint L'Ouverture", "text": ""}
{"id": "668721", "revid": "42829", "url": "https://eu.wikipedia.org/wiki?curid=668721", "title": "Kontxintxina", "text": ""}
{"id": "668722", "revid": "56334", "url": "https://eu.wikipedia.org/wiki?curid=668722", "title": "Bruguera argitaletxea", "text": ""}
{"id": "668723", "revid": "6327", "url": "https://eu.wikipedia.org/wiki?curid=668723", "title": "V\u00edctor Mora Pujadas", "text": ""}
{"id": "668724", "revid": "1491", "url": "https://eu.wikipedia.org/wiki?curid=668724", "title": "Pedro Agirre (pirata)", "text": "Pedro Agirre donostiar pirata, Ezkila kapitaina edo Campanario izenaz ezaguna zena, XVI. eta XVII. mendeetan bizi zen. Espainiako Felipe II.a erregeak 1588an Ingalaterra erasotzeko \"Jornada\" izeneko kanpainan mutil gisa aritu zen hasieran. 1588an armada horretako ontzi baten agintera iritsi zen, baina ontzi hori hondoratu egingo zen geroago. 1623an korsuan hasi zen San Pedro izeneko patatx erako itsasontzian, hainbat ontzi holandarren aurka eraso joz. Itsaso eta gerrako kapitain izendatu zuten 1624an, eta bere lapurreta eta harrapaketa-ekintzetan jarraitu zuen. Frantsesak bila ibili zitzaizkion egin zituen hainbat gehiegikeriengatik.\nDonostiako Piratek pertsonaia garrantzitsu bati \"Ezkila kapitaina\" izena ematen diote Donostiako aste nagusian."}
{"id": "668725", "revid": "6327", "url": "https://eu.wikipedia.org/wiki?curid=668725", "title": "Ezkila kapitaina", "text": ""}
{"id": "668726", "revid": "6327", "url": "https://eu.wikipedia.org/wiki?curid=668726", "title": "Campanario (pirata)", "text": ""}
{"id": "668729", "revid": "448", "url": "https://eu.wikipedia.org/wiki?curid=668729", "title": "Arraza (argipena)", "text": "Arraza izenak zenbait adiera ditu:"}
{"id": "668730", "revid": "3591", "url": "https://eu.wikipedia.org/wiki?curid=668730", "title": "Arraza (biologia)", "text": "Biologian, arraza edo enda zenbait espezie biologikoetan ageri den azpimultzo taxonomikoa da, azpiespezie mailaren azpikoa, gaur egun zientifikoki baztertuta dagoena.\nEspeziea baino maila baxuagoko talde taxonomikoa da, ezaugarri hereditario berak dituzten indibiduoez osatua. .\nHitza XVI. mendean hasi zen erabiltzen eta XIX. mendean izan zuen erabilera gailurra. Egun oraindik maiz erabiltzen da, batez ere etxe abereei (txakurrei, katuei, txerriei, etab.) lotutako azpimultzoak izendatzeko.\nArrazak ezaugarri fenotipikoetan oinarritzen dira, espezieak berriz, ezaugarri fenotipikoez gain, ezaugarri genetikoetan.\nEtxe abereen arrazari dagokionez, FAO erakundeak honela definitzen du terminoa: \u00abarraza etxe abereen talde homogeneo bat da, azpiespezifikoa, kanpoko ezaugarri zehatzak dauzkana eta aldi berean identifikagarriak direnak. Beraz, begiratu batez espezie berean eta era berean definitutako beste taldeetatik bereizi daitezkeenak. Orobat, talde homogeneo bat da, antzeko beste talde fenotipikoetatik bereizia banaketa geografikoa dela eta, eta akordioa egonik arraza horren aparteko identitateari buruz.\nTerminoaren historia.\n\"Arraza\" terminoa XVI. mendean hasi zen erabiltzen, eta bere erabileraren gailurra XIX. mendean eman zen. Azpiespezie pareko taxonomi kategoriaren maila hartu zuen orduan.\nArrazen inguruko zenbait kontzeptu.\nArrazaren kontzeptuak definizio asko ditu, baina, funtsean, espeziearen azpiko populazioa, jatorri geografiko berekoa, genetikoki\nespezie bereko beste populazio batzuez bestelakoa eta isolatuta egon dena ugalketa. Gainera, hautespen naturalaren eta gizakiaren eskuaren ondorioz,\narraza hori zehazten duten ezaugarri morfologiko eta produktibo batzuk, oinordetzan. Azken batean, horrek arraza bat bestetik bereizten du.\nArrazetan funtsezko elementu batzuk oso garrantzitsuak dira kalitateari begira:"}
{"id": "668731", "revid": "12788", "url": "https://eu.wikipedia.org/wiki?curid=668731", "title": "Indonesiako geografia", "text": "Indonesia hego-ekialdeko Asiako estatua da, handiena eta jendetsuena. 17.508 uhartez osatua da (Brunei, Malaysia, Timor eta Papua Ginea Berriari dagozkion zatiak izan ezik), eta Indiako ozeanoaren eta Ozeano Barearen arteko ekuatorearen partean dago, Indotxinaren eta Filipinetako uharteen eta Australiaren artean. Denetara 1.904.569 kilometro koadroko eremua dauka.\nUharteak.\nIndonesiak 17.508 irla ditu \"CIA World Factbook\"-en arabera. Bost uharte nagusi daude, Sumatra, Java, Borneo (Indonesian Kalimantan deitua), Sulawesi eta Ginea Berria; bi artxipielago handi, Sondako Uharte Txikiak eta Molukak; eta hirurogei artxipielago txiki.\nErliebea.\nZenozoikoko mendi garaiek eta 200 bat sumendik eratzen duten arkua da Indonesiako ardatza, lurrikara eta itsasikara asko izaten dituena. Uharte handi gehienak menditsuak dira: Sumatra, Java, Bali, Lombok, Sulawesi eta Seramen 3.000-3.800 metro bitarteko gailurrak daude. Beti ere, mendirik garaiena Ginea Berrian dago: Puncak Jaya (4.884 m). Sumatran eta Borneon baino ez da ordokirik.\nTektonikari dagokionez, Indonesia oso ez-egonkorra da, Ozeano Bareko Suzko Eraztunean baitago. Sumatratik Bandako itsasoraino doan sumendi-lerro batek Java, Bali, Sondako Uharte Txikiak, Molukak eta Sulawesiko ipar-ekialdea zeharkatzen ditu. Gutxienez, 76 sumendik izan dituzte erupzioak historian zehar; aktiboena Merapi da (2.968 m), 2010ean erupzioan hasi zena. Tanboraren 1815eko erupzioan 50.000 lagun hil ziren, eta Krakatoak 36.000 hildako eragin zituen 1883an eztanda egin zuenean.\nHidrografia.\nIbai gehienak laburrak dira. Garrantzitsuenak Kalimantan, Java, Ginea Berria eta Sumatran daude. Luzeena Kalimantango Kapuas da (1.143 kilometro luze), ipar-erdialdeko mendigunean jaio eta ahoa Hego Txinako itsasoan duena. Kalimantango beste ibai batzuk dira Barito, Mahakam eta Rajang. Hegoaldeko Kalimantanen ehunka erreka txiki daude. Sumatrako garrantzitsuenak dira Batanghari eta Musi hegoaldean, eta Indragiri eta Kampar erdialdean. Javakoak sailak ureztatzeko erabiltzen dira; aipagarriak dira Solo (560 kilometro luze), Tarum eta Brantas. Papuako ibai gehienak, Mamberamo barne, Ozeano Barera isurtzen dira. Aintzirei dagokienez, kontuan hartzekoa da Sumatrako Toba (1.775 kilometro koadro).\nKlima.\nIndonesiak klima tropikala du, beroa eta euritsua. Batez besteko tenperatura beti-berdintsua da urte guztian: 28\u00a0\u00b0C itsasetzeko ordokietan, 26\u00a0\u00b0C barnealde eta mendietan, eta 23\u00a0\u00b0C mendigune gorenetan. Hezetasun erlatiboa aski handia izaten da beti, %70 eta %90 artekoa. Prezipitazioa, berriz, aldakorragoa da, montzoiari lotua. Bi urtaro izan ohi dira, lehorra, ekainatik irailera, eta hezea, abendutik martxora. Eskualderik euritsuenak herrialdearen iparralde eta mendebaldea dira, handik sartzen baitira montzoiaren haize hezeak. Hori dela eta, urteko batez besteko prezipitaziorik handienak mendebaldeko Sumatra, Java, Bali, Kalimantango barnealdea, Sulawesi eta Irian Jayan biltzen dira, 2.000 mm baino gehiago urtean. Iraila eta abendua bitartean, tifoiek haize eta erauntsi bortitzak eragin ditzakete; haien indarra, ordea, asko aldatzen da urte batetik bestera.\nK\u00f6ppen sailkapenaren arabera, klima mota hauek daude Indonesian:\nLandaredia eta fauna.\nEremu handia, klima tropikala eta uharteditasuna direla-eta, Indonesia da biodibertsitate handiena duen munduko bigarren herrialdea, Brasilen ondotik, eta \"Conservation International\" erakundeak 17 herrialde megadibertsoen zerrendan sarturik du. Bi ekozona handiren artean dago: indomalaysiarra eta australasiarra. Alfred Russel Wallace naturalistak deskribatutako Wallace Lerroa da bi erreinu biogeografiko horien muga. Sondako uharteetan (Sumatra, Java, Borneo eta Bali) Asiako fauna espezie ugari dago, aspaldiko denboretan kontinenteari loturik egon zirelako. Sulawesi, Nusa Tenggara eta Moluketan, berriz, kontinenteetatik banandurik egon baitira, arront fauna eta flora berezia dago. Azkenik, Ginea Berrikoa oso dibertsoa izateaz gain, Australiakoarekin erlazionaturik dago, behinola loturik egon zirelako.\nOihan tropikalek 1.150.000 kilometro koadroko eremua hartzen dute (erresuma osoaren %60), Asia eta Afrikako beste edozein herrialdetan baino gehiago. 40.000 landare baskular espezie daude, 511 narrasti espezie, 1.531 hegazti espezie (400 inguru endemikoak) eta 515 ugaztun espezie (%40 endemikoak). Ugaztun handiak, hala nola errinozeroak, orangutanak, Sumatrako tigrea, asiar elefantea eta lehoinabarra, ugariak ziren mendebaldeko uharteetan, baina gaur egun populazioak murrizturik daude.\nIndonesiak 54.716 kilometroko kostaldea dauka, itsaso tropikalez inguratua; itsasertzeko ekosistemen artean ditugu hondartzak, dunak, estuarioak, mangladiak, koralezko uharriak, itsas belardiak, itsas padurak, marea arteko lautadak eta uhartexketako ekosistemak. Itsaso hauek Koralaren Triangeluaren zati dira, munduko gune aberatsena itsas bizitzan eta koral dibertsitatean.\nDatu orokorrak.\nKokapena:\nHego-ekialdeko Asia, Indiako ozeanoaren eta Ozeano Barearen arteko uhartedia.\nKoordenatu geografikoak: \nAzalera:\nHerrialdearen mugak:\n\"denetara:\" 2.958\u00a0km\n\"Erresuma mugakideak:\"\nItsasbazterra: 54.716\u00a0km\nLurraldea:\ngehiena itsas bazterreko zabaldiak; uharte handienetako barnealdean mendiguneak daude.\nMuturreko garaierak:\nBaliabide naturalak:\npetrolioa, eztainua, gas naturala, nikela, egurra, bauxita, kobrea, lur emankorrak, harrikatza, urrea, zilarra.\nLurren erabilera:\nLur ureztatua:\n67.220\u00a0km\u00b2 (2012)\nUr baliabide berriztagarriak:\n2.019 km\u00b3 (2011)\nUr kontsumoa (etxeko-ura/industria-ura/nekazaritza-ura):\nArrisku naturalak:\nnoizbehinkako uholdeak, idorte latzak, tsunamiak, lurrikarak, sumendiak, baso-suteak."}
{"id": "668732", "revid": "336", "url": "https://eu.wikipedia.org/wiki?curid=668732", "title": "The Curse of Monkey Island", "text": "The Curse of Monkey Island (euskaraz \"Monkey Islandeko Madarikazioa\") 1997. urtean LucasFilm Games estatubatuar bideo-joko enpresak merkaturatu zuen abentura grafiko bat izan zen. Monkey Island abentura grafiko saileko hirugarren atala izan zen, 1998an LucasArts konpainiak argitaratu zuen hurrengo \"Grim Fandango\" abentura grafikoak jada 3D bidejokoetarako GrimE motorra erabiltzen baitzuen.\n (1997) bideo-jokoaren jarraipena da, era berean honako jarraipena izan zituen: Escape from Monkey Island eta Tales of Monkey Island. SCUMM motorra erabili zuen konpainiaren hamabigarren eta azken abentura grafikoa izan zen.\nArgumentua.\nAbenturaren hastapenean, Guybrush itsasoaren erdian autotxoke batean noraezean dago, egarria eta goseaz akatzen, eta bere aurreko abenturetako oroitzapenak aipatzen. Bereak egin duela dirudienean, Elaine dagoen uhartera iritsiko da. Guybrushek berarekin ezkontzeko eskatuko dio, jatorri oso garbikoa ez den ezkontz eraztun bat emanez... eta Elaine urrezko irudi bat bilakatuko duen madarikazioaren gordetzailea dena.\nElainek jasandako madarikazioaren eragina desegitea abentura berri honi ekiteko aitzakia izango da."}
{"id": "668733", "revid": "17", "url": "https://eu.wikipedia.org/wiki?curid=668733", "title": "Printza (argipena)", "text": "Printza hitzak adiera zenbait ditu:"}
{"id": "668734", "revid": "17", "url": "https://eu.wikipedia.org/wiki?curid=668734", "title": "Printza", "text": ""}
{"id": "668735", "revid": "105290", "url": "https://eu.wikipedia.org/wiki?curid=668735", "title": "Gauaz ibiltzen dana", "text": "Gauaz ibiltzen dana Txomin Peillenek 1964ean idatzi eta handik hiru urtera, 1967ean, argitaratutako eleberria da.\nJose Antonio Loidiren Hamabost egun Urgainen eta Mariano Izetaren Dirua galgarriren ostean, hauxe izan zen euskeraz egindako hirugarren eleberri beltza.\nAurreneko bi hoiekin alderatuta, Peillenen eleberriak aldiz, seriotasun gehiagoz heltzen dio genero beltzaren erronkari; alde batetik duinki landutako intriga dauka eta bestetik garai hartako euskal literaturan ezohikoak diren hainbat osagai eskaintzen dizkio irakurleari.\nNobelak Pettiri Sabuki izeneko euskal polizia paristartu batek Ipar Euskal Herrian egiten duen egonaldia kontatzen digu.\nIstorioa.\nNorbait nortasun agiri faltsuen trafikoa egiten ari da espainiatik lan bila datozen etorkin klandestinoentzat eta Pariseko polizia zuzendaritzak Pettiri bidaltzen du kasua argitzera. Pettirik nahiko errez aurkituko du paper faltsuen egilea, Antoni La Calle gaizkile xumea, gaztaroan bere adiskide izana. Pettiri errudun sentitzen da presondegira bidali duelako.\nKasu honen harira, bigarren afera batean murgilduko da Pettiri, nolabait aurreneko kasuaren errua zuritu nahian, eta Pariseko buruei bertan astebete gehiago igarotzeko baimena eskatzen die."}
{"id": "668736", "revid": "336", "url": "https://eu.wikipedia.org/wiki?curid=668736", "title": "Izaki", "text": "Izakia bere kabuz existitzen dena da. Izate hori izan daiteke subjektu gisa edo objektu gisa, gaur egun edo etorkizuneko balizko egoera batean, zehazki edo abstraktuki, fisikoki edo ez.\nIzakiak dira, esaterako, harriak, zenbakiak, hizkuntzak, mamuak, jainkoak, etab.\nFilosofian, ontologia deritzo izakien ikasketari."}
{"id": "668737", "revid": "15795", "url": "https://eu.wikipedia.org/wiki?curid=668737", "title": "Izate", "text": ""}
{"id": "668738", "revid": "56334", "url": "https://eu.wikipedia.org/wiki?curid=668738", "title": "Joaquin Irizar", "text": ""}
{"id": "668739", "revid": "1712", "url": "https://eu.wikipedia.org/wiki?curid=668739", "title": "Erraustegi", "text": ""}
{"id": "668741", "revid": "105290", "url": "https://eu.wikipedia.org/wiki?curid=668741", "title": "Zahi (zereala)", "text": "Zahia eho ondoren irinarekin nahasirik gertatzen den ale azal xehatua da. Zelulosa, polisakaridoak, proteinak, koipeak, mineralak eta ura ditu."}
{"id": "668742", "revid": "105290", "url": "https://eu.wikipedia.org/wiki?curid=668742", "title": "Kabeto", "text": "Kabetoa (Italieratik cavetto eta hau Latinetik cavus, hutsa) dekorazio moldura ahurra da, zirkulu laurdenaren profila duena."}
{"id": "668743", "revid": "105290", "url": "https://eu.wikipedia.org/wiki?curid=668743", "title": "Bozel (arkitektura)", "text": "Bozela sekzio erdizirkularreko moldura ganbila da."}
{"id": "668744", "revid": "105290", "url": "https://eu.wikipedia.org/wiki?curid=668744", "title": "Ast\u00e9rix aux Jeux olympiques (filma)", "text": "Ast\u00e9rix aux Jeux olympiques franko-italiar film luzea da. Asterix Olinpiar Jokoetan komikian oinarrituta, Fr\u00e9d\u00e9ric Forestierrek eta Thomas Langmannek 2008an zuzendu zuten.\nArgumentua.\nIrina printzesaren bihotza konkistatzeko, Lunatix gerlariak Zesarren semea den Brutusi erronka bota diot. Biak, lehiatzeko, greziar Olinpiar Jokoetara joango dira. Brutusen azpijokoak ekiditeko, Lunatixek galiarren laguntza izango du."}
{"id": "668745", "revid": "1545", "url": "https://eu.wikipedia.org/wiki?curid=668745", "title": "Asterix at the Olympic Games", "text": ""}
{"id": "668748", "revid": "56334", "url": "https://eu.wikipedia.org/wiki?curid=668748", "title": "Madison (Wisconsin)", "text": ""}
{"id": "668749", "revid": "1545", "url": "https://eu.wikipedia.org/wiki?curid=668749", "title": "Urrezko igitaia", "text": "Urrezko igitaia () Asterixen abenturak kontatzen dituen bigarren komikia da. Ren\u00e9 Goscinnyk eta Albert Uderzok egin zuten. \"Pilote\" aldizkarian argitaratu zuten 42. eta 74. aleen artean eta, album moduan, 1962an.\nIstorioa.\nPanoramix druidari mihura hartzeko urrezko igitaia hautsi zaio. Carnutesen ohianean laster galiar druiden biltzarra izango da eta igitai hori barik, ezin izango du bere edabe magikoa prestatu. Hori dela eta, Asterix eta Obelix Luteziaraino joango dira, igitai berri baten bila hain zuzen ere."}
{"id": "668750", "revid": "1545", "url": "https://eu.wikipedia.org/wiki?curid=668750", "title": "Asterix eta godoak", "text": "Asterix eta godoak () Asterixen abenturak kontatzen dituen hirugarren komikia da. Ren\u00e9 Goscinnyk eta Albert Uderzok egin zuten. \"Pilote\" aldizkarian argitaratu zuten 82. eta 122. aleen artean eta, album moduan, 1963an.\nIstorioa.\nPanoramix druida Carnutesen oihanean galiar druiden biltzarreko txapelketan parte hartuko du eta Asterix eta Obelix berarekin batera joango dira oihanaren ertzeraino. Godo talde bat ere bertaraino joango da, druida txapelduna bahitzeko eta honen laguntzari esker Galia eta Inperio osoa bereganatzeko. Panoramix txapeldun bihurtu eta godoek bahituko dute. Asterix eta Obelix bere bila joango dira Germaniaraino."}
{"id": "668751", "revid": "1545", "url": "https://eu.wikipedia.org/wiki?curid=668751", "title": "Zahi (zerealak)", "text": ""}
{"id": "668752", "revid": "1545", "url": "https://eu.wikipedia.org/wiki?curid=668752", "title": "Victor Mora", "text": ""}
{"id": "668753", "revid": "105290", "url": "https://eu.wikipedia.org/wiki?curid=668753", "title": "Xabier Zubiri plaza (Donostia)", "text": "Xabier Zubiri plaza Gipuzkoako Donostia hiriburan dagoen plaza bat da. Easo eta Zubieta kaleek plaza honetan bat egiten dute, eta Londres hotelaren sarrera ere bertan dago.\nLorategi txikiz dago inguratuta eta iturri edergarri bat du erdian.\nXabier Zubiri donostiar filosofoaren omenezko izena darama."}
{"id": "668754", "revid": "6327", "url": "https://eu.wikipedia.org/wiki?curid=668754", "title": "Pedro Agirre &quot;Campanario&quot;", "text": ""}
{"id": "668755", "revid": "10891", "url": "https://eu.wikipedia.org/wiki?curid=668755", "title": "G\u00e9rard Jugnot", "text": "G\u00e9rard Jean Jugnot (Paris, ) frantses aktore eta zinema zuzendaria da. Antzerkian, telebistan eta zineman aritua da."}
{"id": "668756", "revid": "1545", "url": "https://eu.wikipedia.org/wiki?curid=668756", "title": "Gerard Jugnot", "text": ""}
{"id": "668757", "revid": "512", "url": "https://eu.wikipedia.org/wiki?curid=668757", "title": "\u00c9douard Baer", "text": "\u00c9douard Baer (Paris, ) frantses aktorea da. Antzerkian, telebistan eta zineman aritua da."}
{"id": "668758", "revid": "1545", "url": "https://eu.wikipedia.org/wiki?curid=668758", "title": "Edouard Baer", "text": ""}
{"id": "668761", "revid": "105290", "url": "https://eu.wikipedia.org/wiki?curid=668761", "title": "Abrarakurzix", "text": "Abrarakurzix, Asterixen abenturetan, galiar herrixkako buruzagia da. \"Buruzagien burruka\", \"Arvernoko ezkutua\" eta \"Asterix Belgikan\" komikietan pertsonai nagusienetariko bat da.\nK.a. 52an Gergoviako guduan parte hartu zuen, non Vercingetorixek erromatarrak menderatu zituen. Alesiako guduan ere parte hartu zuen eta bertatik ekarri zuen Vercingetorixena izandako Arvernoko ezkutua. Normalean ezkutuaren gainean agertzen da, galiar buruzagien moduan. Batzuen ustez, De Gaulle jeneralaren karikatura da. Bere izenak esan nahi du, euskaraz \"su eta gar\" esan nahi duena."}
{"id": "668762", "revid": "119347", "url": "https://eu.wikipedia.org/wiki?curid=668762", "title": "Cesar Oroz", "text": "C\u00e9sar Oroz Martija (Iru\u00f1ea, 1968) nafar marrazkilari eta binetagilea da. Diario de Navarran egiten du lan 1991tik, eta bertan plazaratzen du egunero \"Punto final\" izeneko bere zinta. Gainera, \"La tira de Oroz\" tirak ABC egunkari espainiarrean ikusten du argia, 2006tik aurrera. Kolaborazio ugari egin ditu El Jueves (2005/2011), Dominical ABC (2006/2010), Sibaritas (2005/2010), Actualidad Juridica Arantzadi (2013/2016) eta Orgullo y satisfacci\u00f3n.com (2014/2017) \u00a0eta umore grafikoa lantzen duten beste aldizkarietan ere\".\" Hainbat sari jaso ditu bere lanagatik (beste batzuen artean Mingote Saria 2004an, Nafarroako Prentsa Elkarteak emandakoa).\nKartelak egin ditu (2006ko Sanferminetako zezen feria) eta baita Sanferminetako pe\u00f1en pankartak ere.\nErakusketa askotan hartu du parte, azkena \"Tirabirak\" izenekoan (UPV-EHUrenean Euskal Herrian barna ibilitakoa, 2016an).\nEuskarri digitalean ere ikus daitezke bere marrazkiak.\nHamabost liburutik gora argitaratu ditu."}
{"id": "668763", "revid": "105290", "url": "https://eu.wikipedia.org/wiki?curid=668763", "title": "Alfiz", "text": "Alfiza moldura apaingarria da, orokorrean angeluzuzenaren itxurakoa, ateetako eta leihoetako arkuak markoztatzen duena.\nOro har, arkitektura musulmanean erabiltzen da, batez ere Iberiar penintsulako islamiarren artean, eta honen eraginez, mozarabiarren eta kristauen artean ere.\nBadaude bi alfiz mota:"}
{"id": "668766", "revid": "1545", "url": "https://eu.wikipedia.org/wiki?curid=668766", "title": "Gona-mahai", "text": "Gona-mahaia zurezko mahaia da, normalean biribila, baina ez beti, ia lurreraino iritsi daitekeen oihal lodiko gona batekin estalita dagoena; behealdean su-ontzia kokatzeko zulo biribil bat duen zurezko oholtza izan dezake."}
{"id": "668767", "revid": "137486", "url": "https://eu.wikipedia.org/wiki?curid=668767", "title": "Espainiako Gerra Zibila Goierrin (1936)", "text": "Espainiako Gerra Zibila Goierrin 1936ko udan hilabete pare batez, uztailaren amaieraldetik irailaren erdialdera, Gipuzkoako kanpainaren barnean jazo zen. Gerra zuzenak Gipuzkoako hego-ekialdeko Goierri eskualdean 65 egun iraun zuen Goierrin, 1936ko uztailaren 18tik irailaren 20ra.\nAldiz,Goierri eskualdearen inbasio edo okupazioaren kanpainia militarrak Espainiako Gerra Zibilaren hasiera-hasieran kokatzen da eta oso denbora laburrean gauzatu zuten, gainontzeko gerraldiak osotara iraun zituen ia 3 urteekin alderatuz gero okupazioa berehala egin zen.\nIzan ere, Goierriko mendebaldea Gipuzkoan frankistek uztaila eta abuztu artean Nafarroako Sakanatik barneratzeko erabili zuten lehenbiziko sarbidea izateaz gain, Oiartzungo Altzibar auzoarekin batera, Gipuzkoan okupatu zuten lehenbiziko lur eremua ere izan zen (Irun ez zen irailaren 5rarte okupatua izan, Hondarribia irailaren 6an eta Donostia irailaren 13an).\nTestuinguru orokorra.\nGoierritarren gehiengoaren joera politikoa, gainontzeko gipuzkoarrena bezala, Errepublikaren aldekoa izan zen, nagusiki abertzaleak (ia denak jeltzaleak, EAJ baitzen Goierriko alderdi abertzale nagusia eta bakarra; beste garaiko alderdi abertzalea zen EAE alderdiak indarra gehienbat Bilbo aldean baitzuen), baina baita sozialista eta komunistak ere, batez ere Zumarraga eta Beasainen lantegi edo industria guneetako espainiar jatorriko etorkinen artean.\n1936ko Francoren Estatu kolpearen aldeko goierritarrak ere egon ziren, nagusiki karlista joerakoak, bai eta falangista batzuk batzuk (Juan Telleria goierritarrak Espainiako Falangearen \"Cara al sol\" ereserkiaren doinua konposatu zuen), baina hauek gutxiengoa izan ziren, horren froga onena, gerra hasieran Goierri eta Gipuzkoa osoa Errepublikaren aldean mantendu zirela izan zen.\nGoierri erasotu zuten frankisten gudarostea nagusiki nafar erreketeez osatua egon zen eta horietan, errepublikar edo abertzale gudarosteetan bezala, euskaldun ugari zeuden, batzuk eskuindar, karlista edo falangista joerakoak zirelako, baina baita Nafarroan estatu kolpeak hasieratik arrakasta izan eta beste irtenbiderik ez zutelako ere, edo frankisten armadan izen ematera derrigortuak izan zirelako.\nIrungo frontean gipuzkoar abertzaleek preso hartu eta Donostiara eraman zituzten Baztango nafar errekete euskaldunen kasuak badaude, gainera Gipuzkoaren okupazioan parte hartu zuten Nafarroako eremu euskaldunetako soldadu frankista asko baserri girokoak izanik gaztelaniaz hitzik ere ez zekitenak ziren (Gipuzkoa eta Bizkaiko baserri giroko eremuetan bezala). Abertzaleek euren esku preso gelditutako baztandar horien bizitza errespetatu eta gerra preso gisa mantentzen saiatu ziren, eurak bezala euskaldunak zirelako aitzakian, eta nolabaiteko \"aberkideen\" erailketa izango zelakoan, baina gipuzkoar sozialisten, komunisten eta anarkisten esku preso erori ziren soldadu frankista euskaldunen zortea bestelakoa izan zen, eurentzat euskaldun izan ala ez, faxistak edota faxismoaren alde eta Espainiar Errepublikaren aurka borrokatu zuten soldaduak baitziren.\nGainera, Nafarroan Erriberan ez beste gainontzeko lurraldean gehiengoa katolikoa eta tradizionalista izanik (nafar abertzaleak barne), askok elizaren eta kristautasunaren aurka zeuden ezkertiar \"gorrien\" kontra borrokatzeko bakarrik ere izena eman zuten, izan ere, 1936ko udako estatu kolpea jazo zen hasierako egunetan Euskadin abertzaleen gehiengoa Errepublika edo Kolpisten alde jartzeko zalantzatan egon arren, berandu baina azkenean Errepublikarren alde jarri ziren (nagusiki Errepublikak Gipuzkoa eta Bizkaia kontrolpean edukitzearren eta abertzaleek bere alde egiterarren Euskal Estatua eta Eusko Jaurlaritza eratzeko baimena eman baitzien, honela bai abertzaleek nahiz errepublikarrek irabaziz ateraz). Aldiz, Nafarroa eta Araban hasiera-hasieratik estatu kolpeak arrakasta izan eta bi lurralde horietako abertzaleen artean bi joera eman ziren:\nGoierritar eskuindarren ihesaldia.\n1936ko Francoren estatu kolpearekin ados zeuden zenbait goierritarrek Goierri errepublikar zonaldean gelditu zenez haien aurkako jazarpena ekiditeko asmoz mendiz ihes egin zuten. Ormaiztegiko eta Legazpiko eskuindarren ihesbidea Lierni eta Aztiria izan ziren, uztailaren 21etik aurrera, handik Urbia zeharkatu eta kolpisten zonaldean zegoen Arabara ezkutuan iristeko.\nPatrizio Etxeberria legazpiar industriariak hala ihes egin zuen, baita Ormaiztegiko bainuetxeko jabe Antonio Izuzkizak, Guillermo Lasa lagunak, Jose Mujikak (Serapio Mujika historialariaren semea) edo Guillermo Aldir militarrak ere.\nAztiriko Migel Odriozola apaizak, karlista amorratua, ihesbidea jakin, eta Arantzazura salbu iristen baziren, Aztiriara klabean telefonema hau bidaltzeko iradoki zien: \"Ardiak ondo, Martin Joshe\". Iheslariek hala egin zuten, baina Aztiriko telefonistak tabernan komentatu, han zeuden ezkertiar miliziarrek susmoa hartu, eta alarma piztu zen, lasterrera errekete zutabe bat Goierri aldera bazetorrela ulertuta.\nGoierriko okupazioa.\nFrankisten barneratzea Nafarroatik.\nKolpistek Goierri hegoaldetik, Sakanatik, eta hiru sarbide ezberdinetatik erasotu zuten:\nMendebaldeko okupazioa.\n1936ko irailaren 19an Francoren aldeko tropek Legazpi okupatu zuten. Ordurako, 2.400 biztanleko herri txikian 300ndik gora bizilagun falta ziren. \nAzkenik, irailaren 20an frankistek Zumarraga eta Urretxu udalerriak bereganatzearekin batera Goierri osoaren erabateko okupazioa behin behinekoz gauzatu zen. honekin Goierrin Espainiako Gerra Zibila zuzeneko guduleku gisa amaitu zela esan liteke.\nOkupazioaren kronologia herriz-herri.\nGoierriko udalerrien okupazioa bi fase edo norabidetan burutu zen, biak ere Nafarroako Sakana eskualdetik abiapuntua zuten eta Gipuzkoan Otzaurte, Etzegarate eta Lizarrusti mendateetatik barna sartu ziren:\nLehen fasea: Zegamatik Tolosararako barneratzea. Goierriko ekialdearen okupazioa.\nBehin Goierriko mendebaldean okupatuta, gudaroste frankistak Tolosaldeko hegoaldean barneratu eta Tolosa udalerriruntz zuzendu ziren. Tolosa abuztuaren 11ean bereganatu zuten.\nGoierriko frontearen mantentze laburra.\nAbuztuaren hasiera eta irailaren erdi artean Beasaindik Brinkolara zihoan Goierriko mendebaldeko frontea aldaketarik gabe hilabete eta erdiz mantendu zen, alegia, Goierriko ekialdea jada frankisten esku zegoen eta mendebaldea aldiz abertzale eta errepublikarren esku mantendu zen. Denboraldi horretan iparraldetik hegoalderako zihoan gerra frontearen muga bi lerroa hauek osatzen zuten:\nOndorioak.\nOndorioak biztanlerian.\nGoierriko okupazioa eta zuzeneko gerra amaitu zen, ez ordea bere eraginaren ondorioak:\nGoierritik frankisten okupazioa gauzatu baina lehen mendebalderuntz ihes egitea lortu zuten goierritar abertzale asko irailean sortu zen Eusko Gudarostean izen eman eta Bizkaia aldean frankisten aurka borrokatu ziren. Bestalde, Goierrin gainontzeko Gipuzkoan bezala kolpisten berehalako hurbiltzeak biztanleria zibilaren errepublikar eremurako migrazioa handia eragin zuen, hasiera batean oraindik kolpistek okupatzeke zuten Gipuzkoako mendebaldera eta ondoren Bizkaiara.\nOndorio estrategikoak.\nBehin Goierriko mendebaldea okupatuta gudaroste frankista Deskarga mendatean eta O\u00f1atin barna Bergara eta Arrasatera zuzendu zen, betiere Gipuzkoako mendebaldea okupatu asmoz, honela Bizkaiarako bidea ahal bezain azkarren garbi utziz. Halere, frankistek nahi ez bezala Bizkaia eta Gipuzkoako frontea udazken eta negu osoan zehar ez atzera ez aurrera gelditu eta 1937ko apirilaren 21ean frankistek Elgeta bereganatu arte Kalamua, Intxorta, Udalaitz eta Besaide mendietan mantendu zen, denboraldi horretan jazo ziren Euskal Herrian gerraren gudu latzenak:"}
{"id": "668768", "revid": "336", "url": "https://eu.wikipedia.org/wiki?curid=668768", "title": "Cara al sol", "text": "Cara al sol (euskaraz \"Eguzkiari begira\") Ofentsiba Nazional-Sindikalistako Batzarren Espainiako Falangearen ereserkia da. Jos\u00e9 Antonio Primo de Rivera, Agust\u00edn de Fox\u00e1 eta beste hainbat alderdikideek bilera batera deitu eta hala eskatuta Rafael S\u00e1nchez Mazas, Pedro Mourlane Mitxelena eta Jacinto Mikelarena euskalerritarrek konposatu zuten, horretarako Juan Telleriak konposatutako musika erabili zuten, 1934an jatorriz \"Zegamako egunsentia\" (\"Amanecer en Cegama\") izenburua zuen abestian. Primo de Riverak ironikoki 1935eko abenduaren 3an burutu zen bilerara musikariak ez bertaratuz gero errizino-olio dosia emango zielako mehatxua luzatu zien.\nHasiera batean falangearen ereserkia bakarrik izan arren, Espainiako Gerra Zibila amaitu eta gero \"Espainiako Errege Martxa\" eta \"Oriamendiko Martxarekin\" batera hiru ereserki frankista ofizialetako bat izan zen.\n\"El Florido Pensil\" antzezlanean eta \"filmean\" ongi agertzen den bezala, Diktadura frankista osoan (1939-1975) Hego Euskal Herrian eta Espainian \"eskola nazionaletan\" haur eta ikasle guztiek derrigorrez ikasi eta abestu beharreko abesti faxista bat izan zen, betiere joera eskuindarreko irakasle frankisten zigor fisikoen mehatxuak hala beharturik. Ondorioz, oraindik gaur egun ere, 1939-1975 artean eskola frankistetara joan zen jende ororen haurtzaroko oroitzapenean dagoen abestia da."}
{"id": "668772", "revid": "6950", "url": "https://eu.wikipedia.org/wiki?curid=668772", "title": "Harpauso", "text": "Harpausoak edo zaparriak ibai bat zeharkatzeko harri soltez osatutako bidea osatzen duten harriei esaten zaie. Lokatzez betetako bideetan ezartzen diren zapaltzeko harriek ere izen bera hartzen dute. Harpauso eta zaparri hitzak, adiera honetan, pluralean erabili ohi dira."}
{"id": "668773", "revid": "1545", "url": "https://eu.wikipedia.org/wiki?curid=668773", "title": "Asterix gladiadorea", "text": "Asterix gladiadorea () Asterixen abenturak kontatzen dituen laugarren komikia da. Ren\u00e9 Goscinnyk eta Albert Uderzok egin zuten. \"Pilote\" aldizkarian argitaratu zuten 126. eta 168. aleen artean eta, album moduan, 1964an. 1985ean zinemara eraman zuten, \"Ast\u00e9rix et la Surprise de C\u00e9sar\" marrazki biziduneko filmera hain zuzen ere.\nIstorioa.\nGaliako prefektua inguruetako kanpamentuetara lagun bat bisitatzera doa. Bertan, Erromara galiar garaiezinetako bat eramatea du. Asuranzeturix bahituko dute baina Kodornix umetxoa lekukoa izango da. Kordonixek Asterix eta Obelix ohartarazi eta hauek bardoaren bila aterako dira, baita Erromaraino ere."}
{"id": "668774", "revid": "1545", "url": "https://eu.wikipedia.org/wiki?curid=668774", "title": "Asterix Galiako itzulian", "text": "Asterix Galiako itzulian () Asterixen abenturak kontatzen dituen bosgarren komikia da. Ren\u00e9 Goscinnyk eta Albert Uderzok egin zuten. \"Pilote\" aldizkarian argitaratu zuten 172. aletik aurrera eta, album moduan, 1965an.\nIstorioa.\nJulio Zesarrek Galia osora eraman nahi du. Horretarako Asterixen herrixka konkistatu behar du eta harresi bat eraikituko du herrixka setiatzeko. Asterixek ez du harresia gustuko, bera, galiarra izanik, Galiako edozein tokitara joateko eskubidea duela esanez. Hori dela eta, erromatar prefektuari Galia osoari itzuli bat egingo diola esango du."}
{"id": "668775", "revid": "1545", "url": "https://eu.wikipedia.org/wiki?curid=668775", "title": "Asterix eta Kleopatra", "text": "Asterix eta Kleopatra () Asterixen abenturak kontatzen dituen seigarren komikia da. Ren\u00e9 Goscinnyk eta Albert Uderzok egin zuten. \"Pilote\" aldizkarian argitaratu zuten 215. eta 257. aleen artean eta, album moduan, 1965ean.\n1968an \"izen bereko marrazki bizidun filma estreinatu zen eta 2002an zinemara eraman zuten, \"\" filmera hain zuzen ere.\nIstorioa.\nKleopatra eta Julio Zesar maiteleek apustu egin dute: basamortuaren erdian Zesarren omenezko jauregi bat hiru hilabetetan eraikiz gero, Zesarrek egiptoarren handitasuna aintzat hartuko du. Horretarako, Kleopatrak Numerobis arkitektoa kontratatuko du eta honek mirari bat behar izango du."}
{"id": "668776", "revid": "1545", "url": "https://eu.wikipedia.org/wiki?curid=668776", "title": "Zesarren Oparia", "text": "Zesarren Oparia () Asterixen abenturak kontatzen dituen hogeita batgarren komikia da. Ren\u00e9 Goscinnyk eta Albert Uderzok egin zuten. \"Le Monde\" egunkarian argitaratu zuten lehenengoz eta, album moduan, 1974an. 1989an euskaratu zuen Joxemari Azurmendik.\nIstorioa.\nRomeomontescus legionario mozkortia, 20 urtez legionario izan eta gero, bere lortzekotan dago. Baina Julio Zesar iraindu eta honek opari \"pozoitu\" bat emango dio: Asterixen herrixka. Bere herrixkarainoko bidean dagoela, Ortopedixen ostatuan geratu eta ardoren truke emango du herrixkaren jabetza."}
{"id": "668777", "revid": "336", "url": "https://eu.wikipedia.org/wiki?curid=668777", "title": "Zsa Zsa Gabor", "text": "G\u00e1bor S\u00e1ri ( ahoskatua; Budapest, - Los Angeles, 2016ko abenduaren\u202f18a), Zsa Zsa Gabor izengoitiz ezaguna, hungariar jatorriko estatubatuar aktorea izan zen. Vienan hasi zen lanean eta 1941ean Estatu Batuetara joan zen. Bere lanagatik gain, bere bederatzi ezkontzegatik ere ezaguna da."}
{"id": "668778", "revid": "1545", "url": "https://eu.wikipedia.org/wiki?curid=668778", "title": "Bidaia Handia", "text": "Bidaia Handia () Asterixen abenturak kontatzen dituen hogeita bigarren komikia da. Ren\u00e9 Goscinnyk eta Albert Uderzok egin zuten. \"Sud Ouest\" egunkarian argitaratu zuten lehenengoz eta, album moduan, 1975ean. 1995ean, \"Ast\u00e9rix et les Indiens\" marrazki biziduneko filmaren oinarria izan zen.\nIstorioa.\nPanoramixek edabe magikoa egiteko arraina behar du. Ordenalfabetixek ez du eta Asterix eta Obelixek bere bila aterako dira itsasontzi batean. Baina ekaitz batek harrapatu eta Amerikaraino eramango ditu."}
{"id": "668779", "revid": "223", "url": "https://eu.wikipedia.org/wiki?curid=668779", "title": "Gergoviako gudua", "text": "Gergoviako gudua edo Gergoviako setioa K.a. 52an jazotako gatazka militarra izan zen. Gudu hau arverni tribu galiarraren lurraldetan gertatu zen, eta bere kokapen nagusia eskualde honetako hiriburua zen Gergovia oppidumean (egungo Clermont-Ferrandetik gertu) izan zen. Vercingetorixek zuzendutako galiarrek Julio Zesarren legioak menderatu zituzten. Frantziako historiografian gudua ezaguna da oso."}
{"id": "668780", "revid": "1545", "url": "https://eu.wikipedia.org/wiki?curid=668780", "title": "Gergoviako setioa", "text": ""}
{"id": "668782", "revid": "1491", "url": "https://eu.wikipedia.org/wiki?curid=668782", "title": "Solfeo", "text": "Solfeo musika-lanak grafikoki irudikatzeko erabiltzen den musika-notazio bat da, idazketa-sistema bat, honela, beste edozein musikarik ere jo dezake musika-lana, musikagileak konposatutako moduan. Gaur egun erabiliena den musika-notazioa mendebaldekoa da, alegia, bost marrez osatutako pentagraman ikur musikalak irudikatzen dituena. Beste hainbat musika-notazio sistema ezberdinak ere badaude, eta beste zenbait musika herrikoian oinarrituak ere bai. Frantsesezko ( ahoskatua) edo italierazko ( ahoskatua) hitzetatik ekarria, berez hitza sol-fa musika notetatik dator. Mendebaldeko musika ikasteko metodo hau solmisazio sistema bat da, beste kulturan \"swara\", \"durar mufa\u1e63\u1e63al\u0101t\" edo \"jianpu\" diren moduan.\nMusika-notazioa pentagrama batean agertzen da. Bost lerro horizontal, distantziakide eta paralelo ditu, eta lau tarte lerro horien artean. Lerroak behetik gora zerrendatzen dira 1., 2., 3., 4. eta 5. linea gisa, eta tarteak berdin, 1. lineatik 4.era.\nLerro eta tarteen gainean, dagozkien musika notak idazten dira; lerro eta tarte bakoitzak intonazio bat identifikatzen du, beherago dagoen nota baxuenetik goiko nota zorrotzenera. Multzo bertikalean, gainera, akordeak irudika daitezke, aldi berean entzungo diren notak.\nNota bakoitzaren altuera pentagramako posizioaren arabera adierazten da, hau da, aukeratutako klabeak nota horri esleitzen dion posizioa, behean adierazten den moduan:\nAdibideak.\nOinarrizko notak pentagraman:&lt;score vorbis=\"1\"&gt;\\relative c' { \n \\override Staff.TimeSignature.stencil=##f\n&lt;/score&gt; Oinarrizko notak pentagraman ingelesezko izenekin:\n&lt;score vorbis=\"1\"&gt;\\relative c' { \n \\override Staff.TimeSignature.stencil=##f\n&lt;/score&gt;\nNota bakoitzak har ditzakeen iraupenak:\n&lt;score vorbis=\"1\" lang=\"lilypond\"&gt;{\n \\new Staff\n \\override Staff.TimeSignature.stencil=##f\n \\override Staff.Clef.stencil=##f\n \\override Staff.BarLine.stencil=##f\n a'1 a'2 a'4 a'8 a'16 a'32 a'64\n&lt;/score&gt;\nAgur jaunak abestiaren partitura bat:\n&lt;score vorbis=\"1\" midi=\"1\"&gt;\n\\new Staff \\with {\n midiInstrument = \"flute\"\n\\relative c' {\n \\time 3/4\n\\addlyrics {\n \\lyricmode {\nA -- gur jau -- nak (e)ta an -- dre -- ak, a -- gur t'er -- di.\nDa -- nak ber -- di -- nak\nei -- nak gi -- re.\nZu -- ek e -- ta\nbai gu e -- re.\nA -- gur jau -- nak,\n(e)ta_an -- dre -- ak!\nA -- gur t'er -- di.\nHe -- men gi -- re.\nA -- gur da -- nak!\n\\midi {\n \\context {\n \\Score\n tempoWholesPerMinute = #(ly:make-moment 90 4)\n&lt;/score&gt;"}
{"id": "668783", "revid": "124047", "url": "https://eu.wikipedia.org/wiki?curid=668783", "title": "Laokoon eta bere semeak", "text": "Laokoon eta bere semeak () Antzinako Erromaren garaiko eskultura-multzoa da, Haitzurdin zuriz egina, 2,08 metroko altuera du eta egun, Vatikanoko Museotean dago. Laokoon troiar apaizaren heriotza irudikatzen du, bere bi semeekin batera itsas-sugeek itota hiltzera zigortua.\nPlinio Zaharraren esanetan, Lana Agesandro, Polidoro eta Atenodoro eskultoreek egin zuten, Rodasko eskola helenistikoaren kideak izan zirenak. Pliniok estatua Titoren jauregian ikusi zuen. Egungo eskultura 1506an topatu zuten Erromako aztarnategi batean eta ez dago ziur jatorrizkoa edo kopia bat den.\nArtelana.\nAlexandro Handiaren inperialismoaren ondoren, hiritarrek ez zuten \"polis\"ean zuten kontsiderazioa eta babesik gabe aurkitzen ziren aldatzen zuen munduan. Horregatik eredu klasikoengan ezarritako konfidantza desagertu zen eta gai ugariagoak landu zituzten. Partikularra eta konkretuarekiko arreta handiagoa jarri zuten, gai orokorrak baino.\nGiza fasea bizitza fase ezberdinetan adierazi zen, haurtzarotik zahartzaroa. Erretratuak gero eta ugariagoak izan ziren, batez ere heroien eta pertsonaia publikoena, psikologia indibiduala sakonduz. Tristura, mina, poztasuna... beraz, drama adierazteko aprobetxatu zuten, haietako garrantzitsuenetakoa, Laokoon eta bere semeak.\nGreziar mitoak zioenez, Laokoon Troiako apaiza zen eta greziarrek troiarrei oparitutako zladiari uko egitea aholkatu zien Troiako biztanleei. Baina jainkoek Greziaren garaipena nahi zuten, eta ez zuten Laocoonek haien planak zapuztea utziko. Horregatik Apolo jainkoak bi itsas-suge erraldoi bidali zituen Laokoon eta bere semeak hiltzera.\nLaokoon eserita dago eta eserlekuan arropa tolestu batzuk daude, zutabeen estriak gogoraraziz. Eskuineko hanka tolestua dauka eta ezkerrekoa atzera botata du, tentsioa adieraziz. Sugea bi eskuez eusten du; eskuineko besoaz gorputza altxatzen du eta ezkerrekoaz burua eusten du sugearen haginkada sahiezteko. Burua eskuinera okertuta du, keinua adierazteko. Ezkerreko gaztea zorabiatuta dago eta besoa altxatzen du , eta eskuinekoak talde multzoaren kontrako norabidea okerturi, besoa altxetzen du era adierazkorrean. Biek bizkarretik eskegitako tunika dute.\nLaokoon minaren adierazle da, eta keinu desesperatua eta agonikoa du, espresibitate eta plastizismo handiz irudikatuta. Gazteak minez tolesten dira eta aitari begiratzen diote, laguntza eskean. Laokoonteren mina tragediaren ondorioz handitzen da. Hiru pertsonaiak dramatikoki borrokatzen dira sugeen kontra.\nGorputzak garai klasikoko ezaugarriak apurtzen ditu, eta lasaitasuna eta oreka alde batera uzten ditu, okerdura eta adierazkortasuna zehaztuz. Laokoonek galeraren pathos-a adierazten du, gorputzaren giharren bidez. Semeek, Laokoonek ez bezala, indarra galdua dute eta atarenganantz dute burua biraturik, guztiz beldurtuta.\nLana ikupegi bakar batetik ikusteko egina izan zen, eta konposizio priramidala eta diagonala dauka.\nKonkor biribileko zenbait eskulturaz osatutako multzoa da: biluzik dagoen gizonezko bat, biluzik dauden bi gazte eta pertsonaiak kiribiltzen dituzten bi suge."}
{"id": "668785", "revid": "336", "url": "https://eu.wikipedia.org/wiki?curid=668785", "title": "Giovinezza", "text": "Giovinezza (euskaraz \"Gaztedia\") Mussolinik sortutako Alderdi Nazional Faxista, Erregimen Faxista eta italiar armada faxistaren ereserkia izan zen, alegia, ereserkia faxista zen.\nHistoria.\n1909an Giuseppe Blanc musikagileak doinua konposatu zuen, eta hitzak Nino Oxilia (1909), Marcello Manni (1919) eta Salvator Gotta (1924) idazleenak dira.\n1924-1943 artean Italiako Errege Martxarekin batera jo eta ereserkia ofiziala zen, eta Italiako Errepublika Sozialaren garaian (1943-1945) ereserkia ofizial bakarra izatera igaro zen.\n1944-1945 artean aliatuek Italia askatzean ereserkia izatetik utzi zuen eta herrialdea ereserkiarik gabe gelditu zen. 1946ean \"Il Canto degli Italiani\" (\"Italiarren Kanta\") abestia ereserkia ofizialtzat hautatua izan zen, eta horrela gaur egun arte."}
{"id": "668787", "revid": "105290", "url": "https://eu.wikipedia.org/wiki?curid=668787", "title": "Carthago delenda est", "text": "Ceterum censeo Carthaginem esse delendam edo Ceterum autem censeo Carthaginem esse delendam (eusk.: 'Gainera Kartago hondatu behar dela uste dut'), normalean Ceterum censeo, Carthago delenda est edo Delenda est Carthago laburtua, latinezko esaldi ezaguna da. Plutarko eta Plinio Zaharraren arabera, Katon Maiorrek esaten zuen Erromako Senatuan Gerra Punikoen amaieran (k. a. 150 inguruan). Hala ere, orduko iturriek ez dute azaltzen esaldi zehatza zein zen, Esaldiak bete arte jo ta su bilatzen den ideia finko bat adierazten du eta, aro modernoan, lehenengo bi hitzak baino ez dira aipatu behar (). Bestetan, erabateko gerra adierazteko erabiltzen dute."}
{"id": "668788", "revid": "1545", "url": "https://eu.wikipedia.org/wiki?curid=668788", "title": "Ceterum censeo Carthaginem esse delendam", "text": ""}
{"id": "668789", "revid": "1545", "url": "https://eu.wikipedia.org/wiki?curid=668789", "title": "Ceterum censeo", "text": ""}
{"id": "668790", "revid": "1545", "url": "https://eu.wikipedia.org/wiki?curid=668790", "title": "Delenda est Carthago", "text": ""}
{"id": "668793", "revid": "336", "url": "https://eu.wikipedia.org/wiki?curid=668793", "title": "Horst Wessel Lied", "text": "Horst Wessel Lied edota Die Fahne Hoch! (euskaraz \"Horst Wessel Abestia\" edota \"Bandera Goian!\") 1930-1945 artean Alderdi Naziaren ereserkia izan zen. 1933an Adolf Hitler boterera gailentzean naziek \"de facto\" ordura arte zegoen \"Deutschlandlied\" ereserkia nazionalaren lehen estrofarekin batera Alemaniako bi ereserkia ofizialetako bat bilakatu zuten.\n1929an Horst Wessel nazia eta Sturmabteilung (SA) erakunde paramilitar armatuko ofiziala zenak Berlinen hitzak idatzi zituen. Handik urte batera, nazien bertsioaren arabera Alemaniako Alderdi Komunistako kideek tiroz erail omen zuten, eta Joseph Goebbelsek Wessel nazien kausaren martiri bilakatu zuen. Abestia lehenbiziko aldiz Wessel beraren hiletan jo zen, eta ordutik aurrera alderdiaren ekitaldietan maiz joa edo erabilia izan zen, gainera SAko kideek ere euren kale martxatan abestu ohi zuten.\n1933ko maiatzaren 19an Hitler kantziler berria bilakatzean, \"Horst Wessel Lied\" ikur nazionaltzat onartua izan zen. Handik urte batera ereserkia hau jotzen zen aldiro entzuleek agur faxista egiteko derrigortasuna ezarri zen."}
{"id": "668794", "revid": "13403", "url": "https://eu.wikipedia.org/wiki?curid=668794", "title": "Deutschlandlied", "text": ""}
{"id": "668795", "revid": "1491", "url": "https://eu.wikipedia.org/wiki?curid=668795", "title": "Edorta Agirre", "text": "Edorta Agirre Alonso (Donostia, Gipuzkoa, 1949ko urriaren 15a) euskal idazlea, itzultzailea eta elikadura alorreko kazetaria da. Euskaldun berria. Arrantzale eta sukaldaria izan zen. Euskal Filologian lizentziatu ondoren (1983), irakasle eta itzultzaile aritu da urte askoan.\nEuskaraz elikaduraz gehien idatzi duen kazetaria izan daiteke. Hainbat liburu idatzi ditu eta urtetan izan zen kolaboratzailea Euskaldunon Egunkarian eta Berrian\n1970eko hamarkadan txalaparta, tobera eta musugitarra jole ezaguna izan zen.\nKazetari eta idazle, elikaduraz eta nutrizioaz.\nKazetari moduan ohiko kolaboratzailea izan da Euskaldunon Egunkarian, Argian eta Berrian, guztira mila artikulu baino gehiago argitaratu ditu horietan. Udako Euskal Unibertsitatean, Gastronomia saileko arduradun izan zen 2000tik 2004ra bitarte.\nElikadura gaietan euskara batuaz idazten aitzindaria izan zen, \"Sukaldaritzarako hastapenak\" liburua 1983an argitaratu zuen AEKrekin. Gure hizkuntzan elikaduraz gehien idatzi duen kazetaria izan daiteke. 2014an \"Elikadura Glosarioa\" eta \"Elikadura Hiztegi Entziklopedikoa\" eskegi zituen. Glosarioak euskal hitza, sinonimoak, (biziduna bada) izen zientifikoa, eta espainolezko, frantsesezko eta ingelesezko baliokideak eskaintzen ditu. Hiztegi entziklopedikoan hitzaren etimologia, jatorria, azalpena, kontzeptuaren bilakaera historikoa, balio gastronomikoa, nutrizionala, Euskal Herriarekin daukan lotura, etab. agertzen dira hitz estandarretan; denera, 7.000 sarrera bildu ditu hor. 2022an Amantala eta mantela. Philosophia &amp; Oilio zopia liburua argitaratu zuen elikadurari buruz, 500 artikulu bilduta.\nUdako Euskal Unibertsitateko kidea.\nUdako Euskal Unibertsitateko Sukaldaritza Sailean aritu zen 2000tik eta 2004ra bitartean irakasle eta koordinatzaile gisa. Urte horietan lehen mailako sukaldariak pasa ziren Iru\u00f1eko Larraona ikastetxetik, UEUko sukaldaritza sailean hitzaldietan eta sukaldean aritzeko: Luis Irizar (beste sukaldari guztien maisua), Juan Mari Arzak (Euskal Sukaldaritza Berriko sortzaileetako bat), Martin Berasategi, Juantxu Larruzea (Juantxu jatetxea), Alex Mujika, Maren Goti (Leioako Sukaldaritza Eskolako Zuzendariordea, EHU), Mikel Garaizabal (enologo eta somelierra), Alex Mujika (Basakabi jatetxea), Leire Etxaide eta Dani Lasa (Mugaritz) eta Ramon Roteta, besteak beste.\nIkastaro horiekin atzindariak izan ziren sukaldaritza euskaraz lantzen. Ikastaroetako gaiak aztertzerakoan gastronomia ez zen ikuspuntu bakarra, elikadurarekin zerikusia duten zientzia eta teknika batzuen arteko bat baizik. Harantzago joan nahi izan zuten UEUn eta elikadurarekin eta antropologiarekin lotuta zeuden gaiak jarri zituzten eztabaidagai. Esaterako, gai hauek ere landu ziren:\nSaio praktikoak ere izaten ziren: gazta, ardo eta sagardo dastaketak, hostorea egiten ikastea, bazkariak prestatzen laguntzea, bisitak Nafarroako produktoreei, hala nola Uitziko gaztandegira, Basondoa txanpain bodegara, Arbizuko Flores anaien txistor fabrikara, Etxenikeren ahate-produktuen txarkuteriara..."}
{"id": "668796", "revid": "1545", "url": "https://eu.wikipedia.org/wiki?curid=668796", "title": "Obelix eta Konpainia", "text": "Obelix eta Konpainia () Asterixen abenturak kontatzen dituen hogeita hirugarren komikia da. Ren\u00e9 Goscinnyk eta Albert Uderzok egin zuten. \"Le Nouvel Observateur\" astekarian argitaratu zuten lehenengoz eta, album moduan, 1976an. Kapitalismoaren kritika bat da.\nIstorioa.\nObelixek, bere urtebetetzea ospatzeko, bere kabuz menderatu du erromatar gudaroste berria. Zesarrek berriro eskatuko du herrixka bereganatzea eta Kaio Preposterok, galiarren borrokarako grina gutxitzeko asmotan, kapitalismo sartzea proposatzen du."}
{"id": "668797", "revid": "1545", "url": "https://eu.wikipedia.org/wiki?curid=668797", "title": "Asterix Belgikan", "text": "Asterix Belgikan () Asterixen abenturak kontatzen dituen hogeita kaugarren komikia da. Ren\u00e9 Goscinnyk eta Albert Uderzok egin zuten. \"Le Monde\" egunkarian argitaratu zuten lehenengoz eta, album moduan, 1979an. Goscinnyk egin zuen azkena izan zen.\nIstorioa.\nGaliar herrixka lasai dago, erromatarrak Galian oporretan daudelako. Julio Zesarrek, Belgika inbaditzean, belgikarrak galiarren artean indartsuenak direla zioenez, Abrarakurzixek hara joan nahi du. Asterixek eta Panoramixek bere aurka egin arren, buruzagiarekin batera joango dira."}
{"id": "668798", "revid": "1545", "url": "https://eu.wikipedia.org/wiki?curid=668798", "title": "Zanga Handia", "text": "Zanga Handia () Asterixen abenturak kontatzen dituen hogeita bostgarren komikia da. Albert Uderzok egin zuen bere kabuz, Ren\u00e9 Goscinny 1977an hil zelako.\nIstorioa.\nGaliar herrixka bat bi zatitan banaturik dago. Zati bakoitzak bere buruzagia du eta biek laguntza eskatuko dute: batak Abrarakurzixi eta besteak erromatarrei."}
{"id": "668799", "revid": "1545", "url": "https://eu.wikipedia.org/wiki?curid=668799", "title": "Asterixen Odisea", "text": "Asterixen Odisea () Asterixen abenturak kontatzen dituen hogeita seigarren komikia da. Albert Uderzok bere kabuz egin zuen bigarrena izan zen, Ren\u00e9 Goscinny 1977an hil zelako.\nIstorioa.\nEdabe magikoaren sekretua ezagutzeko Julio Zesarrek druida espia bat bidaliko du herrixkara. Panoramixek, berriz, arroka-olioa behar du edabe egiteko eta Asterix eta bere lagunak feniziar merkatari batekin Ekialde Hurbilera joango dira."}
{"id": "668800", "revid": "336", "url": "https://eu.wikipedia.org/wiki?curid=668800", "title": "Untxi", "text": "Untxia, konejua edo lapina Leporidae familiako zenbait espezieren izen arrunta da, mundu osoko zenbait eskualdetan bizi direnak. Ugaztun karraskaria hauek, erbiaren antzekoak dira baina hura baino txikiagoak, asko ugaltzen direnak eta lurrean egiten dituzten zuloetan bizi direnak.\nTaxonomiaren ikuspegitik ez dute maila zehatzik. Euskal Herrian eta mendebaldeko Europa osoan, espezierik arruntena etxe-untxia da."}
{"id": "668802", "revid": "1545", "url": "https://eu.wikipedia.org/wiki?curid=668802", "title": "Etxe-abere", "text": ""}
{"id": "668803", "revid": "1545", "url": "https://eu.wikipedia.org/wiki?curid=668803", "title": "Mendi-untxi", "text": ""}
{"id": "668804", "revid": "105290", "url": "https://eu.wikipedia.org/wiki?curid=668804", "title": "Days of Wine and Roses", "text": "Days of Wine and Roses (euskaraz \"Ardo eta Arrosa Egunak\") 1962ko Blake Edwards estatubatuar zinema zuzendari eta gidoigileak zuzendu eta idatzitako drama film bat da. Jack Lemmon, Lee Remick, Charles Bickford, Jack Klugman eta Alan Hewitt aktoreek antzeztu zuten.\n1963ko Donostiako Zinemaldian Gizonekozko Aktore Onenaren Zilarrezko Maskorra (Jack Lemmon) eta Emakumezko Aktore Onenaren Zilarrezko Maskorra (Lee Remick) irabazi zuen.\n1962ko Jatorrizko abesti onenaren Oscar Saria (Henry Mancini) ere irabazi zuen. Bestalde, Gizonezko aktore onenaren Oscar Saria (Jack Lemmon) eta Emakumezko aktore onenaren Oscar Sariaren (Lee Remick) izendapenak ere jaso zituen.\nArgumentua.\nJoe Clay (Jack Lemmon) San Frantzisko hiriko harreman publikoen arduraduna da. Festa batean Kirsten Arnesen (Lee Remick) ezagutuko du, Joek zurruterako duen joera dela eta, hasiera batean harekiko zuhur agertuko den neska gaztea. Baina geroago Joeren jatortasunak erakarri eta ezkondu egingo dira. Handik gutxira alaba bat izango dute, Debbie, baina Joek edanean jarraitu eta ondorioz hainbat lanetatik kaleratuko dute. Alabak zortzi urte betetzean (Jennifer Edwards/Debbie Megowan), familia apartamentu kaskar batean bizitzera derrigortua egongo da. Egoera honekin nazkaturik, Kirstenen aitaren landetxe txikira bizitzera bidaliko dute, bertan Joek edana utz dezan itxaropenez."}
{"id": "668806", "revid": "512", "url": "https://eu.wikipedia.org/wiki?curid=668806", "title": "Malcolm Lowry", "text": "Clarence Malcolm Lowry ( ahoskatua; New Brighton, Cheshire, \u2013 Ripe, Sussex, ) Ingalaterrako idazlea izan zen, jatorri oneko familia dirudun batean jaioa.\nHamazortzi urterekin marinel joan zen ekialdeko itsasoetara. Cambridgen literatur ikasketak amaitzea lortu zuen. Gaztetan neurriz gain edaten hasia. Mexikon egon ostean, azken urteak Kanadan eman zituen, Ingalaterran alkoholagatik hil arte.\n\"Sumendiaren azpian\" da bere idazlan ezagunena. Ia obra bakarreko idazlea da, hainbat poema eta beste narrazio batzuk idatzi arren. Erreferentzia klasikoz jositako alkoholismoaren gaineko idazlan semiautobiografiko hau biribil-biribiltzat dute adituek Sumendiaren azpian nobela. John Huston zinema-zuzendariak pelikula bat errodatu zuen nobela honekin 1947an Mexikon.\nKarlos del Olmok egindako itzulpena argitaratuta dago Literatura Unibertsala sailean."}
{"id": "668807", "revid": "1659", "url": "https://eu.wikipedia.org/wiki?curid=668807", "title": "2016ko Espainiako Traineru Txapelketa", "text": "2016ko Espainiako Traineru Txapelketa (txapelketaren 69. ekitaldia) urte honetako abuztuaren 6 eta 7an jokatu zen Castro Urdialesen, eta Hondarribiak bere bigarren garaipena lortu zuen.\nHistoria.\nTKE Ligak asteburu bat libre utzi zion Federazioari Espainiako Txapelketa antola zezan. Federazioak, azken urteetan bezala, ez zuen dirusaririk ezarri ez eta bidaiarako dirulaguntzarik ere eta honen ondorioz Galizia eta Asturiasko taldeek uko egin zioten parte hartzeari. Honen ondorioz bost talde euskaldun eta kantabriar batek aurkeztu zuten beren burua. Larunbatean hiru taldetako bi txanda izan ziren, bakoitzean txandaburu Euskadiko txapelduna (Hondarribia) eta Kantabriakoa (Astillero) ezarri ziren. Igandean lau taldetako txanda batean erabaki zen txapelduna, eta aurretik bi traineruen artean kontsolazio txanda izan zen.\nSailkapen estropadak.\nTxanda bakoitzeko irabazlea sailkatzen da eta hauekin batera gainontzekoen artean bi denbora onenak egin dituztenak."}
{"id": "668808", "revid": "105290", "url": "https://eu.wikipedia.org/wiki?curid=668808", "title": "Sumendiaren azpian", "text": "Sumendiaren azpian () Malcolm Lowry idazle ingelesaren nobela ospetsuena da, 1947an argitaratua. Idazle hau obra bakarreko idazlea dela esan daiteke, hainbat poema eta beste narrazio batzuk idatzi arren. Erreferentzia klasikoz jositako alkoholismoaren gaineko idazlan semiautobiografiko hau biribil-biribiltzat dute adituek \"Sumendiaren azpian\" nobela. John Huston zinema-zuzendariak pelikula bat errodatu zuen nobela honekin 1947an Mexikon.\nNobelan kontatzen da 1938ko Defuntuen Eguna Mexikoko Quauhnahuac hiri asmatuan (Cuernavaca alegiazko bat?) beste edozein egun bezalakoa izan daitekeela Geoffrey Firmin britainiar kontsularentzat, haren azken eguna izango den arren. Mozkorti baten eldarnio alkoholiko etengabeko bat da eleberri hau, alde batera, delirium tremensaren menpeko izaten zen idazle batek sortua, baina aldi berean distiratsua ere bada kontsularen jokaera. Esan liteke Lowryk testu jori, barroko, jostalari, iradokitzaile eta askotariko bat ondu zuela, tintaz ez ezik, alkoholez eta are bere odolez ere izkiriatua, literaturaren historian bitxi bakan gisa geratu dena.\nKarlos del Olmok egindako euskarazko itzulpena Literatura Unibertsala sailean argitaratuta dago."}
{"id": "668809", "revid": "56334", "url": "https://eu.wikipedia.org/wiki?curid=668809", "title": "Cara al Sol", "text": ""}
{"id": "668810", "revid": "23317", "url": "https://eu.wikipedia.org/wiki?curid=668810", "title": "CaixaBank Bandera", "text": "CaixaBank Bandera edo La Caixa Bandera TKE Ligako babesleetako bat den CaixaBank banketxeak urtero antolatzen duen bandera da. Ez du leku finkorik, lehena Laredon jokatu baitzen, hurrengo biak San Pedron eta 2016tik aurrera berriz ere Kantabrian."}
{"id": "668811", "revid": "336", "url": "https://eu.wikipedia.org/wiki?curid=668811", "title": "Mo Farah", "text": "Sir Mohamed Muktar Jama \"Mo\" Farah (; ; Muqdisho, 1983ko martxoaren 23a) distantzia luzeko britainiar atleta da, somaliar jatorrikoa.\n2012 eta 2016ko Olinpiar Jokoetan urrezko domina lortu zuen 5000 metro eta 10.000 metroko lasterketetan, Lasse Vir\u00e9n eta gero, historian emaitza hori lortu duen bigarren korrikalaria izanik.\nBiografia.\nFarah Eugenen bizi da, Oregon estatuan, eta Alberto Salazarren gidaritzapean lan egiten du. \n1993an bere herrialdea utzi zuen errefuxiatu moduan eta bere aita bizi zen lekura abiatu zen, Londresera. Feltham Community izeneko eskolako fisikako irakasleak, Alan Watkinson, bere dohainez konturatu zen. Farahk futbolean eta xabalina jaurtiketan talentua zeukan baina laster konturatu zen aparteko korrikalaria zela. 5 urte jarraian izan zen gazte mailan Ingalaterrako cross txapeldun eta 2001ean Europako azpitxapeldun izan zen diziplina honetan.\n2006an ospetsu bihurtu zen 5000 metroko proban 13:09,40ko marka egin baitzuen eta Erresuma Batuetako historian egindako bigarren denborarik onena baitzen, David Mocroften atzetik. Handik hilabetera G\u00f6teborgon, distantzia berdinean, zilarrezko domina lortu zuen Europako atletismo txapelketan. Denboraldi bukaeran Europako cross txapelketa irabazi zuen.\n2007an Osakako munduko txapelketan seigarren gelditu zen 5000 metroko distantzian. 2008an, Valentzian, pista estalian egindako munduko atletismo txapelketan seigarren postua lortu zuen 3000 metroko distantzian eta urte berean, Pekingo Joko Olinpikoetan finalera heltzea ez zuen lortu."}
{"id": "668812", "revid": "1545", "url": "https://eu.wikipedia.org/wiki?curid=668812", "title": "Mohamed Farah", "text": ""}
{"id": "668815", "revid": "105290", "url": "https://eu.wikipedia.org/wiki?curid=668815", "title": "Sahats plaza", "text": "Sahats plaza Gipuzkoako Donostia hiriburuko Amara Berri auzoan dagoen plaza bat da, Jose Maria Salaberria kalearen eta Antso Jakitunaren hiribidearen artean.\nDeskribapena.\n1992an zaharberritutako plaza honen erdian lorategiak daude eta bertan plazari izena ematen dion sahatsa. Lorategietako albo batean Josetxo Alustiza gipuzkoar belar hockeyko jokalariaren omenez plaka bat dago kokatua.\nArkudun plaza da, lur azpian aparkaleku bat dauka eta jolastoki bat alde batean.\nHistoria.\nXX. mende hasieran Urumea ibaia bideratu ostean lur-eremu zabalak lehortuak izan ziren eta 1940ko hamarkadan gerora Amara Berri auzoa izango zen zabalgunea eraikitzen hasi zen. 1943an estadio bat eraiki zen lursailetako batean, \"poltsikokoa\" izengoitia jaso zuena eta belar hockey, futbol, saskibaloi, eskubaloi eta atletismo kiroletarako prestatuta zegoena. Anoetako kirolgunearen inaugurazioa eta gero tokia utzi egin zen. 1960ko martxoaren 30ean tokiari Sahats plaza izena eman zion udaletxeak, bertan zegoen sahatsa zela eta.\nEz dago argi sahats hau espontaneoki hazi zen edo mantentze-arduradunak landatu zuen. Garai hauetan plaza aparkaleku gisa erabilia izan eta degradazioa pairatu zuen, 1992an zaharberritu zen arte, gaur egun duen itxura hartuz."}
{"id": "668816", "revid": "336", "url": "https://eu.wikipedia.org/wiki?curid=668816", "title": "Bruno Hortelano", "text": "Bruno Hortelano Roig (Wollongong, ) espainiar esprinterra da, 100 eta 200 metroko lasterketetan aditua. 2016ko Europako Atletismo Txapelketan, 200 metroko txapeldun bilakatu zen Churandy Martina herbeheretarra deskalifikatu eta gero.\nGonzalo Hortelano bilbotar zientzialariaren semea, Australian jaio, Kanadan eta Cornell Unibertsitatean ikasi zuen."}
{"id": "668817", "revid": "96586", "url": "https://eu.wikipedia.org/wiki?curid=668817", "title": "Ruth Beitia", "text": "Ruth Beitia Vila (Santander, 1979ko apirilaren 1a) espainiar atleta da, altuera jauzian aditua.\n2016ko Olinpiar Jokoetan urrezko domina lortu zuen, 1,97ko altuera gaindituta. 2011n Kantabriako Parlamentuan sartu zen PPren zerrendetan."}
{"id": "668833", "revid": "12788", "url": "https://eu.wikipedia.org/wiki?curid=668833", "title": "Hego Tarawa", "text": "Hego Tarawa (; kiribatieraz: \"Tarawa Teinainano\") Kiribatiko hiriburua da eta baita herrialdeko biztanleriaren egoitza ere. Erdiguneak bi uhartetxoz osaturik dago: ekialdean Betio eta mendebaldean Bonriki. 2010ean 50.182 biztanle zituen."}
{"id": "668838", "revid": "336", "url": "https://eu.wikipedia.org/wiki?curid=668838", "title": "Joseph Guillemot", "text": "Joseph Guillemot (Le Dorat, - Oradour-Saint-Genest, ) distantzia luzeko frantziar atleta izan zen.\nLehen Mundu Gerran atletismo ezagutu zuen. 1920ko Olinpiar Jokoetan urrezko domina lortu zuen 5000 metroko lasterketan. Egunero, zigarro-pakete bat erre zuen eta birikako minbizia izan zuen."}
{"id": "668839", "revid": "105290", "url": "https://eu.wikipedia.org/wiki?curid=668839", "title": "Hypericaceae", "text": "Hypericaceae Malpighiales ordenako landare loredunen familia bat da, 6 genero eta 590 espezie inguruz osaturik. Aditu batzuen ustetan, Clusiaceae familiaren azpifamilia bat osatzen dute baina data molekularrek bere monofiliaren alde egiten dute."}
{"id": "668840", "revid": "119347", "url": "https://eu.wikipedia.org/wiki?curid=668840", "title": "Errizino-olio", "text": "Errizino-olioa akain-belarraren hazitik ateratzen den landare olio mota bat da. Likidoa kolore gabea edota arinki horixka bat du, ez du usainik eta zapore oso motela du. Irakite puntua 313 \u00b0 C eta 961 kg / m3-ko dentsitatea ditu. Dauzkan koipe azido kateen %90a azido errizinoleikotik datorzkio; bere beste osagai narbarmenetako batzuk azido oleikoa eta azido linoleikoa dira.\nAntzinatik sendagarri erabilpenak eman zaizkio, denetan ezagunena libragarri gisa. Bestalde, Hego Euskal Herria eta Espainian Espainiako Gerra Zibilan eta ondorengo Francoren diktadurako jazarpenean ohiko zigorren artean errizino-olio gaindosiak edatera derrigortzea zegoen, bereziki emakumeei, libragarria izanik, pixa eta kaka eraginarazi eta denen aurrean lotsagarri gera zitezen."}
{"id": "668843", "revid": "56334", "url": "https://eu.wikipedia.org/wiki?curid=668843", "title": "Gor diskoetxea", "text": ""}
{"id": "668844", "revid": "56334", "url": "https://eu.wikipedia.org/wiki?curid=668844", "title": "Errizino olio", "text": ""}
{"id": "668846", "revid": "15795", "url": "https://eu.wikipedia.org/wiki?curid=668846", "title": "Jose Maria Urkijo Ibarra", "text": ""}
{"id": "668847", "revid": "105290", "url": "https://eu.wikipedia.org/wiki?curid=668847", "title": "Il Sorpasso", "text": "Il Sorpasso (euskaraz \"Aurreratzea\") 1962ko Dino Risi italiar zinema zuzendari eta ekoizleak zuzendu eta ekoiztutako komedia film bat da. Vittorio Gassman, Jean-Louis Trintignant, Catherine Spaak, Claudio Gora, Luciana Angiolillo, Linda Sini, Nando Angelini eta Luigi Zerbinati aktoreek antzeztu zuten.\nCommedia all'italiana delako generoaren barnean kultuzko filma da. Mar de Platako Zinemaldian Zuzendari Onenaren Saria (Dino Risi) irabazi zuen.\nArgumentua.\nErroma, Ferragosto jaiegunez (abuztuaren 15a) hiria huts-hutsik dago. Bruno Cortona (Vittorio Gassman), berrogei urte pasatxoko gizon harroputz eta hitzontziak bere kabriolet autoa gidatu eta hirian barna tabako paketea eta telefono baten bila abiatu da. Iturri batetik ura edateko gelditu eta berari begira dagoen Roberto Mariani (Jean-Louis Trintignant) izeneko gizon gazte bakarti bat ikusiko du. Elkar adiskidetu eta Cortonari telefono deia egin dezan bere apartamentura gonbidatuko du. Biak hizketan ari direla, Marianik azterketa batzuk prestatzeko Erroman ikastera gelditu dela aipatuko dio. Cortonak bere hitz jarioaren bidez gaztea berarekin egun batzuk igaro ditzan konbentzituko du. Honela abiadura handiko ibilbide bati ekingo diote, italiar errepideetan barna gorabehera eta gertakizun bitxiez beteriko bidaia osatuz. Gaztea bere erabakiaz damutzen hasiko da, baina era berean Bruno Cortona eta bere bizimodua miresten ere hasiko da, baina amaiera aldera gaztea ere bizimodu patxadatsu eta hutsalaz gozatzen hasten denerako, istripu bat jazoko da."}
{"id": "668848", "revid": "6327", "url": "https://eu.wikipedia.org/wiki?curid=668848", "title": "Fernando Ibarra", "text": ""}
{"id": "668850", "revid": "56334", "url": "https://eu.wikipedia.org/wiki?curid=668850", "title": "Eugenio d\u2019Ors", "text": ""}
{"id": "668851", "revid": "13403", "url": "https://eu.wikipedia.org/wiki?curid=668851", "title": "Il sorpasso", "text": ""}
{"id": "668852", "revid": "56334", "url": "https://eu.wikipedia.org/wiki?curid=668852", "title": "La Libertad (egunkaria)", "text": ""}
{"id": "668854", "revid": "1545", "url": "https://eu.wikipedia.org/wiki?curid=668854", "title": "Antoine Laurent de Jussieu", "text": ""}
{"id": "668855", "revid": "58701", "url": "https://eu.wikipedia.org/wiki?curid=668855", "title": "Quilapay\u00fan", "text": "Quilapay\u00fan (mapudungunez \"hiru bizar\") folk musika banda txiletarra da. \"Nueva Canci\u00f3n Chilena\" mugimenduaren barruan jardun zen 1960ko hamarkadan. Gaur egun ere banda aktiboa da. Guztira 20 diskotik gora argitaratu dituzte, gehi zuzenekoak eta bildumak.\nHistoria.\n1965ean sortu zuten Santiagon Julio Carrasco, Julio Numhauser eta Eduardo Carrascok. Hurrengo urteetan Carlos Quezada, Willy Odd\u00f3, Hern\u00e1n G\u00f3mez eta Rodolfo Parada taldekide historikoak sartu ziren. 1970ean \"Cantata Santa Mar\u00eda de Iquique\" obra grabatu zuten, Txileko musikan funtsezkoa dena. Salvador Allenderen gobernuak enbaxadore kulturalak izendatu zituen, eta Argentina eta Uruguayn arrakasta handia lortu zuten. Victor Jara eta Violeta Parra eurekin lotutako artistak izan ziren.\nAugusto Pinocheten estatu kolpearen ondorioz, Frantzian erbesteratu ziren, eta urteen joan-etorrian, distantzia hartuz joan ziren Txileko ezkerreko mugimendu politikoarekin, 1970eko hamarkadaren amaieran.\nBeren jaioterrira itzuli eta 1988an Pinocheten erregimenaren oposizio politikoaren alde egin zuten. 1990eko hamarkadan krisialdia piztu zen taldean, lehorte artistikoa pairatu zuten, eta azkenean bitan banandu ziren: alde batetik \"Facci\u00f3n Chile\" moduan geratu ziren Eduardo Carrasco, Carlos Quezada, G\u00f3mez, Rub\u00e9n Escudero, Hugo Lagos, Guillermo Garc\u00eda, Ricardo Venegas Carhart, Sebasti\u00e1n Quezada, Ismael Odd\u00f3, Ricardo Venegas Santander eta Fernando Carrasco. Bestetik, \"Facci\u00f3n Francia\" osatu zuten Patricio Wang, Rodolfo Parada, Patricio Castillo, \u00c1lvaro Pinto, Sergio Arriagada eta Mario Contreras-ek."}
{"id": "668856", "revid": "12788", "url": "https://eu.wikipedia.org/wiki?curid=668856", "title": "Herbeheretako Ekialdeko Indietako Konpainia", "text": ""}
{"id": "668857", "revid": "3276", "url": "https://eu.wikipedia.org/wiki?curid=668857", "title": "Kaiarriba-Donostiarra", "text": ""}
{"id": "668858", "revid": "336", "url": "https://eu.wikipedia.org/wiki?curid=668858", "title": "Ferragosto", "text": "Ferragosto Italian urteko jaiegun garrantzitsuenetako bat da, izaera laikoa du eta abuztuaren 15ean ospatzen da. Egun honetan italiar andana hondartzetara edota mendira joan ohi da, hiriak turista eta bisitari kanpotarrak ez beste huts-hutsik gelditzen direlarik.\nItalierazko \"ferragosto\" izendapena latinezko (\"Augustoren Oporrak\") hitzetatik dator. K. a. 18. urtean Zesar Augusto enperadoreak ezarritako jaieguna izan baitzen, honenbestez hilabete antzinagoko nekazaritza lanak amaitu osteko hilabete honetan ospatu ohi ziren beste jai paganoei gehituz.\nBestalde, ferragosto jai laikoak usadio edo egutegi katolikoaren Mariaren Jasokundearen jaiegunarekin ere bat egiten du, alegia, Hego Euskal Herrian eta Espainian ospatzen den jaiegun katolikoa, baina antzinakotasunarengatik baldin bada, jaiegun katolikoak erromatar jaiegunarekin bat egiten duela zehazkiago edo hobekiago esanda dago, ferragosto erromatar jaieguna Ama Birjinaren jaiegun katolikoa baina lehenagotik sortua izan baitzen."}
{"id": "668859", "revid": "105290", "url": "https://eu.wikipedia.org/wiki?curid=668859", "title": "Bluegrass", "text": "Bluegrass country generoaren barnea dagoen musika estilo edo azpigenero bat da eta XX. mendearen erdialdera arte hillbilly musika bezala ezagutzen zen, alegia AEBetan hillbilly ezizenez ezagutzen den jendearen berezko musika, usadioz Apalatxe mendilerroaren eremuko maila sozial baxuko landa eremuko baserritar txuri txiroen musika baitzen. XVIII. mendean eremu horretara Irlanda (bereziki Ulstergo irlandar-eskoziarrak), Eskozia, Gales eta Ingalaterrako etorkinek eramandako musika herrikoian oinarria du, eta afroamerikarren musikaren elementuak ere bereganatu zituen, bereziki jazzeko inprobisazio saio edo emanaldiak, bai eta blues musikaren hainbat elementu ere.\nGaur egungo izena Kentucky nagusiki estatuaren iparraldean eta neurri apalagoan Ohio estatuaren hegoaldean dagoen \"Bluegrass eskualdetik\" datorkio (\"Bluegrass region\"). Era berean, eskualdeak izena Poa pratensis () gramineatik jaso zuen, hain zuzen ere, eskualdean ugaria den landare loreduna.\nBluegrass musikako usadiozko musika-tresnak honakoak dira: biolina, bost kordadun banjoa, gitarra, mandolina eta kontrabaxua, batzuetan gitarra durundatzailea ere gehitzen zaio, eta noizbehinka harmonika eta musugitarra ere bai.\nMusika hau zinema agertzen denean beti Apalatxeak eta Estatu Batuetako Hegoaldearekin lotu izan da."}
{"id": "668860", "revid": "13403", "url": "https://eu.wikipedia.org/wiki?curid=668860", "title": "Hillbilly musika", "text": ""}
{"id": "668861", "revid": "336", "url": "https://eu.wikipedia.org/wiki?curid=668861", "title": "Gitarra durundatzaile", "text": "Gitarra durundatzailea edota gitarra erresofonikoa ohiko estalki armonikoan beharrean soinua kono baten edo gehiagoen bidez (durundatzaileak) lortzen duen gitarra akustiko mota bat da. Gitarra mota hau oinarrizko gitarra akustikoek baino soinu kopuru gehiago sor zezan diseinatua izan zen, betiko gitarrekin jotzen zuten musikariak perkusio edo airezko musika tresnez osatutako orkestrekin batera maila onean jotzeko euren buruak larri ikusten baizituzten. Beren doinu berezia dela eta oso estimatuak dira, batez ere bluegrass, country eta blues musikarien artean, baita anplifikadoreak agertu eta arazo hori konpondu ondorenean ere."}
{"id": "668862", "revid": "98220", "url": "https://eu.wikipedia.org/wiki?curid=668862", "title": "The Hitcher (1986ko filma)", "text": "The Hitcher (euskaraz \"Auto-stop egilea\") 1986ko Robert Harmon estatubatuar zinema zuzendariak zuzendutako beldurrezko eta suspensezko film bat da. Rutger Hauer, C. Thomas Howell, Jeffrey DeMunn eta Jennifer Jason Leigh aktoreek antzeztu zuten.\n2003an \"\" (\"The Hitcher II: Zain Egon Naiz\") izeneko jarraipena izan zuen, eta 2007an \"izenburu berdineko berregokitzapena\" burutu zen, honakoa Sean Bean, Sophia Bush eta Zachary Knighton aktoreek antzeztua.\nArgumentua.\nJim Hasley (C. Thomas Howell) gaztea bere autoan Chicagotik San Diegorako bidai luzean doala, Texas mendebaldeko basamortuko errepide batean John Ryder (Rutger Hauer) deitzen dela dioen auto-stop egile bat jasoko du. Biak autoan doazela, Johnek Jimi hiltzaile bat dela aitortzean, eta berau jaso eta norbait hiltzeko zain zegoela aipatzean, Jimek guztiz txunditurik errepide bazterrean laga eta bidean aurrera egingo du, inoiz ezagutu nahiko ez lukeen pertsonaia ilun hura betiko atzean utzi duelakoan. Une horretatik aurrera, biak katua eta saguaren jokoari ekingo diote. Hiltzaileak bere bidean jendea hiltzen jarraituko du eta gezurrezko aztarnak uzten, honela Jim gazte dohakabea bere hilketen errudun egin dezaten."}
{"id": "668863", "revid": "56334", "url": "https://eu.wikipedia.org/wiki?curid=668863", "title": "Bluegrass musika", "text": ""}
{"id": "668864", "revid": "105290", "url": "https://eu.wikipedia.org/wiki?curid=668864", "title": "Tirri-Tarra", "text": "Tirri-Tarra 1973 urtean Pasai San Pedron sorturiko fanfarrea da. Emakume musikariak bere baitan hartu zituen lehenengo fanfarreetakoa izan zen. Nazioartean hainbat sari irabazitakoa, 1999 urtean RE+FA diskoa plazaratu zuen, fanfarreek tradizionalki jotzen duten musikaz haratago rock sinfonikoaren bidean abiatuz, denbora bat lehenago aurkeztu zuten \"KASS&amp;KASS\" ikuskizunaren jarraipen modura, Sergio Zurutuza musikariaren eskutik. Diskoan hartutako joera berritzaileak \"RE + FA ZUZENEAN\" ikuskizuna ekarri zuen geroago eta \"Luz negra/Argi Beltz\" diskoa Donostiako Orfeoiarekin eta Et Incarnatus taldearekin batera 2006 urtean."}
{"id": "668865", "revid": "119347", "url": "https://eu.wikipedia.org/wiki?curid=668865", "title": "Sama Siku", "text": "Sama Siku (\"Eztarri lehorra\" Euskara batuaz), 1979. urtean Santutxun sorturiko fanfarrea da. 1978ko Bilboko Aste Nagusian konpartsa moduan hasi eta hurrengo urterako fanfarre bat sortzea erabaki zuten. 1980an konpartsa desegin zutenean, fanfarre bere kabuz geratu zen. Harrezkero, hainbat ekitalditan parte hartu dute, pribatu nahiz publikoetan."}
{"id": "668866", "revid": "119347", "url": "https://eu.wikipedia.org/wiki?curid=668866", "title": "Guretzat (fanfarrea)", "text": "Guretzat 1983ko urtarrilean Portugaleten sorturiko fanfarrea da. Celestino L\u00f3pez de Vergarak sortu zuen. Hasieran Lora Barri elkartearen barruan izan zen baina gero bere kabuz aritu zen. Harrezkero, hainbat ekitalditan parte hartu dute, pribatu nahiz publikoetan."}
{"id": "668869", "revid": "119347", "url": "https://eu.wikipedia.org/wiki?curid=668869", "title": "How to Get Away with Murder", "text": "How to Get Away with Murder estatubatuar dramazko telesaila da, Pete Nowalkek sortutakoa eta Shonda Rhimesek ekoiztua, ABC telebista katean ezagutzera eman zena. Telesaileko pertsonai nagusia Viola Davis da, Filadelfiako unibertsitate arrakastatsu batean Zuzenbidea irakasten duen irakaslea antzezten duelarik. Honek bere burua erailketa konplot batean parte hartzen ikusten du bere ikasleekin batera.\nTelesaila 2014ko irailaren 25ean estreinatu zen, eta 2014ko urriaren 9an hamabost kapituluko denboraldia izango zela jakinarazi zen. 2015eko otsailaren 26an telesailak bigarren denboraldi bat izango zuela jakinarazi eta urte hartako irailaren 24an estreinatu zen. 2016ko martxoaren 3an hirugarren denboraldia egongo zela baieztatu, eta hau irailaren 22an estreinatuko da."}
{"id": "668870", "revid": "98220", "url": "https://eu.wikipedia.org/wiki?curid=668870", "title": "Ben-Hur (2016ko filma)", "text": "Ben-Hur 2016ko Timur Bekmambetov kazakhstandar-errusiar zinema zuzendariak zuzendutako akziozko epika film bat da. Jack Huston, Toby Kebbell, Rodrigo Santoro, Nazanin Boniadi, Ayelet Zurer eta Morgan Freeman aktoreek antzeztu zuten.\n\"1907ko filmaren\", \"1925eko filmaren\", Charlton Heston aktoreak antzeztutako \"1959ko film\" ospetsu eta sarituaren eta \"2003ko marrazki bizidun filmaren\" berregokitzapena da, eta haiek bezala film hau ere Lew Wallace idazlearen \"\" eleberri historikoan oinarritua dago.\nArgumentua.\nJudah Ben-Hur (Jack Huston) judu jauntxoari bere haurtzaroko adiskidemin, anai ordea eta orain erromatar agintaria den Messalak (Toby Kebbell) traizioa burutzea leporatu eta urte askotan zehar esklabotzara zigortua izango da. Baina Judah erromatarren esklabo den artean, biziraun ahal izateko bere gogoan beti Messalari zaldi-gurdi lasterketan irabazi eta hartaz mendekatzea beste asmorik ez da izango. Tartean Jesukristo (Rodrigo Santoro) berbera ezagutzeko abagunea ere izango du."}
{"id": "668871", "revid": "119347", "url": "https://eu.wikipedia.org/wiki?curid=668871", "title": "Incansables (txaranga)", "text": "Incansables (euskaraz \"Nekagaitzak\") Gipuzkoako txaranga bat da. Euskal Herrian eta bereziki Gipuzkoan ospe handia duen txaranga da, urte luzeko eskarmentuak euskal txarangen artean puntakoenetakoa bihurtu dute.\nHistoria.\n1971. urtean eratu zen, Hernani, Tolosa eta Billabonako bost lagunek sortu zuten: Txomin Castro \u201cSietemesino\u201d, Jesus Maria Zalakain \u201c Pipas\u201d, Jose F. Esnaola \u201cPaotxa\u201d, Felipe Sagarna \u201cZapa\u201d eta Joaquin Ortega \u201cCanario\u201d, azken hau gaur egun txarangan jarraitzen duen sortzaile bakarra da.\nHasiera batean ez zuten erantzukizun handirik, gustoko zuten musika jo eta herriz herri, parrandaz parranda ibiltzen baitziren. Lehen hamarkada honetan musikari ez zioten jaramon handirik egin, nahiago baitzituzten euren tripak zaindu, egarria asetu eta edozein aitzakiarekin musika-tresnak atera eta kaleak alaitu.\nUrte batzuk igaro eta herrialde asko bisitatu ostean (Bretainia, Issoudun, Baiona, Bartzelona, Madril, Errioxa eta Euskal Herriko hainbat herri) 1980ko hamarkadan, aurreko urteetan irabazitako ospea hobetu nahian, seriotasunez ekin zioten musika arloari eta grabazioak, entseguak, moldaketa landuagoak etab. egiten hasi ziren."}
{"id": "668872", "revid": "12788", "url": "https://eu.wikipedia.org/wiki?curid=668872", "title": "Indonesiako Errepublika", "text": ""}
{"id": "668875", "revid": "16654", "url": "https://eu.wikipedia.org/wiki?curid=668875", "title": "Jon Villanueva", "text": "Jon Villanueva G\u00f3mez (Barakaldo, Bizkaia, 1990eko martxoaren 6a - ) bizkaitar futbolaria da, Athleticeko harrobian ibilia. Atezain moduan aritzen da."}
{"id": "668876", "revid": "56334", "url": "https://eu.wikipedia.org/wiki?curid=668876", "title": "Ralph Wilson Stadium", "text": ""}
{"id": "668877", "revid": "448", "url": "https://eu.wikipedia.org/wiki?curid=668877", "title": "Irrational Man (filma)", "text": "Irrational Man (euskaraz: \u201cGizon irrazionala\u201d) 2015eko drama eta misteriozko komedia filma da, Woody Allen estatubatuar zinema zuzendari eta gidoigileak zuzendu eta idatzitakoa. Joaquin Phoenix, Emma Stone, Parker Posey eta Jamie Blackley aktoreek antzeztu zuten. 2014ko uztailaren 7an hasi zen filmatzen, Rhode Island estatuko Newport hirian.\nArgumentua.\nIngalaterra Berria. Abe Lucas (Joaquin Phoenix) krisi existentzial betean dagoen filosofia irakasle bat da, baina bere ikasleetako bat den neska gazte batez maitemintzean bizigogoa berreskuratzen hasiko da. Lan egiten duen unibertsitate hiri txikian, bi emakumerekin izango du harremana: Rita Richards (Parker Posey), Abek bere zorigaiztoko ezkontzatik erreskatatu dezan nahi duen irakasle bakartia; eta Jill Pollard (Emma Stone), bere ikasle onena eta lasterrera baita bere laguna ere. Jill bere mutilagunaz (Jamie Blackley) maitemindua egon arren, Aben izaera atsekabetua hain erakargarri zaio, non hark desoreka mental zantzuak erakustean, harekiko lilura handitu besterik ez baita egingo."}
{"id": "668878", "revid": "105290", "url": "https://eu.wikipedia.org/wiki?curid=668878", "title": "Husbands and Wives", "text": "Husbands and Wives (euskaraz: \"Senar-emazteak\") 1992ko drama eta komedia filma da, Woody Allen estatubatuar zinema zuzendari eta gidoigileak zuzendu eta idatzitakoa. Berak, Blythe Danner, Judy Davis, Mia Farrow, Juliette Lewis, Liam Neeson eta Sydney Pollack aktoreek antzeztu zuten.\nAllenen film askotan jazotzen den bezala, film honetan ere gizon-emakumeen eta bikoteen arteko harremanen gorabeherak jorratzen dira, betiere zuzendariaren ohiko umore ikuspuntuaz.\nJatorrizko gidoi onenaren BAFTA Saria (Woody Allen) irabazi eta Emakumezko aktore onenaren BAFTA Sariaren (Judy Davis) izendapena jaso zuen. Bestalde, Jatorrizko gidoi onenaren Oscar Saria (Woody Allen) eta Emakumezko bigarren aktore onenaren Oscar Sariaren (Juliette Lewis) izendapenak ere jaso zituen.\nArgumentua.\nGabe (Woody Allen) eta Judy (Mia Farrow) bikotearen adiskide minak diren Jack (Sydney Pollack) eta Sally (Judy Davis) senar-emazteek banatzeko asmoa dutelako albistearekin zur eta lur utziko dituzte. Lehenbiziko harridura unea igaro eta gero, bikotea bera euren ezkontza benetazko harreman sendo batean oinarritua ote dagoen gogoeta egiten hasiko da. Bitartean, Jack eta Sallyk euren bizitza beste pertsonen inguruan berregiten saiatuko dira, Gabek irakasle den unibertsitateko bere ikasle batekin (Juliette Lewis) neskatan egiten saiatuko da, eta Judy bere lagun berri erakargarriaz (Liam Neeson) maitemintzen hasiko da."}
{"id": "668881", "revid": "15795", "url": "https://eu.wikipedia.org/wiki?curid=668881", "title": "Anbarreko Gobernazioa", "text": ""}
{"id": "668882", "revid": "56334", "url": "https://eu.wikipedia.org/wiki?curid=668882", "title": "Irak eta Sortaldeko Islamiar Estatu", "text": ""}
{"id": "668883", "revid": "56334", "url": "https://eu.wikipedia.org/wiki?curid=668883", "title": "Irak eta Sortaldeko Islamiar Estatua", "text": ""}
{"id": "668884", "revid": "56334", "url": "https://eu.wikipedia.org/wiki?curid=668884", "title": "Irakeko Al Kaida", "text": ""}
{"id": "668886", "revid": "12788", "url": "https://eu.wikipedia.org/wiki?curid=668886", "title": "Mighty Aphrodite", "text": "Mighty Aphrodite (euskaraz: \"Afrodita Ahaltsua\") amodiozko komedia filma da, Woody Allen estatubatuar zinemagile, gidoigile eta aktoreak 1995ean zuzendu, idatzi eta antzeztu zuena. Woody Allenekin batera, Mira Sorvino, Helena Bonham Carter, Michael Rapaport eta F. Murray Abraham izan ziren antzezle nagusiak.\nGreziar mitologiako Pigmalionen kondairan eta 1913ko George Bernard Shaw irlandar antzerkigilearen \"Pygmalion\" antzezlan ezagunean nolabait oinarritua dago, alegia, heziketa oneko gizon batek kale giroko emakume hezigabe bat ezagutuko du eta hura hezten saiatuko.\nMira Sorvinok Emakumezko bigarren aktore onenaren Oscar saria irabazi zuen.\nArgumentua.\nLenny (Woody Allen) kirol kazetaria eta Amanda (Helena Bonham Carter) arte galerista seme-alabarik gabeko bikotea dira, horregatik, haur bat adoptatzea erabakitzen dute. Laister umearen adimen handiaz jabetuko dira, hortaz Lennyk jakinminez haren ama biologikoa topatzeko asmoa izango du. Aparteko andere buruargia topatuko zuelakoan, non emagaldu hezigabe, ergel eta txoriburu bat topatzen duen (Mira Sorvino). Istorio guzti honek sekulako gertakizun xelebre eta barregariak sortaraziko ditu, batez ere asmo onekoa baina txepel hutsa den Lenny lotsatia eta emagaldu lotsagabe eta ezjakinaren arteko izaera ezberditasunak direla eta. Emagaldua azken finean bere semetxoa adopzioan emateagatik guztiz atsekabetua dago, eta Lenny ezagutzeak bizimodu txarra laga eta bide zuzenari berrekiten lagunduko dio.\nFilmaren tramarekin batera, zinemagileak greziar antzerkigintza klasikoko koru bat ere tartekatzen du, honek greziar eskola zaharraren legez istorioaren \"tragedia\" azaltzen du. Halere, koru honen solasa txantxez betea dago; adibidez, une batean koruak jainkoen jainko den Zeusi deitzen diote, baina hau ez dagoenez, erantzungailu automatikoan mezua lagako diote"}
{"id": "668888", "revid": "336", "url": "https://eu.wikipedia.org/wiki?curid=668888", "title": "2016ko Italia erdialdeko lurrikara", "text": "2016ko Italia erdialdeko lurrikara 2016ko abuztuaren 24an, goizeko 3:36tan (01:36 GMT) Norciatik gertu izandako lurrikara bat izan zen. Perugiatik 75 kilometrora hego-ekialdean eta L'Aquilatik 45 kilometrora iparraldean izan zuen epizentroa, Umbria, Lazio eta Markak elkartzen diren puntutik gertu. USGSk hasieran 6.2 kilometroko sakoneran eman zela esan zuen, 6.4ko magnitudearekin. Beranduago 6.2ra jaitsi zen, eta Europar-Mediterranear Zentro Sismologikoak 6.1 zela esan zuen.\nAmatrice herrian kalte larriak gertatu ziren, epizentrotik gertu. Hainbat erreplika egon ziren, Erroma, Napoles eta Florentzian nabaritu zirenak. 247 pertsona hil ziren eta hainbat desagertu.\nEskualdea oso aktiboa da sismologikoki eta lurrikara garrantzitsu bat izan zen gertu, 2009an, L'Aquilan 300 pertsona hil eta 65.000 etxerik gabe utzi zituena."}
{"id": "668889", "revid": "46380", "url": "https://eu.wikipedia.org/wiki?curid=668889", "title": "Donostiako ikastolak", "text": ""}
{"id": "668891", "revid": "56334", "url": "https://eu.wikipedia.org/wiki?curid=668891", "title": "Charlie Mingus", "text": ""}
{"id": "668893", "revid": "105290", "url": "https://eu.wikipedia.org/wiki?curid=668893", "title": "Ben-Hur (1925eko filma)", "text": "Ben-Hur: A Tale of the Christ 1925eko Fred Niblo estatubatuar zinema zuzendariak zuzendutako akziozko epika film bat da. Ramon Novarro, Francis X. Bushman eta May McAvoy aktoreek antzeztu zuten.\n1907ko filmaren berregokitzapena da eta Lew Wallace idazlearen \"\" eleberri historikoan oinarritua dago.\nArgumentua.\nJudah Ben-Hur (Ramon Novarro) judu jauntxoari bere haurtzaroko adiskidemin, anai ordea eta orain erromatar agintaria den Messalak (Francis X. Bushman) traizioa burutzea leporatu eta urte askotan zehar esklabotzara zigortua izango da. Baina Judah erromatarren esklabo den artean, biziraun ahal izateko bere gogoan beti Messalari zaldi-gurdi lasterketan irabazi eta hartaz mendekatzea beste asmorik ez da izango. Tartean Jesukristo bera ezagutzeko abangunea ere izango du.\nAktoreak.\nEstrak gurdi lasterketan"}
{"id": "668895", "revid": "1545", "url": "https://eu.wikipedia.org/wiki?curid=668895", "title": "Ben-Hur", "text": "Ben-Hur izan daiteke:"}
{"id": "668896", "revid": "1545", "url": "https://eu.wikipedia.org/wiki?curid=668896", "title": "Ben Hur (1925eko filma)", "text": ""}
{"id": "668897", "revid": "336", "url": "https://eu.wikipedia.org/wiki?curid=668897", "title": "Ram\u00f3n Novarro", "text": "Jos\u00e9 Ram\u00f3n Gil Samaniego (Durango, - Los Angeles, ), Ram\u00f3n Novarro izengoitiz ezaguna, mexikar aktorea izan zen. Zinemako lehenbizikoetako latindar sex symbol batentzat jo ohi da eta 1920ko eta 1930eko hamarkadetan izar nagusienetariko bat izan zen."}
{"id": "668898", "revid": "1545", "url": "https://eu.wikipedia.org/wiki?curid=668898", "title": "Ramon Novarro", "text": ""}
{"id": "668899", "revid": "1712", "url": "https://eu.wikipedia.org/wiki?curid=668899", "title": "Badaiozko ermandadea", "text": ""}
{"id": "668900", "revid": "98220", "url": "https://eu.wikipedia.org/wiki?curid=668900", "title": "Duel in the Sun", "text": "Duel in the Sun 1946ko King Vidor estatubatuar zinema zuzendariak zuzendutako western filma da. Jennifer Jones, Joseph Cotten eta Gregory Peck aktoreek antzeztu zuten.\nNiven Busch idazlearen 1944ko izen bereko eleberrian oinarritua dago.\nArgumentua.\nPearl (Jennifer Jones) amerindiar mestizo gaztea da. McCandless (Lionel Barrymore) Texasko senatariaren etxera bidali eta bertan bere semeei deigarri bilakatu zen: Jesse (Joseph Cotten) zintzoa eta Lewton (Gregory Peck) basatia. Laster biek Pearlgatik borrokatuko dute."}
{"id": "668901", "revid": "1545", "url": "https://eu.wikipedia.org/wiki?curid=668901", "title": "Duel in the Sun (filma)", "text": ""}
{"id": "668907", "revid": "105290", "url": "https://eu.wikipedia.org/wiki?curid=668907", "title": "New Age musika", "text": "New Age musika inspirazio artistikoa, erlaxazioa eta baikortasun giroa sortzea oinarri duten hainbat estiloez osatutako musika genero bat da. Yoga, masajea, meditazioa eta irakurketa nahiz estresa kontrolatzeko ere erabili ohi da, bai eta etxe barnean edota beste espazioetan lasaitasun sortarazteko ere, eta maiz ekologismoa eta New Age pentsamoldearekin lotzen da.\n1960ko hamarkadaren hasieran, AEBetan eta hippie kontrakultura mugimenduaren altxoan ezagutzera eman zen, Tony Scott musikariaren \"Music for Zen Meditation\" (1964) diskoa genero honetako lehenbizikotzat jo ohi delarik.\nNew Age musika elektronikoa edota akustikoa izan liteke, lehengo kasuan sintetizadoreak erabiltzea ohikoa izaten da, bigarrenean aldiz, txirula, pianoa, gitarra akustikoa eta mendebaldekoak ez diren musika-tresna ugari ere bai. Garai batean genero honetan giza ahotsak edo abestiak ez ziren batere ohikoak, baina denboraren poderioz ahotsak sartuz joan, eta gaur egun amerindiar, sanskrito eta tibetar abestiak sartu izan dira.\nNew Age generoko zenbait musikagileek New Age pentsamoldearekin modu irekian bat egiten dute, beste batzu aldiz pentsamolde horretatik guztiz kanpo daude, horietako askok genero honetan sailkatuak izatea ere ez dute oso gogoko, baina argitaletxe diskografikoek, musika dendek eta irratsaioek genero honetan sailkatu ohi dituzte.\nMusikari nabarmenak.\nArgitaletxeek eta irratsaioek honako musikari hauek New Age generoaren barnean sailkatu ohi dira:"}
{"id": "668908", "revid": "1545", "url": "https://eu.wikipedia.org/wiki?curid=668908", "title": "Burdinezko Mozorrodun Gizona", "text": "Burdinezko Mozorrodun Gizona (; 1640-1703) 1669 edota 1770ean \"Eustache Dauger\" izenpean atxilotua eta Frantziako hainbat espetxeetan preso eduki zuten, tartean Bastilla, gizonak jasotako ezizena da. Espetxealdi osoan inork haren aurpegirik ikus ez zezan belusezko mozorro batez estali zioten eta espetxezainekin mintzatzea edo edozein kontaktu izatea, jatekoa jasotzeko ez beste, guztiz debekaturik zuen. Kondairaren arabera burdinezko mozorroa omen zen.\nLiteratura.\nFrantzian XVIII. mendetik oso errotua dagoen kondaira da, jada Ilustrazio garaian Voltairek bere \"Luis XIV.aren mendea\" idazlanean haren lehen aipamena egin zuen. Ondorengo idazlanek kondaira Frantziatik kanpo ezagutzera ematen lagundu zuten, tartean, XIX. mendean Alexandre Dumas idazlearen \"Bragelonneko bizkondea\" eleberrian gai hau jorratzen da. Idazlearen arabera, \"burdinezko mozorrodun gizona\" ziurrenik Luis XIV.a Frantziakoaren anai bikia litzateke, haren tronurako oinordekotzan oztopoa litzaketenez, denen bistatik hil gabe erditik kendua izana.\nZinema.\nLiteraturaz gain, XX. mendetik aurrera zinemak ere mundu osoan kondairaren hedapen eta ezagutzera ematean asko eragin izan du, gaia zuzenean edo zeharka ukitu duten film ugari butu izan baitira."}
{"id": "668909", "revid": "105290", "url": "https://eu.wikipedia.org/wiki?curid=668909", "title": "Sam Maguire Kopa", "text": "Sam Maguire Kopa (irlanderaz \"Corn Sam Mhic Uidhir\" eta ingelesez \"Sam Maguire Cup\", herri hizkeraz \"Sam\" edota \"The Sam\") Irlada Osoko Futbol Gaeliko Senior Txapelketaren finaleko irabazleari ematen zaion saria da, hortaz futbol gaeliko jokalari eta zaletuen artean garaikur garrantzitsu eta estimatuena da.\nTxapelketa hau udaro kanporaketaren sistemarez bidez jokatzen da eta Elkarte Atletiko Gaelikoak (GAA) antolatzen du. Finala Croke Park estadio mitikoan irailaren hirugarren edo laugarren igandean jokatzen da.\n1928an Sam Maguire jokalari eta irlandar errepublikarraren omenezko izena darama, hain zuzen ere, London GAA taldean eragin handia izan zuen pertsona. Bestalde, garaikurra bereganatu zuen lehenbiziko taldea urte hartako finalean Cavan GAA taldea garaitu zuen Kildare GAA taldea izan zen. Aldiz, kopa kopuru gehien irabazi dituen taldea Kerry GAA da (denera 30), bigarrena Dublin GAA (10), laugarrena Galway GAA (9), laugarrena Meath GAA (7) eta bosgarrena Cork GAA (5)."}
{"id": "668910", "revid": "13403", "url": "https://eu.wikipedia.org/wiki?curid=668910", "title": "Sam Maguire Cup", "text": ""}
{"id": "668911", "revid": "58701", "url": "https://eu.wikipedia.org/wiki?curid=668911", "title": "B. J. Habibie", "text": "Bacharuddin Jusuf Habibie (Parepare, 1936ko ekainaren 25a - Jakarta, 2019ko irailaren 11) indonesiar aeronautika-ingeniaria eta politikaria izan zen. Indonesiako presidentea izan zen 1998-1999 bitartean, Suhartoren dimisioaren ostean."}
{"id": "668912", "revid": "12788", "url": "https://eu.wikipedia.org/wiki?curid=668912", "title": "Bacharuddin Jusuf Habibie", "text": ""}
{"id": "668919", "revid": "512", "url": "https://eu.wikipedia.org/wiki?curid=668919", "title": "Autonomia kalea (Donostia)", "text": "Autonomia kalea Gipuzkoako Donostia hiriburuko kale bat da. Amara kalearen eta Easo plazaren arteko elkargunean hasten da, Amara Zaharrean, eta Morlans pasealekuarekin elkartzen den lekuan amaitzen da.\nHistoria.\n1907ko abuztuaren 27an \"Osasun Iturri kale partikularraren eta errepidearen artean zegoen\" pasealekuari \"Paseo de la Autonomia\" (Autonomia pasealekua) izena ematea erabaki zen Euskal Herrian jaiotako guztiengan eta bertan jaio gabe ere bertan bizi diren guztiengan errotutako autonomia-sentimenduen oroimenez. 1938ko martxoaren 15ean izena aldatu eta Tercio de Oriamendi izena eman zitzaion (Donostian 1936ko irailean sartu zen batailoietako bat hain zuzen ere). 1979ko uztailean kaleari berriz ere aurreko izena jartzea erabaki zen."}
{"id": "668920", "revid": "1491", "url": "https://eu.wikipedia.org/wiki?curid=668920", "title": "Ishi", "text": "Ishi ( - 1916ko martxoaren 25a) AEBko Kaliforniako Yahi herriko (Yana herriko zati bat) azkenengo gizakia izan zen. Yahitarren kulturan, norberaren izena bakarrik hildakoei esan ahal zitzaien. Honen ondorioz, Alfred Kroeber antropologoak Ishi izena jarri zion, gizona Yahieraz. Ishi izen honekin ados egon zen. Haren biografia (\"Ishi in Two Worlds)\" idatzi zuen Theodora Kroeber antropologoak.\nHistoria.\n1911. urtean Orovillen (Kalifornia) janaria lapurtzen atxilotu zuten. Ingelesez eta bertakoen hizkuntzak (Wintuera eta Maiduera) ezagutzen ez zituenez, \"Ameriketako azken basatia\" ezizena jarri eta horrela egin zen ezagun.\nT.T. Waterman etnologoa yahi herrikoa zela ohartu zen. Herri honek hainbeste sarraski jazo eta gero, azkena 1865ean, desagertutzat eman zen. XIX. mendearen bigarren erdialdean, hiritar armatuak bazter guztietan ibili ziren herri hauetako emazteak, gizonak eta haurrak erailtzen. Hala ere, yahi talde txiki batek (hogeiren bat) ihes egin zuen mendietara eta geroztik ezkutuan bizi izan ziren.\n1908an lau baizik ez ziren gelditzen eta hauek, gizon zuri bat ikusi orduko, ihesean ateratzen ziren. Halako batean bereizita gelditu ziren eta hiru hil zirelarik, azkena, Ishi, bakarrik ibili zen Orovillen egoera tamalgarrian harrapatua izan arte.\nWatermanek San Franciscoko unibertsitateko museora eraman zuen eta han, ikerlarien informatzaile bihurturik, Yahiera hizkuntza erakutsi zien. Horretaz gainera bere tribukoen gauza asko erakutsi zien. Besteak beste sua egiten, azkonak egiten... berari esker antropologiako ikerkuntza asko egin zituzten.\nUnibertsitateko jendearekin bakarrik mantendu zituen harremanak; hala ere, ikusle pilo bat \"azken basatia\" ezagutzera joaten ziren museora. Lehen hilabetetan 24.000 hurbildu ziren, Ishik azkonak eta sua nola egiten zituen ikustera. Bost urteren buruan hil zen tuberkulosiak jota.\nIshiren istorioa 2000. urtera arte ez zen bukatu, bere garuna ikerketa institutu batean gordeta atxiki zutela orduan jakin zelako. Kaliforniako jatorrizko nazioek bere burmuina eskatu zuten duinki ehorzteko eta, hortik gutxira, Kaliforniako amerindiarrei itzuli zieten."}
{"id": "668921", "revid": "42829", "url": "https://eu.wikipedia.org/wiki?curid=668921", "title": "Hans Massaquoi", "text": "Hans-J\u00fcrgen Massaquoi edo ezagunakoa Hans Massaquoi (Hanburgo, 1926ko urtarrilaren 19a, Jacksonville, Florida, AEB, 2013ko urtarrilaren 19a) alemaniar-estatubatuar kazetari eta idazle bat izan zen. Ezaguna da Alemania nazian jaio eta bizi izan zelako eta garai hartan Alemanian egondako mulato bakarrenetarikoa izanik bere ikuspuntu ezberdin eta aberasgarria eman zuelako bere idazkietan. Ama Berta Beatz zuen, alemaniar erizaina; aita, berriz, Liberiako kontsul Momulu Massaquoiren seme Al-Haj..\nHaurtzaroa Alemanian.\nAitak ez zuen seme jaioberria bere gain hartu, baina aitonak besoak zabalik hartu zituen ama-semeak kontsulatuan.\nLehen urteetan errealitate paralelo batean bizi izan zen Hans. Kanpoan nazionalsozialismoa indarra hartzen ari zen bitartean, kontsulatuan Hansen inguruko gehienak beltzak ziren eta etxeko zuri apurrek nagusi liberiarren zerbitzuan lan egiten zuten. Kalean, mutiko exotikoak arreta eta losintxak jasotzen zituen. Beltzak zurien gainetik zeudela, bere arraza abantailatsua zela iruditzen zitzaion Hansi.\n1932an kontsulak Liberiara itzuli behar izan zuen eta ama-semeak argindarrik eta urik gabeko atiko batera aldatu ziren. Hantxe bukatu zen ordura arteko bizimodu erraza. Eta hurrengo urtean Hitler kantziler izendatu zuen Hindenburgek.\nBere adineko beste asko bezala, nazien distirak liluratu zuen. Ama lanean zenean, Hans zaintzen zuen bizilagunari, izeba M\u00f6ller-i, jertsean svastika josteko eskatu zion. 1936an, hamar urterekin, Deutsches Jungvolk Hitlerren Gazteriaren haurren taldean sartu nahi izan zuen, baina ez zioten utzi. Ikasle ona zen eta ingeniaria izan nahi zuen. Baina 1938an eskolako zuzendariak bere txostena faltsutu zuen ikasle mulatoa bigarren hezkuntzara iritsiko ez zela eta, beraz, unibertsitatean ikasiko ez zuela ziurtatzeko.\nGerra garaian.\nBurdindegi batean sartu zen aprendiz eta han jardun zuen hainbat urtez.\nBigarren Mundu Gerra piztu zenean ez zuten errekrutatu, eta bere borondatez frontera joateko izena eman zuenean ere gudarostek ezezkoa eman zion.\nBehin Alderdi Naziko kide batek taberna batean eraso egin zion eta Bertha amak geldiarazi zuen erasotzailea. Eta gerran pilotu aliatutzat jo zuten beste batean; ozta-ozta atera zen onik. Baina beltzak ez zituzten jazarri sistematikoki, juduak edo ijitoak bezala. Behe-mailako gizakitzat zituzten, baina ez zegoen haiek sarraskitzeko premiarik.\nGerra ostean Liberiara joan zen lehenik eta AEBetara gero. Kazetaritza ikasi zuen eta, besteak beste, Martin Luther King buru zuen Afroamerikarren eskubide zibilen aldeko mugimenduan parte hartu zuen.\nAlemaniara bidaia asko egin zituen eta 2013an hil artean, behin eta berriro adierazi zuen Alemania zela bere aberria.\nBizitza pertsonala.\nMassaquoi ezkonduta zegoen Katharine Rousseve Massaquoirekin. Bi seme zituen aurreko ezkontza baten ondorioz Steve and Hans Jr. Gaur egun bere semeak AEBtan bizi dira."}
{"id": "668923", "revid": "6327", "url": "https://eu.wikipedia.org/wiki?curid=668923", "title": "Afroamerikarren eskubide zibilen aldeko mugimendua", "text": ""}
{"id": "668924", "revid": "42829", "url": "https://eu.wikipedia.org/wiki?curid=668924", "title": "Nazien basoa", "text": ""}
{"id": "668925", "revid": "68490", "url": "https://eu.wikipedia.org/wiki?curid=668925", "title": "Larrotxene baserria (Intxaurrondo)", "text": ""}
{"id": "668927", "revid": "1545", "url": "https://eu.wikipedia.org/wiki?curid=668927", "title": "Asterix eta Latraviata", "text": "Asterix eta Latraviata (), Asterixen abenturak kontatzen dituen 31. komikiaren izenburua da. Albert Uderzok bere lagun eta lankide zen Ren\u00e9 Goscinny hil ondoren egindako hamargarren abentura da.\n2001ean argitaratu zuten Frantzian. Euskaraz, Salvat argitaletxeak argitaratu zuen.\nIstorioa.\nPonpeio Galiara doa bertako armada Julio Zesarren aurka matxinatzeko asmoz. Horretarako bere kasko eta ezpata behar ditu, galiarren eskuetan daudenak. Biak berreskuratzeko asmotan, Ponpeiok Latraviata erromatar aktorea bidaltzen du haraino, Falbala antzeztuz galiarrak tronpatzeko."}
{"id": "668928", "revid": "1545", "url": "https://eu.wikipedia.org/wiki?curid=668928", "title": "Zerua gainera erori zitzaienekoa", "text": "Zerua gainera erori zitzaienekoa (), Asterixen abenturak kontatzen dituen 32. komikiaren izenburua da. Albert Uderzok bere lagun eta lankide zen Ren\u00e9 Goscinny hil ondoren egindako hamaikagarren abentura da.\n2005ean argitaratua izan zen Frantzian. Euskaraz, argitaratzeke dago.\nIstorioa.\nAsterix eta Obelix basurdeak ehizatzetik herrixkara itzuli eta, Panoramix izan ezik, bertokoak zurrun topatzen dituzte. Espazio-ontzi agertu eta Dyswaltlandiatik datorren Karh Tunek bere edabe magikoa behar duela azalduko die."}
{"id": "668929", "revid": "1545", "url": "https://eu.wikipedia.org/wiki?curid=668929", "title": "Hamabi probak", "text": "Hamabi probak (), Asterixen abenturak kontatzen dituen 33. komikiaren izenburua da. Komiki berri bat baino \"Les Douze Travaux d'Ast\u00e9rix\" filmaren egokitzapena besterik ez zen.\n1976an argitaratua izan zen Frantzian. Euskaraz, Editorial Bruno argitaletxeak argitaratu zuen.\nIstorioa.\nGalian gaude, K.a. 50 urtean, garai hartan erromatarrek hartutako lurraldea; baina herri txiki batek etsaiaren erasoaldi guztiei erantzuten die, borrokaldi guztietan irabaziz. Julio Zesarrek badaki ezin duela behin eta berriz barregarri geratu eta zerbait egin beharra daukala. Horregatik, Heraklesek egin zuen moduan, herri txikiko herritarrak behartzen ditu Jainkoek bakarrik gainditu ditzaketen hamabi probei aurre egiteko ordezkari parea hautatzera. Zesarrek ez dakiena da hautatutako bi ordezkariek Panoramixen edabe magikoa dutela..."}
{"id": "668930", "revid": "17", "url": "https://eu.wikipedia.org/wiki?curid=668930", "title": "Pokopandegi (argipena)", "text": "Pokopandegi izenak esanahi zenbait ditu:"}
{"id": "668931", "revid": "17", "url": "https://eu.wikipedia.org/wiki?curid=668931", "title": "Pokopandegi", "text": ""}
{"id": "668932", "revid": "1545", "url": "https://eu.wikipedia.org/wiki?curid=668932", "title": "Nola erori zen Obelix txikitan druidaren pertz barrura", "text": "Nola erori zen Obelix txikitan druidaren pertz barrura (), Asterixen abenturak kontatzen dituen komikiaren izenburua da. 1965ean idatzi zuen Ren\u00e9 Goscinnyk \"Pilote\" aldizkarirako eta 1989an Albert Uderzok ilustratu zuen.\n1989an argitaratua izan zen Frantzian. Euskaraz, Salvat argitaletxeak argitaratu zuen.\nIstorioa.\nAsterix narratzaileak txikitan nola erori zen Obelix druidaren pertz barrura azaltzen du. Jolasetan zirela, erori eta pertz guztia edan zuen. Horrela, efektuak behin betikorako izan ziren Obelixengan."}
{"id": "668933", "revid": "1545", "url": "https://eu.wikipedia.org/wiki?curid=668933", "title": "Asterix eta piktoak", "text": "Asterix eta piktoak (), Asterixen abenturak kontatzen dituen komikiaren izenburua da. Albert Uderzok ilustratu ez zuen lehenengo albuma izan zen, Jean-Yves Ferrik eta Didier Conradek egin baitzuten.\n2013an argitaratua izan zen Frantzian. Euskaraz, Salvat argitaletxeak argitaratu zuen.\nIstorioa.\nNeguan Asterix eta Obelix, hondartzan ostrak hartzen ari direla, izotz-puska batean lagun bat topatzen dute. Herrixkara eraman eta Panoramix Kaledoniako pikto bat dela diote. Lagundu eta berarekin Loch Andloll bere jaioterrira doaz."}
{"id": "668934", "revid": "1545", "url": "https://eu.wikipedia.org/wiki?curid=668934", "title": "Asterix eta Piktoak", "text": ""}
{"id": "668935", "revid": "56334", "url": "https://eu.wikipedia.org/wiki?curid=668935", "title": "Zesarren papiroa", "text": "Zesarren papiroa (), Asterixen abenturak kontatzen dituen 36. komikiaren izenburua da. Albert Uderzok ilustratu ez zuen bigarren albuma izan zen, Jean-Yves Ferrik eta Didier Conradek egin baitzuten.\n2015ean argitaratua izan zen Frantzian. Euskaraz, Salvat argitaletxeak argitaratu zuen Maddalen Arzallus eta Usua Lasa Urkiriren itzulpena.\nIstorioa.\nErroman Julio Zesarrek \"Commentarii de Bello Gallico\" idazten ari da eta Armorikan izandako arazoei buruzko kapitulua kentzea aholkatzen diote. Baina, eskriba batek kapitulua hartu eta ihes egingo du."}
{"id": "668937", "revid": "105290", "url": "https://eu.wikipedia.org/wiki?curid=668937", "title": "Lukainka", "text": "Lukainka zerri haragiaz egiten den hestebete luze eta mehea da. Iberiar Penintsulan jatorria du eta hainbat herrialdetan egiten dute, Amerika osoan eta Filipinetan. Euskal Herrian Iru\u00f1errikoa ospetsua da, tomate saltsan jaten dena."}
{"id": "668940", "revid": "56334", "url": "https://eu.wikipedia.org/wiki?curid=668940", "title": "Urrezko baloia", "text": ""}
{"id": "668941", "revid": "56334", "url": "https://eu.wikipedia.org/wiki?curid=668941", "title": "FA Kopa", "text": ""}
{"id": "668942", "revid": "56334", "url": "https://eu.wikipedia.org/wiki?curid=668942", "title": "Italiako Futbol Liga Txapelketa", "text": ""}
{"id": "668943", "revid": "56334", "url": "https://eu.wikipedia.org/wiki?curid=668943", "title": "San Fernandoko Arte Ederretako Eskola", "text": ""}
{"id": "668944", "revid": "56334", "url": "https://eu.wikipedia.org/wiki?curid=668944", "title": "San Fernandoko Arte Ederretako eskola", "text": ""}
{"id": "668945", "revid": "56334", "url": "https://eu.wikipedia.org/wiki?curid=668945", "title": "FIFAko Kluben Munduko Kopa", "text": ""}
{"id": "668946", "revid": "56334", "url": "https://eu.wikipedia.org/wiki?curid=668946", "title": "West Ham United", "text": ""}
{"id": "668947", "revid": "56334", "url": "https://eu.wikipedia.org/wiki?curid=668947", "title": "FC Spartak Moscow", "text": ""}
{"id": "668948", "revid": "1519", "url": "https://eu.wikipedia.org/wiki?curid=668948", "title": "2016ko Tafalla eta Puiuko sutea", "text": "2016ko Tafalla eta Puiuko sutea 2016ko abuztuaren 26an Nafarroako Tafalla eta Puiu artean piztu zen sute bat izan zen.\nNafarroako Gobernuak sua itzaltzeko baliabide guztiak jarri zituen. Abuztuaren 26ean bero sargoria egin zuen, sutea oraindik kontrolatu ezinik zebiltzan eta Artaxoarantz zihoan, ondorioz NA-8607 itxi egin zuten.\nSutearen berri eguerdialdera SOS Nafarroak jasotako abisuaren bidez jakin zen. Foruzaingoaren ustez A-15 autobidetik zihoan auto batetik botatako zigarrokin batek piztu omen zuen, hain zuzen ere, A-15 54,5 kilometroan..\nAzken 30 urteotan probintzian izandako suterik larriena izan da, guztira 3.500 hektarea baino gehiago kaltetu zuelarik.. Sutearen ke hodeiak Bara\u00f1ain eta Iru\u00f1eako zeruetan ikusgai ziren."}
{"id": "668953", "revid": "1519", "url": "https://eu.wikipedia.org/wiki?curid=668953", "title": "Puskas", "text": ""}
{"id": "668954", "revid": "56334", "url": "https://eu.wikipedia.org/wiki?curid=668954", "title": "DFB-Pokal", "text": ""}
{"id": "668955", "revid": "1491", "url": "https://eu.wikipedia.org/wiki?curid=668955", "title": "Ainara Azpiazu Aduriz", "text": "Ainara Azpiazu Aduriz, Axpi (Hernani, 1980ko azaroaren 7a) Euskal ilustratzaile, komikigile, muralgilea da. Soziologian lizentziatu zen eta gero Arte Ederrak ikasi zituen EHUn 2012/2013 ikasturtean zehar \"Ars in fabula. Master in illustrazione per la editoria\" Masterra burutu zuen Italian, Maceratan.\nIbilbidea.\n2007tik aurrera ilustraziogintza, komikigintza, horma-irudigintza eta ume eta gazteekin tailerrak egitetik bizi da. Besteak beste, Berria, Hernaniko Kronika, Xabiroi, Irrien lagunak, eta Gararen Gaur8 gehigarrian kaleratu ditu binetak.\nIlustratzaile gisa hainbat liburu eta argitalpen plazaratu ditu dagoeneko. Hauen artean daude \"Maddiren ametsak\" (Descl\u00eae de Brower, 2010), \"Calle Blas\" (Eolas Ediciones, 2011), \"Manta Belaunetan\" (Ibaizabal, 2011), Mara eta izar saltzailea (Ibaizabal, 2012), \"Nahla\" (Ibaizabal), \"Izotz zuloa (Erein, 2013), Printzesa Pixontzia\" (Elkar, 2014), \"Lau lagun\" (Ibaizabal, 2014), \"Hartz Izozkijalea\" (Minis), \"Mozoloaren bidea\" (Dobera Euskara Elkartea, 2016) \"Betaurrekoak hozkailuan\" (Ibaizabal, 2016). Nire \"Gorputzean bizi naiz\" (2020), \"Basoan barna\" (2021). \"Utzi azalari\" (2022) nobela grafikoa.\nKomikigintzan, paperean zein H28 bezalako euskarri digitaletan aritzen da, besteak beste; \"Altza porru,\" \"Foixeko Katalina\" (2020).\nTupust! Kolektiboko sortzaile eta kideetako bat da eta kolektiboak kaleratutako bi komiki-liburuetan hartu du parte.\nHorma-irudi ugari egin ditu Donostialdean gehienak. Puxkanaka zabaltzen ari da eremua, adibidez Azpeitian baditu lau. Umore grafikoa eta komikigintza gai modura hartuta tailerrak burutzen ditu ume eta gazteekin.\nSariak.\n2017 urtean Etxepare saria irabazi zuen Paula Est\u00e9vez marrazkilariarekin elkarlanean egindako \"Arraroa l\"anari esker\n2018. Urtean Hernaniko Udalaren Kale Arte Beka irabazi zuen Tilosetan muralbat egiteko\n2019 urtean Tupust kolektiboaren lehen antologian argitaratu zen bere komiki bat.\nErakusketak.\nHainbat erakusketetan hartu du parte "}
{"id": "668956", "revid": "6327", "url": "https://eu.wikipedia.org/wiki?curid=668956", "title": "Ainara Azpiazu", "text": ""}
{"id": "668957", "revid": "512", "url": "https://eu.wikipedia.org/wiki?curid=668957", "title": "The Getaway (1994ko filma)", "text": "The Getaway (euskaraz \"Ihesaldia\") 1994ko Roger Donaldson estatubatuar zinema zuzendariak zuzendutako akziozko thriller film bat da. Alec Baldwin, Kim Basinger, Michael Madsen, Jennifer Tilly, Richard Farnsworth eta James Woods aktoreek antzeztu zuten.\nBerez, 1972an Sam Peckinpahek zuzendu eta Steve McQueen eta Ali MacGraw aktoreek antzeztutako izenburu berdineko filmearen egokitzapena da, eta modu berean, bi filmak ere Jim Thompson idazlearen \"1958ko izenburu berdineko eleberrian\" oinarritua daude.\nArgumentua.\nNahiz eta krimenaren munduan jardun, lapurren errege den Doc McCoyk (Alec Baldwin) etikaren zentzu oso berezia du. Carol emazteak (Kim Basinger) eta Rudy laguntzaileak (Michael Madsen) Doc preso dagoen mexikar espetxetik nola edo hala atera eta ihes egiten saiatuko dira"}
{"id": "668958", "revid": "105290", "url": "https://eu.wikipedia.org/wiki?curid=668958", "title": "Maniac (abestia)", "text": "Maniac (euskaraz \"Maniakoa\") Michael Sembello estatubatuar musikariaren abesti bat da. 1983an \"Bossa Nova Hotel\" diskoaren barnean argitaratu zen.\nAbesti honek nonbait ospea bereganatu baldin badu, \"Flashdance\" (1983) filma ezagunaren soinu bandako abesti nagusia izateagatik da, hain zuzen ere, filmaren lehenbiziko eszenetan entzun daiteke. 1980ko hamarkadako lehen erdialdeko abesti entzun eta ospetsuenetako bat bilakatu zen, garai horietako diskoteka eta dantza giroko ikur ere izan zen.\nBitxia baldin badirudi ere, abestiaren izenburua nahiz hitzak 1980ko beldurrezko serie hiltzaile bati buruzko \"Maniac\" filman oinarrituak daude. Gainera, geure artean ingeles hiztuna ez den ia denek jakin ez arren, jende guztiak parrandetan alaiki abestu eta dantzatu ohi duen estrofa nagusi, ezagun eta errepikatuenaren jatorrizko hitzek honela zioten:\nOndoren, hitzak latzegiak zirela eta, Phil Ramone ekoizleak hala iradokita, abesti osoaren hitzak berridatzi egin ziren, serieko hiltzaile manikoari buruz beharrean dantzarako gri\u00f1a duen neska bati buruzkoa bilakatuz. Estrofaren hitz berriek honela diote:"}
{"id": "668959", "revid": "512", "url": "https://eu.wikipedia.org/wiki?curid=668959", "title": "Holding Out for a Hero", "text": "Holding Out for a Hero (euskaraz \"Heroi Baten Bila\") 1984ko Bonnie Tyler galestar abeslariaren abesti bat da. Jim Steinman eta Dean Pitchford estatubatuar musikagileek konposatu zuten.\n1984an \"Footloose\" film ospetsuaren soinu bandako abestia izan eta Bonnie Tylerren ikur den bere ahots boteretsuari esker mundu osoan ezagun egin zen, ondorioz garaiko diskoteka, dantzaleku erta tabernatan latz dantzatua ere bai, Bonnie Tylerren abesti ezagunenetakoa bilakatuz. 1986an \"Secret Dreams and Forbidden Fire\" diskoaren barnean argitaratu zen."}
{"id": "668960", "revid": "512", "url": "https://eu.wikipedia.org/wiki?curid=668960", "title": "Eye of the Tiger", "text": "Eye of the Tiger (euskaraz \"Tigrearen Begia\") Survivor estatubatuar rock taldearen abesti bat da. 1982an izenburu berdineko \"Eye of the Tiger\" diskoaren barnean argitaratua izan zen.\n1980ko hamarkadako lehen erdialdeko abesti ospetsuenetako bat da.\nZinema.\n\"Rocky III\" filmaren soinu bandako abesti nagusia izateagatik mundu osoan ospetsu egin zen, halere, hasiera batean Sylvester Stallone zuzendari, gidoigile eta aktoreak soinu bandaren abesti nagusia Queen taldearen \"Another One Bites the Dust\" (\"Hautsa Jaten Duen Beste Bat\") abestia izatea nahi zuen, baina britainiar rock taldeak bere abestia erabiltzeko baimena ukatu zionez, Survivorko taldekideei ezerezatik bere filmerako boxeoaren mundua islatuko lukeen abesti berri bat konposatu zezatela eskatu zien, eta baita lortu ere, sekulako arrakasta lortu eta gaur egun jendeak \"Eye of Tiger\" boxeoarekin guztiz lotzen duen abestia baita, mundu osoko boxeo borrokaldi hasieratan jartzen den doinua izanik eta borroka hastera doala iragarri eta jendea nahiz boxeolariak berotu eta girotzeko erabiltzen delarik."}
{"id": "668961", "revid": "105290", "url": "https://eu.wikipedia.org/wiki?curid=668961", "title": "I Will Survive", "text": "I Will Survive (euskaraz \"Biziraungo Dut\") Gloria Gaynor estatubatuar abeslariaren abesti bat da. Freddie Perren eta Dino Fekaris musikagileek konposatu eta idatzi zuten. 1978an \"Love Tracks\" diskoaren barnean argitaratua izan zen.\nAbestiaren hitzak bikote banaketa edo maitasun harreman bat amaitu eta bizitzan aurrera egiteko bere baitan indarra topatzen duen norbaitek lehen pertsonan aipatutakoak dira, hortik izenburua.\nZiurrenik, Bee Gees ingeles taldearen \"Stayin' Alive\" eta \"Night Fever\" abestiekin batera 1970eko hamarkadaren bigarren erdialdean eta 1980ko hamarkadaren hasieran moda-modan egon zen disco musika generoko hiru abesti ospetsu eta dantzatuenak izango dira, orandik gaur egun ere parranda, jai eta ezkontza afari ugaritan jarri eta dantzatzen den abestia da. Maiz, jendearentzat abeslaria bera baino abestia ezagunagoa izan ohi da."}
{"id": "668962", "revid": "105290", "url": "https://eu.wikipedia.org/wiki?curid=668962", "title": "Night Fever", "text": "Night Fever (euskaraz \"Gau Sukarra\") Bee Gees ingeles disco taldearen abesti bat da. 1977an \"Saturday Night Fever\" diskoaren barnean argitaratu zen.\n\"Stayin' Alive\" abestiarekin batera taldearen bi abesti ospetsuenak dira, biak ere \"Saturday Night Fever\" (\"Larunbat Gaueko Sukarra\") filmaren soinu bandan agertu ziren."}
{"id": "668969", "revid": "512", "url": "https://eu.wikipedia.org/wiki?curid=668969", "title": "Gloria Gaynor", "text": "Gloria Gaynor (1949ko irailaren 7a) estatubatuar abeslaria oso ezaguna egin zena disko musikaren garaian hainbat abestirekin:\u00a0\"I Will Survive\" \u00a0(Hot 100\u00a0 1.a 1979an), \"Never Can Say Goodbye\" (Hot 100 9.a, 1974), \"Let Me Know (I Have a Right)\" (Hot 100 42.a, 1980) eta \"I Am What I Am\" (R&amp;B 82.a, 1983)."}
{"id": "668970", "revid": "336", "url": "https://eu.wikipedia.org/wiki?curid=668970", "title": "Da Ya Think I'm Sexy?", "text": "Da Ya Think I'm Sexy? (euskaraz \"Hik Uste Hunan Sexya Nauala?\") Rod Stewart britainiar abeslariaren disco abesti bat da. by Stewart berak, Carmine Appice eta Duane Hitchings musikariek konposatu zuten. 1978ko \"Blondes Have More Fun\" (\"Ileoriak Dibertigarriagoak Ditun\") diskoaren barnean argitaratua izan zen."}
{"id": "668974", "revid": "77047", "url": "https://eu.wikipedia.org/wiki?curid=668974", "title": "Rafeef Ziadah", "text": "Rafeef Ziadah (Beirut, 1979) kazetaria, poeta eta giza eskubideen aldeko ekintzailea da. Libanon jaio arren, jatorri palestinarra du. BDS Mugimenduaren aldeko kidea da.\nBiografia.\n1948an bere familia Haifa eta Yaffatik ihes egin behar izan zuen eta Libanora alde egin zuten, Zidah \"Jisr al-Basha\" izeneko iheslarien esparruan jaio zen. Errefuxiatu palestinarren familia baten hirugarren belaunaldiko kidea da. 1982an, PAE egozteko xedearekin Israel Libano hegoaldean indarrez sartu zenean, Ziadahren familiak ihes egitea erabaki zuen eta, urte luzez ibili ziren han eta hemen bidaiatzen,ez baitzuten errefuxiatu aitorpenik. Kanada hartu zuten bizileku denboraldi batez eta Torontoko York Universityn Zientzia Politikoak ikasketak burutu zituen. Gaur egun Londresen bizi da.\nJatorri duen lurraldean sekula egon ez bada ere, Palestinaren inguruko poemek agerian uzten dute bere kulturarekiko eta kausa politikoarekiko sentitzen duen pasioa eta atxikimendua. Israelgo Estatuak Palestinako lurraldea legez kontra indarrez hartu zuenetik palestinarrek jasandako sufrimendua islatzen dute bere poema gehienek. Hitzaren artista izaki, nazioartean aitorpena jaso du.\nOso gazte zelarik hasi zen idazten, eta, 2004an, jendaurreko lehen emanaldia eskaini zuen, arrazismoari lotutako bere esperientzia poema batean islatuz.\n2009an, \"Hadeel\" ahotsezko lehen albuma kaleratu zuen, Palestinako gazteen omenez. Orduz geroztik, mundu osoko herrialdeetan barrena eskaini ditu poesia-tailerrak. 2011n, emanaldia eskaini zuen Londresen Remi Kanazi poeta amerikar-palestinarrarekin batera, \"Poetic Injustice\" liburuaren promozio biraren baitan. 2012an, Southbank Center Poets Olympiadean Palestinako ordezkari gisa hautatu zuten, eta urte berean, Helsinkiko World Village Festivalean parte hartu zuen. 2014ko azaroan, Palestinaren aldeko kontzertu batean parte hartu zuen Ziadahk DAM-Palestine hip hop talde palestinarrarekin batera.\nRafeef Ziadah bereziki eman zen ezagutzera \"Shades of Anger\" eta \"We teach life, sir\" poemen harira. Azken honetan, Israelgo armadak 2008ko abendutik 2009ko urtarrilera bitartean Gazan egindako bonbardaketei buruz ari da. Bideoak milaka bisita izan zituen on line argitaratu zen unean eta nazioartean ospetsu bilakatu zen. Eskoziako Parlamentuan, esaterako, \"We teach life, sir\" poeman oinarritutako argazki-erakusketa egin zuten \"We Teach Life: The Children of the Occupation\" izenburupean.\nKanpo estekak.\nRafeef Ziadah - If My Words"}
{"id": "668975", "revid": "512", "url": "https://eu.wikipedia.org/wiki?curid=668975", "title": "Tanpoi kimiko", "text": "Tanpoi kimiko edo sistema indargetzailea disoluzio baten pHa egonkor mantentzen duen substantzia edo disoluzioa da, hots, pHaren aldaketak neutralizatzen dituena. Eskuarki, sistema indargetzaileak azido ahul batek eta bere base konjugatuak osatzen dute, edota base ahulak bere azido konjugatuarekin.\nSistema indargetzaileak zeregin oso garrantzitsua burutzen dute izaki bizidunengan, zelulen eta barne-inguruaren pHaren aldaketak ekiditen dituztelako, ondorio oso larriak izan litezkenak organismoarentzat.\nTanpoi kimikoen jarduera-mekanismoa.\nGure organismoan jarduten duten tanpoi garrantzitsuena azido karbonikoak (H2CO3) -azido ahula- eta bere base konjugatua bikarbonatoak (HCO3-) osatzen dutena da. Odolean dago.\nSistema oreka honetan dago:\nInguruan azidotasuna sortzen bada (H+ gehiago), gehiegizko H+-ari elkartzen zaio HCO3-; horrek H2CO3 sortzen du, segituan CO2-tan eta H2O-tan deskonposatzen dena (erreakzioa ezkerreruntz zuzentzen da) (CO2 eta H2O arnasketaren bidez kanporatzen dira).\nBeraz, zelularen pHa egonkor mantentzeko (7,4) azidosi dagoenean goiko oreka kimikoa ezkerrerantz mugitzen da (CO2 eta H2O sortzeko). Alderantzizko kasuan, aldiz, erreakzioa eskuinerantz doa (ingurugiroa alkalinoa bihurtzen denean)."}
{"id": "668976", "revid": "646", "url": "https://eu.wikipedia.org/wiki?curid=668976", "title": "Sistema indargetzaile", "text": ""}
{"id": "668977", "revid": "512", "url": "https://eu.wikipedia.org/wiki?curid=668977", "title": "Animalia rol joko", "text": "Animalia rol joko rol joko mota bat da, non kideetako batek, gutxienez, animalia baten papera egiten duen. Askotan jokamolde hau psikodrama egiteko erabiltzen da.\nAnimalia rol jokalariak ere BDSM kulturaren parte izan daitezke, non kideetako batek jarrera dominantea edo sumisoa hartzen duen, animalia gisa tratatuz edo tratua izanez. Batzuetan ingelesezko \"\" izena ematen zaio, literalki \"etxabere jokoa\". Ez da nahastu behar ile-larru fetitxismoarekin (edo \"Furry mugimendua\").\nHistoria.\nAnimalia rol jokoaren jatorriaren historia nahaspilatua da, eta parte-hartzaileen desiren arabera aldakorrak dira. Jatorrian mozorro, fikzio, mito eta elezaharren nahasketa dato, rol joko eta psikodramarekin batera. Gaur egungo ikuspuntuarekin egindako eta argitaratutako lehen argazkiak, zaldi-jokoarenak, John Williek egin zituen, \"Bizarre\" aldizkarian, 1946tik 1959ra bitarte.\nGaur egun erabiltzen diren tresnak animalia rol-jokoa egiteko uhalak, kateak, mozala, lepokoa, bondageko arnesa, catsuita, bodystockinga, ipurtzulo tapoiak, muturrekoak, ballet botak, etab. izan daitezke.\nKultura klasikoa.\nTradizio mitologikoa gizakien eta animalien arteko sexu-topaketez betea dago, batez ere animalien arrazako emakume eta jainko hilkorrez. Bestialitatea Jupiterrekin (greziar Zeus) harremanaren ezaugarria da, Leda zisne eta Europa zezen bezala bisitatzen duena. Minotauroaren jaiotza ere horrela azaltzen da, Pasipha\u00eb zezen batenganako hain erakarpen sexuala sentitzen duenean, ezen bera ere behi bat bezala mozorrotu baita berarekin elkartzeko. Satiro batzuk, euren urritasun sexuala dela eta ezagunak, ezaugarri bestialekin irudikatzen dira sarri.\nErromatar Inperioan animalia rol jokoa joko sexual bat zen. Neron, ustez, lotutako emakume eta gizonekin harreman sexuala zituen, zeinetan animali larruz janzten baitzen genitalak erasotzeko, kondenatuekin basapiztiak erabilita egiten zen bezala zirkuan (\"Damnatio ad bestias\"). Dion historialariak kontatzen du prostituta batek leopardo itxurak egin zituela senatari baten gozamenerako. Bathyllus aktorea dantza erotiko batengatik zen ezaguna, zeinean Leda bezala janzten zen, zisnearekin sexu-harremanak izanez; emakumeak, begira, era askotara berotzen ziren. Apuleioren \"Metamorfoses\" (edo \"Urrezko Astoa\") eleberriaren gaia ere bada, non protagonista, asto bihurtua, emakume noble aberats batek desiratzen duen, Pasiph\u00e4ek zezena desiratzen zuen bezala.\nZenbait frogaren arabera, harreman sexual bortitzak, beste eszena mitologiko batzuekin batera, zirkoan antzezten zirela zigor gisa. Martzial poetak eszena horietako bat goraipatzen du Pasipha\u00eb mitoarekiko leialtasunagatik. Emakume baten eta zezen baten artean sexu egintza bat antzeztearen logistika espekulazio kontua da; baldin eta \"Pasipha\u00eb\" kondenatua balitz torturatua eta hiltzera kondenatua izateko, litekeena da animalia \"sasoiko behi baten liido baginala\" aplikatuz exekutatzea. Apuleioren eleberrian, \"ad bestias\" kondenatutako emakumezko pozoitzaile bat agertzen da, protagonistarekin harremanak izateko.\nErabilera kultural eta errituala.\nSexu-ekintzarik gabeko animalia rol jokoa, teriantropia deitua, oso ohikoa izan da historiaurretik munduko hainbat tribu eta kulturatan. Batzuetan, tribuko kide batzuek animalien forma hartzen zuten fisikoki edo espiritualki, laudatuak izateko edo ehizatuak izateko. Amerindiar leinu batzuek eta Artikokoen artean ohikoa izan dira horrelako ekimenak. Labar-artea ere horren adibidea izan daiteke. 1911an Julia Tuellek Montanako Cheyenne leinuak egindako azken \"animalia dantza\" (\"Massaum\") argazkiz jaso zuen.\nJoko erotikoa.\nJoko erotiko eta rol joko asko bezala, testuinguru erotikoa erlatiboa da, animalia jolasa erabat definitzen dute jendeak eta jolaserako orduan dituzten aldarte eta interesek. Zaldi baten \"irrintziaren\" ahots baten imitazio xumetik, txakurkume baten zaunka, arnasa edo jolasteko eraraino; edo katakume baten jokamoldearekin, lau hankatan arrastaka ibiltzea eta eskuz jana edo laztandua izatea lortzea. Izan daiteke ere zaldiaren gisa mozorrotzea, horretarako lotzeko tresneria zein larruzko protesiak janztea eta gorputza eraldatzea, adibidez besaurreak lotzea edo izterrak gorputzera lotzea, postura berezi bat derrigortuz.\nAnimalia rol jokoen parte-hartze publikoa ere oso aldakorra da. Bikote batek antzeztu dezake joko sinple bat, eta handik pasatzen denak pentsa dezake egiten duen bakarra da bestearen lepoa eskuarekin hartzea. BDSM fetixista askok txakur lepoko bat jantzi dezakete eta soka batekin edo uhal batekin lotuta ibili kaletik.\nKasu batzuetan kontsideratzen da zoomorfoaren fantasia dagoela. Erakuskeriarekin lotu daiteke, edo etxean guztiz pribatuan egin, edo erdian dauden aukera asko. Praktika sexual hau oso hedatua ez badago ere, badago munduan praktikatzen duen kopuru nabarmena. Hala ere, gaur egun BDSMarekin lotzen da, batik-bat. Era berean, askotan lotzen da furry mugimenduarekin, baina lotura hori, egon daitekeen arren, ez da zuzena.\nZaldi-jokoa.\nZaldi- edo poni-jokoan gutxienez parte-hartzaile bat zaldi baten antza duen animaliaz mozorrotu eta bere mugitzeko moduak hartzen ditu. Poni-jokoan parten hartzen duten pertsonek (\"ponies\") hiru taldetan banatu ohi dute euren rola:\nTxakur-jokoa.\nTxakur-jokoa edo txakurkume-jokoan parte-hartzaileetako batek txakur baten itxura edo eta jokamoldea hartzen du. Oso lotuta dago leather azpikulturarekin. Dominazio-sumisio rolak baldin badaude, egon daiteke \"heltzaile\", \"entrenatzaile\" edo \"maizter\" bat; bestela, guztiak baldin badira txakur, egon daiteke bat \"alfa\" dena eta, besteak, \"beta\" edo \"omega\", txakur talde batean bezalako hierarkia erakutsiz.\nKatu-jokoa.\nKatu-jokoan pertsona batek katu baten itxura edo jokamoldea hartzen du. Aurrekoetan ez bezala, katuaren pertsonalitatea hartzen duen pertsonak jarrera independentea izan ohi du eta ez-sumisoa. Askotan, rol jokoaren parte da bezatua izatea, adibidez jostailuak ekartzeko, erregutzeko edo, sinpleki katu bat bezala ibiltzeko."}
{"id": "668978", "revid": "336", "url": "https://eu.wikipedia.org/wiki?curid=668978", "title": "Animalia rol jokalari", "text": ""}
{"id": "668980", "revid": "56334", "url": "https://eu.wikipedia.org/wiki?curid=668980", "title": "Luis Aragon\u00e9s Su\u00e1rez", "text": ""}
{"id": "668981", "revid": "56334", "url": "https://eu.wikipedia.org/wiki?curid=668981", "title": "Fidel Uriarte Macho", "text": ""}
{"id": "668982", "revid": "56334", "url": "https://eu.wikipedia.org/wiki?curid=668982", "title": "Fernando Ansola San Mart\u00edn", "text": ""}
{"id": "668983", "revid": "56334", "url": "https://eu.wikipedia.org/wiki?curid=668983", "title": "Enrique Castro Gonz\u00e1lez", "text": ""}
{"id": "668984", "revid": "1545", "url": "https://eu.wikipedia.org/wiki?curid=668984", "title": "Daniel Ruiz Baz\u00e1n", "text": ""}
{"id": "668985", "revid": "56334", "url": "https://eu.wikipedia.org/wiki?curid=668985", "title": "Jorge Alberto Valdano", "text": ""}
{"id": "668986", "revid": "56334", "url": "https://eu.wikipedia.org/wiki?curid=668986", "title": "Davor Suker", "text": ""}
{"id": "668987", "revid": "46380", "url": "https://eu.wikipedia.org/wiki?curid=668987", "title": "Riau uhartedia", "text": "Riau uhartedia () Indonesiako uhartedia da, Sumatraren ekialdean eta Singapur itsasartearen hego-ekialdean kokatua, Hego Txinako itsasoan. Bintan da uharte nagusia (1.866 km\u00b2), eta Tanjungpinang hiririk handiena. Nekazaritza da ekonomia jarduera nagusia (arroza, artoa, kopra). Arrantza eta meatzaritza (bauxita eta eztainua) ere garrantzitsuak dira.\nHistoria.\nSumatrako Srivijava inperio budistaren mendean egon zen XIV. mendea arte; XV. mendean musulmanak heldu ziren. 1511. urtean iritsi ziren portugaldarrak eta 1596an herbeheretarrak. Hauen eta britainiarren gutiziapean egon zen XIX. mendean herbeherekoak erabat nagusitu ziren arte. Bigarren Mundu Gerran japoniarrek presondegi bat jarri zuten bertan. 1950ean Indonesiako errepublika berriaren barnean geratu zen."}
{"id": "668988", "revid": "10891", "url": "https://eu.wikipedia.org/wiki?curid=668988", "title": "Himeto", "text": "Himeto (, \"Ym\u012btt\u00f3s\", ahoskatua) Atenasen hegoaldean, Atika eskualdean dagoen kareharrizko mendilerroa da. Mitologia klasikoaren arabera, erleez beterik zegoen, bere lore eta larre oparogatik Grezia osoko eztirik onena egiten zutenak. Erlezaintza lantzen bazuten arren, bere marmol zen ustiapen nagusia.\nTontorrik altuena Evzonas mendia da. 16 kilometro luze da, Atenas eta Golko Saronikoa artekoa. Atenas gain, Zografou, Kaisariani, Vyronas, Ilissia, Ymittos, Ilioupoli, Argyroupoli, Elliniko, Glyfada, Voula eta Vouliagmeni mendebaldean, Varkiza, Vari, Markopoulo eta Paiania ekialdean eta Papagou, Cholargos, Agia Paraskevi, Gerakas eta Glyka Nera ere zeharkatzen ditu."}
{"id": "668990", "revid": "119347", "url": "https://eu.wikipedia.org/wiki?curid=668990", "title": "Dungeons &amp; Dragons", "text": "Dungeons &amp; Dragons (D&amp;D laburtua; eusk. 'Ziegak eta Herensugeak') fantasia heroikozko rol-jokoa da, egun Wizards of the Coastek argitaratzen duena. Jatorrizko jokoa Gary Gygax eta Dave Arnesonek diseinatu eta 1974an argitaratu zuen Tactical Studies Rules (TSR) konpainiak. Taula-jokoetan oinarrituta, \"Dungeons &amp; Dragons\" rol-joko modernoen sortzailea da eta, ondorioz, lineako jokalari anitzeko rol-joko masiboena ere.\n1974tik aurrera \"Dungeons &amp; Dragons\"-ek hainbat edizio izan ditu. Gainera, \"Ziegak eta Herensugeak\" telesaila eta \"Dungeons &amp; Dragons\" eta \"\" filmak ere sortu dituzte."}
{"id": "668991", "revid": "1545", "url": "https://eu.wikipedia.org/wiki?curid=668991", "title": "Dungeons and Dragons", "text": ""}
{"id": "668992", "revid": "1545", "url": "https://eu.wikipedia.org/wiki?curid=668992", "title": "D&amp;D", "text": ""}
{"id": "668993", "revid": "512", "url": "https://eu.wikipedia.org/wiki?curid=668993", "title": "The Lord of the Rings Roleplaying Game", "text": "The Lord of the Rings Roleplaying Game fantasia heroikozko rol-jokoa da, 2002an Decipher Inc. konpainiak argitaratu zuena. J. R. R. Tolkienen Erdialdeko Lurraldearen unibertsoan oinarrituta, Steve S. Long eta besteek sortu zuten. Bere joko-sistema du, CODA izenekoa. Sistemak bi dado behar ditu"}
{"id": "668996", "revid": "1545", "url": "https://eu.wikipedia.org/wiki?curid=668996", "title": "Call of Cthulu", "text": ""}
{"id": "668997", "revid": "56334", "url": "https://eu.wikipedia.org/wiki?curid=668997", "title": "De Panneko Hiru Egunak", "text": ""}
{"id": "668998", "revid": "336", "url": "https://eu.wikipedia.org/wiki?curid=668998", "title": "World of Warcraft", "text": "World of Warcraft (WoW) MMORPG motako bideo-jokoa da, Blizzard Entertainmentek 2004an atera zuena. Warcraft fantasiazko unibertsoan oinarrituta, frankiziaren 10. urtebetetzean atera zuten.\n2007an \"The Burning Crusade\", 2008an \"Wrath of the Lich King\", 2010ean \"Cataclysm\", 2012an \"Mists of Pandaria\", 2014an \"\" eta 2016an \"Legion\" hedapenak izan ditu. 2012an 12 milioi jokalari (2015ean 5,5 milioi zirenak) zituenez, \"World of Warcraft\"ek MMORPGrik ospetsuenaren Guinness errekorra du."}
{"id": "668999", "revid": "56334", "url": "https://eu.wikipedia.org/wiki?curid=668999", "title": "Trofeu Masferrer", "text": ""}
{"id": "669000", "revid": "56334", "url": "https://eu.wikipedia.org/wiki?curid=669000", "title": "Orbea (txirrindulari taldea)", "text": ""}
{"id": "669001", "revid": "56334", "url": "https://eu.wikipedia.org/wiki?curid=669001", "title": "Martin Karplus", "text": "Martin Karplus (Viena, 1930eko martxoaren 15a) Austrian jaiotako estatubatuar kimiko teorikoa da. Havard Unibertsitateko irakasle emeritua da. Era berean, Biophysical Chemistry Laboratoryko zuzendaria da, CNRS eta Estrasburgoko Unibertsitatearen arteko laborategi bat. Karplusek Kimikako Nobel saria jaso zuen 2013an, Michael Levittekin eta Arieh Warshelekin batera, \"Eskala anitzeko modeloen garapena sistema kimiko konplexuetan\" gaiagatik."}
{"id": "669002", "revid": "105290", "url": "https://eu.wikipedia.org/wiki?curid=669002", "title": "Altzueta", "text": "Altzueta Hernaniko Osi\u00f1aga auzoan dagoen sagardotegia da. Bertan Florentino Goikoetxea mugalari ospetsua jaio zen."}
{"id": "669003", "revid": "46380", "url": "https://eu.wikipedia.org/wiki?curid=669003", "title": "Vicky Cristina Barcelona", "text": "Vicky Cristina Barcelona 2008ko Woody Allen estatubatuar zinema zuzendari eta gidoigileak zuzendu eta idatzitako amodiozko drama-komedia film bat da. Javier Bardem, Pen\u00e9lope Cruz, Scarlett Johansson, Rebecca Hall, Patricia Clarkson, Kevin Dunn eta Chris Messina aktoreek antzeztu zuten. Narratzailearen ahotsa Christopher Evan Welch aktoreak ipini zuen. 2008ko maiatzaren 17a Canneseko Zinemaldian estreinatu zen.\nArgazkilaritza Javier Agirresarobe eibartarrak burutu zuen. Emakumezko bigarren aktore onenaren Oscar Saria (Pen\u00e9lope Cruz) eta Film onenaren Urrezko Globo Saria - Komedia edo musikala irabazi zuen.\nArgumentua.\nVicky (Rebecca Hall) eta Cristina (Scarlett Johansson), bi estatubatuar neskek udako oporrak Bartzelonan igarotzea erabaki dute. Vicky zentzuduna da eta ezkontzera doan bitartean, Cristina sentibera da eta abentura berriak izan nahi ditu. Bartzelonako erakusketa batean Juan Antonio (Javier Bardem) margolaria ezagutuko dute, eta berehala honek bi neskak berekin batera Oviedon asteburua pasatzera gonbidatuko ditu. Laister bi neskak artistak bere emazte ohi Mar\u00eda Elena (Pen\u00e9lope Cruz) duen harreman gatazkatsu eta ezohikoan sartuak egongo dira."}
{"id": "669004", "revid": "105290", "url": "https://eu.wikipedia.org/wiki?curid=669004", "title": "Cocktail (1988ko filma)", "text": "Cocktail 1988ko Roger Donaldson australiar-zeelandaberriar zinema zuzendariak zuzendutako amodiozko drama film bat da. Gidoia Heywood Gouldek bere izenburu berdineko eleberrian oinarrituz idatzi zuen. Tom Cruise, Bryan Brown eta Elisabeth Shue aktoreek antzeztu zuten.\nArgumentua.\nBehin AEBetako Armada utzi ondoren, Brian Flanagan (Tom Cruise) New Yorken bizitzen jarri eta iragarkilaritzan lan egiteko beharrezkoa duen finantza titulu baterako ikasten duen bitartean, TGI Friday's tabernan egunerdiko zerbitzari lan batean hasiko da. Hasieran batean Brian zerbitzari arrunta izango da, baina denborarekin Doug Coughlin (Bryan Brown) tabernako nagusiaren eskutik cocktail zerbitzaritzako sekretuak eta trikimailuak ikasten hasiko da. Brian eta Doug adiskidemin bilakatu, eta Dougek Brian tutore ardura bereganatuko du. Bere tutoretzak gaztearengan eragin handia izango du. Bere aditu aholkuetako bat nahiko unkigarria da: \"Coughlinen Legea: Edan ala Hoa! Gainontzeko guztia beti hobeagoa izango da\".\nBestalde, Dougek etorkizunean \"Cocktails &amp; Dreams\" izeneko bere tarbena ireki nahi du."}
{"id": "669006", "revid": "12788", "url": "https://eu.wikipedia.org/wiki?curid=669006", "title": "Nusa Tenggara Timur", "text": ""}
{"id": "669007", "revid": "56334", "url": "https://eu.wikipedia.org/wiki?curid=669007", "title": "Trofeu Jaumendreu", "text": ""}
{"id": "669008", "revid": "56334", "url": "https://eu.wikipedia.org/wiki?curid=669008", "title": "Alpe D\u00b4Huez", "text": ""}
{"id": "669009", "revid": "56334", "url": "https://eu.wikipedia.org/wiki?curid=669009", "title": "Fundaci\u00f3n Provincial Deportiva Victor Sastre", "text": ""}
{"id": "669010", "revid": "56334", "url": "https://eu.wikipedia.org/wiki?curid=669010", "title": "Alpeetako Klasika", "text": ""}
{"id": "669011", "revid": "56334", "url": "https://eu.wikipedia.org/wiki?curid=669011", "title": "Claudio Chiapucci", "text": ""}
{"id": "669012", "revid": "56334", "url": "https://eu.wikipedia.org/wiki?curid=669012", "title": "Fl\u00e8che Wallone", "text": ""}
{"id": "669013", "revid": "15795", "url": "https://eu.wikipedia.org/wiki?curid=669013", "title": "Haut-Varreko Tourra", "text": ""}
{"id": "669014", "revid": "56334", "url": "https://eu.wikipedia.org/wiki?curid=669014", "title": "Vuelta a Espa\u00f1a", "text": ""}
{"id": "669015", "revid": "56334", "url": "https://eu.wikipedia.org/wiki?curid=669015", "title": "Les Quatre Jours de Dunkerque", "text": ""}
{"id": "669016", "revid": "17", "url": "https://eu.wikipedia.org/wiki?curid=669016", "title": "Katalina Elizegi", "text": ""}
{"id": "669017", "revid": "56334", "url": "https://eu.wikipedia.org/wiki?curid=669017", "title": "Herbeheretako Itzulia", "text": ""}
{"id": "669018", "revid": "56334", "url": "https://eu.wikipedia.org/wiki?curid=669018", "title": "Luxenburgoko Itzulia", "text": ""}
{"id": "669019", "revid": "15795", "url": "https://eu.wikipedia.org/wiki?curid=669019", "title": "Luis Puig Saria", "text": ""}
{"id": "669020", "revid": "336", "url": "https://eu.wikipedia.org/wiki?curid=669020", "title": "Counter-Strike", "text": "Counter-Strike edo Half-Life: Counter-Strike shooter motako bideo-jokoa da, Valve L.L.C.ek 2000an atera zuena. Minh \"Gooseman\" Le eta Jess Cliffe sortu zuten 1999an \"Half-Life\" bideo-jokoaren modifikazio oso bat izateko. Hain arrakastatsua izan zen ezen bere frankizia sortu zuen.\nMundu osoko zenbait lekutan daudela, jokalariak talde kontraterrorista edo terrorista baten kideak dira. Bere helburua kontrako taldea menderatzea, mapako jomugaraino ailegatuz edo beste taldeko kide guztiak erailiz."}
{"id": "669022", "revid": "1545", "url": "https://eu.wikipedia.org/wiki?curid=669022", "title": "Valve L.L.C.", "text": ""}
{"id": "669023", "revid": "1545", "url": "https://eu.wikipedia.org/wiki?curid=669023", "title": "Counter strike", "text": ""}
{"id": "669024", "revid": "336", "url": "https://eu.wikipedia.org/wiki?curid=669024", "title": "Half-Life", "text": "Half-Life (H\u03bbLF-LIFE idatzia) zientzia fikziozko lehen pertsonako tiroko bideo-jokoa da, Valve-k garatua eta 1998an Sierra Studios-ek argitaratua Microsoft Windowsentzako. Valve-ren eta Half-Life serieko lehen bideo-jokoa izan zen.\nJokalariak Gordon Freeman doktorearen papera hartzen du, ikerketa laborategi sekretu batetik ihes egin behar duena telegarraioko esperimentu bat behar ez bezala irten ostean. Bizirik irauteko etsaiak menderatu eta puzzleak ebatzi beharko ditu jokalariak.\nBeste momentu hartako bideo-jokoek zinematikak erabiltzen zituzten, baina Half-Life jokoan jokalariak Freemanen etengabeko kontrola du, eta istorioa sekuentzia scriptatuen bidez kontatzen da. Valve-ren Gabe Newell sortzaileak taldeak mundu inmertsibo bat sortu nahi zutela esan zuen. Jokoaren motorea, GoldSrc, id Software enpresako Quake motorearen bertsio oso eraldatu bat da.\nHalf-Life bere grafiko, errealismo eta narratiba arinengatik kritika oso onak lortu zituen. \"Game of the Year\" (Urteko Jokoa) deituriko 50 sari baino gehiago lortu zituen eta batzuetan sortutako jokorik onenetarikoa dela esaten da. Beste lehen pertsonako tiroketa-joko askorengan izan du eragina urte askotan. IGNren arabera genero honetako bideo-jokoak orain bi zatitan banatuta daude: pre-\"Half-Life\" garaia eta post-\"Half-Life\" garaia.\nHalf-Life-ek 8 millioi kopia saldu zituen 2004ko Azaroaren 16rako, eta 9,3 millioi 2008ko Abendurako. PlayStation 2rako moldatua izan zen 2001ean, eta OS X eta Linuxentzako 2013an. Jarraipen bat izan zuen 2004ean, Half-Life 2.\nJokoa.\nHalf-Life ez da bakarrik etsaien kontrako borroka, nahiz eta horretan oinarrituta egon. Batzuetan buruhausgarriak ebatzi behar dira jokoan aurrera egin ahal izateko. Beste jokoek ez bezala, Half-Life-ren sekuentzia scriptatuak zeuden (adibidez Vortigaunt batek ate bat behera botatzea) istorioan aurrera egiteko. Beste jokoek zinematika asko erabiltzen zituzten argumentuak zituen xehetasunak azaltzeko, baina Half life-n dena lehen pertsonako perspektiba batetik jasotzen du jokalariak, eta jokalariak gutxitan galtzen du Gordonen kontrola. Gainera, pertsonaia ez da inoiz ikusten, eta ez du sekula hitz egiten. Jokoa kapitulutan banatuta dago, eta jokoak aurrera egiten du mozketarik gabe, kapituluak kargatzeko behar den denbora txikia salbu.\nJokoak normalean puzzleak edo buruhausgarriak ditu, adibidez garraio zintek osaturiko laberinto bat zeharkatzea edo kaxak erabiltzea hurrengo gunera iragan ahal izateko. Puzzle batzuk etsaiak hil ahal izateko ingurunean dauden elementuak erabiltzera behartzen du jokalaria, lurrun-balbula bat erabliz adibidez. Jokoak \"boss\" edo arerio nagusi batzuk ditu, eta batzuetan hauek kapitulu osoak definitzen dituzte. Jokalariak normalean ez ditu indarrez hil behar, aldiz, atal horretako puzzleak ebatziz lortzen du garaipena. Aurrerago, jokalariak \"salto luzeko modulu\" bat lortzen du bere Ingurugiro Arriskutsuko Trajerako (HEV) . Modulo honek saltoak dauzkaten distantzia eta abiadura horizontala handitzen dute salto egin baino lehen makurtuz gero. Jokalariak bere trebezia erabili behar du plataforma moduko salto puzzleak pasatzeko jokoaren amaieran, Xen dimentsioan.\nGehienetan jokalariak aurrera egin behar du bakarka, baina batzuetan NPCn (pertsonaia ez jokalarien) laguntza lortzen du, gehienbat laborategiko ikerlariena eta segurtasun pertsonalarena, jokalariaren alde borrokatuko direnak eta jokalariari gune berrietara heltzen lagunduko diotenak. Jokoak etsai asko ditu, headcrab, bullsquid, headcrab zonbi eta Vortigauntak dira Xen munduko izakietako batzuk. Beste etsaiak gizakiak dira, beste dimentsioko arriskuak kontrolatu eta laborategian dauden lekuko guztiak isiltzeko prestatuta dauden HECU (Ingurugiro Arriskutsuko Kontrol Unitate) Marineak."}
{"id": "669026", "revid": "56334", "url": "https://eu.wikipedia.org/wiki?curid=669026", "title": "ESLA", "text": ""}
{"id": "669027", "revid": "1545", "url": "https://eu.wikipedia.org/wiki?curid=669027", "title": "Full Throttle (1995eko bideojokoa)", "text": ""}
{"id": "669029", "revid": "1545", "url": "https://eu.wikipedia.org/wiki?curid=669029", "title": "H\u03bbLF-LIFE", "text": ""}
{"id": "669030", "revid": "6327", "url": "https://eu.wikipedia.org/wiki?curid=669030", "title": "Wald Wolfowitzen bolada-froga", "text": ""}
{"id": "669032", "revid": "1545", "url": "https://eu.wikipedia.org/wiki?curid=669032", "title": "W. Edwards Deming", "text": ""}
{"id": "669034", "revid": "1545", "url": "https://eu.wikipedia.org/wiki?curid=669034", "title": "Walter Shewhart", "text": ""}
{"id": "669035", "revid": "1545", "url": "https://eu.wikipedia.org/wiki?curid=669035", "title": "George Snedecor", "text": ""}
{"id": "669036", "revid": "1545", "url": "https://eu.wikipedia.org/wiki?curid=669036", "title": "William John Youden", "text": ""}
{"id": "669037", "revid": "1340", "url": "https://eu.wikipedia.org/wiki?curid=669037", "title": "Stanley (Falklandak)", "text": ""}
{"id": "669038", "revid": "512", "url": "https://eu.wikipedia.org/wiki?curid=669038", "title": "Road Town", "text": "Road Town Birjina uharte britainiarretako herria eta lurralde hiriburua da. Herria turismoaz bizi da eta aire-garraiorako Terrance B. Lettsome nazioarteko aireportua kokatzen da bertatik hurbil, uhartediko aireportu bakarra dena."}
{"id": "669041", "revid": "56334", "url": "https://eu.wikipedia.org/wiki?curid=669041", "title": "James Cronin", "text": "James Watson Cronin (Chicago, Illinois, -Saint Paul, Minnesota, ) estatubatuar fisikaria izan zen. Chicagoko unibertsitateko irakaslea eta ikertzailea, Fisikako Nobel saria jaso zuen 1980. urtean, materiaren disimetriaren inguruan egindako ikerketengatik. Bere lanari esker, CP haustea aurkitu zuten."}
{"id": "669042", "revid": "1545", "url": "https://eu.wikipedia.org/wiki?curid=669042", "title": "James Watson Cronin", "text": ""}
{"id": "669043", "revid": "56334", "url": "https://eu.wikipedia.org/wiki?curid=669043", "title": "Val Logsdon Fitch", "text": "Val Logsdon Fitch (Merriman, Nebraska, -Princeton, New Jersey, ) estatubatuar fisikaria izan zen. Estatu Batuetako Armadaren Manhattan proiektuan (lehen bonba atomikoa egiteko isilpeko programa) parte hartu zuen. 1948an ingeniaritza elektrikoko ikasketak bukatu zituen Montrealgo Unibertsitatean, eta 1954an fisikako doktoregoa lortu zuen New Yorkeko Columbia Unibertsitatean. 1954. urtetik aurrera irakasle izan da New Jerseyko Princeton Unibertsitatean. 1980an Fisikako Nobel saria jaso zuen J.W. Croninekin batera, atomoaren barruko partikulen jokabidean denboraren noranzkoak duen eraginaren gaineko ikerketengatik."}
{"id": "669044", "revid": "119347", "url": "https://eu.wikipedia.org/wiki?curid=669044", "title": "Biluzia diban batean eserita", "text": "Biluzia diban batean eserita () edo Erromatar emakume ederra Amedeo Modigliani artistaren margolan ezaguna da. 1919an oihalaren gaineko olioaz margotuta gaur egun bilduma pribatu batean gordea da. Modiglianik 1916tik 1919ra emakume biluzien sail bat margotu zuen, tartean hau. Lanak bere laguna zen L\u00e9opold Zborowskiren enkargua izan zen. Zborowskik margotzeko materialak, modeloak, dirua eta apartamentu bat utzi zion lanak burutzeko.\nHistoria.\nModiglianik behin bakarrik erakutsi zituen bere lanak jendaurrean, Parisen, 1917an, eta pentsatzekoa da margolan hau bertan zegoela. Erakusketa hori, jendaurreko eskandalua zela-eta, ireki zen egun berean poliziak itxi egin zuen. 1999an margolana Sotheby's galeriak saldu zuen, 16,7 milioi dolarretan. 2010an prezio hori gainditu zuen New Yorken, 68,9 milioi dolarretan.\nDeskribapena.\nMargolanean emakume erdi-biluzia ikusten dugu. Hankak gurutzatuak ditu. Atzealdea, gorria da. Lanak elementu abstraktuak ditu baina, aldi berean, Pizkundeko kutsu nabaria."}
{"id": "669045", "revid": "69297", "url": "https://eu.wikipedia.org/wiki?curid=669045", "title": "Lo\u00efc Chetout", "text": "Lo\u00efc Chetout (Baiona, -) lapurtar txirrindulari ohia da, Cofidis taldean aritzen zena. Naturgas Energ\u00eda talde amateurrean hazia, Euskadi taldean bilakatu zen profesional.\nPalmaresa.\n2010\n2012\n2013\n2016"}
{"id": "669046", "revid": "69297", "url": "https://eu.wikipedia.org/wiki?curid=669046", "title": "Quentin Jauregui", "text": "Quentin Jauregui (Cambrai, -) frantziar txirrindularia da, Ag2r-La Mondiale taldean aritzen dena. Jos\u00e9 Jauregui ziklo-krosslariaren semea, Quentin ziklo-krossean ere hasi zen baina 2012an errepidera pasa zen."}
{"id": "669048", "revid": "23317", "url": "https://eu.wikipedia.org/wiki?curid=669048", "title": "Unione Sportiva Sassuolo Calcio", "text": "Unione Sportiva Sassuolo Calcio Sassuolo hiriko futbol taldea da. 2013tik aurrera Serie A mailan dabil.\nEtxeko partidak Stadio Citt\u00e0 del Tricolore estadioan jokatzen ditu.\nHistoria.\n1922 urtean sortu bazen ere Emilia-Romagna eskualdeko maila baxutan ibili zen 1968an Serie D mailara igo zen arte. Garai hortan baziren talde gehiago hirian eta 1974an denek bat egin zuten gaur egungo taldea eratuz.\n2006an Serie C1 mailara igo zen eta hurrengo urteetan gora jarraituz 2013an egin zuen debuta maila nagusian. 2012-13an Eusebio Di Francesco entrenatzailea fitxatu zuen eta bere eskutik lortu zuen igoera. 2016an 6. postuan bukatu ondoren UEFA Europa League jokatzeko sailkatu zen. Athletic Club-en aurka jokatu zuen taldekako fasean. 2017an makalago ibili zen eta 12. postuan bukatu zuen liga. Eusebio Di Francesco entrenatzailea AS Roma taldeak fitxatu zuen.\nEuskal taldeen aurkako partidak.\nHauek dira Europako txapelketa ofizialetan US Sassuolok euskal taldeen aurka jokatu dituen partidak:"}
{"id": "669049", "revid": "512", "url": "https://eu.wikipedia.org/wiki?curid=669049", "title": "Javatar herria", "text": "Javatar herria (\"ngoko\" javeraz: \ua9ae\ua9ba\ua9b4\ua981\ua997\ua9ae, \"w\u00f2ng J\u00e5w\u00e5\"; \"krama\" javeraz: \ua9a0\ua9b6\ua9aa\ua981\ua997\ua9ae\ua9b6, \"tiyang Jawi\"; indonesieraz: \"suku Jawa\") hego-ekialdeko Asiako talde etnolinguistikoa da, jatorria Indonesiako Java uhartean duena. 100 bat milioi pertsona dira, gehienak Javako erdialde eta ekialdean bizi direnak; javatar jatorriko komunitate nabarmenak daude Indonesiako beste probintzietan, Malaysia, Singapur, Surinam, Hego Afrika eta Herbehereetan. Haien hizkuntza javera da."}
{"id": "669052", "revid": "58701", "url": "https://eu.wikipedia.org/wiki?curid=669052", "title": "Arlekin Inauteriak", "text": ""}
{"id": "669053", "revid": "88969", "url": "https://eu.wikipedia.org/wiki?curid=669053", "title": "Aiala Uribelarrea", "text": "Aiala Uribelarrea Leandro (Santurtzi, 1992ko urtarrilaren 1a) traineru estropadetako emakumezko patroi onenetakoa da. Gipuzkoako Liga bat irabazi du besteak beste.\nKirol ibilbidea.\nSanturtzikoa izanik Itsasoko Ama Arraun Elkartean hasi zen arraunean. 2010an Bizkaiko trainerua osatu zen eta Aiala izan zen patroi titularra. Kontxako Banderarako ere sailkatu zen eta laugarren postuan amaitu zuen. Proiektuak ez zuen ordea jarraipen argirik izan eta 2012an Hibaika Arraun Elkarteak fitxatu zuen. Errenterian ibilbide oparoa izan zuen, Gipuzkoako Liga bat irabazteaz gain Kontxako Banderan ere maila lehiakorrean aritu baitzen. 2017an Bizkaiara itzuli zen, Deustuko traineruaren txopara hain zuzen ere."}
{"id": "669054", "revid": "512", "url": "https://eu.wikipedia.org/wiki?curid=669054", "title": "Garry Shandling", "text": "Garry Emmanuel Shandling (Chicago, Illinois, 1949ko azaroaren 29a \u2013 Los Angeles, Kalifornia, 2016ko martxoaren 24a) Estatu Batuetako aktore eta umorista izan zen."}
{"id": "669057", "revid": "69297", "url": "https://eu.wikipedia.org/wiki?curid=669057", "title": "Essor basque", "text": "Essor basque 1976tik aurrera urtero, otsailaren erdialdean, Ipar Euskal Herrian egiten duten txirrindularitza lasterketa amateurra da. \"Challenge\" motako proba da, sailkapen nagusia izan arren, zenbait proba independentez (2015ean Boucles de l'Essor, Circuit de l'Essor, Tour de Basse-Navarre, Ronde du Pays basque eta Troph\u00e9e de l'Essor) osaturik dago.\nHainbat txirrindulari ezagunek hartu dute parte probetan, tartean Richard Virenque, Laurent Jalabert eta Thomas Voeckler frantziarrak edo Abraham Olano eta Joseba Beloki euskaldunak"}
{"id": "669059", "revid": "69297", "url": "https://eu.wikipedia.org/wiki?curid=669059", "title": "Nafarroa Behereko Itzulia", "text": "Nafarroa Behereko Itzulia 2010etik aurrera urtero, otsailaren erdialdean, Nafarroa Beherean egiten duten txirrindularitza lasterketa amateurra da, Essor basqueren barnean dagoena."}
{"id": "669061", "revid": "69297", "url": "https://eu.wikipedia.org/wiki?curid=669061", "title": "Euskal Herriko Itzulia (lasterketa amateurra)", "text": "Euskal Herriko Itzulia 1984tik aurrera urtero, otsailaren erdialdean, Ipar Euskal Herrian egiten duten txirrindularitza lasterketa amateurra da, Essor basqueren barnean dagoena."}
{"id": "669063", "revid": "10891", "url": "https://eu.wikipedia.org/wiki?curid=669063", "title": "2016ko Getxoko Zirkuitua", "text": "LVXXI. Getxoko Zirkuitua- XVI. Ricardo Otxoaren Memoriala 2016ko uztailaren 31n egin zuten. 17\u00a0km luzera zuen zirkuituak Getxo, Berango eta Leioa zeharkatu zituen eta pelotoiak, 10 bira egin ondoren, guztira 170\u00a0km osatu zuen. 1.1. maila zuen.\n9 taldek eta 66 txirrindularik hartu zuten parte, horietatik 44 amaitu zirenak. Garailea Diego Ulissi italiarra izan zen. Mendiko sailkapena Adri\u00e1n Gonz\u00e1lezek eta euskaldunena Pello Bilbaok irabazi zuten."}
{"id": "669064", "revid": "15795", "url": "https://eu.wikipedia.org/wiki?curid=669064", "title": "Lampre - Merida", "text": ""}
{"id": "669065", "revid": "6327", "url": "https://eu.wikipedia.org/wiki?curid=669065", "title": "Euskaltel Euskadi", "text": ""}
{"id": "669066", "revid": "105290", "url": "https://eu.wikipedia.org/wiki?curid=669066", "title": "San Millango sorginak", "text": "San Millango sorginak (gaztelaniaz, Las brujas de San Millan) 1907an Ignacio Zuloaga margolariak Segovian egindako lana da. Margolana Espainia Beltza islatzen du, muturreko errealismoaz. 1908an Parisen izan zen erakutsia, bertako Societ\u00e9 Nacionalean, eta 1909an New Yorken. Margolanean agertzen diren pertsonak bere osaba zen Daniel Zuloagaren neskameak ziren. San Millan Segovia hiriko erdiguneko auzoa da; XX. mendearen hasieran, nahiz eta erdigunetik gertu egon, txiroa eta degradatua zen. Haren bitartez, Zuloagak Gaztelaren arima erakutsi nahi zuen.\nDeskribapena.\nMargolanean sei pertsonai ikus daitezke, emakumeak seiak. Konposizioa triangelu batean antolatzen da, margolariaren lanetan ohikoa zen modutan. Atzean paisaia kasik ez da ikusten, beldurra eta iluntasuna trasmititzeko. Orokorrean margolanak tenebrismoa adierazten du baina hala ere emakumeen aurpegiek argi berezia adierazten dute."}
{"id": "669069", "revid": "512", "url": "https://eu.wikipedia.org/wiki?curid=669069", "title": "Su-ontzi", "text": "Su-ontzia, eltze-motako su-ontzia edo lapiko-motako su-ontzia barnean jarritako txingarren beroa irteten uzteko azal guztian zuloak dituen ontzia da. Garai batean hankak berotzeko erabiltzen zen."}
{"id": "669078", "revid": "512", "url": "https://eu.wikipedia.org/wiki?curid=669078", "title": "Maduratar herria", "text": "Maduratar herria (indonesieraz: \"Orang Madura\" eta \"Suku Madura\") hego-ekialdeko Asiako talde etnolinguistikoa da, jatorria Indonesiako Madura uhartean duena. Gaur egun, Indonesiako beste eskualde askotan ere hedaturik dago, eta herrialdeko etniarik ugarienetan hirugarrena da. 2010ean 7.179.356 lagun ziren. Haien hizkuntza madurera da, eta gehienak musulman sunitak dira."}
{"id": "669079", "revid": "15795", "url": "https://eu.wikipedia.org/wiki?curid=669079", "title": "Sundanera", "text": ""}
{"id": "669080", "revid": "98220", "url": "https://eu.wikipedia.org/wiki?curid=669080", "title": "Sondatar herria", "text": "Sondatar herria (sonderaz: \u1b85\u1b9b\u1b80 \u1b9e\u1ba5\u1b94\u1baa\u1b93, \"Urang Sunda\") hego-ekialdeko Asiako talde etnolinguistikoa da, jatorria Java uharteko mendebaldean duena. Gaur egun, Indonesiako beste eskualde batzuetan ere hedaturik dago, eta herrialdeko etniarik ugarienetan bigarrena da. 2010ean 36.701.670 lagun ziren. Haien hizkuntza sondera da, eta gehienak musulmanak dira."}
{"id": "669081", "revid": "96586", "url": "https://eu.wikipedia.org/wiki?curid=669081", "title": "Nagore Orbeltzu", "text": "Nagore Orbeltzu (Irun, Gipuzkoa, 1971ko uztailaren 23a) gipuzkoar aktorea da. \"Duplex\" eta \"DBH\" telesailetan egindako lanagatik ezagun bilakatu zen."}
{"id": "669082", "revid": "16654", "url": "https://eu.wikipedia.org/wiki?curid=669082", "title": "I\u00f1aki Olaortua", "text": "I\u00f1aki Olaortua Descarga (Arrasate, Gipuzkoa, 1993ko abuztuaren 3a) euskal herritar futbolaria da. Erdiko atzelari lanetan aritzen da."}
{"id": "669084", "revid": "105290", "url": "https://eu.wikipedia.org/wiki?curid=669084", "title": "Xenobiotiko", "text": "Xenobiotikoak organismo baten ohiko osaketan edo metabolismoan ezohikoak diren edo batere agertzen ez diren osagaiak dira. Agertzen direnean edo maila kritiko bat gainditzen dutenean, kanpoko kutsadura edo organismoaren disfuntzioa adierazten dute."}
{"id": "669085", "revid": "7792520", "url": "https://eu.wikipedia.org/wiki?curid=669085", "title": "Erresilientzia (psikologia)", "text": "Erresilientzia, arazo, ezbehar eta trauma psikologikoei aurre egiteko pertsonek duten ahalmena da.\nHistoria.\nBoris Cyrulnik psikiatrak eta psikoanalistak\u00a0John Bowlbyren idatzietan oinarritutako kontzeptu hau zabaldu egin zen. Erresilientzia, materialeen erresistentziatik eratorritako hitza da, hots, hautsi gabe, jatorrizko egoerara itzultzeko duten ahalmena; adibidez, gezi bat abiarazteko erabiltzen dugun arku tolestu bat edo haizearen eraginpean dagoen ihia. Pertsona edo talde batek erresilientzia dutela esaten dugunean, ezbeharrei aurre egiteko gaitasuna dutela adierazten dugu; gerta daiteke, egoera horretatik indarberritua ateratzea ere. Egun, erresilientzia, psikologia baikorrean erabiltzen da, gizakiaren balio eta ezaugarri positiboetan oinarritzen da eta ez patologia eta ahulezietan, ohiko psikologiak egiten zuen modura. Erresilientzia kontzeptua \"sendotasun\"\u00a0hitzetik gertu dago, hots, egoera latz bat gailendu, indarberritu eta aurreko egoera baino egoera hobean egon."}
{"id": "669086", "revid": "10891", "url": "https://eu.wikipedia.org/wiki?curid=669086", "title": "Erich Andres", "text": "Erich Andres (Leipzig, 1905eko urtarrilaren 12a - Hamburgo, 1992ko otsailaren 6a) argazkilari alemaniarra izan zen.\nArgazkigintzan zaletu moduan sartu zen. 1936an Hirugarren Reicharen albiste-agentziarentzat hasi zen lanean. Espainiako Gerra Zibilean milaka argazki atera zituen, tartean Irun, Elgoibar, Tolosa, Eibar, Iru\u00f1a, Donostia, Bergara eta Gasteizkoak."}
{"id": "669087", "revid": "46380", "url": "https://eu.wikipedia.org/wiki?curid=669087", "title": "Erresilentzia (psikologia)", "text": ""}
{"id": "669089", "revid": "119347", "url": "https://eu.wikipedia.org/wiki?curid=669089", "title": "Valeria Luiselli", "text": "Valeria Luiselli (Mexiko Hiria, 1983ko abuztuaren 16a) idazle mexikarra da; besteak beste, \"Papeles Falsos\" (2010) saiakera liburua eta \"Los ingr\u00e1vidos \"(2011) eta \"La historia de mis dientes\" (2014) eleberriak argitaratu ditu. Hainbat egunkari eta aldizkaritan kolaboratzen du, hala nola, \"Letras Libres\", \"The New York Times\", eta \"Dazed &amp; Confused\". Latinoamerikako idazle berri esanguratsutzat jo du kritika alemaniarrak. \"El Pa\u00eds\" egunkarian iritzi zutabea idazten du hilero.\nBizitza pertsonala.\nMexiko hirian jaio zen 1983ko abuztuaren 16an.\u00a0 Cassio Luiselli Fern\u00e1ndez diplomatikoaren alaba da; Hegoafrikan Mexikoko lehen enbaxadore izandakoarena, alegia. Hori dela eta, haurra zela\u00a0 Nelson Mandela ezagutu zuen Luisellik.\nFilosofia eta letrak ikasketak burutu zituen Mexikoko Unibertsitate Nazional Autonomoan. 2008an New Yorken literatura konparatiboa ikasi zuen Columbiako Unibertsitatean eta bertan ezarri zuen bizilekua.\n\u00c1lvaro Enrigue idazle mexikarrarekin ezkonduta dago."}
{"id": "669091", "revid": "105290", "url": "https://eu.wikipedia.org/wiki?curid=669091", "title": "Txingar", "text": "Txingarra, brasa, kanborra edo zirta, garrik gabe, baina gori-gori dagoen ikatz- edo egur-zatia da. Txingarrak oso bero egon daitezke, askotan eurak sortzeko erabili den sua bezain beste. Sua bukatu ostean ere bero kopuru handia jauritzen dute, eta ez badira modu egokian tratatzen sua berriro piztu dezakete horretarako material berririk aurkitzen badute. Arrisku hori kentzeko ohikoa da camping egiterakoan urarekin itzaltzea erabili ostean.\nTxingarrak oso erabiliak dira sukaldaritzan, haragi, arrain edo barazkiak sutan egiteko, prestaketa luzeagoa dutelako eta, erre gabe, janaria prestatzeko aukera ematen dutelako."}
{"id": "669092", "revid": "119347", "url": "https://eu.wikipedia.org/wiki?curid=669092", "title": "Francoren erretratua", "text": "Francoren erretratua (gaztelaniaz, Retrato de Franco) 1940an Ignacio Zuloaga margolariak egindako lana da. Margolanak artistaren jarrera ideologikoa oso garbi adierazten du. Hasieran oso tradizionala bazen, Espainiako Gerra Zibilarekin batera frankozaleen aldeko jarrera sutsua hartu zuen. Esan daiteke urte haietan haren heriotza gertatu arte, 1945an, Zuloagaren lan nagusiak diktaduraren laudorioak izan zirela; esaterako Valle de los Ca\u00eddosen lanetan lagundu zuen ere bai. Zentzu horretan, erretratu hau Francoren apologia nabarmena da.\nDeskribapena.\nMargolanean elementu nagusia diktadorearen irudia da, urdin-marroi hondo baten gainean. Franco Espainiako bandera erraldoi batez bildua agertzen da. Jantziak elementu desberdinak nahasten ditu: zaldiz ibiltzeko botak, zaldunderiaren uniformearen prakak, generalaren gerrikoa, Falangearen alkandora urdina eta txapel gorria. Kritiko askoren iritziz Francori egin zitzaion erretratu onena Zuloagarena izan zen."}
{"id": "669093", "revid": "119347", "url": "https://eu.wikipedia.org/wiki?curid=669093", "title": "L'Arcusgi", "text": "L'Arcusgi folk musika talde polifoniko korsikarra da, 1984an sortua, Bastian eta Luccianan jatorria duena.\nL'Arcusgi, korsikeraz, Pasquale Paoli korsikar abertzalearen armadak XVIII. mendean erabiltzen zituen arkabuzen izena da. Izenak berak agerian jartzen du taldeak haren abestiei eman nahi dion zentzu politikoa.\nKideen kopurua aldatu egin da urteen poderioz. Gaur egun 9 abeslarik eta 5 musikarik osatzen dute (2016an).\nKorsikar hizkuntza eta identitatearen aldeko jarrera garbia hartzen dute haien abestietan. Horretaz gain, haien eskubide nazionalak aldarrikatzen dituzten beste herriei aipamena ere egiten diete sarri. Taldeak, bereziki, harreman estuak mantendu ditu beti Euskal Herriarekin "}
{"id": "669094", "revid": "56334", "url": "https://eu.wikipedia.org/wiki?curid=669094", "title": "Salwa Bakr", "text": "Salwa Bakr (; Kairo, 1949) egiptoar idazlea da.\nBakr da Egiptoko tradizio literario moderno aberatsenetakoa duen idazle garaikidea eta Egiptoko eleberri eta kontakizun laburren egile ospetsuenetakoa. Enpresa administrazioko ikasketak eta kritika literariokoak egin zituen, eta kazetaritzan hasi zen, ondoren, lanean. Hiru bilduma eman ditu argitara kontakizun laburrez osatuak, eta bi eleberri ere idatzi ditu. Bere kontakizun laburrei esker Alemaniako irrati nazionalaren Fikzioko Sari Nagusia eskuratu zuen 1993an. Lan ezagunena 1997an argitara emandako \"Urrezko orga\" eleberri satirikoa du, zeinetan kontatzen baititu Nasserren agintaldian Kairoko espetxe batean bizi ziren emakumeen istorioak. Aipagarria du, halaber, \"Gizonen trikimailuak eta beste kontakizun zenbait\" (1993)."}
{"id": "669095", "revid": "336", "url": "https://eu.wikipedia.org/wiki?curid=669095", "title": "Karbono-beltz", "text": "Karbono-beltza batez ere karbono elementala duen gaia da, hidrokarburoen konbustio partzial edo deskonposizio termikoz lortua, kautxuaren betegarri gisa erabili ohi dena."}
{"id": "669096", "revid": "119347", "url": "https://eu.wikipedia.org/wiki?curid=669096", "title": "Millan-Astrayren erretratua", "text": "Millan-Astrayren erretratua () 1942an Ignacio Zuloaga margolariak egindako lana da. Margolana artistaren jarrera ideologikoa oso garbi adierazten du. Hasieran oso tradizionala bazen, Espainiako Gerra Zibilarekin batera frankisten aldeko jarrera sutsua hartu zuen. Esan daiteke urte haietan haren heriotza gertatu arte, 1945an, Zuloagaren lan nagusiak diktaduraren laudorioak izan zirela; esaterako Valle de los Ca\u00eddosen lanetan lagundu zuen ere bai. Zentzu horretan, erretratu hau eskuin-muturreko Millan-Astray Espainiar Legioaren jeneralaren apologia nabarmena da.\nDeskribapena.\nMargolanean elementu nagusia frankismoaren heroi nagusietariko horren irudia da, urdin-marroi hondo baten gainean; zentzu horretan \"Francoren erretratua\"rekin antza handia erakusten du lan honek. Millan-Astrayk, gerran sufritutako zaurien ondorioz, beso bat eta begi bat galdu zituen eta horrela agertzen da Zuloagak margotutako margolanean. Darama uniformea Francok bere margolanean aurkezten duenaren antzekoa da: jeneralaren gerrikoa, zaldiz ibiltzeko botak eta, hemen desberdintasuna, legioaren uniformea. Francoarenarekin erakusten duen beste desberdintasuna arropetan erakusten duen desordena da: alkandora irekita erakusten eta barruko kamiseta erakusten du. Lanean ez dira militarraren zauriak eta arazo fisikoak disimulatzen; horretan protagonistaren ideologia nazionalistarekin bat egiten zuen zeren eta honek zauriak ohore moduan erakusten baitzituen."}
{"id": "669097", "revid": "336", "url": "https://eu.wikipedia.org/wiki?curid=669097", "title": "Bandurria", "text": "Bandurria harizko musika tresna da, Espainian erabiltzen dena. Gitarraren antzekoa da, baina askoz ere txikiagoa, eta giderraren eta kaxaren elkargunean hura baino estuagoa. Antzina hiru soka besterik ez zituen eta gider leuna; hari ardatzik gabea zen. Gaur egun 12 hari ditu pareka jarrita; lehenengo seiak hestez eginak dira, eta hari-bilduak beste seiak. Giderrak metalezko 14 hari ardatz finko ditu. Oskol edo bufalo adar punta batez jotzen da; kontzertuetan hiru bandurriako taldeak izaten dira, herri musikan batez ere."}
{"id": "669098", "revid": "512", "url": "https://eu.wikipedia.org/wiki?curid=669098", "title": "Jesus Aranbarri", "text": "Jesus Aranbarri izan daiteke:"}
{"id": "669099", "revid": "56334", "url": "https://eu.wikipedia.org/wiki?curid=669099", "title": "Jesus Aranbarri Arregi", "text": "Jesus Aranbarri Arregi (Azkoitia, ) gipuzkoar txirrindulari ohia da. 1986 eta 1990 artean txirrindulari profesionala izan zen baina ez zuen garaipenik lortu.\nPalmaresa.\n1986\n1987\n1989"}
{"id": "669100", "revid": "69297", "url": "https://eu.wikipedia.org/wiki?curid=669100", "title": "Sebastian Elortza", "text": "Sebastian Elortza Uria (Azkoitia, ) gipuzkoar txirrindulari ohia da. 1962 eta 1971 artean txirrindulari profesionala izan zen eta 8 garaipen lortu zituen.\nPalmaresa.\n1961\n1962\n1963\n1964\n1965\n1966\n1967\n1969"}
{"id": "669101", "revid": "1545", "url": "https://eu.wikipedia.org/wiki?curid=669101", "title": "Sebasti\u00e1n Elorza", "text": ""}
{"id": "669102", "revid": "23317", "url": "https://eu.wikipedia.org/wiki?curid=669102", "title": "Funcor-Munguia", "text": "Funcor-Munguia Euskal Herriko txirrindularitza talde profesionala izan zen, 1961-62 denboraldietan ibili zena.\nBabesle nagusia Funcor enpresa izan zen.\nEz zuen Itzuli Handietan parte hartu baina emaitza hauek izan zituen:"}
{"id": "669103", "revid": "1545", "url": "https://eu.wikipedia.org/wiki?curid=669103", "title": "Valentin Uriona", "text": ""}
{"id": "669104", "revid": "1545", "url": "https://eu.wikipedia.org/wiki?curid=669104", "title": "Funcor-Mungia", "text": ""}
{"id": "669105", "revid": "56334", "url": "https://eu.wikipedia.org/wiki?curid=669105", "title": "Felipe Mar\u00eda Gar\u00edn", "text": ""}
{"id": "669106", "revid": "96586", "url": "https://eu.wikipedia.org/wiki?curid=669106", "title": "Jose Antonio Jauregi", "text": "Jose Antonio Jauregi Orokieta (Egillor, - Sibiu, ) nafar antropologo eta saiakeragilea izan zen. Giza jokaera ikertu zuen eta baita dibulgatu ere. \"Las Reglas del Juego\" (RTVE, 1977) saioa aurkeztu zuen. Oxfordeko Unibertsitatean ikasi zuen eta Nafarroako Unibertsitate Publikoaren lehenengo dekanoa izan zen."}
{"id": "669107", "revid": "1545", "url": "https://eu.wikipedia.org/wiki?curid=669107", "title": "Sebastian Elorza", "text": ""}
{"id": "669108", "revid": "69297", "url": "https://eu.wikipedia.org/wiki?curid=669108", "title": "Roberto Morales", "text": "Roberto Morales Erostarbe (Balmaseda, ) bizkaitar txirrindularia izan zen, 1956 eta 1965 artean profesionala izan zena. Bere ibilbidean hainbat garaipen lortu zituen. Carmelo eta Jes\u00fas anaiak ere, txirrindulari profesionalak izan ziren."}
{"id": "669109", "revid": "10891", "url": "https://eu.wikipedia.org/wiki?curid=669109", "title": "2016ko Ordiziako Klasika", "text": "XCIII. Ordiziako Klasika- Ordiziako Udala Sari Nagusia 2016ko uztailaren 25ean egin zuten. Hasiera eta bukaera Ordizian, Abaltzisketa eta Altzo zeharkatu zituen, 165,7\u00a0km ibilbidean. 1.1 maila zuen.\n16 taldek eta 109 txirrindularik hartu zuten parte, horietatik 79k bukatu zutenak. Garailea Simon Yates izan zen. Tarteko helmugak Ibai Salasek, mendiko sailkapena Yeison Chaparrok eta taldeen sailkapena Caja Rural-Seguros RGAk irabazi zuten."}
{"id": "669110", "revid": "12788", "url": "https://eu.wikipedia.org/wiki?curid=669110", "title": "Team Jayco AlUla", "text": "Team Jayco AlUla (UCI kodea: JAY) australiar txirrindularitza talde profesionala da, UCI WorldTeam lizentzia duena (lehen talde australiarra kategoria horretan). 2012. urtean debutatu zuen.\nHistoria.\nSorrera.\n2011. urtean zehar hasi ziren australiar taldea sortzen Shane Bannan, Australiako hainbat txirrindularitza egituraren buru izandakoa, eta Gerry Ryan enpresagizon australiarra. Berehala jo zuten Neil Stephens txirrindulari-ohi eta zenbait taldetako zuzendari izandakoarengana, proiektuaren kirol-atalaren buru izan zedin. Espreski taldea martxan jartzeko Gerry Ryanek sortu zuen \"GreenEDGE\" elkartea izan zen babeslea hasiera batean, beste enpresekin akordioak lortu artean.\nHelburua WorldTour lizentzia lortu eta Frantziako Tourra lehiatzea zen, nahiz eta nagusia lehiatzeko aukerarik ez izan. Horrez gain, denboraldian zehar emaitza onak lortzeko moduko taldea osatu nahi izan zuten, nukleo australiarrarekin baina mundu osoko txirrindulariz osatua.\nSantini arropa-marka eta SCOTT bizikleta-etxea izango ziren babesleetako bi. Subaru autoak erabiltzen zituzten, eta beste zenbait akordio txiki ere itxi zituzten.\n2012ko maiatzean Orica Limited enpresa izendatu zen lehen babesle gisa, izena \"GreenEDGE Cycling\" izatetik \"Orica-GreenEDGE\" izatera pasatuz.\n2012: lehen denboraldia arrakastatsua.\nSimon Gerrans australiarra izan zen lehen denboraldian zehar taldeburua. WorldTourreko hainbat garaipen lortu zituen: Tour Down Under australiarreko sailkapen nagusia, Milan-San Remo monumentua eta Quebeceko Sari Nagusia. Horrez gain, Amstel Gold Race klasikoan hirugarren sailkatu zen, Donostia Klasikoan bigarren, eta Australiako Txapelketa irabazi zuen errepideko modalitatean.\nMichael Albasini suitzarrak ere denboraldi bikaina osatu zuen, Kataluniako Itzulia irabazteaz gain bertan etapa bat eta Suitzako Itzulian beste bat irabazi baitzituen. La Fl\u00e8che Wallonnen podiumera igotzea ere lortu zuen.\nWorldTourreko astebeteko itzulietan hainbat etapa ere eskuratu zituen taldeak: Daryl Impeyk Euskal Herriko Itzulian, Luke Durdbridgek Dauphin\u00e9 Lib\u00e9r\u00e9n, Svein Tuftek Eneco Tour-ean eta Aidis Kruopisek Poloniako Itzulian. Tirreno-Adriatikoko eta Eneco Toureko taldekako erlojupekoak ere irabazi zituzten.\nItzuli handietan bi etapa garaipen lortu zituzten (Matthew Goss esprinterrak Italiako Giroan eta Simon Clarkek Espainiako Vueltan (mendiko sailkapena irabazteaz gain). Matthew Gossek Frantziako Tourreko hainbat etapa podiumean amaitu zituen, eta Allan Davisek ere aukera onak izan zituen Espainiako Vueltan."}
{"id": "669111", "revid": "6327", "url": "https://eu.wikipedia.org/wiki?curid=669111", "title": "Orica-GreenEDGE", "text": ""}
{"id": "669114", "revid": "6327", "url": "https://eu.wikipedia.org/wiki?curid=669114", "title": "Orica-BikeExchange", "text": ""}
{"id": "669115", "revid": "6327", "url": "https://eu.wikipedia.org/wiki?curid=669115", "title": "Ag2r-La Mondiale", "text": ""}
{"id": "669116", "revid": "105290", "url": "https://eu.wikipedia.org/wiki?curid=669116", "title": "Sutzar", "text": "Sutzarra jaietan eta bestelako ospakizunetan pizten den su handia da, esaterako San Joan bezperako sua."}
{"id": "669117", "revid": "96030", "url": "https://eu.wikipedia.org/wiki?curid=669117", "title": "Beheko su", "text": "Beheko sua, sutondoa, supazterra, sutantza edo su baxua etxe barruko sutegia da, zoruaren parean edo altuxeago, hormaren kontra edo bertan sartuta egon daitekeena eta gainean keak biltzeko kanpai bat izaten duena.\nMendeetan zehar etxeetako espazio garrantzitsuenetarikoa izan zen. Bertan sukaldatzeaz gain, egongela eta jangela gisa balio zuen eta berotasuna zegoen bertan. Familiaren bizitza sutondoaren inguruan konzentratu ohi zen, bereziki sasoi hotzenetan. Beheko suaren gainean pertza bat izatea ohikoa zen, suarekin bero manten zedin beti. Horrez gain, hestekiak kanpaian zintzilikatzen ziren keztu zitezen. \nEtxearen diseinua.\nEgurrarekin sortzen den lurruna handiagoa da fuel olioak sortzen duena baino, bero-botere txikiagoa daukalako. Erregai solido bat den horretan, bero-galera sentikorrak eta konbustio osatugabea handiagoak dira eta gehiegizko aire kantitateak handiagoak dira. Bestalde, egurra metatzeko azalera handiagoa behar da fuela gordetzeko baino. Etxean izango den karga termikoa baxuagoa da egurra erabiliz gero. "}
{"id": "669118", "revid": "20653", "url": "https://eu.wikipedia.org/wiki?curid=669118", "title": "Su (etxea)", "text": ""}
{"id": "669119", "revid": "20653", "url": "https://eu.wikipedia.org/wiki?curid=669119", "title": "Sutondo", "text": ""}
{"id": "669120", "revid": "20653", "url": "https://eu.wikipedia.org/wiki?curid=669120", "title": "Supazter", "text": ""}
{"id": "669121", "revid": "20653", "url": "https://eu.wikipedia.org/wiki?curid=669121", "title": "Sutantz", "text": ""}
{"id": "669122", "revid": "20653", "url": "https://eu.wikipedia.org/wiki?curid=669122", "title": "Su baxu", "text": ""}
{"id": "669125", "revid": "105290", "url": "https://eu.wikipedia.org/wiki?curid=669125", "title": "Malayo-polinesiar hizkuntzak", "text": "Malayo-polinesiar hizkuntzak austronesiarra deituriko hizkuntza familiaren azpitalde bat da. Hizkuntza hauen eremua guztiz zabala da: Malaysia, Indonesia eta Filipinak osorik, eta Vietnam, Kanbodia, Taiwan, Madagaskar eta Ozeano Barearen Hego eta Erdialdeko uharteetako zatiak. Hala, familia hau munduko hedatuenetariko bat da bai geografia hedaduragatik bai hiztunen kopuruagatik.\nBi adar bereizten dira: mendebaldeko edo indonesiar hizkuntzena eta ekialdekoa edo ozeanikoa. Nagusia mendebaldekoa da, 200 hizkuntza inguruk osaturik dago eta horien artean garrantzitsuenak lehen edo bigarren hizkuntza gisa erabiliak dira: malaysiera (15 milioi hiztun), indonesiera (160 milioi), javera (100 milioi) eta tagaloa (65 milioi). Ekialdekoak, ordea, 300 inguru dira, guztira milioi bat hiztun besterik biltzen ez dutelarik."}
{"id": "669126", "revid": "336", "url": "https://eu.wikipedia.org/wiki?curid=669126", "title": "Malaysiar herria", "text": "Malaysiar herria (, jawi: \u0627\u0648\u0631\u06a0 \u0645\u0644\u0627\u064a\u0648) hego-ekialdeko Asiako talde etnolinguistikoa da, batez ere Malaysiako penintsulan, ekialdeko Sumatran eta Borneoko itsasalden bizi dena. Larru horixkakoak edo beltzaranak dira, txikiak, hazpegiz mongoliarren eitekoak, eta ile beltz leuna dute. Austronesiar (malaysiar-polinesiar) familiako hizkuntzak erabiltzen dituzte.\nHistoria.\nMalaysiar herriak, seguruenik, Borneoko kostaldean du bere jatorria. Duela 1.500 urte hedatzen hasi ziren eta gaur egun Malakan (% 53) eta Indonesian (Sumatra, Java, Madura, Bali, Sumbawa, Flores) bizi dira batez ere; halaber, Malaysia eta Filipinetako uharte guztietara iritsi ziren, bertako biztanleria barnealdera bazterreratuz. Malaiarrak finkatu diren tokietako herrien kulturak eragin handia izan du berean (Siam, Java eta Sumatrakoak gehienbat). Indiaren eragina ere handia izan da, eta hinduismoa asko zabaldu zen malaysiarren artean, harik eta XV. mendean musulman egin ziren arte. Malaysiar gehienak nekazariak dira eta herrixketan bizi dira, habe gainean eraikitako etxeetan.Malaysiako penintsulan nekazaritzako gai garrantzitsuena arroza da; bestalde hango kautxu ekoizpena munduko lehenetarikoa da."}
{"id": "669127", "revid": "512", "url": "https://eu.wikipedia.org/wiki?curid=669127", "title": "David A. R. White", "text": "David Andrew Roy White (Dodge City, 1970eko maiatzaren 12a) estatubatuar aktore, zinema zuzendari eta gidoigilea da."}
{"id": "669128", "revid": "23317", "url": "https://eu.wikipedia.org/wiki?curid=669128", "title": "Club de Futbol Reus Deportiu", "text": "Club de Futbol Reus Deportiu futbol talde katalana da, Reus hirikoa, Tarragonako probintzian. 2016an Espainiako Bigarren Mailara igotzea lortu zuen baina diru arazo larriengatik bigarren denboraldian kanporatua izan zen eta ondoren desegin zen.\nHistoria.\n1909 urtean \"Club Deportiu Reus\" sortu zen aurrez izan zen \"Reus Sport Club\" taldeari jarraipena emanez. 1917an \"Club Velocipedista\" eta \"SC Ol\u00edmpia\" taldeekin bat egin zuen \"Reus Deportiu\" bihurtuz. 1951 urtean taldeak bi kirol nagusi zituen eta bitan banatzea erabaki zuen, futbol taldea alde batetik eta patin-hockey taldea bestetik.\nHistoria guztian zehar behe mailatan ibili zen. 1981ean lehen aldiz Bigarren B Mailara igotzea lortu zuen eta bi urte egin zituen bertan. 1999an eta 2002an igoera berriak lortu zituen eta 2016an lehen aldiz Bigarren B mailako finalera iritsi zen eta irabazi ez zuen arren Bigarren Mailara igo zen. Estreineko denboraldian 11. postuan gelditu zen.\n2018ko urrian egoera ekonomikoa oso larria zuela onartu zuen, 5'3 milioi eurotako zora baitzuen. Jokalariek 3 hilabete zeramaten kobratu gabe eta kluba salatzear egon ziren baina abenduan tratu batetara iritsi eta Reus desagertzeko arriskua ekidin zen. 2019ko urtarrilaren 28an ordea Ligatik kanporatzeko erabakia hartu zen, hiru urtetarako.\nDatuak.\n2018-19 denboraldia barne."}
{"id": "669129", "revid": "23317", "url": "https://eu.wikipedia.org/wiki?curid=669129", "title": "UCAM Murcia Club de F\u00fatbol", "text": "UCAM Murcia Club de F\u00fatbol (izen osoa, \"Universidad Cat\u00f3lica de Murcia Club de F\u00fatbol\") futbol talde murtziarra da, 1999an Universidad Cat\u00f3lica San Antoniok babesturikoa.\nHistoria.\nTaldea 1999an sortu zen eta 2008an Hirugarren mailara igo zen. Hurrengo urteetan egoitza aldatuz joan zen toki bakoitzean bertako izena hartuz, \"Costa C\u00e1lida-Beniaj\u00e1n\" hasieran eta ondoren \"Costa C\u00e1lida-Sangonera\".\n2011-12 denboraldirako Universidad Cat\u00f3lica San Antoniok taldea babestu eta gaur egungo izena hartu zuen. Urte horretan bertan Bigarren B mailara igotzeaz gain Errege Kopan egin zuen debuta eta Deportivo Alav\u00e9s taldearen aurka jokatu zuen. Urte bete egin zuen 2. B mailan baina 2014an berriz igo zen. 2016an Bigarren B mailako txapelduna izan zen eta Bigarren mailara igo zen, hurrengo urtean ordea maila galdu du.\nDatuak.\n2023-24 denboraldia barne."}
{"id": "669130", "revid": "23317", "url": "https://eu.wikipedia.org/wiki?curid=669130", "title": "UCAM Murcia CF", "text": ""}
{"id": "669131", "revid": "201", "url": "https://eu.wikipedia.org/wiki?curid=669131", "title": "TED", "text": "TED (Technology, Entertainment and Design) irabazi-asmorik gabeko erakundea da (euskaraz: TED Teknologia, Entretenimendua eta Diseinua) eta \"hedatzea merezi duten ideiak\" () zabaltzea du xede. Oro har, hitzaldi edo elkarrizketa labur eta erakargarrien bidez, \"TED Talks\" izenekoak, betetzen du aipatu helburua. Sapling Foundation fundazioa da TED erakundearen jabea.\nTED erakundeak antolatzen dituen hitzaldi mota horien eraketa asko zabaldu da, eta azken aldian era horretako hitzaldiei maiz esaten zaie \"TED motako hitzaldiak\" direla\n\"TED talks\" elkarrizketek gai anitzez dihardute, besteak beste, zientziak, artea eta diseinua, politika, hezkuntza, kultura, negozioak, mundu-mailako gaiak, teknologia eta garapena, eta entretenimendua. Hizlarien artean, halaber, pertsona ezezagunak zein esanguratsuak aurki daitezke: esaterako, AEBetako presidente ohi Bill Clinton, James D. Watson Nobel Sariduna, Bill Gates Microsoften sortzaileetako bat, edo Yanis Varoufakis ekonomialaria eta Greziako Finantza ministro ohia.\n1.000 elkarrizketatik gora aurki daitezke TED webgunean, eta kontsulta modura erabiltzeaz gain, dohainik ere jaitsi daitezke. Bestalde, elkarrizketok 100 hizkuntza baino gehiagotan daude ikusgai eta entzungai, eta azpitituluak jarri edo kentzeko aukera dago.\nIbilbidea.\n1984. urtean abiatu zuen ibilbidea TED erakundeak konferentzia baten bidez, teknologia, entretenimendua eta diseinua uztartu nahian. Konferentzia, 1990az geroztik, urtero egiten da. TED elkarrizketak, aldiz, 2006. urtean jarri zituzten Interneten eskuragarri TED webgunean, YouTuben eta iTunesen.\nTED erakundearen egoitzak New Yorken eta Vancouverren kokatzen dira."}
{"id": "669132", "revid": "20653", "url": "https://eu.wikipedia.org/wiki?curid=669132", "title": "Brasa", "text": ""}
{"id": "669133", "revid": "20653", "url": "https://eu.wikipedia.org/wiki?curid=669133", "title": "Kanbor", "text": ""}
{"id": "669134", "revid": "20653", "url": "https://eu.wikipedia.org/wiki?curid=669134", "title": "Zirta (sua)", "text": ""}
{"id": "669135", "revid": "99405", "url": "https://eu.wikipedia.org/wiki?curid=669135", "title": "Amsterdamgo portua", "text": "Amsterdamgo portua (), Amsterdam hiriko portua da, Herbehereetan dagoena. Europako 4. porturik garrantzitsuena da zama tona neurrien arabera. Portua garai bateko IJ izeneko badiaren eta Ipar Itsasoko kanalaren arteko eremuan dago, eta horrekin, Ipar Itsasoarekin lotuta dago. Portua XIII. mendean hasi zen funtzionatzen eta XVII. mendean Ekialdeko Indietako Herbeheretar Konpainiaren jarduera gune nagusia izan zen. Gaur egun, Herbehereetako bigarren porturik handiena da, Rotterdamgo portuaren atzetik."}
{"id": "669136", "revid": "512", "url": "https://eu.wikipedia.org/wiki?curid=669136", "title": "Mariano Barbacid", "text": "Mariano Barbacid Montalb\u00e1n (Madril, Espainia, 1949ko urriaren 4a) espainiar biokimikaria da. Minbizia sortzen duten geneen ikerkuntzaren aitzindaria da.\n1974an Zientzia Kimikoen doktoregoa egin zuen Madrilgo Unibertsitate Complutensean, eta bekadun joan zen Estatu Batuetara. Minbiziaren jatorria ikertzen zuen zientzialari talde bat zuzendu zuen Bethesdako Minbiziaren Institutu Nazionalean, Marylanden. 1979an bere lan taldea eratu zuen institutu horretako Biologia Laborategian, eta hiru urte geroago onkogene zelular bat identifikatu zuten giza tumore batean (ordu arte erretrobirusetan baino ez ziren identifikatzen).\nIngeniaritza zientifikoaren bidez, gaitzik gabeko zeluletan minbizia sor dezaketen geneak bakartu eta identifikatu zituen. Aurkikuntza horrek berebiziko garrantzia izan zuen minbizia eta Alzheimerren zein Parkinsonen gaixotasunak sendatzeko. Sari ugari jaso ditu, eta 1994an Men\u00e9ndez Pelayo Nazioarteko Unibertsitateak Honoris Causa doktore izendatu zuen. 1998ko martxoan Ikerketa Onkologikoen Zentro Nazionala sortzeko proiektua aurkeztu zuen Madrilen. Estatu Batuetako zenbait erakunde ospetsutan lanean jardun ondoren, Barbacid Espainiara itzuli da ikerkuntza-etxe hori zuzentzeko."}
{"id": "669139", "revid": "12467", "url": "https://eu.wikipedia.org/wiki?curid=669139", "title": "Barbara (abeslaria)", "text": "Monique Andr\u00e9e Serf, Barbara moduan ezaguna, (Paris, Frantzia, 1930eko ekainaren 9a - Neuilly-sur-Seine, Frantzia, 1997ko azaroaren 24a) frantses kantugile eta abeslaria izan zen.\nHasieran, Belgikako eta Frantziako kabaretetan aritu zen. Pianoa jotzen zuen, eta Brassens, Brel, Xarnof, Fragson eta beste abeslari batzuen kantak abesten zituen garai hartan. Gero, bere abestiak sortzen hasi zen, eta 1963an arrakasta handia lortu zuen bere diskorik ospetsuenetako batekin: \"Dis, quand reviendras-tu?\".\nHarrezkero, kabaretak utzi eta antzoki handietan hasi zen abesten (Bobino, Olympia, Z\u00e9nith...). Barbararen abestiak intimistak dira eta, modu neurritsuan beti, bizitzaren alde malenkoniatsua agertzen dute: maitasun oroitzapenak, aitaren heriotza (\"Nantes\"), maitearen zain egotea (\"Pierre\"). Maisulan ugari konposatu zituen, hala nola \"G\u00f6ttingen\", \"Attendez que ma joie revienne\", \"Marienbad\", \"Une petite cantate eta Ma plus belle histoire d\u2019amour\". 1972an Jacques Brel zuzendariaren \"Frantz\" filmean esku hartu zuen."}
{"id": "669140", "revid": "51144", "url": "https://eu.wikipedia.org/wiki?curid=669140", "title": "Monique Andr\u00e9e Serf", "text": ""}
{"id": "669141", "revid": "105290", "url": "https://eu.wikipedia.org/wiki?curid=669141", "title": "Su-irensle", "text": "Su-irenslea zirkuko artista da, ahotik sua botatze-itxurak egiten dituena. Sua baino likido sukoi bat botatzen du, sua ukitzean sugar bat sortzen duena."}
{"id": "669142", "revid": "512", "url": "https://eu.wikipedia.org/wiki?curid=669142", "title": "Surrey Morfologia Ikertaldea", "text": "Surrey Morfologia Ikertaldea (, edo SMG), Surrey-ko Unibertsitatean (Guildford, Erresuma Batua) errotutako hizkuntzalaritza ikertaldea da. Nahiz eta Morfologia euren taldearen izenean ageri, Tipologia eta Sintaxia (azken hau gutxiago) ere jorratzen dituzte. SMG-ren ikergai nagusia honela deskribatzen dute: Hizkuntza aniztasuna eta honen ondorio teorikoak ikertu .\nGaur egun ikertaldearen burua Greville G. Corbett irakaslea da.\nIkertzen dituzten hizkuntzak:.\nOrain arte SMG-ko kideek honako hizkuntzak ikertu dituzte(edo ikertzen ari dira):"}
{"id": "669143", "revid": "3276", "url": "https://eu.wikipedia.org/wiki?curid=669143", "title": "ARC Liga", "text": ""}
{"id": "669144", "revid": "105290", "url": "https://eu.wikipedia.org/wiki?curid=669144", "title": "Dama bularra erakusten", "text": "Dama bularra erakusten (baita ere Bularra erakusten duen dama bezala ezagututa) egile garbiko Pizkundeko margolan ospetsua da. Bi dira egilearen inguruko hipotesi nagusiak: Tintorettok 1545an margotu zuenarena eta bere semearena, Domenico Tintoretto, datazio berriagoaz, 1570aren ingurukoa. Pradoko Museoaren katalogoak bigarren hau hobetsi du. Margolanean agertzen den modeloaren identifikazioa ere ez dago garbi; batzuentzat margolariaren familiakoa zen Marietta Robusti izan daiteke, beste batzuentzat Veneziako kortesana zen Ver\u00f3nica Franco izan daiteke. Lan honetan argiak garrantzi berezia du, gaztearen bularrak azpimarratzen baititu."}
{"id": "669145", "revid": "1491", "url": "https://eu.wikipedia.org/wiki?curid=669145", "title": "Lege lehorra Ameriketako Estatu Batuetan", "text": "Lege lehorra Ameriketako Estatu Batuetan, AEBtan alkoholaren fabrikazioa, egitea, inportazioa, esportazioa eta salerosketa debekatzen zuen lege polemikoa izan zen. 1920ko urtarrilaren 1ean sartu zen indarrean lege hau eta 1933ko abenduaren 5a arte iraun zuen, ia 14 urtez beraz. Alderdi errepublikarrak hauteskundeak irabazi berritan hartutako lehen neurria izan zen, baina atzetik gehiago etorriko ziren. Izan ere, alkoholaren afera ageri-agerikoa izan arren, horren atzean egoera ekonomiko larria eta errepublikarren moral bikoitza zeuden.\nKonstituzioaren hamazortzigarren emendakinari (edo zuzenketari) eman zitzaion izena izan zen. 1919an Estatu Batuetan legea, \"debekua\" izenez ezagunagoa dena, onartu zuten alkoholdun edariak egin, saldu eta hartzea galaraziz. Lege horrek babes handia izan zuen nekazaritza giroko lekuetan eta \"Amerika sakoneko\" hiri txikietan. Hiri handietan, ordea, morala zaindu nahi zuten..\nUrte horietan demokratei \u201cbustiak\u201d () esaten zieten eta errepublikarrak, aldiz, \u201clehorrak\u201d ziren ().\nOndorioak.\nBatetik, Lege lehorrak herrialdearen egoera ekonomikoa are gehiago kaltetu zuen: kontrabandoak dibisak kontrolik gabe galtzea ekarri zuen. Horrekin batera, AEBetako alkohol-industriak behea jo zuen. Alkohol salmentaren zergak diru-sarrera oparoa ziren gobernuarentzat, baina legeak iturri hura ere itxi zuen.\nAlkohol kontsumoa ez zen murriztu, legeak nahi zuen bezala. Alkohol gutxiko edari gutxiago edaten ziren, baina likoreek izugarri egin zuten gora, legez kanpo saltzea askoz ere errentagarriagoa zelako. Debeku garaian, estatubatuarrek urteko 460 milioi litro ardo edan zituzten, graduazio altuko alkohola 800 milioi litrora iritsiz.\nOhiturak ere aldatu ziren. Lehen, batez ere, txiroenek eta aberatsenek edaten zuten alkohola. Lege Lehorraz bat, alkohola indartsu sartu zen erdi mailako klasean. Taberna klandestinoetan gazteek alkohola edateko eta tabakoa erretzeko ohitura hartu zuten. John M. Cooper historialariaren esanetan, \u201cgazte inkonformistentzat edatea ez zen denbora-pasa hutsa, kultur erronka baizik. Gizarte amerikarraren zati handi batean debekuaren erdeinu ironiko eta nabarmena oinarrizkoa zen bere burua sofistikatutzat zuen ororentzat\u201d.\nEra guztietako jendea gaizkile bihurtu ziren likore apur bat edateagatik besterik gabe. Debekuaren ondoan, likoreak egin, estraperloan saldu eta saltzeko, irabazi handiak ematen zituen isilpeko negozioa sortu zen, gangsterren eskuetan erori zena.\nLege polemikoak destilazio klandestinoa bultzatu zuen, eta alkohol pozoitsua zabaldu zen han eta hemen. Legea indarrean egon zen hamalau urteetan, alkohol pozoitsuak 30.000 hildako eragin zituen, eta 100.000 pertsonari kalte sendaezinak ekarri zizkien. Kopuru horiek ofizialak dira, baina benetakoak askoz handiagoak direla uste da.\nDelinkuentzia mota berria sortu zen alkohol ekoizpen eta salmentaren inguruan. Taldeen artean eta poliziekin izandako liskarretan, 50.000 pertsona baino gehiago hil ziren. Banda antolatuek sekulako boterea eta kapitala bildu zuten urte horietan, eta legea bertan behera uztean, pagotxari muzin egin nahi ez eta dibertsifikatzea erabaki zuten: kontrabandoan, prostituzioan, apustuetan eta bestelako droga batzuetan aritu ziren handik aurrera.\nLege Lehorrak, beraz, ez zuen inolako arazorik konpondu.\nAmaiera.\nWashington (AEB), 1933ko otsailaren 20an AEBetako senatuak, Franklin D. Roosevelt presidente demokrata berria hiltzeko saiakeratik bost egun baino pasa ez zirenean, Lege Lehorra izenez ezagutzen zena bertan behera uztea erabaki zuen, alkohola debekatzen zuen lege hura onartu eta hamalau urtera. Ameriketako Estatu Batuetako Konstituzioaren hogeita batgarren emendakina onartu zen horretarako, historian aldi bakarra emendakin bat bertan behera utzi dena AEBtan."}
{"id": "669156", "revid": "46380", "url": "https://eu.wikipedia.org/wiki?curid=669156", "title": "Surrey Morphology Group", "text": ""}
{"id": "669158", "revid": "69297", "url": "https://eu.wikipedia.org/wiki?curid=669158", "title": "Circuito Monta\u00f1\u00e9s", "text": "Circuito Monta\u00f1es Internacional Kantabrian egindako txirrindularitza lasterketa izan zen. Bi zati izan zituen: 1954 eta 1963 artekoa eta 1986 eta 2010 artekoa. Azken urteetan, UCI Europe Tourreko 2.2 mailan sailkatu zuten."}
{"id": "669159", "revid": "1545", "url": "https://eu.wikipedia.org/wiki?curid=669159", "title": "Circuito Monta\u00f1es Internacional", "text": ""}
{"id": "669160", "revid": "512", "url": "https://eu.wikipedia.org/wiki?curid=669160", "title": "Sunway TaihuLight", "text": "Sunway TaihuLight (Txinako: \u795e\u5a01\u00b7\u592a\u6e56\u4e4b\u5149) txinatar superkonputagailua da, 2016ko ekainean TOP500 zerrendako azkarrena\n, LINPACK benchmarkean 93 petaflops eskuratuta. Hau da, ia hiru aldiz azkarragoa, aurreko azkarrena baino, Tianhe-2, zeinak 34 petaflops lortzen baitzituen. 2016ko ekaineko GREEN500 zerrendan[update] ere hirugarren energia-eraginkorrena da ordenagailu hau,\u00a0 6 051,30 MFLOPS/W emaitzarekin. National Research Center of Parallel Computer Engineering &amp; Technology-ek (NRCPC) diseinatu du eta Superkonputazio Zentro Nazionalean, Wuxi hirian Wuxi, Jiangsu probintzian, Txinan kokatuta dago.\nArkitektura.\nSunway TaihuLight-ek guztira 40 960 SW26010 manycore 64-bit RISC prozesadore erabiltzen ditu, hauek Sunway arkitekturan oinarritzen dira. Txip bakoitzak 256 prozesatzeko nukleo ditu, eta lau nukleo gehigarri\u00a0 sistema kudeatzeko. Denera 10 649 600 CPU core ditu.\nProzesadore bakoitzaren nukleoak 64 KB-eko scratchpad memoria dauka datuetarako (eta 16 KB aginduetarako) eta komunikazioa txip barneko sarearen bitartez egiten da,\u00a0 cache hierarkia tradizionala izan beharrean.\nSoftwarea.\nSuperkonputagailuak bere sistema eragile propioa du, Sunway RaiseOS 2.0.5, Linuxen oinarritutakoa. Erabiltzaileen kodea paralelizatzen laguntzeko sistemak OpenACC 2.0-ren\u00a0 inplementazio propioa du."}
{"id": "669161", "revid": "1545", "url": "https://eu.wikipedia.org/wiki?curid=669161", "title": "Unai Elorriaga (txirrindularia)", "text": ""}
{"id": "669162", "revid": "15795", "url": "https://eu.wikipedia.org/wiki?curid=669162", "title": "I\u00f1aki Olartua Descarga", "text": ""}
{"id": "669163", "revid": "512", "url": "https://eu.wikipedia.org/wiki?curid=669163", "title": "Sant Feliu", "text": "Sant Feliu honakoa izan daiteke:"}
{"id": "669164", "revid": "20771", "url": "https://eu.wikipedia.org/wiki?curid=669164", "title": "Argamasilla", "text": "Argamasilla honakoa izan daiteke:"}
{"id": "669165", "revid": "512", "url": "https://eu.wikipedia.org/wiki?curid=669165", "title": "Granyena", "text": "Granyena honakoa izan daiteke:"}
{"id": "669166", "revid": "512", "url": "https://eu.wikipedia.org/wiki?curid=669166", "title": "Sant Juli\u00e0", "text": "Sant Juli\u00e0 honakoa izan daiteke:"}
{"id": "669167", "revid": "512", "url": "https://eu.wikipedia.org/wiki?curid=669167", "title": "DBH (telesaila)", "text": "DBH Euskal Telebistak sortutako telesaila da, Nagore Aranburuk zuzendua eta Mikel Pagadizabal, Egoitz Lasa eta Angel Aldarondok idatzia. Kamera finko baten bidez grabatua, bi formatu izan zituen: ostegunean 40 minutuko atal osoa eta igandetik asteazkeneraino zatituriko 10 minutukoa.\nSinopsia.\nInstitutu bateko irakasleen gorabeherak kontatzen ditu."}
{"id": "669168", "revid": "82059", "url": "https://eu.wikipedia.org/wiki?curid=669168", "title": "SV Darmstadt 98", "text": "SV Darmstadt 98 (izen ososa \"Sportverein Darmstadt 1898 e.V.\") Alemaniako futbol taldea da, Darmstadt hirikoa.\nHistoria.\nTaldea 1898ko maiatzaren 22an sortu zen \"FC Olympia Darmstadt\" izenarekin. 1905 artean hiriko beste talde batzuekin bat egin zuen. Historia guztian zehar maial apaletan ibili izan zen, baina bi denboraldi egin zituen maila gorenean, 1978-79 eta 1981-82.\nXXI mendean Hessengo Kopa ugari irabazi ditu eta 2015ean berriz itzuli zen Bundesligara. 2016-17 denboraldian ordea oso makal ibili da eta maila galdu du."}
{"id": "669169", "revid": "23317", "url": "https://eu.wikipedia.org/wiki?curid=669169", "title": "SC Freiburg", "text": "SC Freiburg (izen osoa \"Sport-Club Freiburg e.V.\") Alemaniako Friburgo hiriko futbol talde da.\nHistoria.\n1904an Friburgon bi talde eratu ziren, \"Freiburger Fu\u00dfballverein 04\" eta \"FC Schwalbe Freiburg\". Biek bat egin eta 1912an \"Sportclub Freiburg\" sortu zen.\nHistoria guztian zehar maila apaletan ibili ondoren 1993an egin zuen debuta Bundesligan. 1995 urtean UEFA Kopan jokatu zuen. Hurrengo urteetan lehen eta bigarren mailaren artean ibili zen. 2013an Ligan bosgarren egin zuen eta hurrengo urtean UEFA Europa Leagueko ligaxka fasea jokatu zuen. 2015ean Bundesligatik jeitsi egin zen baina 2016an berriz itzuli zen eta zazpigarren postuan amaitu zuen. 2018an 15.a izan da."}
{"id": "669172", "revid": "336", "url": "https://eu.wikipedia.org/wiki?curid=669172", "title": "Nazioarteko Hirigileen Elkartea", "text": "Nazioarteko Hirigileen Elkartea (NHE) () nazioarteko hiri-plangintzan lan egiten duten pertsonen elkartea da. It 1965. urtean sortu zen, gaur egun 80 herrialde baino gehiagotako kideak ditu. NHE formalki Nazio Batuen Erakundeak eta Europako Kontseiluak errekonozimendua duen elkartea da, UNESCOren aholkulari estatusa onartua duena. Ez dago inongo gobernuren kontrolpean."}
{"id": "669173", "revid": "105290", "url": "https://eu.wikipedia.org/wiki?curid=669173", "title": "Melanesiar", "text": "Melanesiarrak Melanesiako uharteetako biztanle nagusiak dira. Ginea Berrian, Bismarck uhartedian, Luisiade, Salomon, Santa Cruz, Hebrida Berriak eta Leialtasun uharteetan, Kanaky, Fiji eta Ozeano Bareko hego-mendebaldeko beste uharte txiki batzuetan bizi dira. Sailkapen batzuen arabera Ginea Berriko papuarrak melanesiarren multzoan sartu izan dira, baina beste batzuetan australiarren arrazaren barruan sailkatu izan dira."}
{"id": "669174", "revid": "105290", "url": "https://eu.wikipedia.org/wiki?curid=669174", "title": "Willy Wonka &amp; the Chocolate Factory", "text": "Willy Wonka &amp; the Chocolate Factory (euskaraz \"Willy Wonka eta Txokolate-Lantegia\") 1971ko Mel Stuart estatubatuar zinema zuzendariaren fantasiazko musikal film bat da. 1964ko Roald Dahl idazlearen \"Charlie eta txokolate-lantegia\" eleberriaren egokitzapena da. Gene Wilder, Jack Albertson, Peter Ostrum, Roy Kinnear, Julie Dawn Cole, Leonard Stone, Denise Nickerson, Dodo Denney eta Paris Themmen aktoreek antzeztu zuten.\nNagusiki Mendebaldeko Alemaniako Munich hirian filmatu zen.\nJatorrizko soinu banda onenaren Oscar Sariaren izendapena jasotzeaz gain (Leslie Bricusse, Anthony Newley eta Walter Scharf), eta Gizonezko Aktore Onenaren Urrezko Globo Saria - Musikal edo Komedia (Gene Wilder), baina azkenean bi sariak \"Fiddler on the Roof\" (\"Biolinjolea Teilatuan\") filmak bereganatu zituen.\n2005ean \"Charlie and the Chocolate Factory\" (\"Charlie eta Txokolate-Lantegia\") izeneko egokitzapena izan zuen, honakoan Tim Burtonek zuzendu eta Johnny Depp, Helena Bonham Carter eta Christopher Lee aktoreek atzeztu zuten.\nArgumentua.\nWilly Wonka (Gene Wilder) gozoki-lantegi bateko jabe xelebrea da. Behin batez, zozketa baten bidez bost neska-mutikoei lantegi gozoan barna ibiltzea ahalbideratuko dien urrezko sarrera banarekin saritzea erabakiko du. Irabazleetako bat Charlie Bucket da (Peter Ostrum), beretzat eta bere ama eta aiton-amonentzat (Jack Albertson, Dora Altmann, Ernst Ziegler eta Franziska Liebing) etorkizun hobeagoaren zain dagoen mutiko txiro baina bihotz onekoa. Gainontzeko irabazleak lau neska-mutiko jasangaitz eta mainontziak dira: Veruca Salt (Julie Dawn Cole), Violet Beauregarde (Denise Nickerson), Mike Teavee (Paris Themmen) eta Augustus Gloop (Michael Bollner)."}
{"id": "669175", "revid": "1519", "url": "https://eu.wikipedia.org/wiki?curid=669175", "title": "Librezale", "text": "Librezale euskara informatikaren munduan bultzatzea helburu duen lantalde irekia da. Software librea lehenesten dute.\nAplikazio informatikoak euskaraz edukitzeko lan egiten dute. Horretarako, euskarazko softwarea sortzen duen edo softwarea euskaratzen duen edonori bere laguntza, baliabide, lanabes eta esperientzia eskainiz.\nLibrezalek ez dauka egitura finkorik, eta edozeinek har dezake parte. Parte-hartzaileen arteko komunikazioa errazteko hiruzpalau tresna erabiltzen dituzte: Posta-zerrenda bat, Matrix sareko gela bat, Telegram talde batzuk, Mastodon (@librezale@mastodon.eus), Twitter (@Librezale)...\nLibrezale webguneko eduki guztiek lizentzia daukate.\nHistoria.\n2002. urtean Mozilla Euskaraz proiektuaren foroan bildutako lagunek Librezale sortu zuten, eta nagusiki software librea Euskarara itzultzeari ekin zioten. Software libreari buruz euskaraz solas egiteko foro bat ere sortu zuten.\n2003-06-07 lehen aurrez aurreko bilera egin zen Bilbon.\n2009. urtean Argia sari bat irabazi zuten.\nGaur egun proiektu ugari mantentzen dituzte Euskaraz.\nProiektuak.\nTaldearen hasierako garaietako proiektu nagusiena, ziur aski, Mozilla Firefox euskaratzea eta euskarazko bertsioa etengabe eguneratzea izan zen. Baina hurrengo urteetan software libreko beste hainbat proiektu euskaratzeari ekin zitzaion: GNOME, LibreOffice, WordPress...\nKomunikazio eta elkarlanerako tresnak.\n2020ko martxoan, Covid-19 pandemiak jende asko etxetik lanean jarriko zuela aurreikusiz, Librezale taldeak Komunikazio eta elkarlanerako baliabideen bilduma argitaratu zuen, software librea eta euskaratua aipatzeko eta lehenesteko asmoz. Ikus, artikulu honetan, kanpo estekak.\nHezkuntzan ere Librezale.\nLibrezale hitza izenean erabiltzen badute ere Librezale jatorrizko taldetik atera den beste talde bat da, aurreko taldetik erabat independente. (Baina badaude bi taldeetan batera dabiltzan kideak).\n2017. urtean hainbat guraso, ikasle, irakasle eta eragilek sortu zuten HeL taldea, enpresa pribatu erraldoiek eskoletako digitalizazio prozesuetan zeukaten presentzia gero eta handiagoarekin kezkatuta.\n2020. urteko Librezale taldearen batzar nagusian, HeL taldearekiko independentzia azpimarratu zen. HeL autonomia eta bizitza propioa duen taldetzat jo zen, kide askok bi taldeetan jarduten duten arren. HeL taldea, Librezale taldearen \"spin-off\" bat bezala definitu zen.\n2021 urtean EAEko Legebiltzarreko Hezkuntza Batzordeak eskatuta, Hezkuntzan Librezaleko kide bat Eusko Legebiltzarrean izan zen, hezkuntzaren alorrean burujabetzarekin lotura duten zenbait gairi buruz hitz egiteko."}
{"id": "669176", "revid": "512", "url": "https://eu.wikipedia.org/wiki?curid=669176", "title": "Batak herria", "text": "Batak herria Hego-ekialdeko Asiako talde etnolinguistikoa da, jatorria Indonesiako Sumatra uhartearen iparraldean duena, Toba aintziraren inguruan. Zazpi multzo nagusitan banaturik daude: Angkola, Dairi, Karo, Pakpak, Silindung, Simalungun eta Toba. Beren hizkuntza, batak deitua halaber, malaysiar-polinesiar hizkuntzen familiakoa da. Kristautasuna da gehienen erlijioa.\nHaien herrietan ageri den zurezko arkitektura guztiz berezia da: etxeak lurretik bereizten dituzten oholen gainean jasoak dira, teilatuak irtenak dituztela. Nekazaritzatik eta abeltzaintzatik bizi dira: bufaloak eta zaldiak hazten dituzte, eta arroza eta patatak landatzen dituzte batez ere."}
{"id": "669177", "revid": "12788", "url": "https://eu.wikipedia.org/wiki?curid=669177", "title": "Batak", "text": ""}
{"id": "669180", "revid": "46380", "url": "https://eu.wikipedia.org/wiki?curid=669180", "title": "ISOCARP", "text": ""}
{"id": "669181", "revid": "512", "url": "https://eu.wikipedia.org/wiki?curid=669181", "title": "Axo (argipena)", "text": "Axo hitzak adiera zenbait ditu:"}
{"id": "669182", "revid": "17", "url": "https://eu.wikipedia.org/wiki?curid=669182", "title": "Axo", "text": ""}
{"id": "669183", "revid": "17", "url": "https://eu.wikipedia.org/wiki?curid=669183", "title": "Axoa", "text": ""}
{"id": "669185", "revid": "49276", "url": "https://eu.wikipedia.org/wiki?curid=669185", "title": "Agatokles Sirakusakoa", "text": "Agatokles (, Agathokl\u1e17s; K.a. 361 \u2013 289) Sirakusako tirano bat zen (K.a. 317-289) eta Siziliako erregea (K.a. 304-289).\nBiografia.\nAgatokles Siziliako \"Termae Himerae\"-n jaio zen (Reggio di Calabria). Haren aita, eltzegile zuen lanbidea, 343ko inguruan Sirakusara mugitu zen. Aitaren lanbidea ikasi zuen baina geroago, Antander anaiarekin armadan sartu zen. K.a. 333an, haren nagusi zenaren (Damas izenekoa, hiritar aberats eta nabarmena) alargunarekin ezkondu zen. Ezkontza horri esker Agatoklesek sirakusar hierarkia altuan sartu ahal izan zuen.\nTimoleonaren legeriak ezin zituen Sirakusako arazoak konpondu, aspaldidanik hirian enfrentamendu handiak zeudelako demokraten eta oligarken artean, ahaztu gabe Kartago etengabeko mehatxua zela.\nHasieran, Agatokles neutrala izan zen baina nolabaiteko joera demokratikoa adierazi zuen. Geroago, Heraklides eta Sosistrato oligarken kontra jarri zenez ostrazismora bidali zuten.\nAgatoklesek armada pribatu bat kontratatu zuen eta honekin Italiako helgoaldean zenbait hiriren zerbitzura egon zen, baita Mediterraneo aldean borroka batzuetan ere.\nAmnistia batek babestuta, K.a. 319an, Sirakusara itzuli zen. Gudaroste mertzenario bat ekarri zuenez, hiriko armadaren kontrola hartu zuen. Haren handinahiak betetzeko, estatu kolpe bat eman zuen K.a. 317an eta bortizkeria erabiliz, Sirakusaz jabetu zen. Horren ondoren, bilera bat antolatu zuen oligarkak salatzeko eta bere burua demokraziaren berrezartzailetzat aurkezteko. Hori antzezteko, konstituzio demokratikoa zin egin zuen eta herriari ziria sartu zion esatean boterea utziko zuela. Errealitatean bileratik nahi zuena zen \"strategos autokrator\" bera izendatua izatea. Hau lortu ondoren, 10.000 hiritar erbesteratu edo hil zituen. Gero, armada eta sortutako ontziteri sendoarekin Siziliako eskualde handi bat kontrolatu ahal zuen.\nLehenengo urteetan, Agatoklesen tirania herrikoia izan zen, zorrak kitatu eta lurrak banatu zituelako, agindu zuen moduan. Sosistratok eta beste oligarka batzuk laguntza lortu zuten Akragante, Gela eta Messana hirietan, beldurtuta zeudelako Agatoklesek Siziliako irla osoan zehar boterea hedatuko ote zen. Horretarako Akrotato espartarraren laguntza izan zuten.\nHurrengo gatazketetan, Agatoklesek Messana konkistatu zuen K.a. 312an, baina etsaiek, Akrotatok porrot egin ostean, kartagotarren parte-hartzea ahalbideratu zuten. Hauek, Hamilkar Giskonek zuzenduta, Agatokles Eknomon irabazi zituen eta Sirakusa setiatu. Hau ikusita, gainontzeko hiri greziarrak, K.a. 311n, kartagotarrekin elkartu ziren.\nUrte bat beranduago, Agatoklesek izugarrizko ahalegina egin zuen blokeoa apurtzeko eta gerra Afrikara eramateko. Estrategia horrek aldaketa nabaria eragin zuen haren politikan. Diru faltak behartuta, etsaien ondasunak bereganatu zituen eta herritarren artean zerga handiak ezarri. Afrikako espedizioa, 310ean hasitakoa, hasieran arrakastatsua izan zen: Agatoklesek kartagotarrak irabazi zituen, aliatuak bilatu zituen Kartagoren inguruko herrien artean eta Ofelasekin, Zireneko gobernadore ptolomaikoarekin itun bat sinatu zuen, gero, K.a. 309an, erail bazuen ere. K.a. 308an, Utika, kartagotar hiria konkistatu zuen. Bitartean, Sirakusako egoera kezkagarria zen sirakusarrentzat, Akragantek, eta exiliatutako oligarkek mehatxatzen zutelako.\nAntanderrek, Agatoklesen anaiak, K.a. 309an, kartagotarren gaineko garaipen bat lortu zuen eta erretiratzeko behartu zituen, baina greziar aliatuek, Jenodiko Akragantekoak eta gero erbesteratutako Dinokrates Sirakusakoak gidaturik, ez zuten amore eman. Agatoklesek Afrikako armada utzi zuen Arkagato semearen erantzukizunaren pean. Agatokles Siziliara abiatu zen eta garaipen bikoitza lortu zuen etsaien gainean (K.a. 307), baina Siziliara itzuli zenean, semea hilda aurkitu zuen eta armada suntsiturik. Horren ostean, K.a. 306an, kartagotarrekin sinatu zuen bake-itun onuragarri bat non Halikos ibaian muga jarri baitzen eta Sizilian bi potentzien eragina zehaztu.\nSiziliara itzuli zenean, (K.a. 305) Agatoklesek agintea berreskuratu zuen, Dinokrates irabazi zuen eta hainbat etsai politiko hil zituen. Urte bat beranduago, Alexandro Handiaren ondorengoak imitatuz, errege titulua hartu zuen. Bere bizkartzainak mertzenario italikoak, sannitak bereziki, eta mamertinoak ziren.\nHorren ostean, albisteak urriak dira; zenbait espediziok Italia hegoaldetik eta Kortzira konkistatu zuen, Kasandroren anbizioak moztuz, K.a. 300. urtean.\nAgatokles K.a. 289an hil zuten, Arkagato bilobak aginduta, beldur zelako ondorengoa izendatuta ez izatea. Hilketak ez zuen saririk izan, hiltzailea, Menon Egestakoak, Arkagato ere hil zuelako. Hau eta gero, Sirakusak ez zuen gobernurik izan 289-288 artean, Hizetasen eta Menonen gerra zibilaren kausaz.\nEzkontzak eta seme-alabak.\nAgatokles hirutan ezkondu zen. Lehenengo emaztea Damas ugazaba zenaren emaztea zen. Honekin bi seme izan zituen: Arkagato eta Agatokles, biak K.a. 307an hil ziren. Bigarren emaztearekin, Altziarekin, Lanassa izeneko alaba bat izan zuen, Pirro Epirokoarekin ezkondu zena bigarren emazte gisa. Hirugarren emaztea Ptolomeo familiako Teoxema printzesa zen, Berenize I.aren eta bere senarra Filiperen bigarren alaba eta Ptolomeo I.a Soterren alabaordea. Teoxemak bi seme-alaba eman zizkion Agatoklesi: Arkagato eta Theoxema. Theoxema Agatokles baino gehiago bizi zen eta ondorengo gehiago izan zuen bigarren eta hirugarren ezkontzetatik.\nIkus, gainera.\nSirakusako tiranoak"}
{"id": "669186", "revid": "119347", "url": "https://eu.wikipedia.org/wiki?curid=669186", "title": "Nanopartikula", "text": "Nanopartikula bat\u00a0partikula mikroskopiko bat da, gehienera jota \u00a0100 nm neurrikoa.\u00a0Zientzia arloan nanopartikulei buruzko ikerketa ugari egin dituzte, balizko aplikazio ugari dituztelako besteak beste, biomedikuntzan, optikan, elektronikan, eta nekazaritzan. Partikulak beraien diametroaren arabera\u00a0sailkatuak dira.\u00a0\nDefinizioa.\nPartikula ultrafinak eta nanopartikula hitzak sinonimoak dira. 1970-80 urteetan, Ameriketako Estatu batuetako\u00a0(Grangvist eta Buhrman-ek)eta\nJaponian (ERATO proiektuak)\u00a0\"nanopartikulei\" buruzko lehen ikerketa bat egin zuten. Partikula ultrafinak zeritzoten baina1990eko hamarkadan \"nanopartikula\" hitza modan jarri zen.\u00a0\nAurrekariak.\nOro har nanopartikulak zientzia modernoaren aurkikuntza modura jotzen dira baina izatez historia luzeagoa dute. Nanopartikulak IX mendean\u00a0Mesopotoamiako artisauek erabiltzen zituzten, zeramikako gauzakiei distiratsu itxura emateko.\nGarai hartan, Erdi Aroan eta Errenazimentuan, zeramikak burdin urre edo kobre distira ohi zuten. Distira hau geruza metaliko batek sortzen du eta gaur egun ere ikusgarri dago eguratseko oxidazioa eta bestelako higadurari eutsi egin baldin badie.\nAurkikuntza.\nBerriki\u00a0argia eta beroaren bidez\u00a0tumoreak\u00a0suntsitzeko nanopartikula mota bat garatu egin da.\u00a0Horrez gain, organikoa eta biodegradagarria da.\nAurkikuntza hau Ontario-ko (Kanada)\u00a0\"Princess Margaret Ospital-\"eko ikertzaileek aurkitu dute, baita beste herrialde batzuetako erakundeetako hainbat talde. Gang\u00a0Zheng izan da lan honen kordinatzaile nagusia eta ikerketaren emaitzak \u00a0\"Nature Materials\" aldizkarian argitaratuak izan dira.\nPropietateak.\nNanopartikulak zientzia arloan ikusmira handia sortu dute, izan ere, solteko material eta egitura molekularren arteko zubia osatzen dute. Solteko material batek bere ezaugarri fisikoak konstante mantendu behar ditu, bere tamaina kontutan izan gabe. Baina material bat nano eskalara hurbildu ahala, bere ezaugarriak aldatu egingo dira baita \u00a0bere azaleko atomo portzentaia esanguratsua bihurtu ahala. Mikrometro bat baino luzeago diren solteko materialen geruzako atomo portzentaia hutsala da solteko materialaren atomo kopuruarekin alderatuta. Nanopartikulen ezaugarri interesgarri eta batzuetan ezustezkoenak, materialaren azalera luzeagatik da."}
{"id": "669188", "revid": "119347", "url": "https://eu.wikipedia.org/wiki?curid=669188", "title": "Genaro Sorarrain", "text": "Genaro Sorarrain Ogarrio (Tolosa, ? - Bartzelona, 1898) gipuzkoar politiko eta kultura-gizona izan zen. Gipuzkoako batzarretan bigarren alderdiaren ahaldun izan zen, 1855eko uztaileko Hernaniko Batzarretatik 1859ko uztaileko Getariako Batzarrak arte.\n\"Cat\u00e1logo de obras euskaras o Cat\u00e1logo general cronol\u00f3gico de las obras impresas referentes a las provincias de \u00c1lava, Guip\u00fazcoa, Bizcaya, Navarra, a sus hijos y a su lengua e\u00faskara o escritos en ella...\" (Bartzelona, 1898) bibliografia lanaren egilea izan zen."}
{"id": "669189", "revid": "512", "url": "https://eu.wikipedia.org/wiki?curid=669189", "title": "Wim Mertens", "text": "Wim Mertens (Neerpelt, Belgika, 1953ko maiatzaren 14a) musikari eta kantari flandiarra da. Musikagilea ez ezik, gitarra eta pianoa jotzen ditu, eta bakarlari gisa zein bere taldeak lagunduta, kontzertuak eskaini ditu mundu osoan barrena.\nBiografia.\nWim Mertensek gizarte eta politika zientziak ikasi zituen Lovainako Unibertsitatean eta musikologia Ganteko Unibertsitatean. Horrekin batera, musikaren teoria eta pianoa ikasi zituen Ganteko Kontserbatorioan eta Bruselako Kontserbatorioan. Pianoa eta gitarra klasikoa jotzen ditu. Ahotsaren tonu altua da bere ezaugarri nagusia, eta maisuki darabil berak sortutako hizkuntza baliatuta.\n1980az geroztik, ehunka musika pieza sortu ditu formatu desberdinetan, kantu laburretatik hasi eta hiruzpalau ataleko mugimendu konplexuetara; pianoarentzat soilik, edo ganbera-musika talde eta orkestra sinfonikoentzat. Musika-tresna ezohikoentzako musika piezak idazten ditu sarritan: hamabi piccolo, hamar tronboi baxu, hamahiru klarinete. 1980ean argitaratu zuen \"For amusement only\" lehen diskoa, eta orduz geroztik, 60 diskotik gora plazaratu ditu Mertensek.\nBere diskografiaren lan ezagunenetarikoa \"Struggle for Pleasure\" diskoa da, eta bereziki, ospetsu bilakatu den \"Close cover\" kantua.\nHainbat filmetarako soinu-bandak sortu ditu, besteak beste, Peter Greenaway zuzendariaren \"The Belly of an Arquitect\" filmarena. Antzerkiari dagokionez, 1984an \"The Power of Theatrical Madness\" antzezlanerako egindako musika nabarmendu daiteke.\n1998ko martxoan Flandriako Kultur Enbaxadore izendatu zuten."}
{"id": "669190", "revid": "336", "url": "https://eu.wikipedia.org/wiki?curid=669190", "title": "Wim mertens", "text": ""}
{"id": "669191", "revid": "105290", "url": "https://eu.wikipedia.org/wiki?curid=669191", "title": "La Espa\u00f1a", "text": "La Espa\u00f1a Espainiako egunkari bat izan zen, Madrilen argitaratua 1848 eta 1868 bitartean, Espainiako Isabel II.aren erreginaldian. Pedro Ega\u00f1ak sortua, gero Francisco Navarro Villoslada, Eduardo Gonz\u00e1lez Pedroso, Jos\u00e9 Mar\u00eda Brem\u00f3n, Gabriel Estrella, Ram\u00f3n Gir\u00f3n, Jos\u00e9 de Selgas y Carrasco edo Daniel Moraza izan zituen zuzendari. Lau orrialde apenas ez zituen eta joera liberal kontserbadorea izaten zuen."}
{"id": "669193", "revid": "336", "url": "https://eu.wikipedia.org/wiki?curid=669193", "title": "Kaio Apuleio Diokles", "text": "Kaio Apuleio Diokles (; Emerita Augusta, 104 \u2013 Preneste, 146 ondoren) Erromatar Inperioan Lusitaniako kirolari hispaniarra izan zen.\nBiografia.\nKaio Apuleio Diokles 104. urtean jaio zen Lusitania probintziako hiriburuan, Emerita Augustan (egungo M\u00e9rida, Espainia). Lusitaniako zaldiak fama handikoak ziren inperioan.\n18 urterekin hasi zen koadriga lasterketa ofizialetan lehiatzen, talde zuriarekin. 24 urte zituela, talde berdean sartu eta hiru urtez bertan aritu zen eta, azkenik, urte gehienak talde gorriaren alde eman zituen, 42 urterekin erretiratu zen arte. 24 urteko ibilbide luzea ezohikoa zen, auriga asko gazte hiltzen baitziren istripuetan; beste askok lasterketak nahi baino lehenago utzi behar izaten zituzten lesionatuta.\nEzohikoa zen, halaber, koadriga gidariaren garaipen portzentajea: %34. Beti ere Erroman egin zioten idazkunaren arabera, 4.257 lasterketatan parte hartu zuen eta 1.462tan irabazi zuen. Beste 1.438 lehiatan bigarren edo hirugarren izan zen helmugan. Gainera, irabazteko inongo aukerarik ez zuela zirudienean, atzetik aurrera egiteko zeukan trebeziagatik zen ospetsua, baita gurdia tiratzen zuten lau zaldien artean \"ducenarios\" bat zuelako ere; 200 lasterketatik gora irabazitako zaldia, alegia.\nIrabaziak ez zetozkion garaipenetatik soilik. Garaiko \"merchandising\"ak ere ekarpen handiak egin zizkion Dioklesi. Gladiadoreen eta aurigen zaleek askotariko objektu oroigarriak erosi ohi zituzten: kirolariaren irudia zuten olio-lanparak, mosaikoak...\nErroman, K. o. 146. urtean Kaio Apuleio Diokles auriga erretiratu zen 42 urterekin. Lankide eta jarraitzaileek haren omenezko idazkun bat eginarazi zuten, Dioklesen ibilbide ikusgarria biltzen zuena. Besteak beste, jardunean irabazitako dirutza jaso zuten inskripzioan: 35.863.120 sestertzio.\nKirol bizitzaren amaieran ez zen Erromatik asko urrundu. Lazion bertan geratu zen, Praenesten, egungo Palestrinan, eta han hil zen. Heriotzaren dataren berri ez dago.\nDioklesek egungo 15.000 milioi dolar irabazi zituen. Aurigaren dirutzarekin inperioko armada osoa hiru hilabetez mantendu zitekeen, edo hiria urtebetez elikatu."}
{"id": "669194", "revid": "51144", "url": "https://eu.wikipedia.org/wiki?curid=669194", "title": "Gaius Appuleius Diocles", "text": ""}
{"id": "669195", "revid": "512", "url": "https://eu.wikipedia.org/wiki?curid=669195", "title": "Pierre Barbizet", "text": "Pierre Barbizet (Arica, Txile, 1922eko irailaren 20a - Marsella, Frantzia, 1990eko urtarrilaren 19a) frantses piano-jotzailea izan zen.\nParisko Kontserbatorioan ikasi zuen. 1948an, piano ikasketak amaitu eta lau urte geroago, Scheveningeko Nazioarteko Lehiaketa irabazi zuen, Herbehereetan. 1949an sari bat irabazi zuen Marguerite Long-Jacques Thibaud Lehiaketan. Piano-jotzaile gisa, musikagile asko eta deberdinen obrak interpretatu ditu, Emmanuel Chabrierren pianorako lanak bereziki; Barbizetek ezagutarazi du Chabrier, haren lan guztiak jo eta grabatu baititu. Gainerakoan, Beethovenen Biolin eta Pianorako Sonatak interpretatu eta grabatu ditu, besteak beste, Christian Ferras biolin-jotzailearekin batera."}
{"id": "669196", "revid": "512", "url": "https://eu.wikipedia.org/wiki?curid=669196", "title": "Kontxa, gauez", "text": "Kontxa, gauez () 1906an Dario de Regoyosen margolan ezaguna da. Margolari asturiarrak beti Donostiarekiko sentimendu berezia izan zuen eta hiria behin baino gehiagotan haren lanen protagonista izan zen. 1906an eta 1907an Regoyos Donostian bizi izan zen, Trueba kalearen 8an. Gaueko paisaiak, bestetik, margolariaren oso gustuko lanak ziren. Margolan honetan pertsona batzuk hitz egiten ari dira. Atzean Santa Klara uhartea eta Igeldo mendia ikus daitezke. Uhartearen aurrean itsasontzi baten argiak ikus daitezke.\nArgi-ilunak oso lortuta daude lan honetan. Lehenengo planoan, ezkerrean, zuhaitz baten adarrak ikus daitezke; errekurtso hori ohikoa zen Regoyosen lanetan. Pertsonaiak binaka agertzen dira, era simetrikoaz antolatuta. Margolanak lasaitasuna eta intimitatra adierazten ditu.\nMargolanak garaiko Donostiaren gaineko informazioa ematen du."}
{"id": "669202", "revid": "119347", "url": "https://eu.wikipedia.org/wiki?curid=669202", "title": "Indarlari", "text": "Indarlaria pertsona da, oro har gizona, zirku edo plaza batean indar erakusketak egiten dituena. Zirku tradizional eta vaudevilleren garaian, edo indarlariak ospetsuak ziren oso, batez ere Ameriketako Estatu Batuetako Gerra Zibilean. Hona hemen \"strongmen\" ezagun batzuk:"}
{"id": "669203", "revid": "105290", "url": "https://eu.wikipedia.org/wiki?curid=669203", "title": "The Little Prince (1974ko filma)", "text": "The Little Prince (euskaraz \"Printze Txikia\") 1974ko Stanley Donen estatubatuar zinema zuzendari eta ekoizleak zuzendu eta ekoiztutako fantasiazko musikal film bat da. Antoine de Saint-Exup\u00e9ry idazlearen \"Printze txikia\" eleberrian oinarritua dago. Steven Warner, Richard Kiley, Bob Fosse, Gene Wilder, Donna McKechnie, Joss Ackland eta Victor Spinetti aktoreek antzeztu zuten.\nTunisian filmatua izan zen.\nArgumentua.\nHegazkin pilotu batek (Richard Kiley) Saharako basamortuan derrigorrezko lurrartzea egin eta bertan dela beste planeta batetik etorritako printze txiki batekin (Steven Warner) topo egingo du. Printze txikiak pilotuari bizitzaren zentzua ezagutzen eta ulertzen irakatsiko dio."}
{"id": "669204", "revid": "794", "url": "https://eu.wikipedia.org/wiki?curid=669204", "title": "Emakumezkoen Munduko Xake Txapelketa", "text": "Emakumezkoen Munduko Xake Txapelketa 1927tik FIDEk antolatzen duen txapelketa da. Munduko Xake Txapelketa ez bezala, non gizon-emakumeek har dezaketen parte, Emakumezkoen Munduko Xake Txapelketa emakumeentzat mugatutako txapelketa da. Badira txapelketa hau jokatzeari uko egin dioten emakumeak; Judit Polg\u00e1r hungariar xake jokalariak, adibidez, urte luzez emakumezko xakelari onena izan arren ez du inoiz jokatu emakumezkoen txapelketa.\nGaur egun, urtero jokatzen den txapelketa da eta Tan Zhongyi da egungo txapelduna.\nHistoria.\nBigarren Mundu Gerraren aurretik.\nLehenengo Emakumezkoen Munduko Xake Txapelketa FIDEk antolatu zuen 1927an antolatu zuen, Xake Olinpiadarekin batera. Txapelketa hura Vera Mentxik errusiarrak irabazi zuen (Mentxikek gerora txekiar naziotasuna eta ondoren britainiar naziotasuna hartu zituen). Gizonezkoen Munduko Xake Txapelketan ez bezala, txapelketaren irabazleak ez zuen eskubide berezirik, eta titulua defendatu nahi bazuen hurrengo txapelketan gainerako parte hartzaileek bezala partida guztiak jokatu behar zituen zuzenean finala jokatu beharrean. Hala ere Vera Mentxikek arrakastaz defendatu zuen txapeldun titulua eta 1930, 1931, 1933, 1935, 1937 eta 1939ko txapelketak irabazi zituen, nagusitasun osoz irabazi ere. Ondorengo urteetan, Bigarren Mundu Gerra zela eta, txapelketa ez zen jokatu. Vera Mentxik 1944an hil zen, artean txapeldun zela.\nSobietarren nagusitasuna (1950\u20131991).\nGerrosteko lehenengo txapelketa 1949-1950 urteetan jokatu zen eta Liudmila Rudenko ukrainarrak irabazi zuen. Ondorengo txapelketek gizonezkoen txapelketaren atzeko formatua izan zuten, non txapeldunaren aurkaria Hautagaien Txapelketaren bidez erabakiko zen. Txapelketa hartatik 1991 arte, sobietarren nagusitasuna erabatekoa izan zen; txapeldun guztiak ez ezik final guztietan aurkariak ere sobietarrak izan ziren. Tarte horretan, jokalari onenak Nona Gaprindaxvili (1962\u20131978 artean txapeldun) eta Maia Txiburdanidze (1978\u20131991 artean txapeldun) georgiarrak izan ziren, bosna txapelketa irabazita. Hain zuzen ere bi jokalari hauek izan ziren maisu handi titulua eskuratzen lehenengo emakumeak.\nAro post-sobietarra (1991\u20132010).\n1991ko txapelketan Xie Jun txinatarrak 8\u00bd eta 6\u00bd irabazi zion Txiburdanidzeri, eta sobietarren nagusitasunari amaiera eman zion. Xie Junek beste hiru txapelketa ere irabazi zituen.\nGarai hartan Polgar ahizpak (Zsuzsa, Zs\u00f3fia eta Judit) nabarmendu ziren besteen gainetik, baina gizonezkoen txapelketetan jokatzeko joera zuten, emakumezkoenak alde batera utzita. Hala ere, Zsuzsak 1993ko eta 1996ko txapelketan parte hartu zuen. 1993ko Hautagaien Txapelketan Nana Ioseliani georgiarraren aurka finala berdindu ostean zozketaz erabaki zen Emakumezkoen Munduko Xake Txapelketako matchera nor pasatuko zen, eta Ioselianiri egokitu zitzaion (gero Ioselianik Xie Junen aurka galdu zuen). 1996an, ordea, Polg\u00e1rrek txapeldun titulua eskuratu zuen Xie Junen aurka 8\u00bd eta 4\u00bd irabazita.\nHurrengo txapeldunak Zhu Chen, Antoaneta Stefanova, Xu Yuhua, Aleksandra Kosteniuk eta Hou Yifan izan ziren. Aipagarria da Zsuzsa Polg\u00e1rrek eta Zhu Chenek ezin izan zutela beren txapeldun titulua defendatu haurdun zirelako. Aldiz, Xu Yuhua haurdun zen 2006ko txapelketa irabazi zuenean.\n2010etik aurrera.\n2010etik aurrera Emakumezkoen Munduko Xake Txapelketa urtero jokatzen da, baina bi formatu desberdin txandakatuz: urte batean 64 jokalariz osatutako kanporaketa bidezko txapelketa, eta hurrengoan txapeldunaren eta hautagaiaren arteko zuzeneko lehia bat (hautagaia FIDE Women's Grand Prix txapelketaren irabazlea da). 2011ko Emakumezkoen Munduko Txapelketa, Hou Yifan, 2010eko txapeldunaren eta FIDE Women's Grand Prix-eko irabazlearen artean jokatzekoa zen, baina hori ere Houy Yifanek irabazia zuenez, hautagaia Grand Prix-eko bigarren sailkatua izan zen, Koneru Humpy. Lehia Hou Yifanek irabazi zuen.\n2012ko Emakumezkoen Munduko Xake Txapelketa Anna Uxeninak irabazi zuen, finalean Antoaneta Stefanova (2004ko txapelduna) mendean hartzean, 3\u00bd eta 2\u00bd.\n2013ko Emakumezkoen Munduko Xake Txapelketa Anna Uxenina eta Hou Yifanen arteko 10 partidako lehia izan zen (Yifanek 2011-2012ko Gran Prix-a irabazia zuen). Hou Yifanek irabazi zuen, 5\u00bd eta 1\u00bd.\nHou Yifanek titulua defendatzeari uko egin zion, eta 2015eko Emakumezkoen Munduko Xake Txapelketa Maria Muzytxukek irabazi zuen finalean Natalia Pogonina garaitzean, 2\u00bd eta 1\u00bd.\n2016ko Emakumezkoen Munduko Xake Txapelketan Hou Yifanek txapeldun titulua berreskuratu zuen, Muzytxuki 6 eta 3 irabazita. FIDErekin eta Emakumezkoen Munduko Xake Txapelketaren formatuarekin desadostasunak direla eta, Hou Yifanek 2017ko txapelketan parte hartzeari uko egin zion, eta, txapelketaren formatua aldatu ezean, datozen urteetan ere ez duela parte hartuko adierazi zuen. 2017ko Munduko Txapelketa Tan Zhongyi txinatarrak irabazi zuen eta bera da egungo txapelduna."}
{"id": "669205", "revid": "512", "url": "https://eu.wikipedia.org/wiki?curid=669205", "title": "Trapezista", "text": "Trapezista trapezioan ariketak egiten dituen akrobata da. Ikusleek bere abilezia eta adoregatik gogokoak dituzte. Mar\u00eda Cristina del Pino Segura \"Pinito de Oro\", Mar\u00eda del Pino Papadopoulos \"Miss Mara\", Burt Lancaster edo Alfredo Codona trapezista ezagunak izan ziren."}
{"id": "669206", "revid": "105290", "url": "https://eu.wikipedia.org/wiki?curid=669206", "title": "Trapezio (zirkua)", "text": "Trapezioa bi sokatatik zintzilik dagoen barra horizontala da, gimnastika eta zirku-ariketak egiteko erabiltzen dena."}
{"id": "669207", "revid": "119347", "url": "https://eu.wikipedia.org/wiki?curid=669207", "title": "Doneztebe monasterioa (Larunbe)", "text": "Doneztebe monasterioa Nafarroako Itza zendeako Larunbe herriko lursailetan dauden Goi Erdi Aroko monasterio baten hondakinak dira, Arriaundi mendiaren gailurrean, Iru\u00f1erriaren ipar-mendebaldean.\n2016ko abuztuaren 28an Aranzadi Zientzia Elkarteko kideek eta Larunbeko herriko boluntarioek bertan sei urtez indusketak auzolanean burutu ondoren aurkikuntzaren berri eman zuen "}
{"id": "669210", "revid": "336", "url": "https://eu.wikipedia.org/wiki?curid=669210", "title": "Saint-S\u00e9bastien (Didier Petit de Meurville)", "text": "Saint-S\u00e9bastien margolana Didier Petit de Meurville diplomatikoak (Haiti, 1793 - Biarritz, 1873) 1860an egindako lana da. Didier karlisten aldeko jarrera izan zuen eta Frantziako kontsul bezala 1857an Donostiako plaza eskatu zuen. Gipuzkoako hiriburuan 16 urte egon zen eta denbora horretan Donostiako eta inguruetako paisaiak margotu zituen. \"Saint-S\u00e9bastien\" lan honetan Donostia ingurua margotu zuen errealismo handiz eta ikuspuntu oso berezia eskainiz zeren eta harresietatik egindako panoramika baita."}
{"id": "669212", "revid": "512", "url": "https://eu.wikipedia.org/wiki?curid=669212", "title": "The Producers (1968ko filma)", "text": "The Producers (euskaraz \"Ekoizleak\") 1968ko Mel Brooks estatubatuar zinema zuzendari eta ekoizleak zuzendu eta ekoiztutako komedia musikal film bat da. Zero Mostel, Gene Wilder, Kenneth Mars eta Dick Shawn aktoreek antzeztu zuten.\nJatorrizko gidoi onenaren Oscar Saria (Mel Brooks) irabazi eta Gizonezko bigarren aktore onenaren Oscar Sariaren (Gene Wilder) izendapena jaso zuen. Gizonezko bigarren aktore onenaren Urrezko Globo Saria - Komedia edo Musikalaren (Zero Mostel) eta Jatorrizko gidoi onenaren Urrezko Globo Sariaren (Mel Brooks) izendapenak ere jaso zituen.\n2001ean \"Tizenburu berdineko Brodwayko musikala\" eta 2005ean \"izenburu berdineko egokitzapen filma\" izan zituen.\nArgumentua.\nBi iruzurgileek, Max Bialystock (Zero Mostel) sosik gabe gelditu den Broadwayko ekoizle ustelak eta Leopold \"Leo\" Bloom (Gene Wilder) kontulari lotsati eta konpultsiboak, Brodwayko inoizko porrot ekonomiko handiena burutuz aberasteko egitasmoa dute, horretarako euren musikala burutzeko atso batzuei sekulako dirutza eskatuko diete. Antzezlan musikala inoizko ekoizpen txarrena izateko asmoz, biei bururatzen zaizkien beharrezko osagaiak guztiak prestatuko dituzte: umore zeharo lotsagabe eta gustu txarrekoa, alemaniar ahoskera latzak, homosexual estereotipoak, protagonista naziak eta antzerkigintzari buruzko txiste txar ugari.\nBi lotsagabeek antzezlanaren erabateko porrota, berau burutzeko atsoen dirutza guztia bereganatzeko aitzaki bikaina izango dela aurreikusia dute."}
{"id": "669213", "revid": "13654", "url": "https://eu.wikipedia.org/wiki?curid=669213", "title": "Get Smart", "text": "Get Smart (literalki ; Hego Euskal Herrian eta Ipar Euskal Herrian ) AEBtako komedia telesail bat da. Gerra Hotzeko espioitza film eta telesailak parodiatzen ditu. Mel Brooks eta Buck Henryk sortua izan zen eta Don Adams, Barbara Feldon eta Edward Platt aktoreek antzeztu zuten. 1965eko irailaren 18tik 1970eko maiatzaren 15era NBC (1965-1969) eta CBS (1969-1970) kateetan aireratu zen. Denera, bost denboraldi eta 138 atal izan zituen.\nTelesailaren hasierako eta amaierako doinua telesaila bera bezain ospetsu bilakatu zen, baita bere ikur ere, ikusleek doinua entzun bezain pronto burura telesaila etortzen zitzaielarik. Brooksen hitzetan: \"James Bond eta Mel Brooksen komedien arteko nahasketa txoro bat da\". Ohiko aktore nagusiez gain, atal askotan garaiko aktore gonbidatu nabarmenek ere parte hartu ohi zuten, maiz aktore nagusiak berak baina ospetsuagoak zirenak.\nJatorrizko garaian aireratu zenetik urte asko igaro diren arren, 1960ko hamarkadaren bigarren erdialdean AEBetan lortutako arrakasta izugarriari esker, mundu osoko herrialde ezberdinetako telebista kateetan behin eta berriro aireratua izan da.\nBi film izatera ere iritsi zen, \"The Nude Bomb\" (1980) eta \"Get Smart, Again!\" (1989), bai eta 2008ko \"izenburu berdineko berregokitzapen filma ere.\nArgumentua.\nMaxwell Smart (Don Adams), CONTROL erakundeko (CIAren parodia) 86 agentea da. Bere lankidea (eta gerora emaztea) 99 agentea da (Barbara Feldon), azken honen benetako izena ez da inoiz agertzen. CONTROL erakundea XX. mendearen hasieran sortua izan zen eta AEBtako Gobernuaren arma sekretua da, telesailaren arabera egoitza nagusia Washington Hiriko Main Streeteko 123. zenbakian du. Bi espioiak misio gehienetan elkarlanean jarduten dute, Smart ganoragabe eta baldarrak gauzak okertu eta kaka nahasteko joera du. Halere, Smartek nola edo hala bere misio guztiak ongi amaitu ohi ditu, bai ustekabeko zortea edota bere lankidea den 99 agentearen laguntza eta egite onari esker; bestalde, agintzen dizkioten misioetan inoiz hutsik egiten ez dion zapatafonoaren laguntza ere badu, alegia, gaur egungo mugikorraren parekidea dena. Maxwellen eta 99 agentearen nagusi sufritua CONTROL erakundeko \"Buruzagia\" da (Edward Platt), atal batean epaile batek bere benetako izena esan dakion eskatzen dionean, berak Thaddeus dela erantzuten dio.\nBestalde, CONTROL erakundearen nemesia KAOS erakundea da (alegia, KGBren parodia), 1904an Errumaniako Bukarest hiriburuan sortutako espioi erakundea, \"gaiztakeriaren nazioarteko erakundea\", Ekialdeko Blokean egoitza duen eta CONTROL bera bezain erakunde fundamentugabea den espioitza zerbitzu arerioa."}
{"id": "669214", "revid": "119347", "url": "https://eu.wikipedia.org/wiki?curid=669214", "title": "Liencresko Dunen Natura Parkea", "text": "Liencresko Dunen Natura Parkea () Espainiako Kantabria autonomia erkidegoan dagoen dunez osatutako natura parke bat da, Pas ibaiaren bokalaren eskuin ibarrean. Santander hiritik 10 kilometro mendebaldera dago, Pi\u00e9lagos udalerriko Liencres herrian.\n1986ko abenduaren 9ko dekretuaren bidez sortua izan zen.\nEzaugarriak.\nGuneak berebiziko garrantzia du, bai haize edo dinamika eolikoen nahiz kuaternario aroko fosil aztarnei dagokionez. Senadiz eta bi hondartzez osatua dago: Valdearenas eta Canallave, surfean jarduteko leku bikainak. Denera 256,81 hektareako azalera du.\nLandaredia.\nDunetan landaredia urria da, baina dagoenak garrantzi handia du lurzoruko gain geruzen egonkortasuna mantentzen baidu. Gainera, landare espezie batzuk bitxiak eta urriak dira, tartean itsas zerba. Bertan, Itsas pinudi handi bat dago.\nFauna.\nFaunaren barnean hegaztien migrazioa nabarmentzen da (udazken eta udaberrian), tartean txenadak, txirri arruntak eta itsas mikak daude, eta pinudiaren eremuan gabiraiak ohikoak dira."}
{"id": "669216", "revid": "69477", "url": "https://eu.wikipedia.org/wiki?curid=669216", "title": "Enbata (trainerua)", "text": ""}
{"id": "669217", "revid": "56334", "url": "https://eu.wikipedia.org/wiki?curid=669217", "title": "Jos\u00e9 Miguel Barandiar\u00e1n", "text": ""}
{"id": "669223", "revid": "336", "url": "https://eu.wikipedia.org/wiki?curid=669223", "title": "Donostia armaz hartzea", "text": "Donostia armaz hartzea () margolana Denis Dighton (1792\u20131827) margolari britaniarrak egindako lan handia da. Dightonen lana garaiko gerra-margolanetan espezializatu zen. Irudi honetan ingelesek eta portugaldarrek Donostiaren aurkako erasoa hiriaren setioan erakusten da, 1813ko abuztuaren 31an. Perspektiba Urumea eta Zurriola aldekoa da. Soldatu aliatuek harresietan bidea irekitzen ari ziren, horrela setioari amaiera emanez. Gertaera era epikoaz margotu zuen Dightonek, harresien neurriak eta proportzioz handituz; horretarako ikuslearen ikuspuntua behetik irekitzen da."}
{"id": "669225", "revid": "56334", "url": "https://eu.wikipedia.org/wiki?curid=669225", "title": "Hou Yifan", "text": "Hou Yifan (; Txina, 1994ko otsailaren 27a) xake jokalaria da, nazioarteko maisu handia. Emakumezkoen egungo munduko xake txapelduna da, eta txapelketa titulu hori lortzen inoizko gazteena (16 urterekin). Nazioarteko maisu handi titulua eskuratzen inoizko emakume gazteena ere bada.\nEmakumezkoen Txinako Xake Txapelketa irabazi zuen 2007an eta 2008an.\nLau aldiz irabazi du Emakumezkoen Munduko Xake Txapelketa (2010, 2011, 2013 eta 2016an).\nHou Yifan munduko ehun jokalari onenen artean egotea lortu duen hirugarren emakumea da, Judit Polg\u00e1r eta Maia Txiburdanidzeren ondoren. Emakumezko jokalarien zerrendan lehen postuan dago eta jardunean den emakumezko xake jokalari onentzat hartua da, gainerako aurkariekiko alde handiz.\nFIDErekin eta Emakumezkoen Munduko Xake Txapelketaren formatuarekin desadostasunak direla eta, Hou Yifanek 2017ko txapelketan parte hartzeari uko egin zion, eta, txapelketaren formatua aldatu ezean, hurrengo urteetan ere ez duela parte hartuko adierazi zuen. Horrenbestez, txapeldun titulua galdu zuen 1017ko Munduko Txapelketa Tan Zhongyi txinatarrak irabaztean.\nKanpo estekak.\n&lt;noinclude&gt;"}
{"id": "669229", "revid": "1545", "url": "https://eu.wikipedia.org/wiki?curid=669229", "title": "Praeneste", "text": ""}
{"id": "669230", "revid": "96586", "url": "https://eu.wikipedia.org/wiki?curid=669230", "title": "Ren\u00e9 Barjavel", "text": "Ren\u00e9 Barjavel (Nyons, Frantzia, 1911ko urtarrilaren 24a - Paris, Frantzia, 1985eko azaroaren 24a) frantses idazlea izan zen.\nZientzia fikzioaren maisutzat hartzen da. Idazle profesional gisa aritu aurretik, kazetari gisa lan egin zuen. Eleberriak eta antzerkiak idatzi zituen batez ere. Lehenengo eleberria \"Ravage\" (1943) izan zuen, teknologiaren zibilizazioaren beheraldiaz eta naturaren hurbileko bizimoduaz hitz egiten duena. Horrez gainera idatzi zituen: \"Le Voyageur imprudent\" (1944, Bidaiari zoroa), denboran aurrera egiten duen makina bati buruzkoa; \"Tarendol\" (1944), \"Le Diable l'emporte\" (1946, Deabruak eramaten du), \"Colomb de la lune\" (1962, Ilargiko Kolon), \"La Nuit des temps\" (1968, Denboretako gaua), \"Le Grand Secret\" (1973, Sekretu handia). Antiutopiaren tradizio moralista frantsesarekin bat eginik, gerra aurreko zientzia fikzioa apurtu zuen."}
{"id": "669231", "revid": "56334", "url": "https://eu.wikipedia.org/wiki?curid=669231", "title": "Asier Sota", "text": "Asier Sota (Donostia, - ) antzezle eta umorista da. Antzerkian ibilita, telebistan ezagun bilakatu zen."}
{"id": "669232", "revid": "1491", "url": "https://eu.wikipedia.org/wiki?curid=669232", "title": "I\u00f1aki Rikarte", "text": "I\u00f1aki Rikarte Egidazu (Gasteiz, 1981 - ) arabar antzezlea da. Madrilen ikasi zuen eta antzerkian, zineman eta telebistan ibilitakoa da."}
{"id": "669233", "revid": "1545", "url": "https://eu.wikipedia.org/wiki?curid=669233", "title": "I\u00f1aki Ricarte", "text": ""}
{"id": "669234", "revid": "42829", "url": "https://eu.wikipedia.org/wiki?curid=669234", "title": "Lapurren uharteak", "text": " #BIRZUZENDUMarianak"}
{"id": "669235", "revid": "688", "url": "https://eu.wikipedia.org/wiki?curid=669235", "title": "Frankenstein (1931ko filma)", "text": "Frankenstein 1931ko James Whale ingeles zinema zuzendariak zuzendutako beldurrezko film bat da. 1818ko Mary Shelley idazlearen \"izenburu berdineko eleberrian\" oinarritua dago. Colin Clive, Mae Clarke, John Boles eta Boris Karloff aktoreek antzeztu zuten\nEstreinatu eta berehala beldurrezko zinemako betiko klasiko handietako bat bilakatu zen. Ondorioz hainbat jarraipen izan zituen: \"Bride of Frankenstein\" (\"Frankensteinen Neskalaguna\", 1935), \"Son of Frankenstein\" (\"Frankensteinen Semea\", 1939) eta \"The Ghost of Frankenstein\" (\"Frankensteinen Mamua\", 1942), \"Frankenstein Meets the Wolf Man\" (\"Frankensteinek Otsogizona Topatzen Du\", 1943) eta \"House of Frankenstein\" (\"Frankensteinen Etxea\", 1944).\nBestalde, 1960ko hamarkadako \"The Munsters\" telesaila ospetsuko Herman Munster protagonista Frankensteinen pertsonaian oinarritua dago, eta 1974ko Mel Brooksen \"Frankenstein Gaztetxoa\", 1984ko Tim Burtonen \"Frankenweenie\" eta 1994ko Kenneth Branaghen \"Mary Shelley's Frankenstein\" filmeek ere eleberrian oianrrituak egoteaz gain film aintzindari honen eragin nabarmena dute.\nArgumentua.\nHenry Von Frankenstein doktoreak (Colin Clive) esperimentu izugarria gauzatu berri du: hainbat hildako dohakabeen gorpuetatik hartutako zatiekin gizaki berri bat osatzea (Boris Karloff). Fritz morroiaren laguntzaz (Dwight Frye), gauez eta ezkutuan herriko hilerrian sartu eta hildakoen gorpuei behar adina zati kentzen dizkie. Jabetu ez dena erabili duen garuna kriminal baten jabetzakoa zela da."}
{"id": "669238", "revid": "105290", "url": "https://eu.wikipedia.org/wiki?curid=669238", "title": "Burgumaisu", "text": "Burgumaisua (; ) germaniar herrialde hiztunetan udal kontseiluko burua da, nolabaiteko auzapeza edo alkate baten funtzioak eta eskuduntzak dituen kargu publikoa. Alemania, Suitza, Austria, Herbehereak eta Hego Tirolen (Italia) udal mailako politikan oso ohiko kargua da.\n izendapena bi hitzen elkarketatik sortua da: ('Burgutar') eta (\u2018Maisu\u2019)."}
{"id": "669239", "revid": "119347", "url": "https://eu.wikipedia.org/wiki?curid=669239", "title": "Sondako itsasartea", "text": "Sondako itsasartea (indonesieraz: \"Selat Sunda\") hego-ekialdeko Asiako itsasartea da, Indonesiako Java eta Sumatra uharteen artekoa, Javako itsasoa (Ozeano Barea) eta Indiako ozeanoa lotzen dituena. 130 kilometro luze da, hego-mendebalde/ipar-ekialde norabidean, eta 24 kilometro zabal punturik estuenean."}
{"id": "669240", "revid": "56334", "url": "https://eu.wikipedia.org/wiki?curid=669240", "title": "Danimarkako errepide txirrindularitzako txapeketa", "text": ""}
{"id": "669241", "revid": "98220", "url": "https://eu.wikipedia.org/wiki?curid=669241", "title": "Mary Shelley's Frankenstein", "text": "Mary Shelley's Frankenstein (euskaraz: \"Mary Shelleyren Frankenstein\") beldurrezko drama filma da, Kenneth Branagh britainiar zinemagile eta aktoreak 1994an zuzendu eta antzeztu zuena. Francis Ford Coppolak ekoiztu zuen. Mary Shelley idazlearen \"Frankenstein\" eleberrian oinarritua dago. Robert De Niro, Kenneth Branagh, Tom Hulce, Helena Bonham Carter, Aidan Quinn, Ian Holm, Richard Briers eta John Cleese izan ziren antzezle nagusiak.\nMakillaje onenaren Oscar Sariaren izendapena jaso zuen (Daniel Parker, Paul Engelen eta Carol Hemming).\nArgumentua.\nFilma Mary Shelley idazlearen honako hitzekin hasten da:\n1794. urtea da eta Robert Walton kapitainak (Aidan Quinn) Artiko itsasoko uretatik Victor Frankenstein erotua (Kenneth Branagh) erreskatatu du, bere eromenak edonora jarraitzen dion gizona. Frankenstein doktoreak kontakizun izugarri bat aipatuko dio...\nIngolstadt hiriko unibertsitatean (Bavaria, Alemania) Waldman irakasle makurra (John Cleese) ezagutu zuen, honek bizitza eta heriotzaren mugekin esperimentatu zuen. Jada Suitzako sorterrira itzulitza, Victor beragan heriotzari erronka egiteko ezinbesteko obsesioa piztuaraziko zaio, izaki bizidun bat sortzea. Kolerak Geneva hiria zigortzen duen bitartean, Victor bere laborategian gau eta egun sartu, eta handik inoiz irten gabe izaki bitxi eta akasdun bat sortuko du (Robert de Niro)."}
{"id": "669242", "revid": "56334", "url": "https://eu.wikipedia.org/wiki?curid=669242", "title": "Mary Shelleyren Frankenstein", "text": ""}
{"id": "669243", "revid": "512", "url": "https://eu.wikipedia.org/wiki?curid=669243", "title": "The Wolf Man (1941eko filma)", "text": "The Wolf Man (euskaraz \"Otsogizona\") 1941eko George Waggner estatubatuar zinema zuzendari eta ekoizleak zuzendu eta ekoiztutako beldurrezko drama film bat da. Otsogizonaren kondairan oinarritua dago. Lon Chaney, Jr., Claude Rains, Warren William, Ralph Bellamy, Patric Knowles eta Bela Lugosi aktoreek antzeztu zuten.\nFilma beste munduko gauza izan gabe ere, beldurrezko zinemako klasikoen artean sailkatua dago eta 1940ko hamarkadako genero honetako film arrakastasuenen artean egon zen. Lon Chaney, Jr. aktoreak otsogizonaren papera antzeztu zuen lau jarraipen izan zituen: \"Frankenstein Meets the Wolf Man\" (1943), \"House of Frankenstein\" (1944), \"House of Dracula\" (1945) eta \"Abbott and Costello Meet Frankenstein\" (1948).\nArgumentua.\nAEBetan urte batzuz bizitzen egon ondoren, Larry Talbot bere Galesko Llanwelly udalerrian duen etxera bizitzera itzuli da. Bertan, Gwen Conliffe (Evelyn Ankers) neska gaztea ezagutuko du, antikuarioaren alaba.\nGau batez, Larry, Gwen eta haren laguna den Jenny (Fay Helm) ijitoen akanpaleku bat bisitatuko dute. Leku hartan Bela ijitoa (Bela Lugosi) ezagutu eta hark Jennyren eskuan \u00abotsogizonaren marka\u00bb duela jabetuko da. Itzulerako bidean, otso batek hirukotea erasotuko du: Larryk basapiztia hiltzea lortuko du baina aurretik kozk egingo dio, gainera otsoak Jenny ere hilko du.\nGertakari latz honetatik aurrera Larryren bizitzak sekulako aldaketa izango du. Eskualdean otso baten erasoen ondorioz jende hila agertzen hasiko da eta Larry bera otsogizona eta hilketa horien arduradun ez ote den kezkatzen hasiko da."}
{"id": "669246", "revid": "23317", "url": "https://eu.wikipedia.org/wiki?curid=669246", "title": "Fortuna Hj\u00f8rring", "text": "Fortuna Hj\u00f8rring (izen osoa \"Dameboldklubben Fortuna Hj\u00f8rring\") Hj\u00f8rring hiriko emakumezkoen futbol taldea da, Danimarkako talde onenetakoa. 9 aldiz irabazi du Suediako liga eta 2003an UEFA Emakumezkoen Txapeldunen Ligako finala jokatu zuen."}
{"id": "669248", "revid": "98220", "url": "https://eu.wikipedia.org/wiki?curid=669248", "title": "Backdraft (filma)", "text": "Backdraft 1991ko Ron Howard estatubatuar zinema zuzendariak zuzendutako drama thriller film bat da. Kurt Russell, William Baldwin, Scott Glenn, Jennifer Jason Leigh, Rebecca De Mornay, Donald Sutherland eta Robert De Niro aktoreek antzeztu zuten.\nHiru Oscar Sarien izendapenak jaso zituen: Soinu edizio onenaren Oscar Saria (Gary Rydstrom eta Richard Hymns), Efektu berezi onenen Oscar Saria (Mikael Salomon, Allen Hall, Clay Pinney eta Scott Farrar) eta Soinu onenaren Oscar Saria (Gary Summers, Randy Thom, Gary Rydstrom eta Glenn Williams).\nArgumentua.\nBrianek (William Baldwin) haurra zela bere aita suhiltzailea sute bat itzaltzen ari zela nola hiltzen zen ikusi zuen. Hogei urte beranduago, Chicagoko suhiltzailea izateko asmoz, bere anaia Stephen (Kurt Russell) zorrotza buru duen suhiltzaile konpainian proba denboraldi gogor bati ekin beharko dio. Behin probaldia gaindituta, bere betebeharra suteak nahitan eraginak izan diren jakiteko haiek ikertzea izango da. Piromano bat hirian suteak sorrarazten hasten den bitartean bi anaiek elkarren arteko iraganeko ika-mikak konpontzen saiatu beharko dira."}
{"id": "669250", "revid": "56334", "url": "https://eu.wikipedia.org/wiki?curid=669250", "title": "Club de F\u00fatbol Monterrey", "text": ""}
{"id": "669252", "revid": "13403", "url": "https://eu.wikipedia.org/wiki?curid=669252", "title": "Bouldering", "text": ""}
{"id": "669253", "revid": "336", "url": "https://eu.wikipedia.org/wiki?curid=669253", "title": "Bloke-eskalada", "text": "Bloke-eskalada edota bulder (ingelesez bouldering) harkaitz blokeak edota horma txikiak igotzean datzan eskaladaren modalitatea da. Bloke edo horma hauek 8 metroko gaiaera izatera iritsi daitezke, eta inongo ohiko eskaladako segurtasun material edo elementurik erabili gabe igotzen dira (soka, uhala, fijazio elementuak eta abar), zeharka eta piskanaka igoz burutzen da. Harkaitzak konpondu beharreko \"arazoak\" izaten ditu, bai igoeran nahiz zeharkako ibilaldian (horizontalean). Eskalada mota honen lehentasuna igoera edo ibilbide laburretako muturreko zailtasuna da. Kirol honetako hizkeran eskalatzeari \"blokatzea\" deitzen zaio.\nOrokorrean eskalatzailearen azpialdean \"crash pad\" izenezko segurtasun koltxoneta jartzen da, eta \"eramaleak\" izeneko laguntzaileek behealdetik jarraitu beharreko ibilbidea edo topatzen dituen oztopoei buruzko argibideak eta iritziak ematen dizkiote. \"Eramaleek\" eskalatzailea eroriz gero erorketak ondorio larririk izan ez dezan saiatzen dira."}
{"id": "669255", "revid": "56334", "url": "https://eu.wikipedia.org/wiki?curid=669255", "title": "Bulder", "text": ""}
{"id": "669256", "revid": "56334", "url": "https://eu.wikipedia.org/wiki?curid=669256", "title": "Yuzhno-Sakhalinsk", "text": ""}
{"id": "669257", "revid": "119347", "url": "https://eu.wikipedia.org/wiki?curid=669257", "title": "Jose Zapirain Irastorza (Txapillo)", "text": "Jose Zapirain Irastorza (Donostia, Gipuzkoa, 1842 - 1914ko abuztuaren 27a) euskal idazlea eta bertsolaria. Donostian sortu eta bizi izan zen. Bretxako plazan jaioa. Udal langilea eta zapataria izateaz gain, poemak idatzi zituen. Euskal-Erria aldizkarian poema ugari argitaratu zituen, 1882urtetik 1913urtera. Euskaltzale sutsu eta saiatua, umoretsua eta bertso zaharrak buruan gordetzeko dohain paregabea omen zeukan Txapillok. Donostiar-donostiarra, Lore-jokoak eta Euskal festak Donostian antolatzen hasi orduko, Zapirain izan zen bertsolariak ekartzeko arduraduna. Bertso saio mordoa antolatu eta zuzendu zuen, ez bakarrik Donostian, baita Gipuzkoan, Nafarroan eta Lapurdin ere.\nBizitza.\nDonostiako Parte Zaharrean jaioa, Bretxako plazan jaio zen; bere etxeak harresiaren parean zetorren Santa Ana kalera begiratzen zuen. Joxemaritar petoa zen. Donostiako Udaleko zaindari izan zen lanbidez, Antzoki zaharreko atezaina, baina Konstituzioko plazan ere izan zuen zapata tailer-denda. Udaletxea gaurko liburutegian zegoenean, bilerak bukatuta, Zapirainen lantegia izaten omen zen zinegotzien berriketa leku. Pelotazale amorratua, harresiko frontoian errebote partidak egin omen zituen. Bilintxen lagun handia izan zen Zapirain, elkarrekin ordu luzeak pasatzen omen zituzten txolartean, kontu zaharrak berritzen eta bertsotan. Bilintxen ibilera guztien berri zeukan Zapirainek, eta haren poema eta kantu gehienak buruz ikasiak zituen.\n1860 urtean, Santa Maria basilikan, Faustina Heraufset Aranburu donostiarrarekin ezkondu zen eta \"Puyuelo\" kalean bere semeekin bizi ziren. Bere semea, Ram\u00f3n Zapirain Heraufset, oso ezaguna izan zen Donostian. Euskal Billera elkartearen sortzaileetako bat izan zen eta Euskal festak ere antolatzen zituen.\nTxapillo, beste askorekin batera, Uni\u00f3n Artesana elkartearen sortzailetako bat izan zen.\nLagun asko zituen eta 1914ko abuztuaren 27an, 72 urterekin hil zenean, oroimen hitz hunkigarriak eskaini zizkioten \"Euskal-Erria\" aldizkariko orrialdeetatik zenbaki berezi batean.\n Toribio Altzagak, Juan Ignazio Urangak, Rosario Artolak eta Pepe Artolak. Jose Manuel Lujanbio Txirritak bertso batzuk eskaini zizkion:\n1996ko otsailaren 19an, Donostiako Udaletxean, Aiete auzoan bere oroimenez kale bat jartzea erabaki zuten:Txapillo kalea\nIdazlea.\nPoesia.\n1882-1913 bitarte poema asko idatzi zituen aldizkari desberdinetan: \"Euskal-Erria\" aldizkarian, \"La Vasconian\", \"Principe de Viana\", \"Bertsolaria\". Gaiaren aldetik, Bilintx poeta erromantikoa zen eta Zapirain, ordea, satira erabiltzen zuena."}
{"id": "669258", "revid": "105290", "url": "https://eu.wikipedia.org/wiki?curid=669258", "title": "Zitosol", "text": "Zitosola edo hialoplasma zelularen zitoplasman dagoen ingurune likidoa da, zelularen organuluak dituena. Zelularen barne-ingurua dela esan daiteke.\nZitosolaren osagai nagusiak ura (%70-%90) eta proteinak (%20) dira. Aminoazidoak, ioiak, RNA, gluzidoak eta hainbat metabolito ere baditu kopuru txikiagoetan.\nZelularen osagai hauek guztiek disoluzio koloidala eratzen dute. Zitosolak egoera-aldaketak ditu: batzuetan fase likido batean dago (sol), beste batzuetan fase jariakorra edo erdi solidoa (gel). Organulu zelularrak zitosolean flotatzen dute.\nZitosolean gertatzen dira zelula eukarioto zein prokariotoetan prozesu metaboliko garrantzitsu ugari: glukolisia, hartzidurak, lipidoen metabolismoa, glukoneogenesia, etab.\nBestalde, zelula batzuek (adibidez, hepatozitoek eta gihar-zelulek) glukogeno aleak gordetzen dituzte zitosolean. Beste batzuek, aldiz (adibidez, adipozitoek) lipido tantak pilatzen dituzte."}
{"id": "669259", "revid": "646", "url": "https://eu.wikipedia.org/wiki?curid=669259", "title": "Hialoplasma", "text": ""}
{"id": "669260", "revid": "90204", "url": "https://eu.wikipedia.org/wiki?curid=669260", "title": "Darkman", "text": "Darkman 1990eko Sam Raimi estatubatuar zinema zuzendari eta gidoigileak zuzendu eta idatzitako akziozko superheroi film bat da. Liam Neeson, Frances McDormand, Colin Friels eta Larry Drake aktoreek antzeztu zuten.\nThe Shadow edo Batman superheroien filmak burutzeko eskubideak bereganatu ezin izan zituenez, Raimik bere berezko superheroi bat sortzea erabaki zuen, honela inori eskubiderik ordaindu beharrik ez eta nahierako superheroi filma burutu asmoz, honenbestez Darkman superheroia sortu zuen.\nBi jarraipen izan zituen: ' (1995() eta ' (1996). Filma estreinatu ondoren beragan oinarritutako komikia eta bideo-jokoa ere merkaturatu ziren. Urteen poderioz kultuzko filma bilakatu da.\nArgumentua.\nGiza larruazal sintetikoa ekoiztea ahalbideratzen duen formula topatu berri duen Peyton Westlake zientzialariak (Liam Neeson) bere aurkako atentatua jasango du. Jende guztiak hiltzat jo arren, bizirautea lortu eta bere aurkikuntzari esker zeharo desitxuratua gelditu zaion aurpegia berregingo du. Bere teknika berriaren efektuek ehun minutu bakarrik irauten dute, Un cient\u00edfico que ha encontrado la f\u00f3rmula para la fabricaci\u00f3n de piel humana sint\u00e9tica es v\u00edctima de un atentado. Aunque todo el mundo lo da por muerto, baina nahi duen itxurako aurpegi oro sorrarazteko ahalmena ematen diotenez, bere bizitza suntsitu duten horietaz mendekatzeko baliabide izango zaio."}
{"id": "669265", "revid": "46380", "url": "https://eu.wikipedia.org/wiki?curid=669265", "title": "Juan Barjola", "text": "Juan Galea Barjola (Torre de Miguel Sesmero, Badajoz, Espainia, 1919ko irailaren 19a - Madril, Espainia, 2004ko abenduaren 21a) espainiar margolaria izan zen.\nBadajozko eta Madrilgo Arte eta Lanbide eskoletan eta San Fernandoko Arte Ederretako Eskolan ikasi zuen. 1957an egin zuen lehen erakusketa, Madrilgo Abril galerian. Juan March fundazioaren beka bat lortu zuen 1960an Parisera eta Belgikara joateko. James Ensor eta Francis Baconen pintura espresionista ezagutu zuen han, eta estilo horrek eragin handia izan zuen Barjolaren margogintzan. Horrez gainera, nabaria zuen Francisco de Goyaren eragina ere, batez ere zezenketei buruzko margolan eta litografietan. Zezenak ziren bere obraren gai nagusia, baina zakurrak, emakumeak eta epaileak ere ugari margotu zituen. 1985ean Arte Plastikoen Espainiako Sari Nazionala eman zioten. 1988an, berriz, haren izena duen museo bat inauguratu zuten Gijonen, haren obra gehienak biltzen dituena."}
{"id": "669266", "revid": "512", "url": "https://eu.wikipedia.org/wiki?curid=669266", "title": "Flechas y Pelayos", "text": " Flechas y Pelayos semanario infantil gaztelerazko haurrentzako aldizkari falangista izan zen.\nArgitalpena.\n1936an sortu zen, eta 1949an desagertu. 1936tik 1938 arte Donostian argitaratu zen. Delegaci\u00f3n Nacional del Frente de Juventudes argitaletxeak argitaratu zuen eta Falangeren aldeko ideologia zuen. 1937ko Bateratze Dekretuaren ondorioz bi erakunde hauek elkartu ziren: \"Comuni\u00f3n Tradicionalista\" eta \"Falange Espa\u00f1ola Tradicionalista y de las Juntas de Ofensiva Nacional Sindicalista\" (FET y de las JONS).\n\"Comuni\u00f3n Tradicionalista\"k \"Pelayos\" argitaratzen zuen eta bigarren erakundeak, berriz, \"Flecha\". Bere estiloa doktrinarioa eta konfesionala zen, garai bateko aldizkarien ezinbesteko lekukoa, haur eta gazteen artean oso popularra ez izan arren. Justo P\u00e9rez de Urbel historialaria eta beneditarra izan zuen zuzendari. Santo Domingo de Silosko monasterioko apaiz hau Ramiro Ledesma Ramos politikariaren laguna zen.\nBere ibilbidean partaide asko izan zituen:Fray Justo P\u00e9rez de Urbel bera eta Juan Ernesto Vinardell, \u00c1lvaro de La Iglesia, Emilia Cotarelo, besteak beste eta irudigileen artean Jos\u00e9 Alcaide Irland, Mar\u00eda Claret, Avelino de Aroztegui, Ardel, Castanys,Teodoro Delgado,Gabi, Jos\u00e9 Laffond, Moro, Pena, Roso, Serra i Masana, Santi, Soravilla, Luis Vigil, Zatarain. Testuetan ere Fern\u00e1ndez Vague, Isabel Su\u00e1rez de Deza, Pilar del Valle eta Gloria Fuertes. Bildumen artean aipa daitezke Gabriel Arnao \"Gabi\"ren Sherlock Lopez eta Watso de Leche. 140.000 aleko tirada lortu zuen. Guztira 536 zenbaki argitaratu ziren, astean behin, baita 11 almanaka ere. Gehigarri bat ere argitaratu zuten: Maravillas."}
{"id": "669268", "revid": "336", "url": "https://eu.wikipedia.org/wiki?curid=669268", "title": "Biodegradagarritasun", "text": "Biodegradagarritasuna modu naturalean eta gehienbat mikrobioen jardueraren ondorioz gai edo substantzia baten degradazio kimikoaren prozesua da, jatorrizko substantzia molekula sinple edo bakunagoak bihurtzen dituena. \nBiodegradarritasun prozesuaren abiadura aldakorra da, izan ere eragile ugariren menpe dago eta batez ere gaiaren molekularen egonkortasunaren araberakoa da, baita aurkitzen den ingurunearen araberakoa.\nDegradazio moduak.\nKonposatu hauen degradazioa bi modurata eman daiteke\u02d0"}
{"id": "669270", "revid": "98220", "url": "https://eu.wikipedia.org/wiki?curid=669270", "title": "Sam Raimi", "text": "Samuel Marshall Raimi (Royal Oak, Michigan, ) estatubatuar zinema zuzendari eta gidoigilea da. \"The Evil Dead\" kultuzko frankiziaren sortzaile eta \"Darkman\" filma (1990) \"Spider-Man\" trilogiaren zuzendaria (2002\u201307) izanagatik ezaguna da."}
{"id": "669271", "revid": "512", "url": "https://eu.wikipedia.org/wiki?curid=669271", "title": "The Evil Dead", "text": "The Evil Dead komedia beltzeko film bat da, Sam Raimi estatubatuar zinema zuzendariarena, 1981ean plazaratua. Ikusle kopuruaren aldetik arrakasta lortu zuen, eta bere generoko kultuzko film bilakatu zen. \"Evil Dead II\" eta \"Army of Darkness\" filmekin batera, \"Evil Dead\" izeneko film sorta osatzen du.\nArgumentua.\nUnibertsitateko bost ikasle \u2014Ash (Bruce Campbell), Linda (Betsy Baker), Cheryl (Ellen Sandweiss), Scott (Richard DeManincor) eta Shelly (Theresa Tilly)\u2014 Tennesseeko oihanetan sartu dira asteburua etxola batean pasatzeko. \"Nekronomikon\" liburuak bertan dago eta bere pasarteak dituen grabagailu bat entzutean, oihaneko izpirituak berpiztuko dira."}
{"id": "669272", "revid": "512", "url": "https://eu.wikipedia.org/wiki?curid=669272", "title": "Bruce Campbell", "text": "Bruce Lorne Campbell (Royal Oak, Michigan, ) estatubatuar aktorea da. \"The Evil Dead\" kultuzko frankizian Ash Williams pertsonaia antzezteagatik ezaguna da."}
{"id": "669273", "revid": "105290", "url": "https://eu.wikipedia.org/wiki?curid=669273", "title": "Bring Me the Head of Alfredo Garcia", "text": "Bring Me the Head of Alfredo Garcia (euskaraz 'Ekar ezazue Alfredo Garciaren burua') 1974ko Sam Peckinpah estatubatuar zinema zuzendariaren western filma bat da. Warren Oates eta Isela Vega aktoreek antzeztu zuten.\nArgumentua.\n\"El Jefe\" izeneko lurjabe boteretsuak (Emilio Fern\u00e1ndez) alaba haurdun dagoela jakin eta aita Alfredo Garcia dela aitorrarazi dio. Mendeku bila miloi bat dolar eskainiko du bere buruaren truke. Sappensly (Robert Webber) eta Quill (Gig Young) sari biltzaileak bere bila aterako dira eta Bennie (Warren Oates) ezagutuko dute taberna batean."}
{"id": "669274", "revid": "69477", "url": "https://eu.wikipedia.org/wiki?curid=669274", "title": "Biodredagarritasuna", "text": ""}
{"id": "669276", "revid": "1491", "url": "https://eu.wikipedia.org/wiki?curid=669276", "title": "Igelak (filma)", "text": "Igelak 2016an Patxo Telleriak zuzendutako euskal filma da. \nGidoiaren oinarri bat Esopo greziarraren Eskorpioia eta igela fabula da. Pelikulako \"Igelak\u2019, kasu honetan, galtzaileak dira: kaleratuak, etxegabetuak\u2026 Haiekin identifikatu zen Telleria zuzendaria, eta haiengan jarri zuen begia.\nMusika ukituak dituen euskal komedia da filma. Musikari ezagunen parte-hartzea izango zuen filmak: Ainhoa Arteta sopranoa, Xabi Solano (Esne Beltza), Doctor Deseo, Natxo de Felipe (Oskorri), Gose, Oreka TX eta Gatibu. Filmean parte hartzeaz gain, filmerako kantua sortu zuen Gatibuk. Musikaren garrantzia oso nabarmena da filmean, eta Telleriak oso gauza kalekoa egin nahi zuenez., musikariak ere kalean jarri zituen, jotzen edo kantuan.\nAbra Proden ekoizpen honek 2 milioi \u20ac-ko aurrekontua izan zuen eta Filmax eta Barton Filmsek banatu zuten.\nPatxo Telleriaren hirugarren film luzea izan zen. Aurreko biak Aitor Mazo aktore eta zinema- zuzendariarekin elkarlanean filmatu zituen: \"Hodeiak pintatzeko makina // La m\u00e1quina de pintar nubes\" (2009) eta \"Bypass\" (2012). Soinujolearen semea (2018) filmeko gidoilaria izan zen Bernardo Atxagaren eleberriaren moldatuta. Gainera, 2005ean, Gabriel Arestiri buruzko 54 minutuko film dokumental bat zuzendu zuen.\nBilboko Errekaldeberri auzoko Kukutza gaztetxea eta Donostiako Arteleku erreferenteak izan ziren filmean azaltzen den gune autogestionatua sortzeko.\nSinopsia.\nPello, banku sukurtsal bateko zuzendaria, delitu ekonomikoengatik atxilotu dute. Bere nagusiak ere inplikatuta dauden arren, bakarrik utziko dute justiziaren aurrean. Salduta dagoela \u00a0konturatzean, ihes egitea erabakiko du.\nDirurik eta dokumentaziorik gabe, \u00a0familia eta lagunik gabe, Pellok bere identitatea ordezkatuko du, ezkutuan jarraitu ahal izateko.\nIragan faltsu horrekin eta patuaren kapritxo bategatik, erreza egingo zaio Pellori Desahuziatuen Elkarte batek okupaturiko etxe batean \u00a0babesa topatzea. Bere kide berrien konfiantza bereganatuko du, asmo bakar batekin: haien diruaz jabetu eta atzerrira alde egitea.\nTrailerra"}
{"id": "669277", "revid": "6327", "url": "https://eu.wikipedia.org/wiki?curid=669277", "title": "Kataluniako Alderdi Demokrata", "text": ""}
{"id": "669278", "revid": "28625", "url": "https://eu.wikipedia.org/wiki?curid=669278", "title": "Julen Madina", "text": "Julen Madina Aierbe (Hernani, Gipuzkoa, 1955 - Donostia, Gipuzkoa, 2016ko abuztuaren 30a) lanbidez Hezkuntza Fisikoko irakaslea zen, bai eta judo eta jiu-jitsu borroka arteetako irakaslea ere.\n41 urtez Iru\u00f1eko entzierroetan lasterkari izan eta oso ezaguna izan zen, beste hainbat herritako entzierroetan ere parte hartu ohi zuen eta.\nEntzierroetan korrika egiteaz gain, ETB2ko \"El conquistador del fin del mundo\" saioan kolaboratzailea izan eta iritzia ematen parte hartu ohi zuelako ere bazen ezaguna.\n2004ko uztailaren 12an Sanferminetan Jandilla ganadutegiko \"Trigue\u00f1o\" zezenak Iru\u00f1eko zezen plaza sarreran harrapatu eta bost adarkada eman zizkion. 2011. urtean Iru\u00f1ean korritzeari utziko zuela iragarri zuen. Ez, ordea, Tuteran. Hain justu, 2016ko Erriberako hiriburuko Santanatan, uztailaren 25ean, beste zezen batek harrapatu zuen, baina ez zion lesio larririk eragin.\n2016ko abuztuaren 25an, ostegunez, Zurriolako hondartzan olatu kolpe batek lurrerantz bota eta hondarraren kontra buruan jotako kolpeak eragin zion lesioa. Hiru lagunek uretan buruz behera zegoela aurkitu eta atera egin zuten. Ospitalean zainketa berezietan egon ondoren, abuztuaren 30ean zendu zen."}
{"id": "669280", "revid": "512", "url": "https://eu.wikipedia.org/wiki?curid=669280", "title": "Crash (Against Me!)", "text": "Crash Against Me! estatubatuar punk rock taldearen abesti bat da. 2016ko irailaren 16an \"Shape Shift with Me\" diskoaren barnean argitaratu zuten."}
{"id": "669283", "revid": "1491", "url": "https://eu.wikipedia.org/wiki?curid=669283", "title": "Javier Arenas", "text": "Francisco Javier Arenas Bocanegra (Sevilla, ) andaluziar politikaria da. PPko kidea, ministro, diputatu eta senataria izan da."}
{"id": "669284", "revid": "105290", "url": "https://eu.wikipedia.org/wiki?curid=669284", "title": "Maggie May", "text": "Maggie May Rod Stewart britainiar abeslariaren abesti bat da. Stewartek eta Martin Quittentonek konposatu zuten. 1971ko \"Every Picture Tells a Story\" diskoaren barnean argitaratua izan zen.\nAbestiak gaitzat 16 urteko mutil nerabea eta bera baina zaharragoa den emakume baten arteko harremana du, bai eta nerabeak bere barnean emakumearengatik dituen sentipen eta emozio kontrajarriak ere. Stewarten arabera, bere bizipen pertsonalean oinarritua omen dago, hark dioenez Stewartek lehenbiziko harreman sexualak izan zituen emakumeari buruzko abestia da."}
{"id": "669285", "revid": "336", "url": "https://eu.wikipedia.org/wiki?curid=669285", "title": "Baby Jane (Rod Stewart)", "text": "Baby Jane Rod Stewart britainiar abeslariaren abesti bat da. Stewartek eta Jay Davisek konposatu zuten. 1983ko \"Body Wishes\" diskoaren barnean argitaratu zuen."}
{"id": "669286", "revid": "105290", "url": "https://eu.wikipedia.org/wiki?curid=669286", "title": "Arretxea jauregia (Oronoz-Mugairi)", "text": "Arretxea jauregia Nafarroako Baztan udalerriko Oronoz-Mugairi herrian dagoen jauregi bat da, Oronoz auzoan eta auzoa igarotzen duen NA-8303 errepidearen parean.\n1675ean jauregi-armategi gisa eraikia izan zen. Bere egiturak Baztango usadiozko nekazal-etxe handien ezaugarriak ditu, landa arkitekturaren xehetasun ugari eta harginlan lan bikaina du."}
{"id": "669289", "revid": "105290", "url": "https://eu.wikipedia.org/wiki?curid=669289", "title": "Via ferrata", "text": "Via ferrata (italieraz \"burdinezko bidea\" esan nahi du, pluralez \"vie ferrate\") harkaitzean irekitako eta hainbat materialez prestatutako bide horizontal edo bertikala da: iltzeak, grapak, heldulekuak, kateak, zubi esekiak eta tirolinek, eskaladan zaildu gabeko txangolari eta mendizaleei gune arriskutsu edo zailak segurtasunez igarotzea ahalbideratzen dute. Segurtasun orokorra ibilbide osoan zehar ezarria dagoen altzairuzko soka baten eta uhalaren bidez ezartzen da, bai eta ibilbide honetarako bereziki prestatuak eta erorketen aurkako \"k\" hizkiarekin adieraziak dauden mosketoien bidez ere.\nVia ferrata eremu klasikoak Dolomitetan eta Italiako Alpeetan daude, nahiz eta gaur egun Frantzia, Suitza, Austria eta Alemaniako mendietan ere ohikoak izan. Euskal Herrian ere piskanaka hedatuz doaz."}
{"id": "669291", "revid": "13403", "url": "https://eu.wikipedia.org/wiki?curid=669291", "title": "Idiazabalgo eliza", "text": ""}
{"id": "669292", "revid": "119347", "url": "https://eu.wikipedia.org/wiki?curid=669292", "title": "Asklepeion (Kos)", "text": "Koseko Asklepeion, Antzinako Greziako santutegia da, Asklepioren omenez\u00a0egindako garrantzitsuenetakoa.\nKokapena.\nTenplua\u00a0Kos\u00a0uhartean dago,\u00a0Egeo itsasoko Dodekaneso inguruan hain zuzen ere. Uhartearen neurriak honako hauek dira\u02d0 40 km luze, 8 km zabalera eta Turkiako Bodrum kostaldetik (antzinako\u00a0Halikarnaso) 4 kmra baino ez dago.\nSinbologia.\nTenplua greziar mitologiako Asklepioren () omenez eraikia izan zen. Erromatarrek\u00a0Eskulapio () izenez Medikuntzako jainkotzat zuten.\nArkitektura eta ezaugarriak.\nSantutegiak\u00a0harlanduzko\u00a0hormak zituen, lau terraza eta hormen artean haitzurdinezko harmailadiak. Goiko terrazako hiru aldeetan doriko atari batez inguratuta zegoen eta bertan jainkoaren tenplua zegoen. Tenplu honek helelinistiko garaiko doriko estiloko 6 zutabe fatxadan eta 11 alboetan zituen. Alboko terrazan aldarea zegoen, K.a II. mendean berreraikia. Honen erdialdean eskailera bat, joniko estiloko haitzurdinezko zutabe bat eta aldamenean Asklepioren omenezko zaharrena den tenplu txiki batez gain, beste bat erromatar garaikoa, ziurrenik Apoloren omenezkoa.\nHaraindiko terrazan, ospitale esparru handitsua zegoen, hiru aldetan portikoz osatua, angelu zuzena zuten egongela batzuetara zuzentzen zutenak, ziurrenik sendabide terapeutikoak hartzeko joaten ziren erromesei ostatu emateko izanak.\nHemen izan zuen egoitza Hipokratesek sortutako medikuntza eskolak."}
{"id": "669294", "revid": "119347", "url": "https://eu.wikipedia.org/wiki?curid=669294", "title": "Kangasniemi", "text": "Kangasniemi Finlandiako ekialdeko udalerri bat da, Hegoaldeko Savonia eskualdean kokatua. Udalerriak 5,633 biztanle zituen 2016an. 1.326,73 \u00a0km2 ditu, eta horietatik 256,86 \u00a0km2\u00a0urez estalita daude. Biztanle dentsitatea 5,27 biztanle/km2\u00a0da."}
{"id": "669296", "revid": "6327", "url": "https://eu.wikipedia.org/wiki?curid=669296", "title": "Cos-eko Asclepeion", "text": ""}
{"id": "669298", "revid": "1545", "url": "https://eu.wikipedia.org/wiki?curid=669298", "title": "Koseko Asklepeion", "text": ""}
{"id": "669300", "revid": "1545", "url": "https://eu.wikipedia.org/wiki?curid=669300", "title": "Asklepios", "text": ""}
{"id": "669301", "revid": "96586", "url": "https://eu.wikipedia.org/wiki?curid=669301", "title": "Gurutze Beitia", "text": "Gurutze Beitia (Mundaka, 1965eko maiatzaren 15a - ) bizkaitar aktore eta umorista da, antzerkian, telebistan eta zineman ibilitakoa. 2015ean Bilboko Aste Nagusiko pregoilari izendatu zuten."}
{"id": "669302", "revid": "56334", "url": "https://eu.wikipedia.org/wiki?curid=669302", "title": "Biodegradagarri", "text": ""}
{"id": "669307", "revid": "105290", "url": "https://eu.wikipedia.org/wiki?curid=669307", "title": "Biarritz hotela (Donostia)", "text": "Hotel Biarritz Hotela, Donostiako hotel bat izan zen, 1906an sortu zen Getaria kalean. 1911ean desagertu zen. Gaur egungo Getaria kalearen 8. zenbakian. Gero tokiz aldatu zen Arenal plazara, gaur egungo Zaragoza plazara.\n Hotelaren lehen jabeak Juan Juantegi eta Juana Eguren Eduardo Txillidaren aitona-amonak. Garaiko argitalpenen arabera, zerbitzu ez ohikoak eskaintzen zituen hotela zen: \"Logelak komunarekin. Kalitatezko jatetxea musikarekin\"."}
{"id": "669308", "revid": "2048", "url": "https://eu.wikipedia.org/wiki?curid=669308", "title": "Londres hotela", "text": ""}
{"id": "669309", "revid": "119347", "url": "https://eu.wikipedia.org/wiki?curid=669309", "title": "Erythrina crista-galli", "text": "Erythrina crista-galli Faboideae azpifamiliako zuhaitza da, jatorriz Hego Amerikakoa dena. Zeibo eta Oilar-gandor gorri ere esaten zaio.\nHainbat izen ditu Hego Amerikako eskualdearen arabera: \"\u00e1rbol del coral\", \"bucar\u00e9\", \"ceibo\", \"ce\u00edbo\", \"cachimbo\", \"flor de coral\", \"cockerel\", \"pico de gallo\", \"sananduva\", \"seibo\" edo \"se\u00edbo\".\nArgentinako ipar-ekialdean eta zentro-ekialdean erraz aurkitu daiteke zuhaitz hau,\u00a0 baita Boliviako ekialdean, Brasilgo hegoaldean, Paraguaiko toki askotan eta ia Uruguai osoan ere. Argentinan eta Uruguain zuhaitz eta lore nazionala da.\nUliako Mintegietako parkean ale eder bat dago, Donostian. Gipuzkoan dagoen ale bakarra da.\nToxikotasuna.\n\"Erythrina\" generoko espezieen airetiko zatiek\u00a0 alkaloideak eduki ditzakete, hala nola eritralina eta erisodina, horien irensteak osasun-arriskua dakar.\nTaxonomia.\n\"Erythrina crista-galli\"\u00a0 Carlos Linnaeusek deskribatu zuen eta \"Mantissa Plantarum\" liburuan argitaratu zuen.\n\"Erythrina\": izen arrunta\u00a0 grezieratik dator \"erythros\" = \"gorri\"\n\"crista galli\":\u00a0 Latinez \"oilarraren gandor\" esan nahi du."}
{"id": "669310", "revid": "1491", "url": "https://eu.wikipedia.org/wiki?curid=669310", "title": "Zeibo", "text": ""}
{"id": "669311", "revid": "58864", "url": "https://eu.wikipedia.org/wiki?curid=669311", "title": "Biarritz hotela", "text": ""}
{"id": "669312", "revid": "512", "url": "https://eu.wikipedia.org/wiki?curid=669312", "title": "Artzen Letona", "text": "Artzen Letona (Donapaleu, Nafarroa Beherea, 1986) euskal irrati-esataria da. Zuberotarra da jatorriz.\nXiberoko Botzan aritu da kazetari. 2016tik Euskadi Irratia eta France Bleu Pays Basque irrati-kateek elkarrekin ekoizten duten \"Zubiak\" irratsaioa aurkezten du Alaia Martinekin batera."}
{"id": "669317", "revid": "105290", "url": "https://eu.wikipedia.org/wiki?curid=669317", "title": "San Gregorio eliza (Ataun)", "text": "San Gregorio Magno eliza Gipuzkoako Ataun udalerriko San Gregorio auzoan dagoen eliza bat da. Auzoak eliza honi izena zor dio.\nKokalekua.\nSan Gregorio elizan dago, izen berdineko maldan. Alboan Zelebarreko dorretxea du, eta bertatik hurbil Joxe Miel Barandiaranen jaiotetxea eta bizilekua izan zena ere badago, \"Sara etxea\".\nEliza.\nNahiz eta gaur egun bertako oinplanoa gurutze latindar itxurakoa den, hasiera batean errektangeluarra zela esan behar da. Gaur egun ez du erretaularik eta Kristo handi batek jainkotegia presiditzen du. Honen ondoan XVIII. mendean erretaula zuen San Gregorioren irudi bat aurkitzen da hain zuzen ere. Eliza hau jada 1535. urtean aipatua da.\nOhiturak.\nJainkotegi honetara jende asko entzumenaren gaitzak sendatzeko eskaerekin hurbiltzen ziren, horretarako sagrarioko lanparako olio tanta batzuk belarrira botatzen zituztelarik. Joxe Miel Barandiaranek bizilagunak nola sakristiara San Gregorio gurtzera nola joaten ziren bilduta du. Berak jendea batez ere lehorteen aurka errezo egitera joaten zela zioen."}
{"id": "669319", "revid": "105290", "url": "https://eu.wikipedia.org/wiki?curid=669319", "title": "Arrieta ahizpak", "text": "Arrieta ahizpak Lourdes (Beasain, 1956) eta Mentxu (1961) dira, begien mugimenduen bidez komunikatzeko Arrieta metodoaren asmatzaileak. Jaiotzetik azidemia glutarikoa izeneko gaixotasuna pairatu dute biek."}
{"id": "669321", "revid": "1545", "url": "https://eu.wikipedia.org/wiki?curid=669321", "title": "Fermin Lasala", "text": "Fermin Lasala izan daiteke:"}
{"id": "669323", "revid": "105290", "url": "https://eu.wikipedia.org/wiki?curid=669323", "title": "Salburuko aerodromoa", "text": "Salburuko aerodromoa Elorriaga eta Beto\u00f1u herrien artean zegoen aerodromoa zen, gaur egungo Salburua gasteiztar auzoan kokatua.\n1935ko irailaren 29an inauguratu zuten Jos\u00e9 Mart\u00ednez de Arag\u00f3n izenarekin, Jos\u00e9 Mart\u00ednez de Arag\u00f3n gasteiztar hegazkinlariaren omenez. Espainiako Gerra Zibilaren ondoren \"Mola Jenerala\" izena jarri zioten.\nGasteizek izan zuen bigarren aireportua izan zen, Lakuako aerodromoaren ondotik."}
{"id": "669324", "revid": "131464", "url": "https://eu.wikipedia.org/wiki?curid=669324", "title": "\u00c9coles fran\u00e7aises (Donostia)", "text": "\u00c9coles Fran\u00e7aises edo Eskola frantsesak, Donostiako Iparraldeko geltokiaren parean, Frantzia pasealekuan hain zuzen, zegoen frantses-eskola zen. Pasealekuko lehenengo etxean zegoen, Frantziako kontsulatuarekin batera. Eskola frantsesak 1913an zabaldu eta 1998an itxi ziren.\nHasierak.\n1899an bi eskola frantses zabaldu ziren Gipuzkoako hiriburuan: bata mutilena, Artzai Onaren plazan, eta bestea, neskena, Principe kaleko 16.ean . Handitzen zioan ikasle kopurua egoki hartu eta ikasketa-baldintzak hobetzeko asmoz, eraikin berri baten beharraz jabetu ziren bai irakasle eta bai gurasoak. Raymond Poincar\u00e9 atzerriko ministro frantsesaren laguntza medio, 1913an eraikin berri bat egin zen.\nEraikina.\nLuis Elizalde arkitektuak diseinatu zuen eraikina. 1913ko irailaren 28an inauguratu zen.\nLau solairuko eraikina zen, eta eskolaz gain dispensarioa, Cercle fran\u00e7ais delakoa eta kontsulatua barne zituen.\nEskolaren izaera.\nEskolaren ibilbidean ez ziren falta izan era guztietako arazoak. 1950eko hamarkadan, esate baterako, oso zaila zen bertako ikasle izatea, eta gurasoek ilara luzeak egin behar izaten zituzten urtero, euren seme-alabek bertan ikas zezaten. \nHiriaren erdigunean kokatuta, frankismo betean eskolak espainiera ez zen beste hizkuntza batean ematen zituen. Horrez gain, erakunde laikoa zen eta klaseak mistoak ziren. Donostiako eskolarik garestiena zen garai hartan. Gainontzeko eskoletan gertatzen ez zen bezala, ikasleen osasunaz arduratsu, ohikoa zen urtean behin X izpietatik pasaraztea ikasle guztiak, bai eta Frantzian indarrean jartzen ziren txertoak ikasleei jartzea.\nIrakaskuntza.\nIrakasleak lapurtarrak, bearnesak, gaskoiak, frantsesak eta donostiarrak ere baziren, Barinaga, Laffite, Orbiscay, Darrigade, Stinus, Liquieur, Barrena besteak beste, hamarkada haietako zenbait ikasleren deiturek salatzen dute aipatu jatorria. Irakasleak Frantziako Instrukzio Publikoko Ministerioak kontratatzen zituen eta Basses-Pyr\u00e9n\u00e9es departamenduko irakasle taldekoak ziren.\nEskolek Frantzian ezarritako hezkuntza-sistema bera erabiltzen zuten, bai edukietan, nola pedagogia aldetik ere. Irakaskuntza-hizkuntza frantsesa zen eta gai guztiak Frantziako liburuekin ikasten ziren. Hala zen egutegia ere, nahiz eta Donostiako jai-egunak beste eskoletan bezala ospatu. Hamarkada horretan asteko jai-eguna ostegun arratsaldetik larunbat arratsaldera pasa zen. Jai-eguna zen, adibidez, azaroaren 11a, Frantziako Armistizio eguna. Biharamunean, eskolaren albo batean zegoen monumentuan loreak uzten ziren.\nEzaguna egin zen kurtso amaierako festa Donostia osoan: gelaz gela antolatzen ziren ekitaldiak eta ikasle guztiak egoki mozorrotuta desfilean abiatzen ziren eskolatik, Frantziako pasealekua zeharkatzen zuten Maria Cristina hotelaren aurretik, Victoria Eugenia antzokira. Han talde guztien ekitaldiak egiten ziren beste ikasle, guraso eta irakasleen aurrean, eta ondoren, zuzendariak gelaz gela sariak banatzen zizkien ikasle bikainei. Hamar urtetik aurrera, gainera, gainera gaika banatzen zituen.\nEskolatik pasatako ikasleen artean, 2016an Mexikon hil zen Cristina Barrios donostiarra da aipagarri (\"Hotel Avenida\" delakoaren alaba, Abenidan zegoenean), bera izan baitzen Estatuko protokolo-burua Trantsizioan, eta Espainiako enbaxadore beranduago zenbait estatutan.\nFrantseseraren irakaskuntza hiritar orori.\nEskola arautuaz gain, frantses-klaseak ematen ziren helduentzat, eskola-orduen ostean. Udan ere, frantses-klaseak ematen ziren urtean zehar Donostiako beste eskoletan ibiltzen ziren ikasleentzat.\nKontsulatua eskola gainean.\nKontsulatua eskolaren eraikin berean zegoen. Bertan, alde batetik, ekintza kulturalak egin ohi ziren hilean behin gutxienez, hiritar orori irekiak: Frantziako zinemateka nazionaleko filmen proiekzioa, edo lehen mailako ikerlari frantsesen, geografoen, geologoen, idazleen, musikarien... hitzaldiak.\nBestalde, 70. hamarkadan Frantziar kontsulatuan lehergailu bat eztandarazi zuen ETAk eskola-orduetatik kanpo, eta ordutik poliziak jarri zituzten kontsulatua eta ikastetxearen segurtasuna bermatzeko. Azken honek gurasoen protestak eragin zituen, eta azkenean kontsulatua handik atera eta Prim kalera eraman zuten. Gaur egun ez dago Frantziako kontsulaturik Donostian."}
{"id": "669326", "revid": "512", "url": "https://eu.wikipedia.org/wiki?curid=669326", "title": "San Martin Tourskoaren eliza (Ataun)", "text": "San Martin Tourskoaren eliza Gipuzkoako Ataun udalerriko San Martin auzoan dagoen eliza bat da.\nKokalekua.\nSan Martin auzoan dago, Ataungo udaletxearen parean.\nHistoria.\nAtaungo lehenengo eliza da San Martingoa, 1200. urterako gaur egun kokatzen den toki berean jada bazegoena. Lehen eliza hura X. mende ingurukoa zela. XV. mendean, lehengo eliza haren tokian, gaur egungoa hasi ziren eraikitzen.\nOndorengo urte zein mendeetan, berrikuntza, aldaketa eta eranskin ugari ezagutuko du, jakina, diruak eta bestelako inguruabarrek eraginda: aurrealdea egin zen lehenik; geroago, absidea lekuz aldatu zen (ekialdetik mendebaldera) edo justuago, berri bat egin zen (ondorioz, gaur egun bi abside dite); erretaulak ere bigarren aldaketa bat jasan zuen; beranduago, korua eraiki zen eta ondoren, organo dotore bat jarri zuten bertan (1761. urtean); azkenik, sarrera nagusia egin zuten (1833an, hain justu).\nKondaira.\nAtaun Euskal mitologiaren kondairen kokalekua izanik, eliza honi buruzko kondaira ere badago:\n\"Kristauek San Martin eliza tontor batean eraiki nahi omen zuten hasieran, baina jentilek ezetz, mendi inguruak beraienak zirela. Horregatik, kristauek egun argiz eraikitakoa, jentilek gau ilunez desegin eta harriak gaur egungo eliza dagoen tokira eramaten zituzten. Eta horrela behin eta berriz. Azkenean, kristauak aspertu omen ziren eta behealdean, gaur egungo lekuan, eraiki zuten. Honela bukatu zen istorio hau: \u201cGau batean, Zaindegiko (eliza ondoko etxea) emakume bat leihotik begira jarri zen, harriak leku batetik bestera zeinek eramaten zituen jakiteko asmoz eta jentil bat ikusi zuen idiekin lan horretan. Jentila, ordea, konturatu zen emakume hori zelatan zuela eta bere leiho ondotik pasatzerakoan honela esan zion:\nIdiak adarrarekin begia atera zion emakume gajoari, bakarrarekin utziz\"."}
{"id": "669328", "revid": "512", "url": "https://eu.wikipedia.org/wiki?curid=669328", "title": "Enkarterrietako Museoa", "text": "Enkarterrietako Museoa Sopuertan dagoen museoa da, Avellaneda auzoko Batzarretxean hain zuzen ere.\nEskualdeari eta biztanleei buruzko aipamen kronologikoa azaltzen du, ikuspegi ekonomiko, sozial politiko eta kultural batetik abiatuta.\n1933an irekia, 1994an berriro inauguratu zuten Museoa."}
{"id": "669329", "revid": "105290", "url": "https://eu.wikipedia.org/wiki?curid=669329", "title": "Santa Isabel eliza (Ataun)", "text": "Santa Isabel eliza Gipuzkoako Ataun udalerriko Aia auzoan dagoen eliza bat da."}
{"id": "669331", "revid": "105290", "url": "https://eu.wikipedia.org/wiki?curid=669331", "title": "Jasokundeko Andre Mariaren eliza (Arantza)", "text": "Jasokundeko Andre Mariaren eliza Nafarroako Arantza udalerrian dagoen eliza da.\nEliza.\n1567. urtera arte Baionako elizbarrutiaren menpe zegoen.\nEraikina.\nEliza bi ataletan banatzen da: bata gotiko-pizkunde garaiko eliza zaharra (kanpotik harriz ikusten dena) eta bestea XVIII. mendean egindako handitzea. Kanpandorrearen goiko zatia (erlojua eta ezkilak dauden solairua eta harriz egindakoa) XIX mendekoa da. Elizak gurutze forma du eta 3 erretaula barroko ditu."}
{"id": "669332", "revid": "512", "url": "https://eu.wikipedia.org/wiki?curid=669332", "title": "Fernando Fern\u00e1ndez Arrikagoitia", "text": "Fernando Fern\u00e1ndez Arrikagoitia (Gasteiz, Araba, 1948) \"Zibeles\" bezala ezagunagoa, euskal ekologismoaren aurrekari eta Gasteiz hiriko pertsonaia ezaguna da. Ideologikoki anarkista, Arabako naturaren eta nudismoaren sustatzaile historikoa izan da.\nBiografia.\n1948an jaioa, haren haurtzaroa ez zen erraza izan. Txikitatik, umezurztegia eta zentzategiak ezagutu zituen. Gazte-gaztetatik ere espeleologia eta mendizaletasuna ezagutu zituen. Lan oso desberdinetan aritu zen eta 1972an Europan zeharreko ibilbide luzeari ekin zion. Ideologia berriak ezagutu zituen eta, ondorioz, nazionalismoa baztertuz, trotskismoan lehendabizi eta anarkismoan ondoren aritu zen. Euskal Herrian bueltan Felix Likiniano ezagutu zuen eta baita Askatasuna Kolektiboa ere. 1974an Portugalgo Krabelinen Iraultza gertutik ezagutu zuen. Lisboan komuna bat sortu zuen. 1975tik aurrera Parisen, Bruselan eta Lovainan egon zen. Gasteizera berriro ere bueltan Aranbizkarreko Ateneo Libertarioaren sortzailetariko bat izan zen. 1978an ekologismo libertarioaren ikuspuntutik Arabako Talde Ekologista - GEA sortu zuen. Laster euskal ekologismoaren barruan erreferente bat bihurtu zen, mugimenduko hedabide desberdinetan kolaboratuz, bereziki \"El Ecologista\" aldizkarian. Gaia taldearekin ekologismoaren liburutegi eta dokumentazio zentro baten sortzailea izan zen ere bai.\nHaren xelebrekeriak zirela eta, Gasteizen oso ezaguna izan da."}
{"id": "669333", "revid": "105290", "url": "https://eu.wikipedia.org/wiki?curid=669333", "title": "San Antonio baseliza (Ere\u00f1otzu)", "text": "San Antonio Paduakoaren baseliza Gipuzkoako Hernani udalerriko Ere\u00f1otzu auzoan dagoen baseliza bat da.\nKokalekua.\nEre\u00f1otzu auzoan dago, Goizuetara doan errepidearen alboan.\nHistoria.\n1824-1866 artean eraiki zen. 1916an, baselizaren 50. urteurrenan, ekainaren 13 eta 14an, Gasteizko Apellaniz etxeak eraikitako aldare eder bat gehitu zitzaion.\nEraikina.\nOinplano laukizuzena eta harginlanezko hormak dituen eraikina da. Teilatu okerra du, arabiar teilez egina eta bilakera ezberdinekoa, atari nagusian harlanduzko kanpai-horma batez amaitua. Eraikinaren aurrealdearen zatirik handiena bistako harginlanez egina dago."}
{"id": "669336", "revid": "8478011", "url": "https://eu.wikipedia.org/wiki?curid=669336", "title": "Aranibar jauregia", "text": "Aranibar jauregia Nafarroako Arantza udalerrian dagoen dorretxe da.\nKokalekua.\nIgantzitik datorren errepidearen alboan eta begi bistan dago, Latsa erreka zeharkatzen duen zubiaren parean, Arantzako herrigunera iritsi baina dexentez lehenago, behin San Juan Xarreko sarbidea igaro eta berehala.\nHistoria.\nXV. mendean harlanduz sendoekin eraiki zen, hortaz, herriko eraikin zaharrenetakoa da."}
{"id": "669337", "revid": "13403", "url": "https://eu.wikipedia.org/wiki?curid=669337", "title": "Aranibar dorretxea", "text": ""}
{"id": "669338", "revid": "56334", "url": "https://eu.wikipedia.org/wiki?curid=669338", "title": "Julen Belamuno", "text": "Julen Belamuno (Azpeitia, 1959ko urriaren 10a- ) euskal idazlea da. Ekonomiako eta Filosofiako ikasketak egin zituen Euskal Herriko Unibertsitatean, eta irakasle, itzultzaile eta administrazioko teknikari lanetan aritu da. Idazle berantiarra, berrogei urterekin hasi zen idazten eta, Ignacio Aldecoa saria bitan irabazi ondoren, handik urte batzuetara argitaratzen."}
{"id": "669340", "revid": "336", "url": "https://eu.wikipedia.org/wiki?curid=669340", "title": "Karkaxa", "text": "Karkaxa edo flema arnas aparatuan sortutako mukia da, berdexka edo horixka izaten dena, katarro eta arnas-aparatuko beste infekzio baten ondorioz sortu eta eztula egitean kanporatzen dena."}
{"id": "669341", "revid": "17", "url": "https://eu.wikipedia.org/wiki?curid=669341", "title": "Katarru", "text": ""}
{"id": "669342", "revid": "105290", "url": "https://eu.wikipedia.org/wiki?curid=669342", "title": "Industria-birmoldaketa", "text": "Industria-birmoldaketa 1980ko hamarkadan Europan jasan zuten bigarren sektorearen birmoldaketa izan zen. Orduko gobernuek krisialdian zeuden sektoreetan bi neurri hartu zuten: alde batetik gehiegizko eskaria murriztea eta, bestetik, sektore bideragarriak modernizatzea.\nELGAk 1975etik aurrera herrialde garatuentzat eskatzen zuen moduan, gehiegizko eskaria murrizteko hainbat enpresa etxe zituzten eta, besteetan, langile kopurua gutxitu zuten (lanetik kaleratzeak, aurretiko erretiroak, enplegu-erregulazioko espedienteak eta abar). Beste aldetik, sektore eta eskualde industrialak modernizatzeko zerga, finantza eta lan laguntzez gain zenbait ekimen garatu zituzten (berrindustrializazio urgenteko zonak edo gainbeherako industrialdeen izendapenak).\nEtorkizunerako, industria teknologia-ziklo eta merkatu berriari egokitu behar zen, merkatu helduak utziz (siderurgia, ontzigintza, meatzaritza edo ehungintza) herrialde garatuek lan kostu txikiak zituztelako.\nIndustria-birmoldaketa Hego Euskal Herrian.\nFrankismoak bultzaturiko autarkiak industria astuneko enpresak INIren inguruan bildu zituen. Hego Euskal Herrian adibide nabarmena Bizkaiko Labe Garaietakoa izan zen baina gauza bera gertatu zen Asturiasen (HUNOSA, ENSIDESA), Sagunton (Altos Hornos del Mediterr\u00e1neo), Ferrolen eta C\u00e1diz inguruan (ontziola publikoak) eta abar. 1973ko petrolioaren krisiaren hasieran ez zuten ELGAk eskatutakoari jarraitu, alde batetik LPEEk ez zuelako boikotik egin (Espainiak ez zuen Israel aintzat hartzen) eta bestetik, trantsizioa zela eta, ez zutelako onarpenik ez zuten neurriak hartu nahi.\nBaina Espainiak orduko Europako Ekonomia Erkidegoan sartu nahi zuenez, Felipe Gonz\u00e1lezen gobernuak industria eraispenari ekin zion 1980ko hamarkadan zehar.\nGizarte-sektoreetatik kritikatua izan zen politika horren ondorioz, industria fabrika asko itxi eta milaka langile euren lanpostuetatik erauziak izan ziren baina aldi berean ez zen sortu industria-sare berri eta sendo bat, gobernuetatik eskainitako laguntzak gorabehera. 1985. urtetik aurrera industria berpizten hasi zen. Urte horietan Espainia Europako Ekonomia Erkidegoan sartu izanak industria-produktuetarako merkatu berriak ireki eta industriarako sustapen tinkoagoa ekarri zuen. Industrian eragin nabarmena izan zuen 1992-93 urteetako nazioarteko beherakada ekonomikoaren ondoren, industriak indarberritu eta nabarmen egin zuen aurrera, nazioarteko suspertze ekonomiko nabarmenari eta eraikuntza sektoreak eragindako bultzadari esker, gobernuetatik abiarazitako berrikuntzarako eta industria-sareak osatzeko klusterizaziorako politika estrategikoak tarteko , azpiegituren garapen nabarmen batekin batera. Ildo horretatik, altzairugintza berezia, elektrogailuak, ardogintza, papergintza, makina tresna, automobilgintzarako osagaiak eta energia eolikoa izan dira Hego Euskal Herrian bultzatu diren industrial nagusiak.\nIndustria-birmoldaketa zineman.\nZinema sozial deituriko generoak film askotan islatu du industria-birmoldaketa garaian. Erresuma Batuan, Margaret Thatcherrek politika neokontserbadoreak izeneko mugimenduak salatu zituen: \"Raining Stones\" (Ken Loach), \"The Full Monty\" (Peter Cattaneo) edo \"Billy Elliot\" (Stephen Daldry)\nEspainian ere, pelikula batzuk egin dituzte (\"Los lunes al sol\", Fernando Le\u00f3n de Aranoa)"}
{"id": "669343", "revid": "1545", "url": "https://eu.wikipedia.org/wiki?curid=669343", "title": "Felipe Gonz\u00e1lez M\u00e1rquez", "text": ""}
{"id": "669347", "revid": "336", "url": "https://eu.wikipedia.org/wiki?curid=669347", "title": "Jon Fern\u00e1ndez", "text": "Jon Fern\u00e1ndez (Etxebarri, - ) bizkaitar boxeolaria da.\n2015ean profesional bilakatuta, hurrengo urteko irailaren 1ean Estatu Batuetan debutatu zuen, Paulino Uzkudun eta Isidoro Gazta\u00f1aga ondoren, euskal boxeolari batek lortu ez zuena."}
{"id": "669349", "revid": "13403", "url": "https://eu.wikipedia.org/wiki?curid=669349", "title": "Riskaleko Markesado", "text": ""}
{"id": "669350", "revid": "13403", "url": "https://eu.wikipedia.org/wiki?curid=669350", "title": "Riscalgo Markeserria", "text": ""}
{"id": "669351", "revid": "105290", "url": "https://eu.wikipedia.org/wiki?curid=669351", "title": "Riscalgo Markesgoa", "text": "Riscalgo Markesgoa (gaztelaniaz \"Marqu\u00e9s de Riscal\") Espainiako nobleziaren titulu bat da. 1708ko apirilaren 27an Filipe V.a Espainiakoak sortu eta Baltasar Hurtado Ametzagari eman zion.\nErreferentziak.\nBota Handitasuna eta Izenburuak Noblezia gaztelaniaz. Institutua \"Salazar eta Castro\", C. S. I. C."}
{"id": "669352", "revid": "98220", "url": "https://eu.wikipedia.org/wiki?curid=669352", "title": "Blazing Saddles", "text": "Blazing Saddles (euskaraz literalki \"Zaldi-Eserleku Gartsuak\") 1974ko Mel Brooks estatubatuar zinema zuzendariak zuzendutako komedia western film bat da. Gidoiak Brooks berak, Andrew Bergman, Richard Pryor, Norman Steinberg eta Al Ugerrek idatzi zuten. Cleavon Little, Gene Wilder, Harvey Korman, Slim Pickens, Madeline Kahn, Mel Brooks eta Dom DeLuise aktoreek antzeztu zuten.\nHiru Oscar Sarietarako izendapenak jaso zituen: Emakumezko bigarren aktore onenaren Oscar Saria (Madeline Kahn), Muntatze onenaren Oscar Saria (John C. Howard eta Danford B. Greene) eta Jatorrizko abesti onenaren Oscar Saria (John Morris eta Mel Brooks).\nArgumentua.\n1874, Mendebalde Urruna. Tren burdinbide linea berri baten eraikuntza eskualdean dauden hare mugikor lursailen ondorioz eten egin da. Ibilbidea aldatzera behartuak daude, horrek burdinbidea Rock Ridge mugako herritik igarotzea suposatu dezake, bertako biztanle guztiek Johnson abizena dute. Estatuko prokuratzailea den Hedley Lamarr (Harvey Korman) azpisugeak negozio biribila egiteko asmoz burdinbidea iragango den lursailak prezio baxuan erosi nahi ditu. Hortaz, bertakoak izutu eta lursailak saldu diezaizkioten Taggart ganoragabea buru duen gaizkile talde bat bidaliko du, aldiz Rock Ridgeko herritarrek gobernadoreari (Mel Brooks) sheriff berri bat ziendatu dezan eskatuko diote. Halere, egoerak gobernadorea gainditu eta honek Lamarri sheriff berri gisa Bart (Cleavon Little) izeneko burdinbideko langile afroamerikarra izendatu dezan utziko dio. Bart beltza denez, Lamarrek bere erabaki honek Rock Ridge haserretuarazi eta herria abandonatu edota sheriff beria urkatuko duten itxaropena du.\nHalere, Bartek bere azerikeria eta amuerruei nahiz Jim, ezizenez \"Wacoko Mutila\", pistolari trebe eta alkoholikoaren laguntzari esker herritarrak baretzea lortuko du (Jim, \"Wacoko Mutila\": \u00abCecil B. DeMille berak baina jende gehiago hil beharra izan dut\u00bb). Taggartek herrira bidalitako Mongo (Alex Karras) morroia garaitu eta haren lagun egingo da, eta Lili von Shtupp (Madeline Kahn) alemaniar emakume liraina ere bere erakarpen jokoan atzemango du. Azkenean sheriffak herritarrak antolatu eta Lamarren agindupeko morroiei aurre egin diezaien konbentzituko ditu."}
{"id": "669356", "revid": "105290", "url": "https://eu.wikipedia.org/wiki?curid=669356", "title": "Spaceballs", "text": "Spaceballs (euskaraz \"Espazio-bolak\") 1987ko Mel Brooks estatubatuar zinema zuzendari, ekoizle, gidoigile eta aktoreak zuzendu, ekoiztu, idatzi eta antzeztutako zientzia-fikziozko komedia film bat da. Berak, John Candy, Rick Moranis, Bill Pullman, Daphne Zuniga, Dick Van Patten, George Wyner eta Joan Rivers aktoreek antzeztu zuten.\nGeorge Lucasen \"Star Wars\" filmeen parodia argia da: Kasko Beltz (Darth Vader), Lone Starr (Luke Skywalker/Han Solo), Barf (Chewbacca), Vespa printzesa (Leia Organa printzesa), Dot Matrix (C3-PO/R2-D2), Maisu Yogurt (Obi-Wan Kenobi) eta Skroob presidentea (Moff Tarkin gobernadorea).\nArgumentua.\nDruida planetako Roland erregeak (Dick Van Patten) bere alaba Vespa printzesa (Daphne Zuniga) topatu dezaten, Lone Starr (Bill Pullman) eta erdi gizon erdi txakurra den Barf (John Candy) morroia kontratatu ditu, espazioko bi heroi izkuaitz eta ezjakinak. Vespa printzesa Valium printzearekin ez ezkontzeko Dot Matrix robotarekin (Joan Rivers / Lorene Yarnell) ihes egin baitu. Bere ihesaldian, Lord Kasko Beltzen (Rick Moranis) espaziontziak Vespa printzesa atzeman du. Lord Kasko Beltzek Spaceball planetako Skroob presidentearentzat (Mel Brooks) lan egiten du.\nGaiztoak eta ergel hutsak izanik, Spaceballdarrek euren planetako atmosfera xahutu eta guztiz desagertuarazi dute. Hortaz, Druida planetako atmosfera lapurtu nahi dute, horretarako Vespa printzesa bahituaz Druidako agintariei presioa sartzeko baliatuko dira.\nLone Starrek printzesa salbatu eta Spaceballdar maltzurrekin amaitu beharko du, bidean Maisu Yogurtek (Mel Brooks) \"Zortea\" erabiltzen irakatsiko dio."}
{"id": "669359", "revid": "15795", "url": "https://eu.wikipedia.org/wiki?curid=669359", "title": "Nafarroako Lege Hitzartua", "text": ""}
{"id": "669362", "revid": "105290", "url": "https://eu.wikipedia.org/wiki?curid=669362", "title": "Tr\u00e0ng Ango paisaia-multzoa", "text": "Tr\u00e0ng Ango paisaia-multzoa () Vietnamgo Ninh B\u00ecnh hiritik gertu dagoen eskualdea da, barnean Hoa L\u01b0 antzinako hiria, Tam C\u1ed1c-B\u00edch \u0110\u1ed9ng, and Bai Dinh tenplua dituena. UNESCOk 2014an Gizateriaren Ondare izendatu zuen."}
{"id": "669363", "revid": "105290", "url": "https://eu.wikipedia.org/wiki?curid=669363", "title": "Hueko Hiri Inperiala", "text": "Hiri Inperiala () Vietnamgo Hue hirian dagoen jauregi eta zitadela harresitua da. Gia Long enperadoreak eraiki zuen XIX. mendearen hasieran Perfume ibaiaren ondoan. UNESCOk 1993an Gizateriaren Ondare izendatu zuen."}
{"id": "669364", "revid": "143014", "url": "https://eu.wikipedia.org/wiki?curid=669364", "title": "H\u1ed9i An", "text": "H\u1ed9i An (), lehen Faifo deitua, Vietnamgo hiria da, Qu\u1ea3ng Nam probintzian dagoena. Egun, 120.000 biztanle inguru ditu.\nHerrigune historikoa XV. eta XIX. mendeen arteko asiar merkatalgune baten adibide nabarmena denez, UNESCOk 1999an Gizateriaren Ondare izendatu zuen."}
{"id": "669365", "revid": "1545", "url": "https://eu.wikipedia.org/wiki?curid=669365", "title": "Hoi An", "text": ""}
{"id": "669366", "revid": "1545", "url": "https://eu.wikipedia.org/wiki?curid=669366", "title": "Faifo", "text": ""}
{"id": "669367", "revid": "119347", "url": "https://eu.wikipedia.org/wiki?curid=669367", "title": "Disbiosi", "text": "Disbiosia edo disbakteriosia giza gorputzeko mikrobiotaren desoreka da, gehienbat larruazala edo heste-florarena. Jakina denez, gure organismoko hainbat ataletan mikrobio sinbiotiko asko ditugu (larruazalean, ahoan eta sudurrean, hesteetan, baginan...). Mikrobio horiek ez dira patogenoak, lagunak baizik. Onura ugari dakarzkigute: mikrobio patogenoen sarrera oztopatzen dute, immunitate-sistema bizkortzen dute, bitaminak ekoizten dituzte, etab. Heste-floraren bakterioek, bereziki, zeregin oso garrantzitsua betetzen dute gure osasun egoera orokorrean, eta ikerketa berriek haien aldaketek asaldura gastro-intestinalak ez ezik, beste gaitz organiko batzuk ere eragin ditzaketeela agerian jarri dute .\nHeste-disbiosi dagoenean hesteetako bakterioen kopurua jaitsi eta bakterio horien aniztasuna ere murriztu egiten da .\nDisbiosiaren jatorrian eragile ugari egon daitezke: antibiotikoen gehiegizko kontsumoa, dieta desegokia, alkohola, estresa, etab. .\nDisbiosiaren inguruko ikerketak oso berriak dira, XXI. mendearen hasierakoak. Honenbestez, herrialde gehienetan asaldura hori oraindik ez da benetako gaitzatzat jotzen (GNS-10 zerrendan ez da agertzen). Hala ere, herrialde batzuetako osasun-agintariek aintzakotzat hartu dute dagoeneko, eta AEB-etako Medikuntzako Liburutegi Nazionalaren 2014ko hitz berrien zerrendan \"Dysbiosis\" izena agertzen da ."}
{"id": "669368", "revid": "646", "url": "https://eu.wikipedia.org/wiki?curid=669368", "title": "Disbakteriosi", "text": ""}
{"id": "669369", "revid": "105290", "url": "https://eu.wikipedia.org/wiki?curid=669369", "title": "M\u1ef9 S\u01a1n", "text": "M\u1ef9 S\u01a1n ( ahoskatua) Champako erregeek IV. eta XIV. mendeen artean eraikitako Shivaren omenezko tenplu hinduisten multzoa da. Tenpluek hainbat izen dituzte, nagusiena Bhadresvara izenekoa izanik.\nDuy Ph\u00fa herrixkatik gertu, Qu\u1ea3ng Nam probintzian daude. 70 tenplu ere izan ziren baina Vietnamgo Gerran, estatubatuar alfonbra-bonbardaketa zela eta, gehienak suntsituak izan ziren. UNESCOk 1999an Gizateriaren Ondare izendatu zuen."}
{"id": "669371", "revid": "88969", "url": "https://eu.wikipedia.org/wiki?curid=669371", "title": "Maria Dolores Goya Mendiola", "text": "Maria Dolores Goya Mendiola (Donostia, Gipuzkoa, 1913ko otsailaren 19a - \"Ibidem\", 1986ko abuztuaren 29a) irakaslea izan zen. Maistra titulua 1932an lortu zuen 19 urte zituela eta hezkuntza izan zen bere bizitzako helburua. 1993ko ekainaren 15ean Donostiako Udalak Intxaurrondoko auzoan bere oroimenez plaza bat izendatu zuen.\nBizitza.\nMaria Dolores Goya Mendiola Donostiako Euskal Herria kalean jaio zen eta gurasoak Manuel Goya oiartzuarra eta Josepa Mendiola Martuteneko \"Goiatz txiki\" baserriko donostiarra. Lau senide izan ziren, zaharrena mutila eta gainontzekoak neskak. Maria Dolores hirugarren senidea zen.\nIkasketak San Bartolome eta Villa Belen moja eskola pribatuetan egin zituen, Batxilergoa librez Institutu Probintzialean Urdaneta kalean, (gaur egungo Koldo Mitxelena kultur gunean) eta titulua 1929an lortu zuen.\nMagisterioa librez egin zuen, 1932an lortu zuen titulua, Euskarako agiria ere lortu zuen Gipuzkoako Diputazioak emana, Resurreccion M\u00aa de Azkuek azterketa egin ziolarik.\nGerra aurrean Etxaide kaleko ikastolan aritu zen lanean eta 1936ko irailean eskola publikoetako oposizioen lehenengo ariketa egin zuen. Bigarren ariketa eskola batean urte osoko praktikak egitea zen. Ariketa hau Bizkaian egin zuen, hara alde egin baitzuen itsasontziz 1936ko irailaren 13an erreketeak sartu baitziren Donostian. Bilboko ordezkaritzan egin zuen praktikak egiteko eskaera eta Plentziako eskola batera bidali zuten. Han jardun zen eskolak itxiarazi zituzten arte, hots, Gernikako bonbardaketaren biharamunera arte.\nGerra denbora.\n1937ko maiatzaren 22an abiatu zen Erresuma Batura 95 irakasle eta arduradunekin batera, La Habana itsasontzian, bertan gainera 3.500 bat haur zihoazen.\nGerra egoera hartan Eusko Jaurlaritzak haurrak gerratik aldentzeko irteerak antolatu zituen; hala, milaka eta milaka haur irten ziren itsasontzietan Euskal Herritik kanpora. \"La Habana\" itsasontzia izan zen horietako bat eta Ingalaterrara joan zen berau. 3.500 haur eta 95 irakasle iritsi ziren Southampton portura. Handik Erresuma osora banatu zituzten haurrak, batzuk Wight uhartera joan ziren eta Maria Dolores horien artean zegoen. Han, Weston Manor zeritzan etxalde bateko soroetan jarri zuten kanpalekua, zazpi hilabetez egon zen, eta jarraian Parisera joan zen bere ahizpa zaharrena bertan zen eta erreklamatu egin zuen. Parisen bi urte egin zituen familia poloniar baten haurrei espainiera irakasten. Ondoren Donibane Lohitzunera joan zen gurasoak eta bere ahizpa gazteena hantxe zeudelako.\nHandik Euskal Herrira itzuli zen gerra amaitu ostean, 1941ean. Mugan atxilotu nahi izan zuten eta 10 urteko kartzela zigorra ezarri, haurrekin Ingalaterrara alde egiteagatik, baina ez zituen bete. Hala eta guztiz ere gerora ondorioak izan zitekeen fitxa poliziala egin zioten.\nBerriz ere irakaskuntzan murgildu zen eta hala, 1943an eskola bat ireki zuen Ergobian. Urte horretan bertan ezkondu zen eta hurrengo urtean seme bat izan zuen, 1946an lana utzi egin behar izan zuen bigarren haurra jaio zenean. Hirugarren haurra jaiotzean 1951an familia etxez eta auzoz aldatu zen, Euskal Herria Kaletik Groseko Karkizano kalera joan zen bizitzera.\nUrte berean etxean ikastola irekitzea erabaki zuen, eta 1970. urtera arte bertan lanean jardun zen, gaxotasun batek eraginda erretiratu zen. Gerra ondorengo urte haietan Maria Dolores Goiak, beste hainbatek bezala, lan eskerga egin zuten euskal irakaskuntzan. Ikastolen mugimenduaren hastapenetan koka dezakegu, ezbairik gabe.\nGroseko ikastola.\nMaria Dolores Goyak 1951an ireki zuen ikastola bere etxean, Donostiako Gros auzoko Karkizano kaleko 8an. Elixabete Maiztegi maistrak animatu eta bultzatu zuen. Eskola gehiago ere baziren auzoan etxeetan, baina ez euskaraz irakasten zutenak. Halaber, Donostiako ikastolarik ezagunena Elbira Zipitriarena zen. Goya etxeko logela batean hasi zen 3 eta 10 urteko bitarteko 10 haurrekin, eta berehala igo zitzaion kopurua 20ra. Izan ere, Gros auzoan berak uste baino jende euskaldun gehiago zegoen eta beren haurrek euskaraz ikas zezaten nahi zuten. Ez da ahaztu behar helburu horrekin sortu zirela ikastola hauek: haurrek euskaraz ikas zezaten eta euskararik ez zekitenek, berriz, euskara ikas zezaten. Hasieran haurrak egunean bi orduz egoten ziren, batzuk goizez eta beste batzuk arratsaldez. Baina zenbait gurasok goiz eta arratsaldez hartzeko eskatu zioten. Hala, 10:00etatik 12:00etara eta 15:00etatik 17:00etara joaten ziren. Denbora gehiago egoten zirenez, lan gehiago egiteko aukera ematen zien. Maria Doloresen ikastolak bazuen berezitasun bat: mahaiak eta aulkiak zituen. Gainontzeko ikastoletan, Parte Zaharrekoetan haurrak lurrean esertzen ziren, baina Maria Doloresi ez zitzaion batere gustatzen eta gainera, deserosoa iruditzen zitzaion. Horregatik, hasiera-hasieratik jarri zituen mahaiak; hasieran astodunak eta geroago horman zintzilikatzen zirenak. 1964an bere alaba Miren Ega\u00f1a Goya ere hasi zen eta bien artean 80 haur zituzten: 3-6 urteko 40, eta 7-9 urteko beste 40. Ordurako lekuz aldatuta zeuden, hasierako etxeko gelan ez baitziren 80 haur sartzen. Etxe azpiko bulegoko bi gelatara aldatu ziren. Han jarraitu zuen 1970. urtera arte. Ikastolak, ordea, beste bost urtetan jarraitu zuen Miren Ega\u00f1a alabarekin.\nGela barruko lana.\nEuskaraz ikasteko materialik ez zegoen garai hartan, eta handik eta hemendik eskuratutakoarekin moldatu beharra izaten zuten Lehendabizi \"Txomin ikasle\" izeneko kartila zahar batekin hasi zen Maria Dolores, eta banan-banan irakasten zizkien letrak ikasleei. Gero bizkaieraz idatzitako itun zahar bat lortu zuen eta hura erabiltzen hasi zuen. Nahiz eta bizkaieraz izan eta ulertzeko zailtasunak eduki, berdin zitzaion irakurketa mekanikoa egiteko baldin bazen. Handik gutxira Maritxu Berriolak \"Xabiertxo\" liburua berrargitaratu zuen eta etxez etxe (euskaldunen etxeak noski) saldu zituen 68 pezetetan 1951-52 urteetan, erabat klandestinoa zen. Maria Doloresek 10-20 erosi zituen eta poliki poliki salduz joan zen. Asko estimatutako eta erabilitako liburua izan zen. Beste irakurketa liburu bat Orixeren \"Leoi-kumea\" izan zen. Hura ere erabiltzen zuten, nahiz eta haurrentzat zaila izan. Durangoko I. Liburu eta Disko Azokara joan zirenean Maria Doloresek eta Miren alabak Julene Azpeitiaren Umien Adizkidea liburuarekin egin zuten topo. Irakurtzen eta idazten ikasteko haurrentzako metodoa zen. Bizkaieraz idatzita zegoen, baina oso egokia zen. Liburu harekin haurrek errazago ikasten zuten irakurtzen arrazoi sinple batengatik: alderantzizko silabak ziren ikasteko zailenak eta liburu honetan hasieratik agertzen ziren. Horrela, askoz ere azkarrago ikasten zuten, eta nahiz eta bizkaieraz egon irakurketa mekanikoa egiteko oso erabilgarria zen. Liburu hauekin euskaraz irakurtzen ikasten zuten, eta gainerako ikasgai guztiak ere euskaraz irakasten zitzaizkien. 9-10 urterekin, aldiz, Ingreso egin behar izaten zuten gero ikasten jarraitu ahal izateko. Eta hori, noski, gaztelaniaz egin behar. Horregatik, 9 urterekin gaztelania ikasten zuten; irakurtzen eta idazten. Baina gainerako ikasgaiak, lehenagotik bezala, euskaraz ikasten jarraitzen zuten. Maria Doloresek garrantzi handia ematen zien berak karrera garaian ikasitako eta gero errepublika garaian indarrean jarritako \"Centros de Inter\u00e9s\" delakoei. Liburu horietan gai bat lantzen zen heinean, horrekin lotutako mila gauza jorratzen ziren. Bestela, ikasgaiak banaka eta elkarren arteko loturarik gabe ikasten ziren, eta \"Centros de Inter\u00e9s\" hauekin loturak egiten ziren\nEuskara eta frantsesa.\nEskolako irakaskuntza guztia euskaraz egiten zen, baina baziren euskaraz ez zekiten haurrak ere. Urtero 10 haur berri hasten ziren, eta horietatik lauzpabost erdaldunak izaten ziren. Batzuk ez zekiten tutik ere euskaraz, eta beste batzuk oso eskas. Hala ere, haur horiek berehala integratzen ziren murgilketaren bitartez. Euskaldunak gehiengoa ziren multzo handi batean sartzen ziren haur erdaldunak, eta pixkanaka-pixkanaka ikasiz joaten ziren. Noski, hasierako egunak gogorrak izaten ziren. Kontuan hartu behar da haur haiek 3 urterekin hasten zirela, ez zutela ezer ulertzen, eta gainera, ama utzi behar izaten zutela. Maria Dolores eta Mirenek hasierako 15 egunetan hitz batzuk gaztelaniaz egiten zizkien, baina handik aurrera dena euskaraz. Gabonetarako gutxiengo esaldi eta hitz batzuk ikasten omen zituzten; Aste Santuetarako nola edo hala hitz egiten omen zuten, baina oraindik ere gaizki; eta ekainerako dezente. Udako oporraldiaren ondoren irailean dena ahaztuta etortzen ziren, baina ez zuten hutsetik hasi behar izaten, lehendik ikasitakoa birgogoratzetik baizik; eta hori, oso gutxi kostatzen omen zitzaien. Bigarren urtean euskaraz normal hitz egiteko gai izaten ziren.\nMurgiltze eredu honekin haurrek euskara menperatzea lortzen zuten. Agian pedagogikoki ez zen eredurik egokiena izango adin ezberdinetako haurrak nahastuta zeudelako, baina momentu hartan hizkuntzari ematen zioten lehentasuna; hizkuntza menperatu gabe ezin baitzen beste ezer egin. 1964an Miren Ega\u00f1ak magisterio bukatuta, ikastolan hasi zen eta frantsesa ere iraksaten hasi zen. Nahi zuten haurrei aukera hori luzatu zieten, eta 7-9 urteko dozena bat haur taldea osatzen zen. Garrantzitsutzat jotzen zuten beste hizkuntza batekin hastea. Frantsesa edo ingelesarekin hasteko aukera zuten, Mirenek biak baitzekizkien, baina frantsesa irakastea erabaki zuten, euskal herritar askoren bigarren hizkuntza zelako eta frantsesa zelako garai hartan Hegoaldean ikasten zen bigarren hizkuntza.\nEgitasmo bereziak.\nKarkizanoko ikastola honetara joaten ziren haurrek abesti ugari ikasten zituzten. Ezen Maria Doloresek garrantzi handia ematen zion kantuari eta gainera oso kantari ona zen, gerra aurreko Donostiako Abesbatzan abesten zuen eta soprano bezala kanatarazi nahi izan zuten, baina ez zuen nahi izan. Eskolara iritsi eta lehenengo gauza kantatzea izaten zen. Ez da ahaztu behar garai hartan gurasoak kristauak zirela eta elizara joaten zirela, hots, garrantzi handia zuela kristautasunak euren bizimoduan. Horregatik, beste kanten artean, Gabonetakoak, jaunartzekoak eta Jainkoari zuzendutako otoitz-kantuak erakusten zitzaizkien. Gabonetan ikuskizun berezia egiten zuten haur guztiek. Baserritarrez jantzi eta etxean atez ate ibiltzen ziren kantari: \"Ai hau gauaren zoragarria, Jesus jaio da Belenen. Etxe honetan sortu ote da, bila gabiltza beraren\". Abesti hori kantatzen zuten etxe barruko gelako ate guztietan eta azkeneko atean agertzen ziren San Jose eta Ama Birjinaz jantzita bi haur. Hauek beste abesti bat kantatzen zuten erantzun modura. Ondoren, denek ikasitako kantu guztiak abesten zituzten. Egun horretan argazkiak ateratzeko ohitura ere zabaldu zen. Haurrei baserritarrez jantzita argazkiak ateratzen zizkien, eta argazki horiekin postalak egiten zituzten. Zorionak jarri eta aiton-amonak eta familiakoak zoriontzeko erabiltzen zituzten.\nKlandestinitatea andere\u00f1oarentzat eta gurasoentzat.\nGarai hartan ikastolak etxeetan ziren, eta ikastolak ireki zituzten andere\u00f1oak maestrak ziren. Ez zegoen ikastola asko eta zeudenak oso ikasle kopuru txikia hartzen zuten. Aitzitik, hauek erabat klandestinoak ziren, bai andere\u00f1oarentzat (maistrarentzat) eta baita gurasoentzat ere. Beren buruak eta seme-alabenak arriskuan jartzen zituzten. Guraso gehienak abertzaleak ziren eta oso kontzientziatuta zeuden garrantzitsua zela seme-alabek euskara eta euskaraz ikas zezaten. Hori ez zen eskolara mugatzen, ikastolatik atera ondoren ere, euskara erabiltzeko ahaleginak egiten zituzten gurasoek. Horrela, Groseko Katalunia plazara joaten ziren denak elkarrekin, amak eta seme-alabak, eta euskaraz jolasten ziren. Azken finean, talde bezala funtzionatzen zuten, familia txiki bat osatzen zuten, eta eskolako lanari jarraipena ematen zioten."}
{"id": "669372", "revid": "46948", "url": "https://eu.wikipedia.org/wiki?curid=669372", "title": "Maria dolores goya", "text": ""}
{"id": "669376", "revid": "105290", "url": "https://eu.wikipedia.org/wiki?curid=669376", "title": "Liar Liar", "text": "Liar Liar (euskaraz \"Gezurti Gezurti\") 1997ko Tom Shadyac estatubatuar zinema zuzendariak zuzendutako komedia film bat da. Jim Carrey, Maura Tierney, Jennifer Tilly, Swoosie Kurtz, Amanda Donohoe eta Cary Elwes aktoreek antzeztu zuten.\nArgumentua.\nFletcher Reede (Jim Carrey) inongo eskrupulurik gabeko abokatu hitzontzi eta handigura bat da, lanean nahiz bizitzan arrakasta izateko gezurra barra-barra esaten ohitua. Gezurtero lotsagabe bat izateak lanean arrakasta lortzen lagundu dion arren, Audrey (Maura Tierney) emaztearekin nahiz Max semearekin (Justin Cooper) duen harremana guztiz suntsitu du. Bere bost urteko semeak, aitak hautsitako zinekin asperturik, bere urtebetzean desio bat eskatuko du, bere aitak 24 orduz gezurrik ez esatea. Honek bere lanean nahiz bizitzan sekulako eta ezusteko ondorioak ekarrio dizkio..."}
{"id": "669378", "revid": "98220", "url": "https://eu.wikipedia.org/wiki?curid=669378", "title": "Ave Satani", "text": "Ave Satani (euskaraz \"Agur Satan\") The Omen film saileko soinu bandaren doinu nagusia da. Latinez abestua dago. 1976an Jerry Goldsmith musikagileak \"The Omen\" beldurrezko filmaren doinua izugarria izateko konposatu zuen, filma ikusten ari ziren ikusleak giro desatseginean barneratu eta doinu beldurgarri hau entzutean deseroso senti zitezen. Beldurrezko zinemazaleen artean oso ezaguna eta ospetsua den doinua da. Filmak Jatorrizko soinu banda onenaren Oscar Saria irabazi eta doinuak Jatorrizko abesti onenaren Oscar Sariaren izendapena jaso zuen.\nIzenburua \"Ave Christi\" (\"Agur Kristo\") izenburuari kontrajarria dago, Goldsmithek doinua konposatzean meza beltz baten doinuaren hitzak gehitzeko ideia bururatu baizitzaion, alegia, Kristoren apaimen guztiak Satanera igarotzea. Gainera, horri, mezetako kantu gregorianoaren estiloa gehitu zion."}
{"id": "669381", "revid": "103793", "url": "https://eu.wikipedia.org/wiki?curid=669381", "title": "Errondo", "text": "Errondo Donostiako auzune bat da, Aiete eta Amara auzoen artean. Bertako etxe batzuetako Notario-eskrituretan \"Alto Amara\" gisa ere azaltzen da. Muino batean kokaturik. Errondotik ipar-ekialdera ikuspegi bikaina dago. Ezkerretik eskubira, gertura, Amara Berri, ia Gaseko Fabrika zegoenetik hasita Loiolako Erribera, Loiola, Zorroagako muinoa, Errealaren futbol zelaia eta Donostiako ospialaikusten dira. Urrutira, berriz, eta ezkerretik eskubira ere, ikusten dira Puyoko gaina, Amara zaharra, Urgull mendia, Artzain Onaren katedrala, Itsaso zabala, Kursaala, Gross auzoa, Ulia mendia, Jaizkibel mendia eta tontorra, Sibilia baserriaren inguruak Egia auzoan, eta atzean Larun mendia, Aiako Harriak, Bianditzko lepoak, Santiagomendi eta Adarra mendia. Hego-mendebaldera Miramon ingurua eta atzean Ernio mendia, eta Aiete. Guztiz hiritu gabeko auzunea da, oraindik inguru naturala gordetzen duena. Auzunean Errondo Aundi jauregia eta izen bereko baserria, Errondo Berri eta Errondo Txiki zeuden.2020ean jauregia da zutik dirauen bakarra, eta sarreran ipinita du bere izena. Inguruetan baziren beste baserri batzuk, hala nola Borroto, Uralde, Merkezabal, Puio, Aizkolene eta Juanistegi. 1976ko apirilak 28an Errondoko Bidea izeneko kalea izendatu zuen Donostiako Udalak, 1998ko urriaren 14an Errondoko Gaina kalea bilakatu zena. Auzoaren azpiko tuneletatik Donostiako Amara auzoko sarrerak daude.\nKokapena.\nAuzunearen ardatza Errondo Gaina kalea da, Amarako Errondo pasealekutik aldapan gora igotzen dena, Donostialdeko metroko trenbide gaineko zubia pasa ondoren, eta Aieteko Oriamendi pasealekuarekin bat egitean bukatzen dena."}
{"id": "669382", "revid": "448", "url": "https://eu.wikipedia.org/wiki?curid=669382", "title": "Zaballako kartzela", "text": ""}
{"id": "669383", "revid": "56334", "url": "https://eu.wikipedia.org/wiki?curid=669383", "title": "Zaballako espetxea", "text": ""}
{"id": "669384", "revid": "56334", "url": "https://eu.wikipedia.org/wiki?curid=669384", "title": "Don Quijote de la Mancha", "text": ""}
{"id": "669386", "revid": "336", "url": "https://eu.wikipedia.org/wiki?curid=669386", "title": "Th\u0103ng Longeko Hiri Inperiala", "text": "Th\u0103ng Longeko Hiri Inperiala () Hanoi hirian dagoen errege-zitadela harresitua da. L\u00fd leinuak sortua eta Tr\u1ea7n, L\u00ea eta Nguy\u1ec5n leinuek zabaldua, egungo Hanoiko zitadelarekin bat egiten du. UNESCOk 2010ean Gizateriaren Ondare izendatu zuen."}
{"id": "669387", "revid": "105290", "url": "https://eu.wikipedia.org/wiki?curid=669387", "title": "H\u1ed3 leinuaren zitadela", "text": "H\u1ed3 leinuaren zitadela () Vietnamgo T\u00e2y Giai udalerrian dagoen zitadela harresitua da. H\u1ed3 leinuak eraiki zuen harlanduz. UNESCOk 2011n Gizateriaren Ondare izendatu zuen."}
{"id": "669388", "revid": "1545", "url": "https://eu.wikipedia.org/wiki?curid=669388", "title": "Mekong ibaia", "text": ""}
{"id": "669389", "revid": "105290", "url": "https://eu.wikipedia.org/wiki?curid=669389", "title": "Fansipan", "text": "Fansipan () Vietnam eta Indotxina osoko mendirik altuena da, 3143 metroko altuera duena. L\u00e0o Cai probintzian, Ipar-mendebaldeko eskualdean, kokaturik, Sa Pa herritik bederatzi kilometrotara dago."}
{"id": "669390", "revid": "1545", "url": "https://eu.wikipedia.org/wiki?curid=669390", "title": "Phan Xi P\u0103ng", "text": ""}
{"id": "669393", "revid": "336", "url": "https://eu.wikipedia.org/wiki?curid=669393", "title": "Asiar txapel koniko", "text": "Asiar txapel konikoa hegoaldeko eta ekialdeko Asian tipikoa da txapel konikoa da. Bangladeshen, Bhutanen, Txinan, Kanbodian, Indian, Indonesian, Japonian, Korean, Malaysian, Myanmarren, Filipinetan, Errusiar Mantxurian eta Vietnamen erabiltzen dute. Txapela lotzeko oihalezko (askotan zetazko) xingola erabiltzen dute."}
{"id": "669394", "revid": "336", "url": "https://eu.wikipedia.org/wiki?curid=669394", "title": "Furano", "text": "Furano (C4H4O) konposatu likido kolorgabea da. Molekula bost katen mailako eraztuna da, lau CH taldez eta oxigeno-atomo batez osatua. Ezaugarri aromatikoak ditu.\nKolorgabez gain, sukoi eta oso lurrunkorra da. Alkohol, eter eta azetonan disolbagarria da eta baita uretan ere. Toxiko izateaz gain, gizakientzat kartzinogeno ere izan daiteke."}
{"id": "669398", "revid": "59723", "url": "https://eu.wikipedia.org/wiki?curid=669398", "title": "Bruce Almighty", "text": "Bruce Almighty (euskaraz \"Bruce Ahalguztiduna\") 2003ko Tom Shadyac estatubatuar zinema zuzendariak zuzendutako komedia filma da. Jim Carrey, Morgan Freeman, Jennifer Aniston, Philip Baker Hall eta Catherine Bell aktoreek antzeztu zuten.\n\"Evan Almighty\" (\"Evan Ahalguztiduna\", 2007) izeneko jarraipena izan zuen.\nArgumentua.\nBruce Nolan (Jim Carrey) AEBetako Buffaloko WKBW-TV telebista kateko Eyewitness News saioko erreportari asegabea da. Denbora luzean postuan igo zezaten zain egon ondoren, lan hori Evan Baxter (Steve Carell) arerioari eman diote. Hortaz, haserretu eta bere saioko gonbidatuei iseka egiten hasi zaie. Horren ondorioz, lanetik bota dute eta hainbat gertakari eta ezbeharren ondoren, guztiz lurjota Jainkoari oihu egin dio. Jainkoak (Morgan Freeman) Bruce kontratatu eta bere lana hobeto bete dezan, ahalmen bereziak eman dizkio.\nBerehala, Brucek botere hori gehiegikeriak egiteko darabil, baina gerora jendea lagundu beharra duela ere ikusi du. Gainera, haren jarreraren ondorioz, emaztegaiarekin ere (Jennifer Aniston) arazoak ditu, ez baitio jaramon handiegirik egiten. Azkenean, ahalmen horiek Jainkoari bakarrik dagozkiola ohartu da."}
{"id": "669399", "revid": "105290", "url": "https://eu.wikipedia.org/wiki?curid=669399", "title": "Mobsters", "text": "Mobsters (euskaraz \"Mobsterrak\") 1991ko Michael Karbelnikoff estatubatuar zinema zuzendariak zuzendutako akziozko drama film bat da. Christian Slater, Patrick Dempsey, Richard Grieco, Costas Mandylor, F. Murray Abraham, Lara Flynn Boyle, Michael Gambon eta Anthony Quinn aktoreek antzeztu zuten.\nArgumentua.\n1920ko hamarkada, New York. Jatorri etniko ezberdin eta apaleko lau gazteen adiskidetasuna eta euren mafiaren buruzagitzarako igoera azaltzen da, etorkizunean herrialde osoan ospetsu bilakatu eta zerresan handia emango duten lau multil gazte: \"Lucky\" Luciano xarmangarria (Christian Slater), Meyer Lansky negoziatzaile trebea (Patrick Depsey), Bugsy Siegel burugogor eta gonazalea (Richard Grieco) eta Frank Costello diplomatikoa (Costar Mandylor)."}
{"id": "669401", "revid": "103793", "url": "https://eu.wikipedia.org/wiki?curid=669401", "title": "San Joan Bataiatzailearen eliza (Olaberria)", "text": "San Joan Bataiatzailearen eliza Gipuzkoako Olaberria udalerrian dagoen eliza bat da. San Joan Bataiatzaileari sagaratua dago.\nKokalekua.\nHerrigunearen lekurik garaienean dago, muino batean.\nHistoria.\nElizaren lehen erreferentziak 1568 urtekoak dira, ordurako eliza oso hondatuta eta berriketa batean beharrean zegoen.\nJatorriz txikiagoa zen, XVII. mendean handitze lanekin hasi ziren (Beasaingo Abaria harginek burutua) eta XVIII. mendean gangak, korua eta leihoak bukatutakoan, aldare nagusia egiten hasi ziren (1747an Bergarako Migel Irustak entregatu zuen). Elizaren beste berezitasun bat bere bataiarria da (XVI. mendea).\nEraikina.\nElizaren egitura gorputz nagusi batean oinarritzen da, zeini gehigarriak ipintzen joan zaizkion historian zehar. Guztira 527 metro karratuko azalera osatzen du eraikinak bere osotasuenan.\nLaukizuzen itxurako nabe nagusia abside batek amaitzen du, bertan aldarea eta korua daude. Nabe honetatik aldebietako sakristietara hel daiteke.\nEsan bezala, gorputz nagusiari gehigarriak ipintzen joan zaizkio gaur egungo itxura lortu arte: Elizpea 1670. urtekoa da (XVIII. mende erdian berriztatua), dorrearen eraikuntza 1683 eta 1703 urteak bitartekoa da; bobeda berriak eta korua 1723 eta 1725 urteak bitartean amaitutakoak dira, erretaula nagusia berriz 1747koa da.\nAldare nagusiaren gainean erretaula errenazentista ikus daiteke. Honen erdigunean, satutegi gainean, San Juan Bautistaren irudia dago, eta alde banatara San Jose eta San Inazioren tailuak. Gurutzeratutako Kristoren busto batek koroatzen du erretaula, San Pedro, San Pablo eta lau aingeru aldamenean dituelarik.\nSan Juan Bautista eliza elementu babestu gisa ageri da Euskal Herriko \u201cBehin-behineko Ondare historiko-arkitektonikoaren\u201d zerrendan. Baita Gipuzkoako Foru Aldundiak eginiko kultura ondasunen zerrendan"}
{"id": "669402", "revid": "448", "url": "https://eu.wikipedia.org/wiki?curid=669402", "title": "Olaberriko eliza", "text": ""}
{"id": "669403", "revid": "105290", "url": "https://eu.wikipedia.org/wiki?curid=669403", "title": "San Migel eliza (Gaintza)", "text": "San Migel eliza Gipuzkoako Gaintza udalerrian dagoen eliza bat da. Done Mikel goiangeruari sagaratua dago.\nKokalekua.\nHerrigunean dago, Herriko Plazan.\nHistoria.\nPizkundetar arkitekturako eraikina da, 1936ko Gerra Zibilaren hasieran frankistak Nafarroatik Goierrira sartzean jasandako kalteen ondorioz berreraiki behar izan zuten. Eraikuntza honek eliza zaharra ordezkatu zuen, eta antzinako eliza baseliza bihurtu zen, alegia, San Martin Tourskoaren baseliza."}
{"id": "669405", "revid": "105290", "url": "https://eu.wikipedia.org/wiki?curid=669405", "title": "San Martin Tourskoaren baseliza (Gaintza)", "text": "San Martin Tourskoaren baseliza Gipuzkoako Gaintza udalerrian dagoen baseliza bat da. Bertatik inguruko eta bereziki Txindoki mendiaren ikuspegi bikainak daude.\nKokalekua.\nHerrigunetik kanpo dago, Eizmendiko Elormendi baserriaren ondoan.\nGaintzatik Larraitzera doan errepidea, behin Gaintzatik atera eta berehala, bidegurutze batean baseliza eta Eizmendira joateko seinalean errepidea utzi eta mendi-pista batean gora eginez, muino batean.\nHistoria.\n1568an dagoeneko baseliza honen berri ematen zen eta 1580an berriz, berriztatua izan zen. Azkeneko berrikuntza 1990an eman zen.\nEraikina.\nBaselizaren barnealdean eta erdian San Martin Tourskoaren irudia duen erretaula barroko polikromatua aurkitzen da. Honen egilea Gabriel Arza idiazabaldarra izan zen (1973).\nBere kanpoaldeak, kontrako elementu klimatologikoak uxatzeko balio zuen ur bedenkatzailea agertzen du. Aditu batzuk inguruetako lehen parrokia izan zela onartzen dute, gaur egungo San Migel elizak ordezkatu zuen arte. Buruzko gurutzez ornitutako gurutz-bide zaharrean dago.\nOspakizunak.\nOstiral Santuan bizilagunak parrokiatik baselizara prozesioan joaten dira. Maiatzeko Santikutz egunean (hilaren 3\u00aa), iraileko santikutz egunean (hilak 14) eta hileko lehenengo igandeetan mezak ospatzen dira. Bere festa San Martin egunean (azaroak 11) ospatzen du."}
{"id": "669406", "revid": "17", "url": "https://eu.wikipedia.org/wiki?curid=669406", "title": "Mendiondo (argipena)", "text": "Mendiondo izenak esanahi zenbait ditu:"}
{"id": "669407", "revid": "17", "url": "https://eu.wikipedia.org/wiki?curid=669407", "title": "Mendiondo", "text": ""}
{"id": "669408", "revid": "17", "url": "https://eu.wikipedia.org/wiki?curid=669408", "title": "Ursuia", "text": ""}
{"id": "669409", "revid": "17", "url": "https://eu.wikipedia.org/wiki?curid=669409", "title": "Urtsuia", "text": ""}
{"id": "669410", "revid": "56334", "url": "https://eu.wikipedia.org/wiki?curid=669410", "title": "Dominique Fran\u00e7ois Jean Arago", "text": ""}
{"id": "669411", "revid": "56334", "url": "https://eu.wikipedia.org/wiki?curid=669411", "title": "Rene Coty", "text": ""}
{"id": "669412", "revid": "9347", "url": "https://eu.wikipedia.org/wiki?curid=669412", "title": "Melanargia galathea", "text": "Melanargia galathea Nymphalidae familiako lepidoptero ditrisio (tximeleta) bat da, jatorriz Europa eta Ipar Afrikatik Iran artean aurki daitekeena.\nEzaugarriak.\nArrek\u00a053 milimetroko luzera izan dezakete\u00a0eta emeek, 58.\u00a0Hegoak zuriak dituzte, orban beltz oso nabarmenarekin, xake antzeko ereduaz.\u00a0Espezie honek lekuan lekuko mota ezberdinak sortu ditu. Itsaso mailatik 1.600 metro bitartera hegan egiten du.\nTximeleta mota hau, ekaina edo uztaila bitartean agertu ohi dira, noizean behin baita maiatzaren bukaeran edota \u00a0irailaren hasieran ere gune gorenetan. Bere hegaldi mota uniboltinoa da. Emeak hegan doala, landaretzaren gainean arrautzak erruten ditu, larbek jakia izan dezaten.\nErakartzen duten lore motak hauek dira:\u00a0\"Centaurea\", \"Cirsium\", \"Carduus\" eta \"Scabiosa\".\nIberiar antzeko espezieak.\nIberiar penintsulan beste la Melanargia mota hegan egiten dute"}
{"id": "669413", "revid": "10891", "url": "https://eu.wikipedia.org/wiki?curid=669413", "title": "Ganix Makeakoa", "text": "Ganix Makeakoa, sortzezko izenez Jean Anxordoki Indart (Ortzaize, Nafarroa Beherea, \u2013 Luhuso, Lapurdi, ), Makean luzaz bizi zen XIX. mendeko kontrabandista eta mugalaria izan zen.\nBiografia.\nKarlistaldietan parte hartzeagatik hartu zuen sona, bereziki, 1838an, Maria Teresa Bragantzakoari, Beirako printzesa eta Don Karlos erregegaiaren andregaiari, muga pasa eta Elizondoraino lagundu zuelako. Pasadizo horretan oinarrituta, Francisque Michelek \"Le romancero du Pays Basque\" liburua (1859) idatzi zuen.\nGero, Joan Batista Azkonagerre notarioak \"Les Echos du pas de Roland\" eleberria argitaratu zuen haren abenturetan oinarrituz. Hain zuzen, Azkonagerre notarioak Ganix hipoteka egitera harengana joan zenean ezagutu zuen. Azken liburu hau euskaraz ere argitaratu zen \"Atheka gaitzeko oihartzunak\" izenburuarekin (1870). 2016 urtean Makean antolatu kabalkatan Ganix izan zen pertsonaia nagusietakoa."}
{"id": "669414", "revid": "17", "url": "https://eu.wikipedia.org/wiki?curid=669414", "title": "Jean Anxordoki", "text": ""}
{"id": "669416", "revid": "56334", "url": "https://eu.wikipedia.org/wiki?curid=669416", "title": "Sex-symbol", "text": ""}
{"id": "669417", "revid": "1545", "url": "https://eu.wikipedia.org/wiki?curid=669417", "title": "Flash Gordon (filma)", "text": "Flash Gordon 1980ko Mike Hodges ingeles zinema zuzendariak zuzendutako zientzia-fikzio eta akziozko abentura film bat da. Alex Raymond estatubatuar komikigileak sortutako izen bereko Flash Gordon superheroiaren komikietan oinarritua dago. Sam J. Jones, Melody Anderson, Ornella Muti, Max von Sydow, Chaim Topol, Timothy Dalton, Mariangela Melato, Brian Blessed eta Peter Wyngarde aktoreek antzeztu zuten.\nSoinu banda Queen britainiar rock talde ospetsuak eta Howard Blake ingeles musikagileak konposatu zuten. Denboraren poderioz kultuzko filma bilakatu zen.\nArgumentua.\nNASAtik kaleratua izan zen Zarkov doktorea eta zientzialaria (Chaim Topol), Flash Gordon amerikar futbolari gaztea (Sam J. Jones) eta haren laguna den Dale Arden neska gaztea (Melody Anderson) espazio-suziri batean bidaiatuko dute. Hiruek Lur planeta Ming enperadorearen (Max von Sydow) mehatxutik salbatu nahi dute, urrutiko Mongo planetako agintaria, bere ilargietako bat Lurraren aurka talka egin dezan jaurti baitu."}
{"id": "669418", "revid": "105290", "url": "https://eu.wikipedia.org/wiki?curid=669418", "title": "Jasokundeko Andre Mariaren eliza (Baliarrain)", "text": "Jasokundeko Andre Mariaren eliza Gipuzkoako Baliarrain udalerrian dagoen eliza bat da.\nKokalekua.\nHerrigunean dago.\nEraikina.\nFatxada nagusian bikoizturiko bi leiho pare daude. Bi hauetariko baten giltzarrian J.H.S. (\"Jesus Homo Salvator\") anagrama idatzirik dago. Besteko ikurrak berriz, Gurutzetik jaitsierari dagozkio. Leiho hauek sarrera-ate xume bati ematen diote leku. Dobela ederreko arku zorrozpean zabaltzen da. Atzeko fatxadan ere leiho bikoiztuak ditugu, nahiz eta hemen bakarrak erakusten duen dekoraziorik. Absidearen ondoan, fatxada berean, ganga baten abiaguneak ikusten dira, ustez gaur egun esistitzen ez den alboko kapera baten estalgarri izan zitekeena. Jasokundeko Andra Mariaren Parroki-Elizak baditu gainera barnekaldean tailaturiko hainbat ganga-giltzarri, XVIII. mendeko bataiarria eta abar.\nEliza parean, bidean beste aldean, apaizetxea lekutzen da, arduraz egindako eraikuntza; herri honetan dagoen Lopetedi baserriarekin badu nolabaiteko antzekotasunik."}
{"id": "669419", "revid": "105290", "url": "https://eu.wikipedia.org/wiki?curid=669419", "title": "Santa Fe eliza (Zaldibia)", "text": "Santa Fe eliza Gipuzkoako Zaldibia udalerrian dagoen eliza bat da.\nKokalekua.\nHerrigunean dago, Herriko Plazan, Amundarain errekaren alboan, antzinako ubera batean buru egiten duela, antza, Lazkaomenditik zetozen bidaiariek erabiltzeko.\nHistoria.\nJatorrizko eliza XIII. mendekoa zen. Egungo eraikuntza XVI. mendean egin zen, aurrez zegoen eliza txiki baten egitura aldatuaz. Elizatxoak Santa Fe Campanynskoa izena zuen. Herrigunea parrokia honen inguruan gorpuztu da.\nEraikina.\nLatindar gurutzeko oinplanoa du, ia osotasunean gurutzeriazko gangez estalia. Gurutzearen tartea izan ezik, kainoi gangak estaltzen baitu, gainerakoa fajoi-arkuek edertzen dute. Korua jatorriko absidearen parean lekutzen da, eta absidetik leihate gotiko bikaina gorde da. Barruan motibo geometrikoez apainduriko bataiarri bitxia dago."}
{"id": "669420", "revid": "105290", "url": "https://eu.wikipedia.org/wiki?curid=669420", "title": "San Joan Bataiatzailearen eliza (Abaltzisketa)", "text": "San Joan Bataiatzailearen eliza Gipuzkoako Abaltzisketa udalerrian dagoen eliza bat da.\nKokalekua.\nHerrigunean dago, Larraitz, Orendain eta Amezketatik datozen errepideak elkartzen diren bidegurutzean.\nHistoria.\nGaur egungo eliza XVI. mendean eraiki zen.\nEraikina.\nXIII. mendeko aurrealde erromanikoa du.\nKanpandorrea aipagarria da, 1493. urtean Abaltzisketan egindako kanpai ikusgarria daukalako."}
{"id": "669421", "revid": "105290", "url": "https://eu.wikipedia.org/wiki?curid=669421", "title": "Barkarola", "text": "Barkarola (frantsesetik, ere; jatorriz, , \"barca\"tik 'itsasontzi' etorria) Italiako doinua, Veneziako gondoleroek abesten dutena bereziki. Marinelek abesten dute eta 6/8 konpasean moldatua da. Arraunen higidura imitatzen du barkarolaren erritmoak."}
{"id": "669422", "revid": "1519", "url": "https://eu.wikipedia.org/wiki?curid=669422", "title": "Barografo", "text": "Barografoa denbora epe jakin bati dagozkion eguratseko presioaren balioak neurtzeko tresna da. Barometroaren antzekoa da; kajak dituen mugimenduak, orratz tindatu batera bidaltzen dira palanka baten bidez. Erloju mekanismo bati esker biraka dabilen zilindro baten gainean biribildutako orri laukidunetan adierazten du orratz tindatuak une bakoitzari dagokion datua."}
{"id": "669426", "revid": "56334", "url": "https://eu.wikipedia.org/wiki?curid=669426", "title": "Haurrak hondartzan", "text": "Haurrak hondartzan, gaztelaniaz Ni\u00f1os en la playa, Joaqu\u00edn Sorolla margolari valentziarrak 1909an egindako margolan ospetsua da; dena dela, ofizialki 1910ean egindako bezala katalogatua izan da sarritan. Sorollak 1919an Espainiako Arte Modernoaren Museoari eman zion. Gaur egun Pradoko Museoan gordeta dago. Mugimendu postinpresionistaren margolana da.\nMargolanaren ezaugarriak.\nMargolanean ur garbien hondartza ikus daiteke. Itsasertzeko uretan hiru haur biluzik ikus daitezke; hirurak ahoz behera daude, bustiak, larruazala disdiratzen uraren eraginez. Umeek ezaugarri desberdinak erakusten dituzte: ikuslearengandik gertuen dagoenak, ile horikoak, gazteena ematen du; beste biak atzerago daude eta beltzaranak dira. Ilehoria zehaztasuna gehiagoz dago irudikatuta eta, ukondo batean gainean, beste biei begira dago. Haur beltzarenetako batek ile horikoari irribarretsu begiratzen dio; bestea aparte dago.\nGaia.\nHaurren gaia, bereziki hondartzan edo bainatzen, ohikoa da Sorollaren lanetan; ia bere obraren gai espezifikotzat jo daiteke. Hona hemen beste adibide batzuk:"}
{"id": "669427", "revid": "105290", "url": "https://eu.wikipedia.org/wiki?curid=669427", "title": "Pangkal Pinang", "text": "Pangkal Pinang (jawiz: , ) Indonesiako hiria da, Bangka-Belitung probintziako hiriburua. Bangka uhartearen ekialdeko itsasaldean dago. 89,4 kilometro koadroko eremua du eta 2010ean 174.758 biztanle zituen"}
{"id": "669428", "revid": "98220", "url": "https://eu.wikipedia.org/wiki?curid=669428", "title": "Airplane!", "text": "Airplane! 1980ko Jim Abrahams, David Zucker eta Jerry Zucker estatubatuar zinema zuzendari eta gidoigileek zuzendu eta idatzitako komedia film bat da. Robert Hays, Julie Hagerty, Leslie Nielsen, Robert Stack, Lloyd Bridges, Peter Graves, Kareem Abdul-Jabbar eta Lorna Patterson aktoreek antzeztu zuten.\n\"Zero Hour!\" (1957) eta \"Airport 1975\" (1975) bezalako hegazkin hondamendi filmeen parodia bat da.\nFilm onenaren Urrezko Globo Saria - Komedia edo musikalaren izendapena jaso eta sekulako arrakasta izan zuen, 3,5 dolarretako aurrekontuarekin 83 milioi dolarretako irabaziak izan baizituen.\n1982an \"\" izeneko jarraipena izan zuen.\nArgumentua.\nOveur kapitaina (Peter Graves), Roger Murdock kopilotua (Kareem Abdul-Jabbar) eta euren hegazkin komertzialeko bidaiari ugari jan txarraren ondorioz hegaldiaren erdian intoxikatuak eta gaixo jartzean, Ted Striker (Robert Hays) gerra hegazkin pilotu ohiak gudan bereganatutako trauma psikologikoaren ondorioz duen bere hegan egiteko beldurra gainditu eta eskifaia salatzeko larrialdi egoeran dagoen hegazkina pilotatu beharko du. Steve McCrosky (Lloyd Bridges eta Rex Kramer (Robert Stack) aire trafiko kontrolatzaileen laguntzaz Tedek hegazkina eguraldi txarreko baldintzetan barna hegan egin eta nola edo hala lurratuarazi beharko du. Gainera, hegaldian Teden neskalagun ohia den Elanie (Julie Hagerty) azafata gisa dago, eta honek Strikerek berez bere betekizunaren ondorioz duen tentsio latza oraindik gehiago areagatuko du. Bidaiarietako bat den Rumack doktoreak (Leslie Nielsen) eskifaia lasaitu beharrean jada berez duen paniko egoerari gehitu eta bidaiariak gehiago larrituaraziko ditu."}
{"id": "669434", "revid": "1545", "url": "https://eu.wikipedia.org/wiki?curid=669434", "title": "Narkotrafikatzaile", "text": ""}
{"id": "669436", "revid": "98220", "url": "https://eu.wikipedia.org/wiki?curid=669436", "title": "Fierce Creatures", "text": "Fierce Creatures (euskaraz \"Izaki Basatiak\") 1997ko Robert Young ingeles eta Fred Schepisi australiar zinema zuzendariek zuzendutako komedia film bat da. John Cleese, Jamie Lee Curtis, Kevin Kline, Michael Palin, Ronnie Corbett, Carey Lowell eta Robert Lindsay aktoreek antzeztu zuten.\n1988ko \"A Fish Called Wanda\" (\"Wanda Izeneko Arraina\") filmaren \"ondorengo espirituala\" da, bai umorearekiko nahiz hartan antzeztu zuten aktore askok ere honetan antzeztu zutelako.\nArgumentua.\nRod McCain (Kevin Kline) estatubatuar negoziogizonak (Kevin Kline) Erresuma Batuan Marwood zoologikoa erosi berri du. Inongo eskrupulurik ez duen gizona da eta diru etekinak lortzeko duen gri\u00f1a mugagabearen ondorioz zoologikoa ekonomikoki errentagarria izan dadin bertako langileek oso maite dituzten zenbait animali hain atsekaberako salgai jarriko ditu.\nMcCainek zoologikoan bere politika berria egoki ezarri dadin Erresuma Batura Willa Weston (Jamie Lee Curtis) ordezkaria bidali du, hark zuzenean zoologikoaren norndik-norakoak begiztatu ditzan, etorkizunean gainontzeko zoologikoek erabili dezaketen enpresa modelo errentagarri bat ezartzeko asmoa baitu."}
{"id": "669437", "revid": "105290", "url": "https://eu.wikipedia.org/wiki?curid=669437", "title": "Bangka", "text": "Bangka (indonesieraz: \"Pulau Bangka\") Indonesiako uhartea da, Javako itsasoan kokatua, Belitung eta Sumatra artean. 11.623,5 kilometro koadroko eremua du, eta 2010ean 960.868 biztanle zituen. Hiri handiena Pangkal Pinang da. Munduko eztainu ekoizlerik handienetako bat da."}
{"id": "669439", "revid": "2048", "url": "https://eu.wikipedia.org/wiki?curid=669439", "title": "San Martzialeko gudua (1522)", "text": ""}
{"id": "669440", "revid": "105290", "url": "https://eu.wikipedia.org/wiki?curid=669440", "title": "Disko sakabanatua", "text": "Disko sakabanatua edota disko lausoa Eguzki-sistemaren eremu bat da. Bere zatirik barnealdekoena Kuiper gerrikoarekin gainezarri (Eguzkitik 30 UAra) eta ehunka UA izan ditzakeen distantzia ezezagun bateraino hedatzen da, beste makurdura orbitalekin ere gainezartzen da eta ekliptikaren azpitik dago. Planetoide kopuru ezezagun batez osatua dago (oraingoz 90 inguru topatu dira), hauek objektu sakabanatu edota soilik disko sakabanatuko objektuak izendapenez ezagutzen dira (ingelesez \"scattered-disk objects\" edo \"SDO\"), eta Neptunoz haraindiko objektuen barnean daude. Gorputz izoztuak dira, batzuk 1000 kilometro baino gehiagoko diametroa dute, hauetako lehenebizikoa 1995ean aurkitu zen. Multzo honetako objekturik handiena 2005ean topatutako Eris planeta nanoa da."}
{"id": "669443", "revid": "98220", "url": "https://eu.wikipedia.org/wiki?curid=669443", "title": "Gij\u00f3ngo Aste Beltza", "text": "Gij\u00f3ngo Aste Beltza (asturieraz \"Selmana Negra de Xix\u00f3n\" eta gaztelaniaz \"Semana Negra de Gij\u00f3n\") Espainiako Asturias autonomia erkidegoko Gij\u00f3n hirian urtero uztailaren lehen erdialdean ospatzen den literatura beltzari buruzko jaialdia da. 1988an Paco Ignacio Taibo II idazle eta kazetatiaren ekimenari esker sortu zen. Hasiera batean literatura beltzaren arlora mugatua egon arren, piskanaka zientzia-fikzioa, fantasia eta historiari buruzko literaturara nahiz zinema beltzari ere hedatu da. Jaialdia kultur ekitaldiek eta hainbat jarduerek osatzen dute, tartean kontzertuak, tabernetako terrazak, merkatuak, ikuskizunak, eta abar."}
{"id": "669444", "revid": "105290", "url": "https://eu.wikipedia.org/wiki?curid=669444", "title": "Nafarroako Horror Online Art Zinemaldia", "text": "Nafarroako Fantasia eta Beldurrezko Horror Online Art Zinemaldia (gaztelaniaz eta ofizialki \"Festival Internacional de Cine Fant\u00e1stico y de Terror de Navarra Horror Online Art\") Nafarroako Iru\u00f1ea hiriburuan ospatzen den zinemaldia da.\n2012an Cynthia Rico Abajo eta Miguel Su\u00e1rez del Cerrok sortu zuten eta gaur egun arte zuzendariak izan dira. Zinemaldia bi ataletan banatua dago: Lehenbizikoa, online lehiaketa ekitaldia da, honetan Zinemaldiaren Sail Ofizialerako hautatutako laburmetraiek parte hartzen dute. Behin ekitaldi hori amaitu eta gero, Nafarroako hainbat zine aretoetan fantasia eta beldurrezko generoko film hainbat film nabarmen ikusgai daude.\nZinemaldiko kartel iragarleak Iru\u00f1eko hainbat eremu publiko ezagunetan ikusgai jartzen dira, tartean Gazteluko Plazan, Foruen monumentuan eta Iru\u00f1eko udaletxean."}
{"id": "669445", "revid": "105290", "url": "https://eu.wikipedia.org/wiki?curid=669445", "title": "Subak", "text": "Subaka Baliko ureztatze sistema tradizionala da, IX. mendean garatua, arroz alorretan erabiltzen dena. Landareak urez hornitzeaz gain, ekosistema artifizial, konplexu eta dinamikoa eratzen du. Bost terraza eta ur-tenpluez osaturik dago, 19.500 hektareako eremuan. Laborantza sistema demokratiko eta berdintasunezko honi esker, balitarrek lortu dute Indonesiako arroz ekoizle hoberenak izatea. 2012an Unescok Gizateriaren Ondare izendatu zuen.\nArrozaren laborantzak eta subakak forma eman diote uharteko paisaiari joan den mila urtean, eta erlijio bizitzaren funtsezko osagaiak dira. Arroza Jainkoaren dohaintzat hartua da, eta subaka tenpluko kulturaren zati da. Iturburuetako ura tenplura bideratzen da ubideen bidez, eta handik alorretara banatzen da."}
{"id": "669447", "revid": "128191", "url": "https://eu.wikipedia.org/wiki?curid=669447", "title": "Jon Beloki", "text": "Jon Beloki (Zarautz, Gipuzkoa, 1973) alpinista eta eskalatzailea da.\n2001ean Karakorum mendilerroko (Pakistan) Alberto I\u00f1urrategi aretxabaletarrarekin batera Gasherbrum I (8.047 metro) igo zuen. 2004ko uztailaren 26ean, berriz ere aretxabaletar mendizalea lagun, Gasherbrum III (7.952 metro) igo zuen (haiekin batera zegoen Jose Carlos Tamayo mendizalea hotzaren eta pilatutako nekearen ondorioz gailurretik 300 metrora gelditu zen).\nTVE espainiar telebista kateko \"Al filo de lo imposible\" abentura eta mendizaletasun saioko taldekidea da, eta saio honetarako igoera ugari burutu izan ditu."}
{"id": "669451", "revid": "512", "url": "https://eu.wikipedia.org/wiki?curid=669451", "title": "Arreo (argipena)", "text": "Arreo hitzak adiera zenbait ditu:"}
{"id": "669452", "revid": "17", "url": "https://eu.wikipedia.org/wiki?curid=669452", "title": "Arreo", "text": ""}
{"id": "669453", "revid": "58701", "url": "https://eu.wikipedia.org/wiki?curid=669453", "title": "Ostilamendu (argipena)", "text": "Ostilamendu hitzak adiera zenbait ditu:"}
{"id": "669455", "revid": "512", "url": "https://eu.wikipedia.org/wiki?curid=669455", "title": "Ezkonsari", "text": "Ezkonsaria edo dotea kultura askotan emaztegaiak edo haren familiak senargaiari eman beharreko dirua edo ondasunen multzoa da, ezkondutakoan senarrak emaztearen kontu egiteko.\nGipuzkoan ondarea seme edo alaba bakar bati transmititzea eskualdatzea funtsezkoa zenez, gainontzekoek \"legitima\" edo seniparte bat jasotzen zuten, askotan alabei ezkonsari moduan ematen zitzaiena. Euskal baserrietan, neska nerabea goiz hasten zen ezkonsaria prestatzen: izarak, mantak, mahai zapiak eta etxeko oihalezko beste hornigai batzuk.\nNeska nerabea ordu luzetan aritzen zen lanean, baina auzoko beste emakumezko batzuen laguntza izaten zuen, hala nola mojak, alargunak, ezkongabeak edo ahizpak. Oihal horiek ontzeko, lihoa eta artilea erabiltzen zen, Euskal Herrian ohikoak ziren materialak, eta kutxa dotore batean biltzen ziren, ezkontzarako.\nLanordu luze horietan, irun eta ehundu egiten zuten ehungailu eta goruen bidez, besteak beste. Laguntza horregatik, laguntzaileek ordain bat eskuratu ohi zuten. Emakumeek abestiak eta bertsoak kantatzen zituzten, baita ipuin, elezahar, igarkizun eta esaera zaharrak kontatu ere. Ondorioz, tradizioaren transmisiorako jarduera garrantzitsua zen."}
{"id": "669456", "revid": "512", "url": "https://eu.wikipedia.org/wiki?curid=669456", "title": "Konrad Witz", "text": "Konrad Witz (Rottweil, W\u00fcrttemberg, Alemania, 1400/10 - Basilea, Suitza, 1445/46) germano-suitzar Erdi Aroko margolaria izan zen. Bere lan ezagunenetako bat eta, aldi berean, azkenetakoa, \"Deikundea\" da,\u00a0Nurenbergeko\u00a0Germanisches Nationalmuseumgo erakustoki iraunkorrean ikusgai dagoena. Hans Hirtzekin batera, Rhin Goialdeko Gotiko berantiarren azken ordezkarietako bat\u00a0da.\nBiografia.\nKonrad Witzek Alemaniatik Basileara bidaiatu zuen,\u00a0Eliza Katolikoak\u00a01431. urtean antolatutako Kontseilu Ekumenikoak erakarrita eta bertan bizi izan zen bere heriotza egunera arte. Bere izena 1434 urteko margolarien agirietan ageri da\u00a0\"Konrad von Rottweil\"\u00a0 ezizenaz. Ezkondu eta bost seme-alaba izan zituen. Bere bizitzako azken hamabi\u00a0urteetako lan margoak besterik ez ezagunak dira, hala da guztiz ere, kopuru nabarmena.\u00a0Bere azken lan datatua 1444.\u00a0urtekoa da, \"\u00a0Die Wunderbare Vermehrung der Fische\"\u00a0da ('Ogiak eta arrainen biderkatze miraria').\nMendeetan zehar margolari hau ahaztua izan zen baina 1901. urtean\u00a0Daniel Burckhardt-Werthemann historialariak berriro argira ekarri zuen. Bere lan batzuetan, irudi ironiko eta\u00a0umoretsuak aurkitu izan dira, modernitate kutsua islatzen dutenak. Baliteke bere maisu lana Basileako San Leonardo elizako aldarea osatzen duen bederatzi taulak izatea."}
{"id": "669459", "revid": "105290", "url": "https://eu.wikipedia.org/wiki?curid=669459", "title": "Baroskopio", "text": "Baroskopioa Arkimedesen printzipioa gasetan ere betetzen dela frogatzen duen tresna da, Otto von Guerickek asmatua. Balantza txikia da, beso batean berunezko esfera txiki bat du eta bestean aldiz, kobrezko esfera bat, barrutik hutsa eta aurrekoa baino handiagoa. Balantza orekan dago airean, baina hutsunea egiten denean balantza desorekatu egiten da."}
{"id": "669460", "revid": "512", "url": "https://eu.wikipedia.org/wiki?curid=669460", "title": "Henry Barraud", "text": "Henry Barraud (Bordele, Frantzia, 1900eko apirilaren 23a - Bordele, Frantzia, 1997ko abenduaren 28a) musikagile frantsesa izan zen.\nPaul Dukas eta Louis Aubertekin ikasi zuen musika. 1930eko hamarkadan laguntzaile aritu zen Tritonen (Parisen) antolatzen zituzten musika kontzertu ospetsuetan, eta 1944-1948 urteetan Frantziako Irrati Nazionaleko musika saioen arduraduna izan zen. RTF Frantziako III. irrati kate nazionala zuzendu zuen 1948tik 1965 arte. Bigarren Mundu Gerraz geroztik, Frantziako irratigintzaren kultura edukia berritzeari ekin zion, idazle ospetsuei elkarrizketak eginez batez ere (Paul Claudel, Andr\u00e9 Gide, L\u00e9autaud...), musikari handiei (Igor Stravinski...) eta denetariko artistei (Pierre Boulez musikagile eta orkestra zuzendaria, Iannis Xenakis musikagile eta arkitektoa...)."}
{"id": "669461", "revid": "512", "url": "https://eu.wikipedia.org/wiki?curid=669461", "title": "Emakume trafiko (Sorolla)", "text": "Emakume trafikoa, gaztelaniaz Tr\u00e1fico de blancas, Joaqu\u00edn Sorolla margolari valentziarrak 1894an egindako margolana da; dena dela, ofizialki 1895an egindako bezala sinatu zuen. 1898an Buenos Airesen izan zen erakutsita. Sorolla Museoan gordeta dago. Mugimendu postinpresionistaren margolana da. Publiko tradizionalistak gogor kritikatu zuen margolan hau; haien arabera margolariak gai hori erabiliz haren lana zikindu zuen eta moralaren aurkako lan bezala katalogatu zuten.\nMargolanaren ezaugarriak.\nMargolan hau errealismo kritikoaren barruan koka daiteke. Sorollaren kasuan kritika hori ez zen berez sortutakoa; aitzitik, garaiko lehiaketen beharrei erantzuteko premiaren ondoriotzat jo daiteke. Lan iluna da hau: emakume talde bat, bost, nekazari jantziez, buruak zapiez eta burukoez estalita ikus daitezke. Guztiek lotan dirudite, zaharrena izan ezik; azken hau, beltzez jantzita dagoena, zaintzen ari dela ematen du. Emakumeak espazio estu batean daude; horren bidez egileak ihes egiteko ezintasuna adierazi nahi zuen. Prostituzioaren erreferentzia, bestetik, oso ezkutua da; horretan egilearen errukia sumatu daiteke."}
{"id": "669462", "revid": "58701", "url": "https://eu.wikipedia.org/wiki?curid=669462", "title": "Emakume trafiko", "text": ""}
{"id": "669463", "revid": "90523", "url": "https://eu.wikipedia.org/wiki?curid=669463", "title": "Autorretratua hondo urdinez", "text": "Autorretratua hondo urdinez (gaztelaniaz, \"Autorretrato con fondo azul\") 1942an Ignacio Zuloaga margolariak bere buruari eginiko potreta da. Ziur aski hauxe da margolariaren irudi ezagunena eta frankismo garaian, 1954an, 500 pezetako biletea marrazteko hori erabili zen hain zuzen, nahiz eta bere burupotret bakarra ez izan.\nDeskribapena.\nMargolan honetan Zuloagak bere burua hondo urdin eta lauso baten gainean margotu zuen. Ertilaria kaleko arropaz jantzita ikusten dugu, baina eskuan lanerako paleta eta margoak prest ditu. Argiak aurpegiaren alde bat azpimarratzen dio, bestea argi-ilunetan gelditzen baita. Eskuineko eskuaren hatz bat barneko motzaren sakelan sartua du, eta horrek, era batez, margolanean tentsio puntu bat sortzen du."}
{"id": "669464", "revid": "90204", "url": "https://eu.wikipedia.org/wiki?curid=669464", "title": "Maria Muzytxuk", "text": "Maria Olehivna Muzytxuk (; Lviv, Ukraina, ) xake jokalaria da, nazioarteko maisu handia eta emakumezkoen munduko xake txapelduna 2015etik 2016ra.\nBi aldiz irabazi du emakumezkoen Ukrainako Xake Txapelketa: 2012an eta 2013an. 2015ean emakumezkoen munduko xake txapelketa irabazi zuen finalean Natalia Pogonina errusiarra garaitzean (2\u00bd\u20131\u00bd). Emakumezkoen Munduko Xake Txapeldun tituluaz gain, garaipen horri esker Nazioarteko Maisu Handi titulua ere eskuratu zuen. 2016ko emakumezkoen munduko xake txapelketan Hou Yifan txinatarraren aurka galdu zuen txapeldun titulua (3-6).\nMariaren ahizpa Anna Muzytxuk ere nazioarteko maisu handia da, eta emakumezko xake jokalari onenetakoa.\nKanpo estekak.\n&lt;noinclude&gt;"}
{"id": "669466", "revid": "81313", "url": "https://eu.wikipedia.org/wiki?curid=669466", "title": "Banten", "text": "Banten (sunderaz: \u1b98\u1b94\u1baa\u1b92\u1ba8\u1b94\u1baa) Indonesiako 34 probintzietako bat da, Java uhartearen mendebaldea hartzen duena. 9.662 kilometro koadroko eremua du, eta 2014an 10.016.587 biztanle zituen. Hiriburua Serang da."}
{"id": "669468", "revid": "336", "url": "https://eu.wikipedia.org/wiki?curid=669468", "title": "Euskal Herriko ospakizuna (Antigua, Donostia)", "text": "Euskal Herriko ospakizuna (Antigua, Donostia) () 1890. urtearen inguruan Dar\u00edo de Regoyosek eginiko margolana da. Asturiar margolariak beti Donostiarekiko sentimendu berezia izan zuen, eta hiria behin baino gehiagotan haren lanen protagonista izan zen. Urte batzuk geroago, 1906an eta 1907an, Regoyos Donostian bizi izan zen, Trueba kaleko 8.ean. Euskal Herriko ohiturak eta pertsonaiak, bestetik ere, bere interesekoak ziren.\nEzaugarriak.\nMargolan honetan txistulariak eta dantzariak, paisaiarekin batera, protagonistak dira. Hamaika dira azaltzen zaizkigun pertsonaiak, ziur aski festa eguneko erromerian. Lau emakume dantzatzen duten bitartean beste lau begira daude. Eszena hiru gizonekin osatzen da: txistularia, atabala jotzen duen bestea eta begira dagoen hirugarren bat.\nHondoan, pertsonaiek duten garrantzi parekoarekin, Donostiako paisaia ikusten da. Margolanak garaiko Donostiaren gaineko informazioa ematen du: Urgull mendia, eta Parte Zaharra zehaztasun handiz ikus daitezke; atzean ere Ulia dago baina ez hainbeste zehaztasunez. Itsasontzi batzuk badian zehar ere ikus daitezke. Santa Klara uhartea ez da agertzen eta horrek erromeria egin zen tokiari buruzko datuak ematen dizkigu ere bai."}
{"id": "669469", "revid": "105290", "url": "https://eu.wikipedia.org/wiki?curid=669469", "title": "Serang", "text": "Serang (indonesieraz: \"Kota Serang\") mendebaldeko Javako hiria da, Banten probintziako hiriburua. 267 kilometro koadroko eremua du, eta 2010ean 577.785 biztanle zituen."}
{"id": "669470", "revid": "81313", "url": "https://eu.wikipedia.org/wiki?curid=669470", "title": "Bengkulu", "text": "Bengkulu Indonesiako 34 probintzietako bat da, Sumatra uhartearen hego-mendebaldean dagoena. 19.919 kilometro koadroko eremua du, eta 2014an 1.926.076 biztanle zituen. Hiriburua Bengkulu hiria da."}
{"id": "669472", "revid": "119347", "url": "https://eu.wikipedia.org/wiki?curid=669472", "title": "William Pars", "text": "William Pars (Londres\u00a01742ko otsailaren 28a - Erroma, 1782). Ingalaterrako erretratuen eta paisaien margolaria eta ilustratzailea izan zen.\nBizitza eta lanak.\nLondon-en jaioa, burdin grabatzaile baten semea. Ikasketak\u00a0St. Martin\u00b4s Lane Academy-ko Shipley-ren marrazki eskolan egin zituen baita\u00a0\u00a0Duke Richmond's Gallery-n ere. 17 urte zituela,\u00a01761 urtean, Incorporated Society of Artis-en, erretratu eta miniaturak erakusketa batean parte hartu egin zuen eta horrela 1763 Society of Artists-eko kide egin zuten.\u00a01764 urtean \u00a0Society of Arts-en historiko margolan baten sari modura domina bat jaso zuen.\n1764 urteko ekainean,\u00a0Dilettanti Society-k antolatuta,\u00a0Richard Chandler eta Nicholas Revett-ekin\u00a0batera,\u00a0Greziarako bidaiara joan zen. Bidaia honen\u00a0emaitza 'Ionian Antiquies' (4 liburuki) izan zen, Pars-ek eginiko marrazkiekin hain zuzen ere.\n1766 urteko abenduaren 2an Pars Ingalaterrara itzuli zen eta hortik lasterrera Henry Templerekin Suitzara marrazketak egitera joan zen, baita Tirol eta Erromara ere. 1769 urtean Royal Academy-ko lehen erakusketan Greziako zazpi irudi aurkeztu zituen. Elkargo horretan 1770 urtean bazkide izendatu zuten eta ondorengo urtean Europa inguruko beste zortzi irudi egin zituen, Tyrol eta Suitzakoan batez ere, baita erretratu bat ere. Akademia horretako erakusketetan aldian-aldian eta batez ere erretratuak aurkeztu zituen 1776 urtera arte."}
{"id": "669474", "revid": "219", "url": "https://eu.wikipedia.org/wiki?curid=669474", "title": "Det sjunde inseglet", "text": "Det sjunde inseglet (euskaraz \"Zazpigarren Zigilua\") 1957ko Ingmar Bergman suediar zinema zuzendari eta ekoizleak zuzendu eta ekoiztutako drama eta fantasiazko film bat da. Bergmanen \"Tr\u00e4m\u00e5lning\" (\"Egur margoa\") antzezlanean oinarritua dago. Gunnar Bj\u00f6rnstrand, Bengt Ekerot, Nils Poppe, Max von Sydow, Bibi Andersson, Inga Landgr\u00e9 eta \u00c5ke Fridell aktoreek antzeztu zuten.\nZinemagintza unibertsaleko film klasikotzat jo ohi da, maiz inoizko film onenen zerrendetan sailkatua agertzen da. Nazioartean Ingmar Bergman zuzendari goraipatu gisa ezarri zuen, eta eszenetako asko jada ikonikoak dira, maiz omenduak eta parodiatuak izan baidira, bereziki, Heriotzak (Bengt Ekerot) eta Antonius Block zaldunak (Max von Sydow) elkarrekin Xakean jokatzen dutenekoa, edota amaierako heriotzaren dantzaren eszena.\nFilmak gai metafisiko eta espiritualak jorratzen ditu, gizaki guztioi noiz edo noiz beren buruei galdetu dien gai sakonak aurkeztuz. Mehatxu nuklearra puri-purian zegoen garaian (filmean Izurri Beltza) erlijioa gaitzat zuten film sail edo korronte bati hastapena eman zion. Bestalde, filmean \"zeruaren isiltasuna\" aipatzen da, baina bere beteko esanahia jaikoaren isiltasuna, Bergmanek filmean zehar Antonius Block zaldunaren hitzetan jartzen duenenez, Jainkoak gizateriaren zorigaizto, oinaze eta ezbeharren aurrean erakutsitako isiltasuna: Jainkoaren eza edo ezereza, zaldunak Heriotzari maiz galdetzen diona: \"Zergatik Jainkoak ez du bere izatearen froga edo erantzunik ematen? Zer dago Heriotzaren ondoren?\", Heriotzak noraezera begiratuz eta jarrera zurbil eta lasaiaz honela erantzuten dio: \"Ez dakit\".\nArgumentua.\nXIV. mendea, Suedia. Europa osoa Izurri Beltzaren zigorpean dago. Antonius Block zalduna (Max von Sydow) hamar urtez Gurutzadetan igaro ondoren, J\u00f6ns ezkutuzainarekin (Gunnar Bj\u00f6rnstrand) batera sorterrira itzuli da. Blocken bizipenek gizon nekatua eta bizitzaz erabat liluragabetua bilakatu dute. Zaldunak bere bidean Heriotzarekin (Bengt Ekerot) topo egin eta harekin Xake partida bat jokatuko du, bizitzari zentzua topatu arte denbora irabazteko itxaropenez. Bere bidean zehar, garaiko gizarteko pertsonaia garrantzitsuekin topo egingo du, guztien artean Jof nabarmentzen da (Nils Poppe), Ama Birjina eta Jesukristoren ikuskariak dituen juglarea, haren emaztea Mia (Bibi Andersson) eta bien semea, Mikael, bai eta hiruak lan egiten duten juglare konpainiako Jonas Skat zuzendaria ere (Erik Strandmark)."}
{"id": "669476", "revid": "336", "url": "https://eu.wikipedia.org/wiki?curid=669476", "title": "Lavrenti Beria", "text": "Lavrenti Pavlovitx Beria (, \"Lavrent'i P'avles dze Beria\"; ; Merkheuli, - Mosku, ) sobietar buruzagi komunista izan zen, 1938 eta 1953 polizia eta zerbitzu sekretua (NKVD) zuzendu zuena.\nBarne arazoetako ministroa, Politburoko kidea eta polizi-burua, Stalin hil ondoren, Sobietar Batasuna gobernatu zuen hirukotea osatu zuen Malenkovekin eta Molotovekin batera.\nAskotan Purga Handiaren garaiko erailketa eta atxiloketei lotua, azken aldian baino ez zuen NKVDren zuzendaritza izan. Bigarren Mundu Gerra eta Stalinen heriotza artean botere asko izan zuen; Stalin hil eta gero, traidoretzat hartu eta hil egin zuten ziur asko Nikita Khrustxev eta bere jarraitzaileek desestalinizaziorako oztopotzat zutelako."}
{"id": "669477", "revid": "1545", "url": "https://eu.wikipedia.org/wiki?curid=669477", "title": "Lavrenti Pavlovitx Beria", "text": ""}
{"id": "669479", "revid": "105290", "url": "https://eu.wikipedia.org/wiki?curid=669479", "title": "Bengkulu (hiria)", "text": "Bengkulu () hego-mendebaldeko Sumatrako hiria da, Bengkulu probintziako hiriburua. 144,5 kilometro koadroko eremua du, eta 2010ean 308.544 biztanle zituen."}
{"id": "669481", "revid": "46640", "url": "https://eu.wikipedia.org/wiki?curid=669481", "title": "Pelle Erobreren", "text": "Pellen Konkistatzailea (; ) 1987ko Bille August daniar zinema zuzendariak zuzendutako drama film bat da. 1910eko Martin Andersen Nex\u00f8 daniar idazlearen izenburu berdineko eleberrian oinarritua dago. Max von Sydow, Pelle Hvenegaard, Erik Paaske eta Bj\u00f8rn Granath aktoreek antzeztu zuten.\nIngelesa ez den hizkuntza batean egindako film onenaren Oscar Saria irabazi eta Gizonezko aktore onenaren Oscar Sariaren (Max von Sydow) izendapena jaso zuen. Cannesko Zinemaldian Urrezko Palma irabazi zuen.\nDanimarkan dauden bi aita-seme suediar etorkinen kontakizuna da.\nArgumentua.\n1850eko hamarkadaren amaiera aldera, AEBtara doan suediar etorkinez beteriko itsasontzi bat Danimarkako Bornholm uhartera iritsi berri da. Etorkinen artean Pelle mutikoa (Pelle Hvenegaard) eta haren aita Lasse daude (Max von Sydow), baten ama edo emaztea zena zendu ondoren emigratzea erabaki dute. Bidaia burutzeko nahiko dirurik ez dutenez, dirua aurrezteko lana bilatzen saiatuko dira, bertan denbora gutxian diru asko irabazteko aukera dagoela entzuten baita. Baserri batean lana topatuko dute, baina euren maila sozial baxua dela eta, esplotatuak izateaz gain tratu txarra jasoko dute."}
{"id": "669483", "revid": "15795", "url": "https://eu.wikipedia.org/wiki?curid=669483", "title": "Pelle Er\u00f6vraren", "text": ""}
{"id": "669484", "revid": "15795", "url": "https://eu.wikipedia.org/wiki?curid=669484", "title": "Pelle the Conqueror", "text": ""}
{"id": "669485", "revid": "15795", "url": "https://eu.wikipedia.org/wiki?curid=669485", "title": "Pelle erobreren", "text": ""}
{"id": "669486", "revid": "105290", "url": "https://eu.wikipedia.org/wiki?curid=669486", "title": "Erdialdeko Java", "text": "Erdialdeko Java () Indonesiako 34 probintzietako bat da, Java uhartearen erdialdea hartzen duena. 32.800 kilometro koadroko eremua du, eta 2014an 34.930.796 biztanle zituen. Hiriburua Semarang da."}
{"id": "669489", "revid": "98220", "url": "https://eu.wikipedia.org/wiki?curid=669489", "title": "Vargtimmen", "text": "Vargtimmen (euskaraz \"Otsoaren ordua\") 1968ko Ingmar Bergman suediar zinema zuzendari eta gidoigileak zuzendu eta idatzitako film dramatiko, psikologiko eta surrealista bat da. Max von Sydow, Liv Ullmann, Gertrud Fridh, Georg Rydeberg, Erland Josephson eta Ingrid Thulin aktoreek antzeztu zuten.\nArgumentua.\nJohan Borg margolaria eta Alma emaztea uharte batean bizitzen jarri dira. Biak bertan bizi dira, gainontzeko mundutik guztiz isolaturik. Egun batez, Almak, ezerezetik ateratako andre zahar baten aholkuei kasu eginez, bere senarrak barne pentsamenduak idazten dituen egutegi pertsonala ireki eta irakurri egingo du. Honela, senarrari gauero etortzen zaizkion mamu eta amesgaiztoak ezagutuko ditu."}
{"id": "669490", "revid": "13403", "url": "https://eu.wikipedia.org/wiki?curid=669490", "title": "Otsoaren ordua", "text": ""}
{"id": "669491", "revid": "46380", "url": "https://eu.wikipedia.org/wiki?curid=669491", "title": "San Pedro eliza (Asteasu)", "text": "Elizmendiko San Pedro eliza XVI. mendeko erlijio-eraikina da, Gipuzkoako Asteasu herrian dagoena. San Petriri sagaratua dago.\nKokalekua.\nHerrigunetik kanpo dago, Elizmendi auzoko muino batean.\nHistoria.\nXVI. mendean eraiki zen, baina oraindik aurreko elizaren aztarnak ageri dira.\nEraikina.\nOinplanoak latindar gurutze forma du. Atelada erromanikoa da eta erretaula nagusia barrokoa.\nBalio berezikoak bataiarria eta erretaula ditu:"}
{"id": "669492", "revid": "105290", "url": "https://eu.wikipedia.org/wiki?curid=669492", "title": "Santa Krutz baseliza (Asteasu)", "text": "Santa Krutz baseliza Gipuzkoako Asteasu udalerrian dagoen baseliza bat da.\nKokalekua.\nElizmendi auzoan dago.\nEraikina.\nBere barruan XIV. mendeko Ama Birjinaren irudi gotiko bat egon zen, eta gaur egun Donostiako Elizbarrutiko museoan ikusgai dago."}
{"id": "669493", "revid": "512", "url": "https://eu.wikipedia.org/wiki?curid=669493", "title": "Asteasuko udaletxea", "text": "Asteasuko udaletxea Gipuzkoako Asteasu udalerriko Udalaren egoitza da. Jose Lizardi arkitektoak XVIII. mendean egindako eraikin barrokoa da eta herrigunean dago, Lege Zaharren enparantzan.\nEzaugarriak.\nUdaletxearen eraikuntza korapilatsua izan zen, izan ere, lurrak erosi eta 1752an, hiriko semea zen Jose Lizardiren traza baten arabera abiatu eraikin lanak abiatu zirenean, Jose Lizardi bera hil baitzen. Baina, Asteasun ez zen har\u00adgin\u2011mai\u00adsu onik falta, eta zenbait enkanteren ondoren, Usandizaga maisuak eskuratu zuen egitekoa; baina lanen hasiera urte ba\u00adtzuetara atzeratu zen. Eraikin lanak 1754an hasita ere, zenbait al\u00additan eten beharra gertatu zen, arazo ba\u00adtzuen kon\u00adtsulta bidera\u00adtzeko: aurreikusitako harlangai\u00adtzaren ordez mu\u00adtxardaturiko harlandua hautatu zen, zenbait puntutako okerdurak zuzendu beharra izan zen eta abar. Bukatu\u00adtzat eman zen eraikin lana 1760an, teilatuetako arotz\u2011lanak, eskailera eta zoladurakoak bar\u00adne.\nUdale\u00adtxeak barroko ku\u00adtsu handi\u00adtxoagoa du Lizardik trazaturiko beste kon\u00adtzeju eraikun\u00adtzek baino. Frontoi triangeluarra du, profil berezia duena. Frontoi triangeluarreko beste udaletxetan ez bezala, eu\u00adtsi egingo zaio Asteasun hiru ar\u00adku besterik ez duen ar\u00adkupeari, alboetan leiho soilak dituela, Legaz\u00adpiko udaletxearen antzera.\nEskubanden batasuna deigarria gerta\u00adtzen da, lehenengo solairuan erdiko hiru bal\u00adkoiak eta goieneko solairuko bostak el\u00adkar\u00adtzen dituena. Baoak uztai\u00adtzen dituzten plakak, zura taillatua duen teilatu\u2011hegal zabalaren az\u00adpiko erlaitz mol\u00adduratuak eta hormapikoaren ardatz bertikala az\u00adpimarra\u00adtzen duen armarriaren erliebe handiak alai\u00adtzen dute gainazala."}
{"id": "669496", "revid": "119347", "url": "https://eu.wikipedia.org/wiki?curid=669496", "title": "Domina", "text": "Dominak metalezko diskoak izan ohi dira; alabaina, salbuespen ugari dago eta orokorrean txanpon\u00a0itxura izateaz gain, diametro handiagoa eta erliebea nabarmenagoa izan ohi dute.\nDominek hainbat helburu dituzte, hala bada honako hauek aurki ditzakegu\u02d0\nNumismatikaren arlo batek, dominen benekotasuna, jatorria eta sailkapenak egiten ditu. Errenazimenduan dominatzat hartzen ziren garai hartan erabiltzen ez ziren Antzinateko edozein txanpon. Orokorrean borobila izan arren, badaude obal itxurako dominak, baita alde anitzetakoak, laukiduna, izardunak, e.a."}
{"id": "669498", "revid": "105290", "url": "https://eu.wikipedia.org/wiki?curid=669498", "title": "Smultronst\u00e4llet", "text": "Smultronst\u00e4llet (euskaraz \"Basa Marrubiak\") 1957ko Ingmar Bergman suediar zinema zuzendari eta gidoigileak zuzendu eta idatzitako film dramatiko bat da. Victor Sj\u00f6str\u00f6m, Bibi Andersson, Ingrid Thulin eta Gunnar Bj\u00f6rnstrand aktoreek antzeztu zuten.\nBerlingo Zinemaldian Urrezko Hartza irabazi zuen. Kritikari eta zinezale askoren iritziz Bergmanen film biribil eta onenetakoa omen da.\nArgumentua.\nMediku goraipatua eta jada adineko gizona den Borg irakaslea (Victor Sj\u00f6str\u00f6m) bere 50 urtetako ibilbidearen omenezko sari bat jasotzeko Lundeko Unibertsitatera joan beharra dauka. Hunkiturik, bere gorpua ikusi berri duen amesgaizto batetik esnatu eta Estokolmotik Lunderako bidaia bere erraina Mariannekin batera (Ingrid Thulin) autoz burutuko duela erabakiko du. Errainak seme-alabak izateari uko egiten dion Evald senarrarekin (Gunnar Bj\u00f6rnstrand) izandako eztabaida baten ondorioz bere etxea utzi berri du. Bidaian zehar, irakasleak bere haurtzaroko oporraldiak igarotzen zituen etxean geldituko dira, basa marrubiak hazten diren eta bere lehen amodioa bizi izan zuen lekua."}
{"id": "669501", "revid": "448", "url": "https://eu.wikipedia.org/wiki?curid=669501", "title": "Euskal ospakizuna (Antigua, Donostia)", "text": ""}
{"id": "669504", "revid": "512", "url": "https://eu.wikipedia.org/wiki?curid=669504", "title": "Agust\u00ed Bartra", "text": "Agust\u00ed Bartra Lleonart (katalanez ahoskatua; Bartzelona, Espainia, 1908eko azaroaren 8a - Terrassa, Espainia, 1982ko uztailaren 7a) katalan olerkaria izan zen.\nBere lehen liburua irudi sentsualez betea ageri da: \"Cant corporal\" (1938). Gerra zibilaren ondoren Ameriketara erbesteratu zen. \"L\u2019arbre de foc\" (1946) liburuan gerra-poemak biltzen dira: sinboloen bidez bere drama eta aberriarena unibertsal bihurtzen ditu. Bartr\u00e1-ren gainerako lan poetikoaren barne aurkitzen dira: \"M\u00e0rsias i Adila\" (1948); \"Oda atl\u00e0ntica\" (1951); \"L\u2019evangeli del vent\" (1956). Gero, 1971n argitaratutako liburu batean ordura arteko lanak bildu zituen: \"Obra po\u00e8tica completa\". Geroztikakoak dira: \"Deixant flors a la tomba de Rilke\" (1975); \"La fulla que tremola\" (1979); \"Haikus d\u2019Arinsal\" (1981), etab. Eleberria, \"Crist de 200.000 bra\u00e7os\" (1968) eta antzertia, \"El tren de cristall\" (1978), \"La noia del girasol\" (1982), ere landu zituen. Itzultzaile gisa ere nabarmendu zen."}
{"id": "669505", "revid": "58701", "url": "https://eu.wikipedia.org/wiki?curid=669505", "title": "Emakume bainulariak", "text": "Emakume bainulariak (gaztelaniaz, Las ba\u00f1istas) margolanarekin 1930ean Aurelio Artetak Espainiako Margolaritza Saria irabazi zuen. Margolan honetan euskal gaietatik urrundu zen nolabait. 1988tik Sofia Erregina Museoan dago; aurretik Arte Garaikidearen Espainiako Museoan zegoen.\nDeskribapena.\nMargolan honetan Artetak emakume talde bat jaso zuen. Sei neska itsasertzean daude, arkaitzen artean; atzean hordartza ikus daiteke. Hemen izadiak ez du beste lanetan moduan mehatxuaren zentzua. Neska gazteak dira eta erabat biluzik daude. Nerea Aresti eta Miren Llonaren iritziz, margolan hau Espainiako Bigarren Errepublikak ekarri zuen askatasunaren eta osasunaren aldeko jarreren ondorioa da. Irudiak erotikoak baino gehiago sinbolikoak dira. Errepublikako urte haietan Artetak biluzi artistiko asko margotu zituen; margolan horiek aurretikoekin diferentzi handia dute: lehen erretratu naturalistak baziren, oraingo hauek izadiaren eta osasunaren aldeko kantua izango dira, gizarte libreago eta irekiago baten sinboloak. Emakume horiek ez dira errealistak, arketipo klasikoak, idealizatuak baizik."}
{"id": "669509", "revid": "96586", "url": "https://eu.wikipedia.org/wiki?curid=669509", "title": "Mustafa Barzani", "text": "Mustafa Barzani ( \"Mistefa Barzan\u00ee\") (Barzan, Otomandar Inperioa; egungo KRG, Irak, 1903eko martxoaren 14a - Washington, AEB, 1979ko martxoaren 1a), Mullah Mustafa moduan ere ezaguna, buruzagi kurdua izan zen\nKurduen Errepublikako gudalburu nagusia zelarik (1945), Iran eta Sobiet Batasunera jo behar izan zuen, Iraketik egotzita. 1958an Irakera itzuli zen eta Kurdistango Alderdiko buru izendatu zuten. Autonomia lege bidez lortu ezinik, 1961ean berriz ere altxatu zen Bagdadeko gobernuaren aurka. Irakeko gobernuak kurdu herriaren genozidioa bideratu zuen eta, negoziazio ugariren ondoan, nolabaiteko autonomia lortu zuten arren, irakiarrak bi alditan saiatu ziren Barzani hiltzen; hark estatutua gaitzetsi eta eraso berri bati ekin zion, Iran eta Estatu Batuak alde eta Sobiet Batasuna aurka zituelarik. Altxamendu honen aurkako zapalkuntzaren ondorioz milaka kurduk Irana erbesteratu behar izan zuten 1975ean. Mustafa Barzani 1979an hil ondoan, Mussad Barzani haren semeak jarraitu zuen Kurdistanen aldeko borrokan."}
{"id": "669511", "revid": "90204", "url": "https://eu.wikipedia.org/wiki?curid=669511", "title": "Pramoedya Ananta Toer", "text": "Pramoedya Ananta Toer (Blora, Java, - Jakarta, ) indonesiar idazlea izan zen, herrialde horretako garrantzitsuenetako bat.\nBizitza.\nPramoedya Ananta Toer erdialdeko Javako Blora herrian jaio zen. 1942an, japoniarrek uhartea inbaditu zutenean, inbasioaren alde agertu zen, indonesiar abertzale ugari bezala. Ondoren, japoniarren basakeria ikusirik, jarreraz aldatu zen. Herbeheretarrek espetxeratu zuten 1947-1949 bitartean, Indonesiako independentzia gerran, eta kartzelan idatzi zituen bere obrarik aipagarrienetariko zenbait: \"Iheskaria\" (1950, \"Perburuan\"), \"Gerrillari familia\" (1950, \"Keluarga Gerilya\") eta \"Hau ez da jaia\" (1951, \"Bukan Pasar Malam\"). Kontakizun laburrak (1950, \"Goizaldea\"), eleberriak (1954, \"Ustelkeria\"), historiari buruzko saiakerak (1960, \"Txinatarrak Indonesian\") eta kritika artikuluak idatzi zituen gerra amaitutakoan. Alderdi Komunistako kide izan zen, eta Suhartoren diktadura garaian 14 urte eman zituen preso Buru uhartean (1965-1979); han idatzi zuen \"Buruko Saila\" tetralogia ospetsua (1980-1988, \"Tetralogi Buru\")."}
{"id": "669515", "revid": "119347", "url": "https://eu.wikipedia.org/wiki?curid=669515", "title": "2016ko Udako Paralinpiar Jokoak", "text": "2016ko Udako Paralinpiar Jokoak () gertakari honen XV. edizioa izan ziren. Brasilgo Rio de Janeiro hirian ospatu zituzten, 2016ko irailaren 7tik 18ra arte."}
{"id": "669516", "revid": "119347", "url": "https://eu.wikipedia.org/wiki?curid=669516", "title": "Izaskun Os\u00e9s", "text": "Izaskun Os\u00e9s Ay\u00facar (Iru\u00f1ea, -) nafar erizaina eta kirolaria da. Atleta paralinpikoa da, ikusmen urritasuneko T13 mailan aritzen dena.\n2016ko Udako Paralinpiar Jokoetan parte hartu eta brontzezko domina irabazi zuen. Europako Txapelketan, zilarrezko bi domina irabazi ditu 400 eta 1.500 metrokoetan .\n2018an beste zilarrezko domina bat lortu zuen.\nBiografia.\nIzaskun Oses Ayucar-ek erizaintzako titulua lortu zuen Nafarroako Unibertsitate Publikoan eta zainketa intentsiboetako erizaina izan zen Nafarroako Ospitalean, baina okularra izateak okerrera egin zuen eta uko egin behar izan zion bere lanari. Harrezkero, prestakuntza izan du ardatz nagusi. \nOs\u00e9s beti izan da kirol guztien zalea, eta gaztetatik eliteko kirolean aritu da. Egokitu gabeko taekwondoarekin hasi zen, eta Espainiako selekzioarekin lehiatu eta hainbat aldiz txapeldun izan zen. Gainera, erizaintzako karrerarekin uztartu zuen, eta 12 urtez aritu zen horretan, bere ikusmen-patologia areagotu arte.\nMotibazioa galdu beharrean, urte horretan bertan brontzezko domina irabazi zuen Rio de Janeiroko Joko Paraolinpikoetan (2016), 1.500 m-tan.\nIzaskun Os\u00e9sen ustez lorpenak lortzeko xedeak behar dira eta dauden fruituetan sinestea:\"Niretzat oso garrantzitsua da egiten duzun horretan sinestea eta gauzak ondo egiten jarraitzea, horrela bakarrik lortuko baitu ahaleginak bere emaitzak. Nire trikimailua helburu txikiak ezartzea eta pixkanaka gainditzen joatea da.\"Koronavirusa zela eta, Tokioko 2020 Paralinpiar Jokoak atzeratu, eta 2021ean egin ziren. Izaskun Os\u00e9sek diploma bat lortu zuen 1.500 metroko T13 lasterketan. Seigarren postuan amaitu zuen, marka pertsonalarekin. Horretarako, bost urte oso gogorrak izan ziren prestatzeko. Ez zuen 24 ordu ere izan finalerdiaren eta finalaren artean berreskuratzeko. Hurrengoak Paralinpiar Jokuak Frantzian izango dira 2024an."}
{"id": "669517", "revid": "336", "url": "https://eu.wikipedia.org/wiki?curid=669517", "title": "Ivan Salguero", "text": "Ivan Salguero Oteitza (Iru\u00f1ea, -) nafar igerilari paralinpikoa da, ikusmen urritasuneko S13 mailan aritzen dena.\n2016ko Udako Paralinpiar Jokoetan 200 metro estiloetan , bular estiloko 100 metrokoan, 400 metrokoan, 50 metrokoan eta 100 metrokoan parte hartu zuen.."}
{"id": "669518", "revid": "1545", "url": "https://eu.wikipedia.org/wiki?curid=669518", "title": "Eduardo Santas", "text": "Eduardo Santas Asensio (Zaragoza, -) aragoiar-nafar txirrindulari paralinpikoa da, garuneko paralisiarako C3, C1-3 eta C1-C5 mailatan aritzen dena.\nEuropako eta munduko txapelketetan hainbat domina lortu ondoren, 2016ko Udako Paralinpiar Jokoetan parte hartu zuen.."}
{"id": "669519", "revid": "6847663", "url": "https://eu.wikipedia.org/wiki?curid=669519", "title": "Amador Granados", "text": "Amador Granados Alkorta (Andoain, -) gipuzkoar txirrindulari paralinpikoa da, garuneko paralisirako C3 mailan aritzen dena.\nEuropako eta munduko txapelketetan dominak lortu ondoren, 2004, 2008 eta 2016ko Udako Paralinpiar Jokoetan parte hartu zituen."}
{"id": "669520", "revid": "7178450", "url": "https://eu.wikipedia.org/wiki?curid=669520", "title": "I\u00f1igo Llopis", "text": "I\u00f1igo Llopis Sanz (Donostia, -) gipuzkoar igerilari paralinpikoa da, urritasun fisikoko S8 mailan aritzen dena.\n2016ko Udako Paralinpiar Jokoetan 100 metrokoan, 50 metrokoan eta 200 metro estiloetan parte hartu zuen. Dopina dela eta, Kirol Arbitrajeko Auzitegiak (KAA) errusiar kirolariak lehiatik kanpo uztea erabaki zuen, eta horrek Riorako sailkapena erraztu zion Llopisi, Madeiran jokatutako Europako Txapelketa zuzeneko txartela lortzeko ehunen gutxi batzuetara amaitu ondoren."}
{"id": "669523", "revid": "56334", "url": "https://eu.wikipedia.org/wiki?curid=669523", "title": "Rakel Mateo", "text": "Rakel Mateo Uriarte (Mungia, -) bizkaitar triatleta paralinpikoa da, urritasun fisikoko PT2 mailan aritzen dena.\nNazioarteko txapelketetan dominak irabazitakoa, estreinakoz 2016ko Udako Paralinpiar Jokoetan parte hartu zuen. Taldearen Zuzendaritza Teknikoko espedizio-buru Angel Aguado eta Zuzendaritza Teknikoaren laguntzaile-lanetan jardun zuen Joaqu\u00edn Carrasco aldean izan zituen."}
{"id": "669524", "revid": "105290", "url": "https://eu.wikipedia.org/wiki?curid=669524", "title": "Amnesia", "text": "Amnesia (, eusk: 'ahanztura') memoria galdu edo era nabarmenean ahultzea da. Hainbat eratako amnesiak daude. Anterogradoa, une jakin baten ondoren gertatutakoari dagokiona; erretrogradoa, berriz une hori baino lehenagoko gertakizunei dagokiena. Erabatekoa edo zatikakoa izan daiteke, eta bertan eragina duten psikologiazko mekanismoen arabera, bi mota daude: barneratuta dagoen oroitzapen bat oharmenera ekarri ezina bata, eta finkapenezkoa bestea, gertaerek oroitzapenik sortu ez dutenekoa. Gaitz hau, eritasun psikiatriko gehienetan nozitzen da uneren batean edo bestean."}
{"id": "669527", "revid": "1545", "url": "https://eu.wikipedia.org/wiki?curid=669527", "title": "Ramon Lavin", "text": ""}
{"id": "669528", "revid": "1545", "url": "https://eu.wikipedia.org/wiki?curid=669528", "title": "Jorge Perez", "text": ""}
{"id": "669531", "revid": "105290", "url": "https://eu.wikipedia.org/wiki?curid=669531", "title": "Sacra di San Michele", "text": "Sacra di San Michele (piamonteraz \"Sacra 'd San Michel \u00ebd la Ciusa\", euskaraz \"Done Mikelen Sakratua\") Italiako Piemonte eskualdeko Susa haranean dagoen abadia bat da, Pirchiriano mendiaren gailurrean (962 metro), eta Avigliana eta Chiusa di San Michele udalerrien gain.\nX. eta XI. mendeen artean eraiki zen, denbora luzez beneditarren jabetzakoak izan ondoren, gaur egun rosminiarren esku dago.\n1980ko Umberto Eco italiar idazlearen \"Il nome della rosa\" eleberrian agertzen den abadia honetan oinarritu zen."}
{"id": "669534", "revid": "81313", "url": "https://eu.wikipedia.org/wiki?curid=669534", "title": "Erdialdeko Kalimantan", "text": "Erdialdeko Kalimantan (, jawiz: ) Indonesiako 34 probintzietako bat da, Kalimantango erdialdea hartzen duena. 153.564 kilometro koadroko eremua du, eta 2014an 2.447.428 biztanle zituen. Hiriburua Palangka Raya da."}
{"id": "669538", "revid": "119347", "url": "https://eu.wikipedia.org/wiki?curid=669538", "title": "Palangka Raya", "text": "Palangka Raya () Indonesiako hiria da, Erdialdeko Kalimantan probintziako hiriburua, Kahayan eta Sabangau ibaien artean hedaturik dagoena. 2678,5 kilometro koadroko eremua du, eta 2010ean 220.952 biztanle zituen."}
{"id": "669542", "revid": "336", "url": "https://eu.wikipedia.org/wiki?curid=669542", "title": "Gorroto-diskurtso", "text": "Gorroto-diskurtsoa pertsona zein talde batzuen aurka egindako adierazpena da, haienganako gorrotoa eta aurreiritziak, haien aurkako indarkeria sustatu edota haiek mespretxatu egiten dituena, haien arraza, etnia, erlijio, naziotasun, adin, itxura, sexu-joera, hizkuntza, joera politiko edo moral edo estatus sozioekonomikoarengatik."}
{"id": "669544", "revid": "105290", "url": "https://eu.wikipedia.org/wiki?curid=669544", "title": "Ordet", "text": "Ordet (euskaraz \"Hitza\") 1957ko Carl Theodor Dreyer daniar zinema zuzendari, ekoizle eta gidoigileak zuzendu, ekoiztu eta idatzitako film dramatiko bat da. 1932ko Kaj Munk apaiz luterano eta antzerkigilearen \"Ordet\" antzezlanean oinarritua dago. Henrik Malberg, Emil Hass Christensen, Cay Kristiansen eta Preben Lerdorff Rye aktoreek antzeztu zuten.\nArgumentua.\n1930 aldera, Mendebaldeko Jutlandiako herrixka batean, Morten Borgen (Henrik Malberg) nekazari zaharra bizi da. Hiru semeren aita da: Mikkel (Emil Hass Christensen), Johannes eta Anders. Lehena Ingerrekin ezkondua dago (Birgitte Federspiel), bi alaben gurasoak dira eta seme baten esperoan daude. Johannnes (Preben Lerdorff Rye) iraganean Teologia ikaslea izan zen, Kierkegaarden ideien eragina izan eta bere burua Jesukristorekin identifikatua sentitzearen ondorioz denek erotzat dute. Hirugarrena, Anders (Cay Kristiansen), sektore erlijiotsu arerio baten buruzagi zorrotza den (Ejner Federspiel) jostunaren alabaz (Gerda Nielsen) maitemindua dago. Egoera honek betidanik bi familien artean egon diren liskarrak areagotuko ditu, bi familiek euren seme-alabak ezkontza ez baitute batere ongi ikusten."}
{"id": "669548", "revid": "512", "url": "https://eu.wikipedia.org/wiki?curid=669548", "title": "Arnold B\u00f6cklin", "text": "Arnold B\u00f6cklin (Basilea,\u00a01827[1]ko urriak 16 - Fiesole,[2]\u00a01901[1]\u00a0eko urtarrilak 16). Suitzar margolaria, sinbolismo mugimenduko partaidea. Sinbolismo\u00a0mugimendu honek geroago\u00a0surrealista\u00a0mugimenduan eragin handia izango zuen.\nBiografia.\nBere aita, Kristau Frederick B\u00f6cklin, 1802 urtean jaioa, Schaffhausentik eratorritako familiakoa, zetazko merkataritzan[1]\u00a0aritzen zen; ama, Ursula Lippe, jaiotzez hiri berekoa izaki.[1]\u00a0\nPaisaia margoak egiten hasi bazen ere, Brusela, Z\u00fcrich, Genoa eta Erromako[3]\u00a0hirietara bidaiatu eta gero, \u00a0Pizkundeko eta\u00a0Mediterraneoko\u00a0giroak erakarrita,\u00a0pertsonaia mitologikoak eta alegorikoak bere lanetan gaineratu zituen.\u00a0\nBere lanik aipagarrienetako bat, \"Hildakoen uhartea\" [5]\n[6]\u00a0da eta bost bertsio margotu zituen 1880 eta 1886\u00a0[7][5]"}
{"id": "669550", "revid": "15795", "url": "https://eu.wikipedia.org/wiki?curid=669550", "title": "Codes", "text": ""}
{"id": "669551", "revid": "56334", "url": "https://eu.wikipedia.org/wiki?curid=669551", "title": "Laosko Herri Errepublika Demokratikoa", "text": ""}
{"id": "669552", "revid": "69477", "url": "https://eu.wikipedia.org/wiki?curid=669552", "title": "Atzeguardia", "text": ""}
{"id": "669553", "revid": "119347", "url": "https://eu.wikipedia.org/wiki?curid=669553", "title": "Guda oina (Arteta)", "text": "Guda oina () margolana Aurelio Artetak Biarritzen 1937an egin zuen. Artista Lapurdin Hegoaldetik ihes eginda zegoen. Lan hau \"Gerraren triptikoa\"ren izeneko hiru margolanetako bat da; beste biak \"Irteera\" eta \"Atzeragoardia\" dira. Kritiko askoren iritziz lan hauen oinarrian Gernikako bonbardaketaren ondorioz zabaldutako irudiak egon daitezke baina era sinboliko batez.\nDeskribapena.\nMargolan honetan gazte bat fusila eskuetan eta zerura begira tirabidean jartzen ikus daiteke. Paisaian arrokak dira nagusi. Zeru zikina eta lainotuan abioiak gaztearen gainetik ikusten dira. Irudi gogorra da bai paisaiagatik baita ere gaztea hildakoez inguratuta baitago: ezkerrean buru kaskodun bat dago; eskuinean gora begira hilotz edo hilzorian dagoen gudari baten gorpua. Argia bizirik dagoen gudariaren gainean zentratzen da, haren alkandora zuriak, ziur aski garbitasunaren sinboloa, dramatismo handiko eszena argitzen baitu."}
{"id": "669554", "revid": "56334", "url": "https://eu.wikipedia.org/wiki?curid=669554", "title": "San Fernando Arte Ederretako Errege Akademia", "text": ""}
{"id": "669555", "revid": "81313", "url": "https://eu.wikipedia.org/wiki?curid=669555", "title": "Erdialdeko Sulawesi", "text": "Erdialdeko Sulawesi () Indonesiako 34 probintzietako bat da, Sulawesi uhartearen erdialdea hartzen duena. 61.841 kilometro koadroko eremua du, eta 2014an 2.813.651 biztanle zituen. Hiriburua Palu da."}
{"id": "669559", "revid": "119347", "url": "https://eu.wikipedia.org/wiki?curid=669559", "title": "Palu", "text": "Palu () Indonesiako hiria da, Erdialdeko Sulawesi probintziako hiriburua. 395 kilometro koadroko eremua du, eta 2010ean 336.532 biztanle zituen."}
{"id": "669560", "revid": "105290", "url": "https://eu.wikipedia.org/wiki?curid=669560", "title": "Kris (filma)", "text": "Kris (euskaraz \"Krisia\") 1946ko Ingmar Bergman suediar zinema zuzendari eta gidoigileak zuzendu eta idatzitako film dramatikoa da. Daniar irratiko Leck Fischer idazlearen \"Moderhjertet\" (\"Amatasuna\") antzezlanean oinarritua dago. Inga Landgr\u00e9, Stig Olin, Marianne L\u00f6fgren, Dagny Lind, Allan Bohlin, Ernst Eklund eta Signe Wirff aktoreek antzeztu zuten.\nBergmanek bere zinemagintza ibilbide luze eta oparoan zuzendu zuen estreinako filma izan zen, gidoia ere berak idatziz.\nArgumentua.\nJenny (Marianne L\u00f6fgren), Estokolmoko edertasun institutu bateko jabea, Suediako eskualdeko bateko udalerri txiki batera itzuli eta iraganean Ingeborg (Dagny Lind) izeneko emakume baten ardurapean jaiotzetik utzi zuen bere 18 urtetako Nelly alaba (Inga Landgr\u00e9) berreskuratzeko asmoa du. Jennyk iragan nahasia du, prostituzio eta eskandaluz betea, baina edertasun aretoak bere bizitzari nolabaiteko oreka eta lasaitasuna eman dizkio, orain bere maitalea den Jack (Stig Olin) arrakastarik izan ez duen aktore eta izaera suizidadunarekin udalerrira iritsi berri da. Aldiz, Ingeborg jendeari pianoa irakatsiz eta bere etxeko gelak alokatuz bizitza aurrera ateratzen duen emakume guztiz errespetagarria da. Nelly jada herriko gizonezkoentzat guztiz erakargarria den 18 urtetako neska gazte ederra bilakatu da. Bestalde, Ingeborgen etxean alokairuan dagoen Ulf albaitero gaztea ere (Allan Bohlin) Jennyz maiteminduko da."}
{"id": "669562", "revid": "58701", "url": "https://eu.wikipedia.org/wiki?curid=669562", "title": "Guda oin (Arteta)", "text": ""}
{"id": "669563", "revid": "1545", "url": "https://eu.wikipedia.org/wiki?curid=669563", "title": "CABI", "text": " irabazi asmorik gabeko nazioarteko erakundea da. Bere egitekoa munduan zehar osasunaren egoera hobetzea da, garapen eramangarriarekin zerikusia duten ezagutza zientifikoak zabalduz, aplikatuz eta sortuz, nekazaritzari, basozaintzari, osasungintzari eta baliabide naturalen administrazioari dagokienez, bereziki; garapen bidean dauden herrien beharrei arreta berezia eskaintzen die.\nHistoria.\nJatorriz Commonwealthen Nekazaritza Bulegoa izan zen erakundetik sortu zen CABI (Commonwealth Agricultural Bureaux, CAB) 1913an, Londresen, britainiar koloniei nekazaritzari buruzko informazio zientifikoa emateko zerbitzua sortu zenean. Urtez urte CABen zerbitzuak zabalduz joan ziren. 1985ean CAB International (CABI) izena hartu zuen, bere laguntza Commonwealthetik kanpo zeuden herrialdeetara ere hedatu baitzuen.\nJarduera eremuak.\nCABIk hiru eremu nagusi ditu: argitalpenak, garapenerako informazioaren arloa eta biozientzia izeneko arloa, biologiari, bioaniztasunari eta ingurumenari buruzko azterketak eta esperimentuak egiten dituena. Azken hori da berriena. 1998an sortu zen, CABIk zituen lau institutu zientifikoak bilduz: entomologia, mikologia, parasitologia eta kontrol biologikoa. Aniztasun horri esker aitzindaria da eremu horretan, mundu osoan dauden erronka nagusietan: nekazaritzaren emankortasuna handitzea, baliabide biologikoak zaindu eta ongi erabiltzea, giza jardueraren eragin txarren aurka ingurumena babestea eta tropikoetako parasitoen eragin kutsatzaileari aurre egitea.\nErakundearen egoitzak.\nErakundearen egoitza, eta argitalpen, informazio eta biozientzia arloak Erresuma Batuan daude, Wallingforden, Oxfordshireko konderrian. Horrez gainera, zenbait ordezkaritza ditu Asiako hego-ekialdean (Kuala Lumpuren, Malaysian); Afrikan (Nairobin, Kenyan) eta Kariben (Curepen, Trinidad eta Tobagon). CABIren biozientzia sailak Erresuma Batuan dituen bi zentroetatik lan egiten du, eta beste bost ikerketagune ditu Kenyan, Malaysian, Pakistanen, Suitzan eta Trinidad eta Tobagon. Talde berezi batek irakaskuntzarako materialak prestatzen ditu eta prestakuntza programak antolatzen."}
{"id": "669564", "revid": "51144", "url": "https://eu.wikipedia.org/wiki?curid=669564", "title": "CAB International", "text": ""}
{"id": "669568", "revid": "23317", "url": "https://eu.wikipedia.org/wiki?curid=669568", "title": "Melanargia lachesis", "text": "Melanargia lachesis Nymphalidae familiako lepidoptero ditrisio (tximeleta) bat da, Iberiar penintsulan eta hegoaldeko Frantzian aurki daitekeena.\nDeskribapena.\nTximeleta txikia da, 25\u201328\u00a0mm-ko hegal luzera du. Helagak zuriak dira eta kolore marroiz inguraturik daude puntetan. Ertzak zuriak dira. Hegalen azpialdeak zuriak dira, marka grisekin, eta ozelo batzuk nabaritzen zaizkio.\nBeldarra berde edo arre argia da eta lerro argi eta ilunak ditu.\nHabitata.\nZelaietan eta malda lehorretan aurkitzen da, 1.700 metrotako altuerarainoko eremuetan.\nBizi zikloa.\nEkainetik abuztura egiten dute hegan. Emeak hegan dabilela arrautzak banan bana erortzen uzten ditu. handik beldarra ateratzen da eta negua horrela igarotzen du. Pupa landarearen oinean lurraren gainean ezartzen da."}
{"id": "669570", "revid": "336", "url": "https://eu.wikipedia.org/wiki?curid=669570", "title": "Melanargia occitanica", "text": "Melanargia occitanica Nymphalidae familiako lepidoptero ditrisio (tximeleta) bat da, iparraldeko Afrikan eta hego-mendebaldeko Europan aurki daitekeena.\n25\u201328\u00a0mm-ko hegal luzera dute eta apiriletik ekainera egiten dute hegan."}
{"id": "669572", "revid": "336", "url": "https://eu.wikipedia.org/wiki?curid=669572", "title": "Melanargia russiae", "text": "Melanargia russiae Nymphalidae familiako lepidoptero ditrisio (tximeleta) bat da, hegoaldeko Europatik hego-mendebaldeko Siberiaraino aurki daitekeena.\n26\u201330\u00a0mm-ko hegal luzera dute eta ekainetik abuztura egiten dute hegan.\nBere larbek \"Brachypodium\", \"Poa\", \"Stipa pennata\" eta \"Aegilops geniculata\" landareak jaten dituzte."}
{"id": "669574", "revid": "512", "url": "https://eu.wikipedia.org/wiki?curid=669574", "title": "Margarita Tutulani", "text": "Margarita Tutulani (Berat, Albania, 1925 \u2013 Gos\u00eb, Albania, 1943) Bigarren Mundu Gerran italiar okupazioaren aurka borrokatu zen albaniar ekintzaile komunista bat izan zen. 19 urte zituela, Ardatzeko potentziek preso hartu eta exekutatu zuten. Gerra ondoren Albaniako Heroi Nazional () izendatu zuten.\nBizitza.\nMargarita Tutulani 1925ean Berat herriko Goric\u00eb auzoan jaio zen. Dhimit\u00ebr Tutulani politikari nazionalista albaniarraren biloba eta Miltiadh Tutulani finantza ministroaren alaba zen. Tirana hiriburuko Ama Erregina Pedagogia Institutuan (\"Instituti Fem\u00ebror N\u00ebna Mbret\u00ebresh\u00eb\") egin zituen ikasketak. Hala ere, 1939an, Italiak Albania inbaditu zuenean, bere jaioterrira itzuli zen. Urte haietan Margarita Tutulani italiarren okupazioaren aurkako manifestazioen antolaketetan parte hartzen hasi zen. Bere familiak faxismoaren aurkako jarrera sendoa erakutsi zuen.\n1942an Albaniako Alderdi Komunistako kide bihurtu zen eta polizia bere bila hasi zen. Klandestinitatean ekintza antifaxistekin jarraitu zuen baina 1943an, poliziak Kristiaq Tutulani (1919-1943) bere anaiarekin batera preso hartu zuen. Hainbat egunez torturak jaso ondoren, Tirana bidean zeramatzatela, Kavaja ondoko, Gos\u00eb herrian tiroz hil zituzten biak. Margarita Tutulaniren gorpu mutilatuaren irudiak sekulako oihartzuna izan zuen Albania osoan, eta inspirazio iturri bihurtu zen erresistentzia komunistarekin bat egin zuten lagunentzat, bereziki emakumezkoentzat.\nMargarita Tutulani Albaniako Herri Errepublika Sozialistaren herriaren heroi izendatu zuten. Albaniako emakumeentzat eredu iraultzailean bilakatu zuen estatuak, eta herrialde osoan bere estatuak altxa ziren eta kale ugariri bere izena jarri zitzaien."}
{"id": "669577", "revid": "1545", "url": "https://eu.wikipedia.org/wiki?curid=669577", "title": "Online Mendelian Inheritance in Man", "text": "Online Mendelian Inheritance in Man (OMIM) () genetikarekin loturiko gaixotasunen inguruko informazioa eskaintzen duen katalogoa da. 2015ean 23.000 artikulu inguru zituen, horietatik 8.062 fenotipoei buruzkoak.\nVictor McKusick doktorearen \"Mendelian Inheritance in Man\" (MIM) datu-basearen jarraipen digitala da."}
{"id": "669578", "revid": "1545", "url": "https://eu.wikipedia.org/wiki?curid=669578", "title": "Mendelian Inheritance in Man", "text": ""}
{"id": "669579", "revid": "1545", "url": "https://eu.wikipedia.org/wiki?curid=669579", "title": "OMIM", "text": ""}
{"id": "669580", "revid": "105290", "url": "https://eu.wikipedia.org/wiki?curid=669580", "title": "Balonmano Sagunto", "text": "Club Balonmano Sagunto Saguntoko emakumezkoen eskubaloi taldea da, 1978an sortua. Espainiako palmaresik onena izan du eta Europan ere garaipen handiak lortu ditu.\nHistoria.\nTaldea Sagunto hirian sortu zen 1978an ofizialki, baina aurretik ere liga batzuk irabaziak zituen. Hiru hamarkadatan Espainiako talde nagusia izan zen eta 1997an Europako Kopa eta Superkopa eskuratu zituen. 2011 urtean babesle gabe gelditu zen eta 2012an hirugarren egin arren azkenean desegin egin behar izan zuen. Gaur egun \"CE Handball Mar\u00edtim\" izenarekin ari da.\nIzenak.\nBabeslearen araberako izena izan zuen."}
{"id": "669581", "revid": "105290", "url": "https://eu.wikipedia.org/wiki?curid=669581", "title": "Det regnar p\u00e5 v\u00e5r k\u00e4rlek", "text": "Det regnar p\u00e5 v\u00e5r k\u00e4rlek (euskaraz \"Euria ari du gure bihotzean\") 1946ko Ingmar Bergman suediar zinema zuzendari eta gidoigileak zuzendu eta idatzitako film dramatikoa da. Oskar Braaten eleberrigile eta antzerkigilearen \"Bra Mennesker\" antzezlanean oinarritua dago. Barbro Kollberg, Birger Malmsten, Gunnar Bj\u00f6rnstrand, \u00c5ke Fridell eta Ulf Johansson aktoreek antzeztu zuten.\nArgumentua.\nDavid Lindell (Birger Malmsten) eta Maggi (Barbro Kollberg) gazteek bizitzan zorte txarra izan dute. David lapurreta txiki baten ondorioz espetxealdian egon da eta orain libre dagoela bizitza berri bati ekin dio. Maggik aktore izateko helburua zuen, baina behinola ezezagun batekin abentura bat izan, haurdun gelditu eta orain haurtxoaren aita nor den ez delakiela eta bakarrik gelditu da, orain bigarren aukera baten bila bere jaioterrira itzuli da. Honela nada, David eta Maggi tren geltoki batean elkar ezagutu eta bikote bilakatuko dira.\nMaitaleek gizarte puritanoak gaizki ikusten duen oro irudikatzen dute. Hortaz, nola edo hala bizirauten, alokairuko gela batean bizitzen eta eguneroko oztopoei aurre egiten ikasi beharko dute. Jendea haietaz aprobetxatu, bikotea lapurretaz salatu eta euren alokairuko gelatik kaleratuak izatean, \"Aterkidun Gizona\" (G\u00f6sta Cederlund) euren aingeru guardako modura agertuko zaie."}
{"id": "669582", "revid": "105290", "url": "https://eu.wikipedia.org/wiki?curid=669582", "title": "Ekialdeko Java", "text": "Ekialdeko Java (; ) Indonesiako 34 probintzietako bat da. Javaren ekialdeaz gain, Madura uhartea ere hartzen du. 47.799 kilometro koadroko eremua du, eta 2014an 39.155.439 biztanle zituen. Hiriburua Surabaya da."}
{"id": "669584", "revid": "1545", "url": "https://eu.wikipedia.org/wiki?curid=669584", "title": "Happy Valley (telesaila)", "text": "Happy Valley britainiar polizia telesaila da, Mendebaldeko Yorkshireko Calder Haranean filmatua eta girotua dagoena. Telesailaren protagonistak\u00a0Sarah Lancashire eta Siobhan Finneran\u00a0dira.\u00a0Sally Wainwrightek idatzi eta sortu\u00a0zuen eta Wainwrightek berak,\u00a0Euro Lynek, eta Tim Fywellek zuzendu zuten. Serie lehen aldiz BBC One katean estreinatu zen 2014ko maiatzaren 29an, eta bigarren denboraldia bat ere egin zen,\u00a02016ko otsailaren 9an estreinatu zena."}
{"id": "669586", "revid": "105290", "url": "https://eu.wikipedia.org/wiki?curid=669586", "title": "Persona (filma)", "text": "Persona 1966ko Ingmar Bergman suediar zinema zuzendariak zuzendutako film dramatiko bat da. Bibi Andersson, Liv Ullmann, Gunnar Bj\u00f6rnstrand eta Margaretha Krook aktoreek antzeztu zuten.\nSuediar zuzendariaren film ausartenetakoa da, zinemagintzako Nouvelle Vague frantziar eta Free Cinema anglosaxoi mugimendu berritzaileen elementu abangoardista asko sartzen baiditu. Latinezko \"Persona\" izenburuak jatorriz aktoreek antzeztokian janzten duten mozorroaren aipamena da.\nMaiz inoizko film onenen zerrendetan sailkatua agertu ohi da, Bergmanen maisulantzat hartzen da.\nArgumentua.\nElisabet Vogler (Liv Ullmann) antzerkiko aktore ezaguna \"Elektra\" antzezlana antzezten ari dela ahotsik gabe geldituko da. Ospitalean sartu eta inongo gaixotasunik izan ez arren hitzik egin ezinik jarraitzen du. Bere mututasunetik ateratzeko, Alma (Bibi Andersson) erizainarekin batera udaldiak igarotzen dituen etxean bizitzen jarriko da.\nHan bi emakumeen harremana ia sinbiosi batean bilakatuko da. Almak Elisabeten isiltasuna berak bizitako kontakizunekin ordezkatuko du, hauetan aktoreari bere barne-barneko sekretuak kontatuko dizkio. Elisabeten senarraren agerpenak (Gunnar Bj\u00f6rnstrand) bi emakumeen artean ezarri den lotura estua gauzatuko du.\nAktoreak.\nPantailan minutu bat baino gehiago agertzen diren aktore bakarrak Bibi Andersson eta Liv Ullmann izan, Elisabet Voglerrek (Ullmannen pertsonaia) film osoan hamalau hitz bakarrik esaten ditu."}
{"id": "669588", "revid": "105290", "url": "https://eu.wikipedia.org/wiki?curid=669588", "title": "Ansiktet", "text": "Ansiktet (euskaraz literalki \"Aurpegia\", baina nazioartean \"Aztia\" izenburuaz zinemaratua) 1958an Ingmar Bergman suediar zinema zuzendari eta gidoigileak zuzendu eta idatzitzako film dramatiko bat da. Ingrid Thulin, Max von Sydow, Naima Wifstrand, Gunnar Bj\u00f6rnstrand, Bengt Ekerot, Bibi Andersson eta Erland Josephson aktoreek antzeztutako drama film bat da.\nArgumentua.\n1846, Suedia. \"Vogler doktorearen\" antzerki konpainiako kideak zalgurdi estalian Estokolmora magia ikuskizun bat taularatzera doaz: Vogler hipnotizatzailea (Max von Sydow), Manda emaztea, \"Aman\" ezizenez eta gizonez mozorrotua (Ingrid Thulin), amona (Naima Wifstrand) eta Tubal laguntzailea (\u00c5ke Fridell). Gida-eserlekuan eserita Simson doa (Lars Ekborg).\nHalere, sinesgaitzek konpainiako kideak jendaurrean gezurtien antzera eta lotsagarri utzi nahi dituzte, Vogler aztiaren ezkutuko trikimailuak kontutan hartu gabe."}
{"id": "669589", "revid": "56334", "url": "https://eu.wikipedia.org/wiki?curid=669589", "title": "Moluketako itsasoa", "text": ""}
{"id": "669590", "revid": "65203", "url": "https://eu.wikipedia.org/wiki?curid=669590", "title": "Irudigile", "text": "Irudigilea, ertilari grafikoa\u00a0da,\u00a0komunikazio idatzia hobetzeko prestatua, eta, horretarako, ikus-irudikapenez baliatuko da, eta irudikapen horiek ere testu\u00a0zatiak izan ditzakete.\nIrudiek adigai nahasiak edo testuz deskribatzen zailak diren gauzakiak argitzeko balio dezakete. Era berean erakargarri modura,\u00a0zorion-txartelak, diskoen azalak\u00a0eta liburuen azalak egiteko erabil daitezke, baita inprimakien barruan eta iragarkietan\u00a0ere.\nGaur egungo irudigileen zeregina askotarikoa da, hala nola haurrentzako liburuak, publizitatearen inguruko lanak, egunkariak, aldizkariak eta webguneetan. Garai batean erabiltzen ziren\u00a0estilografoa, tinta eta aerografoa alde batera\u00a0utzi eta\u00a0ordenagailuek\u00a0tresna horiek ordeztu dituzte, nahiz eta erabat desagertu ez diren. Ordenagailuetan irudial egiteko erabiltzen diren programa ezagunen artean Inkscape eta Adobe Illustrator daude."}
{"id": "669592", "revid": "56334", "url": "https://eu.wikipedia.org/wiki?curid=669592", "title": "Arnold Bocklin", "text": ""}
{"id": "669595", "revid": "646", "url": "https://eu.wikipedia.org/wiki?curid=669595", "title": "Zonulina", "text": "Zonulina digestio-aparatuan eta bereziki hesteetan jarduten duen proteina da, markatzaile gisa hainbat gaixotasunen diagnostikoan (gaitz autoimmuneak, minbizia...) bilatzen dena. 2000. urtean aurkitu zuen Alessio Fasano ikerlari italiarrak.\nZonulinak zeregin oso garrantzitsua betetzen du heste-iragazkortasunean, heste-hormaren zeluletako lotura estuak lasaitzen dituelako. Ondorioz, elikagaien igarotzea errazten du, hesteetatik odolera pasatzen diren substantzien mugimendua proteina honen jarduerapean dago hein handi batean.\nZonulinaren gehiegizko jarduerak heste-iragazkortasunaren areagotzea eragiten du. Horrek ondorio gaiztoak ekar ditzake, odolera pasatu behar ez liratekeen makromolekulak pasatu daitezkeelako, eta horrek gaixotasun autoimmuneak, infekzioak eta minbizi mota batzuk eragin ditzake."}
{"id": "669596", "revid": "150719", "url": "https://eu.wikipedia.org/wiki?curid=669596", "title": "Gaueko zaintzailea", "text": "Gaueko zaintzailea liburua 2016. urtean Julen Belamunok plazaratutako lehen eleberria da. Eleberri berritzailea, minimalismoaren eta hiperrealismoaren ezaugarriez idatzitakoak, antza, oso argumentu xumea du baina, aldi berean, beste errealitate gordinagoak ezkutatzen ditu, maitasunezko gertakizun platonikoa eta hilketa baten ingurukoak, besteak beste.\nGertakizunak.\nProtagonista, gizon xaloa, aluminio-lantegi baten gaueko zaintzailea da; aita ere bertako zaintzailea izan zen eta, hark erretreta hartu behar zuenean, semeak lanpostua bere gain hartu zuen. Baina denbora aurrera doa eta, teknologiari esker, berea desagertzekotan dagoen lanbidea da. Azkenik, lantegiak zaintza teknologikoa egokitu du haren tailerretan eta zaintzaileak bere azken gauari aurre egin behar dio. Eleberriak zehaztasun guztiez haren gaueko lana, ibilbideak eta hausnarketak azalduko dizkigu, baita ere urtetan protagonistak garatu dituen obsesioak, esaterako zerua aztertzeko ohitura edo sarrerako hallean konstelazioak irudikatzeko gaueko erritoa. Orrialdeotan gizon bakartia ezagutuko dugu, ez lagunik, ez familiarik daukana. Gizon gris horrek, bizitzan porrota egin duen pertsonak, sekretu bat ezkutatzen du, Leire izenekoa, eta gau luze horretan nola ezagutu zuen gogoratuko du eta, baita ere, haren heriotzaren inguruko oroimen gogoangarriak. Amaieran hiltzailea zein izan zen ezagutarazi egingo digu.\nEstiloa.\nOso eleberri deskriptiboa da. Egile orojakileak zaintzailearen lana zehaztasun guztiez deskribatuko digu, baita ere bere barruko arazoak eta kezkak. Idazkera erraza eta estilo garbia erakusten du liburuak."}
{"id": "669599", "revid": "448", "url": "https://eu.wikipedia.org/wiki?curid=669599", "title": "Iturriaga", "text": ""}
{"id": "669600", "revid": "512", "url": "https://eu.wikipedia.org/wiki?curid=669600", "title": "Ponsol Etxea", "text": "Ponsol Etxea kapela, txapelak eta bestelako burugainekoak saltzen dituen Donostiako denda historikoa da. Donostiako Parte Zaharreko Narrika kalean dago, Sarriegi plazaren izkina batean. 1838. urtean abiarazi zuen negozioa frantses jatorrikoa zen Bernardo Ponsolek. 1870. urtean hil zen eta Agapito Ponsol semeak jarraitu zuen negozioa, Donostiako Kontxako pasealekuetan tamarindoak ere sartu zituenak. Urte horietan sona handia irabazi zuen dendak eta 1897. urtean Maria Kristina Austriakoak errege-etxearen hornitzaile ofizial izendatu zuen. Jose Luis Leclercq izan zen dendaren ardura hartu zuena, 1922an Agapito Ponsol seme-alabarik gabe hiltzean. Kapelen erabilpen soziala behera eginagatik, egun haien ondorengoek jarraitzen dute dendaren ardurarekin.\nDendak Luis Felipe estiloaren hainbat elementu ditu, altzarien molduretan eta beirateetan."}
{"id": "669603", "revid": "65203", "url": "https://eu.wikipedia.org/wiki?curid=669603", "title": "The Serpent's Egg (filma)", "text": "The Serpent's Egg (euskaraz \"Sugearen Arrautza\", alemanez \"Das Schlangenei\" eta suedieraz \"Ormens \u00e4gg\") 1977ko Ingmar Bergman suediar zinema zuzendari eta gidoigileak zuzendu eta idatzitako drama eta historia film bat da. Dino De Laurentiisek ekoiztutako alemaniar-estatubatuar filma da. David Carradine, Gert Fr\u00f6be, Isolde Barth, Heinz Bennent, Toni Berger, Christian Berkel eta Liv Ullmann aktoreek antzeztu zuten.\nBergmanek Hollywoodeko zinemagintzarako burutu zuen film bakarra izan zen.\nIzenburuak William Shakespearen \"Julio Zesar\" antzezlanean Marko Brutok Luziori aipatutako esaldi batean oinarritua dago:\nSugearen arrautza delakoa, 1920ko hamarkadan eta Weimarko Errepublikan, oraindik gutxiengo baten pentsamolde sortu berria zen baina piskanaka hedatzen ari zen nazismoa dela argi dago, bai eta hark gerora sorraraziko zuen holokaustoaren iragarpena ere.\nArgumentua.\n1923ko azaroa, Berlin, Weimarko Errepublikaren garaia. Abel Rosenberg (David Carradine) bizi den ostatura gauez iritsi eta bere anaia Maxek (Hans Eichler) tiroz bere buruaz beste egin duela topatuko du.\nBiharamunean, Bauer inspektoreak (Gert Fr\u00f6be) Abel bere anaiaren suizidioarengatik galdekatuko du. Gauez, Abel kabaretera joan, Manuelarekin topo egin (Liv Ullmann) eta bere anaiaren suizidioaren berri emango dio. Hans Verg\u00e9rusekin ere topo egingo du (Heinz Bennent), gaztaroan ezagutu zuen zientzialaria. Abelek Manuelari etxera lagunduko dio. Manuelak bulego batean lan egiten duela esango dio, baina Abel haren benetazko latokia putetxe bat dela jabetuko da.\nHandik gutxira, Bauer inspektoreak (Heinz Bennent) Abel gorputegira eraman eta hila topatu duten emakume baten gorpua identifikatu dezan eskatuko dio. Abel bere onetik aterako da, baina Manuela iritsi, hura baretuarazi eta poliziek libre utziko dute. Abel eta Manuelak bere lehenbiziko gaua elkarrekin Verg\u00e9rusek utzitako solairu batean igaroko dute.\nBikotea Verg\u00e9rusek zuzentzen duen klinika batean lanean hasiko da. Abel artxiboan eta Manuela garbitegian. Artxiboko txostenetan Verg\u00e9rusek gizakiekin burututako esperimentuen aipamenak daude. Abelek Manuela ohe batean hilik topatuko du. Abelek amorrua eta suminaren ondorioz ispilu bat hautsiko du eta haren atzean ezkutuko kamera bat agertuko da. Bauer eta poliziak iristean, Verg\u00e9rusek pozoi-kapsula bat irentsiz bere buruaz beste egindo du.\nAbel kartzelako ziega batean esnatuko da. Orduan Bauerrek Suitzara igarotzeko baimena eta iraganean lan egiten zuen zirkura eramatea eskeiniko dio. Tren geltokirako bidean, Abelek bere zaindariarengandik ihes egitea lortu eta jendartean desagertuko da."}
{"id": "669604", "revid": "13403", "url": "https://eu.wikipedia.org/wiki?curid=669604", "title": "Ormens \u00e4gg", "text": ""}
{"id": "669606", "revid": "28539", "url": "https://eu.wikipedia.org/wiki?curid=669606", "title": "Kirovohrad", "text": ""}
{"id": "669607", "revid": "336", "url": "https://eu.wikipedia.org/wiki?curid=669607", "title": "Andre Mariaren heriotza (van der Goes)", "text": "Andre Mariaren heriotza Hugo van der Goes primitibo flandestar margolariaren lan ospetsua da. Gaur egun Brujasko Groeninge Museoan ikus daiteke. Gaia oso ohikoa izan zen XV. mendean.\nDeskribapena.\nLan honetan bi plano oso ondo bereiziak ikus daitezke: Andre Maria hiltzeko momentuetan ikus daiteke, batetik, apostoluen inguratuta. Haren gainean, bestetik, zeruan, lurretik kanpo, Kristori ikusten zaio; aingeruez inguratuta prest dago Maria jasotzeko. Irudi honetan jasotzen diren gertaeran ez dira \"Itun Berria\"renak, \"Ebanjelio Apokrifoenak\" baizik; kondaira hau, ondoren, XIII. mendeko Jacopo da Varazzek \"Legenda aurea (Santuen bizitzak)\" liburuan jaso zuen eta Erdi Aroan oso ezaguna izan zen. Trentoko Kontzilioaren ondoren horrelako narrazioak baztertuak izan ziren. Margolan koloretsua da, kolore nagusiak gorria eta urdina izanik. Agertzen diren pertsonaien artean krispazioa da nagusi."}
{"id": "669611", "revid": "448", "url": "https://eu.wikipedia.org/wiki?curid=669611", "title": "William Jennings Bryan", "text": "William Jennings Bryan (Salem, Illinois, 1860ko martxoaren 19a - Dayton, Tennessee, 1925eko uztailaren 26a) Nebraskako estatubatuar hizlari eta politikaria izan zen, baita Alderdi Demokrataren bi arimen indar nagusietako bat, populista deitu izan den horretakoa. Hiru bider izan zen Alderdi Demokrataren hautagai Estatu Batuetako presidentetzarako (1896, 1900, and 1908).\nBi legealditan izan zen Estatu Batuetako Kongresuko kidea, baita Estatu Batuetako estatu-idazkaria ere Woodrow Wilson presidentearen pean (1913\u20131915). Erreserba Federala sortu eta I. Mundu Gerra piztu berritan, dimisioa eman zuen bakearen alde zeukan jarreragatik; Erreserba Federalaren sorrerari gogor egin zion, gainera. Izan ere, Bryan presbiteriano sutsua zen, eta herri-demokraziaren aldeko amorratua, bankuen etsaia, eta urre-estandarraren guztiz kontrakoa. \"Zilar Librea\"\u00b7eskatu zuen, irizten baitzuen \"diruaren botere\" gaiztoa ahultzen zuela eta herri arruntaren eskuetan esku-diru gehiago jartzen zuela.\n1921etik aurrera, alkoholaren debekuaren aldeko agertu zen, baita darwinismoaren eta eboluzioaren kontra ere, Tennesseeko \"Scopes Trial\" delakoan nabarmenen, 1925ean; horretarako, erlijio- eta giza arrazoiak argudiatu zituen. Ahots lodia eta irmoa zuen eta, hainbeste bidaia egitearekin batera, garai hartako hizlari ezagunena bilakatu zen horregatik. Herriaren jakituriaren baitan jarrita zeukan fedea dela eta, deitzen zioten.\n1896 and 1900ko hauteskundeetan sutsuki borrokatu arren, William McKinleyk irabazi zion, baina Alderdi Demokrataren kontrolari eutsi zion. 1896an 500dik gora hitzaldi eman zituen, eta Bryanek kanpaina-ibilaldiak asmatu zituen, presidentetzarako hautagaiak etxean geratzen ziren garaian. Estatu Batuetako presidente bilakatzeko hiru ahaleginetan, Zilar Librea bultzatu zuen 1896an, inperialismoaren kontra borrokatu 1900an, eta trusten kontra 1908an, demokratei trusten (korporazio handien) eta banku handien kontra borrokatzera deituz, baita errepublikazaleen ideal anti-elitistak babestera ere.\nWilson presidenteak estatu-idazkari izendatu zuen 1913an. 1915ean \"Lusitania\" barkuak torpedo-erasoa jasan ondoren, Wilsonek ohartarazpen gogorrak bota zizkion Alemaniari, baina Bryan ez zen harekin bat etorri, eta dimisioa eman zuen protestan. \"Scopes\" epaiketa amaitu eta bost egunera hil zen, lotan zela."}
{"id": "669612", "revid": "336", "url": "https://eu.wikipedia.org/wiki?curid=669612", "title": "Heriotzaren dantza", "text": "Heriotzaren dantza, edota frantsesetik eratorria den dantza makabroa, Goi Erdi Aroan jatorria duen eta heriotzaren unibersalitatea gaitzat duen arte generoa da. Bere mezua bakarra eta argia da: norberaren jatorri edo maila sozialak ez du garrantzirik, heriotzaren dantzak batu edo berdintzen baigaitu. Alegia, gizaki guztiak inongo salbuespenik gabe hilobian amaituko dugula.\nHeriotzaren dantzan Heriotza beraren pertsonifikazio edo irudikapena agertzen da, giza hezurdura baten itxuraz, honek maila sozial eta adin guztietako gizakiak bere aurrera azaldu eta hilobi baten inguruan dantza egin dezaten deitzen die. Usadioz, heriotzarekin dantzatzen diren kargu edo maila sozialak Aitasantua, Artzapezpikua, Enperadorea, Sakristaua, Nekazari edo Baserritarra, eta abar ziren.\nHeriotzak gizakiei bizitzaren gozamen eta gauza onak ez direla betirako eta amaiera dutela, eta denoi heriotzaren unea iritsi eta hilko direla oroitarazten die. Garaiko arten, bai margolaritzan nahiz antzerki eta arkitekturan maiz irudikatu izan den gaia da.\nZinema.\n1957ko Ingmar Bergmanek zuzendutako \"Zazpigarren Zigilua\" filmaren amaieran heriotzaren dantzaren eszena mitikoa jazotzen da."}
{"id": "669613", "revid": "105290", "url": "https://eu.wikipedia.org/wiki?curid=669613", "title": "Riten", "text": "Riten (euskaraz \"Erritua\") 1969ko Ingmar Bergman suediar zinema zuzendari, gidoigile eta aktoreak zuzendu, idatzi eta antzeztutako film dramatiko bat da. Berka, Gunnar Bj\u00f6rnstrand, Anders Ek, Erik Hell eta Ingrid Thulin aktoreek antzeztu zuten.\nArgumentua.\nHans eta Thea Winkelmann eta Sebastian Fischer (Gunnar Bj\u00f6rnstrand, Ingrid Thulin eta Anders Ek) aktoreek suediar zentsurak beren antzezlana nola debekatzen duen ikusiko dute, hartan ikuskizun pornografiko bat dagoelako aitzakian. Aktoreak epaiketara deituak izango dira. Harrigarria bada ere, epaiketak aktoreen nahiz epaile berarengan (Erik Hell) portaera neurotikoak eragingo ditu. Epaiketaren amaiera aldera hiru aktoreek debekatu zaien ikuskizuna epailearen aurrean antzeztu eta azken honi bihotzekoa emango dio."}
{"id": "669615", "revid": "98220", "url": "https://eu.wikipedia.org/wiki?curid=669615", "title": "Benny &amp; Joon", "text": "Benny &amp; Joon (euskaraz \"Benny eta Joon\") 1993ko Jeremiah S. Chechik kanadar zinema zuzendariak zuzendutako amodiozko komedia film bat da. Johnny Depp, Mary Stuart Masterson, Aidan Quinn, Julianne Moore eta Oliver Platt aktoreek antzeztu zuten.\nFilm honetan Johnny Deppek antzeztutako pertsonairen hainbat umorezko eszena zinema mutuko Buster Keaton, Charlie Chaplin eta Harold Lloyd aktore klasiko handietan oinarrituak daude. Bestalde, jada Erresuma Batuan eta gainontzeko Europan aski ezaguna zen eta soinu bandan agertzen den The Proclaimers eskoziar musika taldearen \"I'm Gonna Be (500 Miles)\" abesti ospetsua AEBetako ikusleen artean ezagutzera eman zuen.\nArgumentua.\nBere gurasoen heriotzaren ondoren, Joon (Mary Stuart Masterson) neska gazte sentikor eta eztiak, saminaren ondorioz bere onetik atera eta desoreka mentala jasan zuen, horregatik Benny anaiaren (Aidan Quinn) ardurapean eta zaintzapean bizi da. Poker joko txoro bat dela eta, Bennyk Sam (Johnny Depp) mutil gazte bitxi eta bakartia bera eta bere arrebarekin batera bizitzen jartzea onartu beharko du. Samek pantomimarako dohai berezia du. Berehala, Joon eta Sam lagun egin eta elkar maiteminduz amaituko dute."}
{"id": "669616", "revid": "105290", "url": "https://eu.wikipedia.org/wiki?curid=669616", "title": "Nattvardsg\u00e4sterna", "text": "Nattvardsg\u00e4sterna (euskaraz \"Jaurnatzaileak\", ingelesez \"Winter Light\" izenburua jaso zuen, \"Neguko Argia\") 1963ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Ingrid Thulin, Gunnar Bj\u00f6rnstrand, Max von Sydow eta Gunnel Lindblom aktoreek antzeztu zuten.\nFilm honetan Suediako baserri giroko herrixka bateko apaiz protestante batek duen krisi existentzialistan eta bere kristautasunean sakontzen da.\nArgumentua.\nThomas artzain protestanteak (Gunnar Bj\u00f6rnstrand) kasik hutsik dagoen eliz batean elizkizunak ospatu ohi ditu, krisi espiritual sakona jasan eta jada bere bizitzari zentzurik hartzen ez dion gizon bakartia da. M\u00e4rta (Ingrid Thulin) irakasleari dion maitasuna bera ere pisu jasangaitza bilakatu zaio. Bere aholku eske etorri den baserritar senar-emazte bikote bati (Max von Sydow eta Gunnel Lindblom) inongo laguntzarik emateko gai ez denean bere egoera oraindik eta gehiago txartuko da. Handik gutxira, harekin egon zen baserritar bikoteko senarrak bere buruaz beste egitean, Thomas hondamendian amiltzeko zorian egongo da, eta jada ezerk ezin izango du bere barne hutsunea asebete."}
{"id": "669617", "revid": "90204", "url": "https://eu.wikipedia.org/wiki?curid=669617", "title": "Frans Post", "text": "Frans Janszoon Post (Haarlem, 1612ko azaroaren 17a - \"ibidem\", 1680ko otsailaren 17a) Herbehereetako margolari barrokoa izan zen. Hego Amerikan ikuspegiak margotu zituen lehendabiziko europarra izateagatik ezaguna. Margo hauek\u00a0Brasilgo Pernambuco eta S\u00e3o Francisco ibaian egin zituen.\nBizitza.\nGutxi dakigu Frans Posten bizitzari buruz. Informazio-sorburu nagusia Arnold Houbrakenen \"Groote Schouburgh der Konstschildeus em Schilderessen\" (1719) lanetik lortutakoa da. Hauek, aldi berean, hainbat biografia eta eliza eta bestelako erregistroen ingurutik lortutakoak dira.\nJan Janszoon Post eta Francyntie Peters-en hirugarren semea izan zen.\u00a0Bere aitak Haarlemen\u00a0beirateak margotzen zituen, eta Frans umea zela zendu egin zen. Ez dakigu nola ikasi zuen margotzen. Houbrakenen esanetan, Brasila joan aurretik bere aitaren lanbidean aritu izan zen, baina informazio horrek ez dirudi gertatutakoa argitu dezakeenik. Antza, bera anaia nagusiak irakatsi zion, Pieter Post (1608-1669?) arkitekto eta margolaria bera. Pieterek\u00a0Jacob van Campen\u00a0arkitekto entzutetsuarekin lan egin zuen\u00a0Mauritshuis eraikitzen.\u00a0\nFrans Post \u00a024 urte zituela,\u00a01637an Brasila heldu zen, eta bere bezeroak asetzeko Brasilgo irudi bilduma handia sortzeko hainbat espediziotan parte hartu zuen.\u00a01637tik 1644ra, Hego Amerikako ikuspegiak margotu zituen lehendabiziko europarra izan zen.\n1644ko\u00a0uztailean\u00a0Haarlema itzuli zen, eta bere egoitza Smeetstraaten jarri zuen. 1646an San Lucas margolari-elkarteko kide egin zen. Europara itzultzean \"Historia Naturalis Brasiliae\" (1648) liburu entzutetsua irudiztatu zuen. 1650ko martxoaren 27an Sandvoort elizan Jannetye Bogaretekin ezkondu zen, Salomon Bogaerten alaba bera eta hiru seme alaba izan zituzten.\nLana.\nPosten berrehun margolan inguru daude egun, eta horietatik hogeita hamabik izenpea eta data dute eta izenpea besterik ez, berrogei.\u00a0Lehenengoen bidez artistaren nondik norakoak eta bilakaera jakin ditzakegu.\nHonatx Posten margolan batzuk:"}
{"id": "669619", "revid": "23317", "url": "https://eu.wikipedia.org/wiki?curid=669619", "title": "2016ko Kontxako Bandera", "text": "2016ko Kontxako Bandera gizonezkoentzat Banderaren 121. ekitaldia izan zen, eta emakumezkoentzat Banderaren 9.a.\nHirugarren urtez jarraian garaile berak izan ziren gizonezko eta emakumezkoetan. Gizonezkoen lehian Urdaibaik (Bermeo izenarekin), dagoeneko bosgarren bandera duena, eta emakumezkoen lehian San Juanek.\nEmakumezkoak.\n2016an aurreneko aldiz zortzi traineru aritu ziren Kotxako Banderan. Sailkapen estropadan zazpi sailkatu ziren eta zortzigarrena etxeko Arraun Lagunak taldea izan zen."}
{"id": "669620", "revid": "512", "url": "https://eu.wikipedia.org/wiki?curid=669620", "title": "Tystnaden", "text": "Tystnaden (euskaraz \"Isiltasuna\") 1963ko Ingmar Bergman suediar zinema zuzendari eta gidoigileak zuzendu eta idatzitako film dramatiko bat da. Ingrid Thulin, Gunnel Lindblom, Birger Malmsten, H\u00e5kan Jahnberg eta J\u00f6rgen Lindstr\u00f6m aktoreek antzeztu zuten.\nArgumentua.\nEster (Ingrid Thulin), bere ahizpa Anna (Gunnel Lindblom) eta hiloba Johanek (J\u00f6rgen Lindstr\u00f6m) trenez atzerritar herrialde ilun baten barna doaz, ziurrenik gerran dagoena. Hiruak sorterrira itzultzen ari dira, baina euren bidaia eten eta atseden hartzeko hiri bateko erdipurdiko hotel batean ostatu hartuko dute, krisialdi pertsonala igarotzen ari den Ester gaixo jarri baita. Esterrek Annak eragiten dion erakarpen sexuala erreprimitzen duen bitartean, Annak egoera aspergarri hartatik eta ezinegonagatik askatuko duten sentsazio eta bizipenen bila dabil, horrenbestez hoteleko tabernako zerbitzariarekin oheratuko da. Hortaz, bi ahizpen arteko harremana batak bestearekiko duten erabateko gorrotoa eta elkarren arteko menpekotasun patologikoaren nahasketa arraro bat da, gainera haurra egoera honen lekuko mutua ere bilakatuko da."}
{"id": "669621", "revid": "512", "url": "https://eu.wikipedia.org/wiki?curid=669621", "title": "The Nice Guys", "text": "The Nice Guys (Tipo atseginak, euskaraz) AEBetako film bat da, akziozko komedia hau Shane Black-ek zuzendu zuen. Blackek berak eta Anthony Bagarozzik idatzi zuten. Protagonistak Ryan Gosling, Russell Crowe eta Kim Basinger dira. Hau da bigarren lankidetza Russell Crowe eta Kim Basinger artean, lehengoa \"L. A. Confidential\" izan zen. Filma 2016ko maiatzaren 20an estreinatu zen.\nSinopsia.\nPelikula 1977an eta Los Angeles hirian kokatzen da. Holland March (Ryan Gosling) detektibe pribatua eta Jackson Healy (Russell Crowe) kontratatutako hiltzailea elkarrekin aritu behar dira neska desagertu baten kasua (Margaret Qualley) eta itxuraz zerikusirik ez duen porno izar baten hilketa argitzeko. Ikerketan konspirazio izugarri bat deskubritzen dute, botere-esfera altuenetara ailegatzen dena."}
{"id": "669632", "revid": "105290", "url": "https://eu.wikipedia.org/wiki?curid=669632", "title": "Sommaren med Monika", "text": "Sommaren med Monika (euskaraz \"Uda Monikarekin\") 1953ko Ingmar Bergman suediar zinema zuzendari eta gidoigilearen film dramatiko bat da. Harriet Andersson, Lars Ekborg, \u00c5ke Fridell, Ren\u00e9e Bj\u00f6rling eta Dagmar Ebbesen aktoreek antzeztu zuten.\nArgumentua.\nHarry Lund (Lars Ekborg) Stockholmeko beira eta portzelana biltegi txiki bateko 19 urteko banaketa langile gazte bat da. Handik hurbil, barazki biltegi batean, Monika (Harriet Andersson) neska gaztean lan egiten du. Monika 17 urteko neska alai eta bizia da. Behin batez, Monikak Harry kafetegi batean ikusi eta hitz egiten hasiko zaio, honela bien arteko solasaldi bati ekinez. Honela elkarrekin ateratzen hasi eta azkenean elkar maitemindu egingo dira. Monikak bere aitarekin eztabaidatu ondoren bere etxea utzi eta Harryk ere bere nagusiarekin eztabaidatu ondoren lana utziko du. Hiriari jada ezerk lotzen ez dituenez, Harryren ontzitxoa hartu eta aste batzuk elkarrekin bakarka egoteko uharte batera joango dira."}
{"id": "669633", "revid": "119347", "url": "https://eu.wikipedia.org/wiki?curid=669633", "title": "Josteko makina", "text": "Josteko makina hariarekin tela eta beste hainbat material josteko erabiltzen den makina bat da. Iraultza Industrialaren garaian asmatuak izan ziren, oihalgintza enpresa eta lantegien joste lan kopurua murrizteko asmoz.\n1755ean Charles Fredrick Wiesenthal jaiotzez alemaniarra zen asmatzaileak Ingalaterran lehenbiziko josteko makina asmatu zuela esan ohi da. 1846an Elias Howe estatubatuarrak josteko makinaren lehen patentea lortu zuen. 1851an Isaac Singer estatubatuar asmatzaileak gaur egungo josteko makinaren aitzindaria eta eredua dena sortu zuen, bai eta Singer Corporation josteko makina enpresa ospetsua ere.\nEuskal Herrian Eibarko Alfa kooperatiba 1925etik aurrera josteko makinak egiteari ekin eta ospetsu bilakatu zen. Elgoibarren ere, marka ispilu gisa, Sigma josteko makinak sortu zituen Estarta eta Ekenarro enpresak."}
{"id": "669634", "revid": "105290", "url": "https://eu.wikipedia.org/wiki?curid=669634", "title": "Gycklarnas Afton", "text": "Gycklarnas Afton (euskaraz \"Zirku Gaua\") 1953ko Ingmar Bergman suediar zinema zuzendariaren film dramatiko bat da. \u00c5ke Gr\u00f6nberg, Harriet Andersson eta Hasse Ekman aktoreek antzeztu zuten.\nArgumentua.\nEgunsentian, Alberti zirku zahar eta erdipurdikoa beste hiri txiki baterako bidean jarri da. Albert Johansson (\u00c5ke Gr\u00f6nberg) zirkuko zuzendaria zalgurdiaren eserlekuan Jens (Erik Strandmark) pailazoarekin batera doa, honek Frost (Anders Ek) pailazo zuriaren Alma emaztea (Gudrun Brost) nola udako egun batez artileriako soldadu talde oso baten aurrean biluzik bainatu zenaren istorioa kontatzen ari zaio.\nAlbertek ikuslegoa erakartzeko desfile bat antolatu nahi du. Albert eta bere maitalea den Anne (Harriet Andersson) emakumezko zaldunarekin batera hiriko antzokiko zuzendaria ikustera doaz, hark beren antzezle arropak utziko dielakoan. Sjuberg zuzendariak (Gunnar Bj\u00f6rnstrand) mespretxuz hartuko ditu, baina azkenean haren antzerki konpainia zirku ekitaldira gonbidatzearen truk arropa mailegatzea onartuko du.\nPoliziak hirian barna burututako desfilea geldiaraziko du. Orduan, Albertek iraganean abandonatu zuen bere familia ikustera joango da. Agda emaztea (Annika Tretow) egoera ekonomiko bikainean dagoela topatu eta biak elkarrekin berriz ere bizitzen jartzea proposatuko dio. Baina Adga zirkuaren bizimoduaz eta bere senarraren umiliazioez nazka-nazkaturik dagoenez ezezkoa emango dio.\nDesfile aurretik, Annek Frans topatuko du (Hasse Ekman), antzokiko lehen aktore galaia. Albert eta Agdaren topaketaren berri izan eta jeloskor dagoenez, antzokira itzuli eta Frans egoeraz aprobetxatuko da. Albertek adarrak jarri dizkiotela jabetzean Forst pailazoarekin batera edan eta mozkortuko da. Gaueko ekitaldia Albert eta Fransen borrokaldiarekin amaituko da. Albertek aurpegia odolez eta jipoitua izan denez, bere zalgurdian sartu eta bere buruaz beste egiten saiatuko da, baina suizioak porrot egin eta haren lekuan bere amorruaren biktima eta hilik suertatuko dena zirkuko hartz zaharra izango da.\nBeste behin ere, zirkua bidean ipiniko da. Anne Albertekin berrelkartu eta urrunduz doazen zalgurdien atzetik abiatuko dira."}
{"id": "669635", "revid": "13403", "url": "https://eu.wikipedia.org/wiki?curid=669635", "title": "Gycklarnas afton", "text": ""}
{"id": "669636", "revid": "105290", "url": "https://eu.wikipedia.org/wiki?curid=669636", "title": "Dj\u00e4vulens \u00f6ga", "text": "Dj\u00e4vulens \u00f6ga (euskaraz \"Deabruaren begia\") 1960ko Ingmar Bergman suediar zinema zuzendari eta gidoigilearen fantasiazko film komiko bat da. Jarl Kulle, Bibi Andersson, Stig J\u00e4rrel, Nils Poppe eta Gunnar Bj\u00f6rnstrand aktoreek antzeztu zuten.\nArgumentua.\nDeabruak (Stig J\u00e4rrel) begian bikarioaren (Nils Poppe) alabaren garbitasunak eragindako begitxindor bat du. Hura desegiteko, Don Juan (Jarl Kulle) infernutik Lurrera bidali eta bikarioaren hogei urteko Britt-Marie (Bibi Andersson) neska gaztea maitemindu dezan aginduko dio, honela haren birjinitatea eta maitasunarekiko fedea gal dezan. Halere, neska gazteak Don Juanen sedukzio saiakerei muzin egin eta gertatu beharrekoaren alderantzizkoa jazoko da, alegia, Don Juan neska gazteaz maiteminduko da. Don Juanek lehenbiziko aldiz maitasuna zer den sentitzeak neskarentzat oraindik eta erakargaitzagoa bilakatzen du, hortaz, Don Juan infernura itzuliko da."}
{"id": "669637", "revid": "33560", "url": "https://eu.wikipedia.org/wiki?curid=669637", "title": "Giraffa camelopardalis reticulata", "text": ""}
{"id": "669639", "revid": "105290", "url": "https://eu.wikipedia.org/wiki?curid=669639", "title": "Skammen", "text": "Skammen (euskaraz \"Lotsa\") 1968ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Liv Ullmann, Max von Sydow, Sigge F\u00fcrst, Gunnar Bj\u00f6rnstrand eta Ulf Johansson aktoreek antzeztu zuten.\nFilmak eurengan abstraituak bizi diren eta errealitateak harrapatuko dituen bi gizakien istorioa azaltzen du. \"Lotsa\" filmak Bergmanen filmografian aparteko lekua du, berau filmatu aurretik zenbaitek bere garaiko errealitate politikoa inoiz ez pantailaratu izana leporatzen baitzioten, filma honekin esamesak behin betiko akitu zituen.\nSuediako F\u00e5r\u00f6 uhartean filmatu zen.\nArgumentua.\nJan eta Evan Rosenberg (Max von Sydow eta Liv Ullmann) senar-emazte eta musikariak beren herrialdea suntsitzen ari den gerra zibiletik ihes egin eta isolaturik dagoen uharte batean bizitzen jarriko dira. Apatasun eta sotiltasunez bizimodu lasai eta alaia daramate, eta euren kezka bakarra artea da.\nEgun batez, soldaduak uhartera iritsi eta aurreko egoera guztia goitik-behera aldatuko da. Bikoteari matxinatuekin kolaboratu izana leporatu eta atxilotu egingo dituzte. Uhartea defendatzeko betekizuna duen militar taldearen burua Jacobin koronela da (Gunnar Bj\u00f6rnstrand). Basakeriaz, gerra, \u00ablotsa\u00bb, uhartean ezarriko da, eta berarekin batera napalm suteak, exekuzioak, sarekadak eta torturak."}
{"id": "669640", "revid": "25623", "url": "https://eu.wikipedia.org/wiki?curid=669640", "title": "Vers-sur-Selles", "text": ""}
{"id": "669641", "revid": "98220", "url": "https://eu.wikipedia.org/wiki?curid=669641", "title": "Hamlet (1990eko filma)", "text": "Hamlet drama filma da, Franco Zeffirelli italiar zinemagileak 1990ean zuzendutakoa. William Shakespeare antzerkigilearen izenburu berdineko \"Hamlet\" antzezlan eta tragedia ospetsuan oinarritua dago. Mel Gibson, Glenn Close, Alan Bates, Paul Scofield, Ian Holm eta Helena Bonham Carter izan ziren antzezle nagusiak.\nSoinu banda Ennio Morricone italiar musikagileak konposatu zuen.\nArgumentua.\nErdi Aroa, Danimarkako Erresuma, Helsing\u00f8r. Hamlet (Mel Gibson) printzea gaztea Ofeliaz (Helena Bonham Carter) maitemindua dago. Gainera, bere aita Hamlet erregea (Paul Scofield) zenaren heriotza mendekatu nahi du, bere anaia Klaudiok (Alan Bates) tronua bereganatzeko erail eta haren alarguna eta bion ama den Gertrude (Glenn Close) erreginarekin ezkondu baitzen. Bere asmoa lortzeko, Hamletek ero plantak egin jazotako gertakari lazgarriak komediagile ibiltari konpainia batek jendaurrean antzeztuko duen antzezlan batean jasoko ditu, honela aitaren erailketa eta intzestua denon aurrean agerian utziz."}
{"id": "669642", "revid": "336", "url": "https://eu.wikipedia.org/wiki?curid=669642", "title": "Oxusko altxorra", "text": "Oxusko altxorra Akemenestar garaiko zilar eta urrezko ehun eta hirurogeita hamar metalurgia objetuez osatutako bilduma da. K.a. 550 eta K.a. 330 artean datatuak daude. Gaur egun bildumaren zatirik handiena Londres hiriko Britainiar Museoan dago, hiri bereko Viktoria eta Albertoren Museoan dauden pieza batzuk izan ezik.\nAmu Daria ibaiaren iparraldeko ibarrean topatu zirela uste da, 1876-1880 artean, gaur egungo Tajikistanen, eta antzinako Baktriana lurraldean; antzina Oxus edo Oxo izena zuen ibai horrek. Bilduma hori da gaur egun arte aurkitu den Akemenestar garaiko altxorrik garrantzitsuena; haren garrantzia ez dago metal preziatuen balio ekonomikoan bakarrik, baita akemenestar urregintzaren ikerketarako duen interesean ere.\nAltxorra zalgurdi eta zaldi txikiez, zigiluez, iruditxoez, besokoez, txanpoiez, pitxerrez eta objektu pertsonalez osatua dago. Topatuak izan ondoren, Britainiar Indiako (gaur egungo Pakistango) hainbat saltokitan saldu zituzten eta, azkenik, Augustus Wollaston Franks antikuarioak bildu eta Britainiar Museoari eman zizkion 1897an."}
{"id": "669644", "revid": "58701", "url": "https://eu.wikipedia.org/wiki?curid=669644", "title": "Albert Bierstadt", "text": "Albert Bierstadt (Solingen, Alemania, 1830eko urtarrilaren 7a - New York, AEB, 1902ko otsailaren 18a) alemaniar jatorriko estatubatuar margolaria izan zen, AEBetako Mendebaldeko berebiziko irudiengatik ospetsua.\nBizitza.\nBi urte zituela, 1833an, gurasoak eta anaiak New Bedford, Massachusettsa joan ziren, garai hartan bale ehizaren inguruko industriagatik hiri garrantzitsua. Bierstadt autodidakta modura hasi zen marrazten eta margotzen. Dagerrotipoan eta hastapenetan zegoen argazkigintzan ere interesa izan zuen; izan ere bere anaia lanbidez argazkilaria zen.\n1853an Alemaniara itzuli zen\u00a0Johann Peter Hasenclever\u00a0margolari ospetsuaren ikasle izateko asmotan, izatez\u00a0urruneko ahaidea.\u00a0D\u00fcsseldorfa\u00a0heldu eta zuela gutxi zendu zela jakin zuen. Hasenclever-en lagunek Bierstadt-en kargu egin ziren eta 1853tik 1857 urte bitartera, D\u00fcsseldorfeko Kunstakademie-n paisaia pintura ikastea lortu zuten, bertan besteak beste\u00a0Carl Friedrich Lessing eta Andreas Achenbach\u00a0irakasle izan zituen.\u00a0Geroago\u00a0Emanuel Leutze\u00a0eta beste bi estatu batuetar margolariekin batera, Alemania, Suitza eta Italian barrena paisaia margoak egiten aritu izan ziren. Bidai hauetan Bierstadt-ek marrazki asko egin zituen eta ondoren bere estudioan olioz egindako lan handiak egiteko erabili zituen. Berak eginiko margo-oihal erraldoiak bere lanaren ezagugarri bihurtu ziren.\n1859an AEBetako\u00a0Mendebaldera bidaiatu zuen, eta han\u00a0Mendi Harritsuen ikuspegi ikusgarrien lanak egiteko baliatu zen.\nBere bizitzako azken urteetan, estatubatuetarrek inpresionismoa\u00a0goresten hasi eta bere lana zaharra eta modaz iragana zela iritzi zuten eta horrela bere lana erabat alde batera\u00a0utzi zuten.\u00a0\nBere lanik ezagunenak\u00a0\"Rocky Mountains\" (1863) eta \"La Merced ibaia, Yosemite harana\" (1866) dira, biak New York-eko\u00a0Metropolitan Museum of Art-en ikusgai."}
{"id": "669648", "revid": "105290", "url": "https://eu.wikipedia.org/wiki?curid=669648", "title": "San Bartolome eliza (Amezketa)", "text": "San Bartolome eliza Gipuzkoako Amezketa udalerrian dagoen eliza bat da. Bertan, 1764ean Pernando Amezketarra ospetsua bataiatua izan zela erregistratua dago, bere sendotza (1771) eta ezkontza (1790) ere hementxe ospatu zituen.\nkokalekua.\nErgoiena auzoan dago.\nHistoria.\n1547an eliza berria egiten hasteko lehen eraikuntza lanei ekin zitzaien, baina erabat zutik ikusi arte gorabehera asko izan zen eta bi mende joan ziren. 1740 aldera bukatu zen.\n1810. urtera arte Amezketan ere hildakoei lurra elizan ematen zitzaien, hortaz, oraindik ere garai bateko sepulturetan ehortzi zituzten askoren gorpuzkinak elizaren barnean gordetzen dira.\nEraikina.\nLaukizuzen itxura oinplanoa du.\nElementurik baliotsuena bere erretaula barrokoa da, Oiartzungo Jose Zuaznabar arkitektoak egina. Gaur egun elizak duen bigarren elementu aipagarria zera da: oraindik ere 116-117 argizaiola daudela. Antzinako usadioa da hildakoen oroitzapenari argiaren bitartez eustea. Amezketan bizirik dagoen ohitura."}
{"id": "669650", "revid": "6327", "url": "https://eu.wikipedia.org/wiki?curid=669650", "title": "Hiri Antolamenduko Plan Nagusi", "text": ""}
{"id": "669651", "revid": "6327", "url": "https://eu.wikipedia.org/wiki?curid=669651", "title": "Hiri Antolamenduko Plan Nagusia", "text": ""}
{"id": "669652", "revid": "105290", "url": "https://eu.wikipedia.org/wiki?curid=669652", "title": "Club Balonmano Femenino Elda", "text": "Club Balonmano Femenino Elda Eldako (Alacant) emakumezkoen eskubaloi taldea da, 1985an sortua. Espainiako talde nagusia izan zen 2000. hamarkadan. Gaur egun ere Ohorezko mailan ari da.\nHistoria.\n1980 hamarkadan Eldako eskoletan eskubaloiak arrakasta handia zuela ikusita, 1985 urtean udalak eskubaloi taldea sortu zuen eta \u00c1ngel Sandoval ezarri zuen arduradun. 1992an Ohorezko Mailara igo zen eta 1996an hirugarren egin eta EHF Kopa jokatzeko aukera izan zuen.\nLehenengo liga titulua 1999an lortu zuen eta hurrengo urteetan beste hiru liga eta bi kopa eskuratu zituen. Azkenengo tituluak 2008ko liga eta 2009ko superkopa izan ziren. 2010 urtea ere bikaina izan zuen, ligan bigarren egin eta EHF Kopako finala jokatu baitzuen."}
{"id": "669653", "revid": "23317", "url": "https://eu.wikipedia.org/wiki?curid=669653", "title": "Balonmano Remudas", "text": "Balonmano Remudas (izen osoa, \"Club Balonmano Remudas Isla de Gran Canaria\") Teldeko (Kanaria Handia) emakumezkoen eskubaloi taldea da. Babeslearengatik Rocasa Gran Canaria ACE izenaz ezagutzen da eta Ohorezko mailako talde indartsua da.\nHistoria.\n1978an sortu zen eta 1989an lortu zuen Ohorezko mailara igotzea. Ordutik maila gorenean aritu da baina emaitzarik onenak azken urteetan lortu ditu, 2014, 2015 eta 2016an bigarren eginez Ligan. 2015ean Erreginaren Kopa irabazi zuen eta 2016an Europa mailako txapelketa bat eskuratu du, Emakumezkoen EHF Challenge Cup. 2017an bigarren Erreginaren Kopa irabazi zuen luzapenean Bera Bera gaindituta. 2019an aurreneko liga irabazi zuen eta abuztuan Superkopa."}
{"id": "669655", "revid": "137486", "url": "https://eu.wikipedia.org/wiki?curid=669655", "title": "Migel Zugaza", "text": "Miguel Zugaza Miranda (Durango, Bizkaia, 1964) arte historialaria eta museografiaz espezialista. Arte-instituzio garrantzitsuetan goi karguak bete ditu, besteak beste, Bilboko Arte Ederren Museoan eta Sofia Erregina Museoan. 2002. urtetik 2017urtera arte Pradoko Museoaren zuzendaria izan da eta ordutik, berriro, Bilboko Arte Ederren Museoko zuzendaria.\nBiografia.\nDurangon jaioa, haren familiak euskal kulturaren munduarekin lotura handia izan du betidanik. Haren aita Leopoldo Zugaza argitaratzile garrantzitsua zen. Historian eta Geografia lizentziaduna, Arte Historian espezializatu da Madrilgo Complutense Unibertsitatean. Haren aitarekin batera erakusketen eta artearen mundua ezagutu zituen. 1994. urtean, hogeitamar urtekin, bi urtez, Sofia Erregina Museoaren zuzendariordea izendatu zuten. 1996an Bilboko Arte Ederren Museoaren zuzendaritzara igaro zen. Instituzio bilbotarra krisialdi handian murgiltzen zen garai hartan, batez ere aldamenean Guggenheim Bilbao Museoaren irekieraz; horren ondorioz, instalazioak eta museoaren helburuak berritzeko beharrari erantzun behar zitzaion. Lan horretan 2002. urtera arte arituko da, garai horretan arrakasta handiko erakusketak antolatuz: \"Sorolla eta Zuloaga\", \"Espainiar izadi hila\", \"Bilutziaren margolaritza\" eta \"Emakume inpresionistak\".\nZugazaren gestioa Bilboko Museoan arrakastatsua izan zen; hori ikusita Espainiako Gobernuak, urte haietan PPren eskuetan, Pradoko Museoaren zuzendaritza eskaintzera eraman zuen. 2002. urtetik lanpostu horretan dago, Fernando Checak utzi ondoren. Orduan ere, Bilbon gertatu zitzaion moduan, museoaren modernizazioari eta egokitzeari aurre egin behar izan zitzaion: 2003an erakundearen Lege Organikoaren onespena, museoaren handitze eta modernizazio lanak, batik bat.\nPolitikoki nahiko babesa zabala izan du eta, nahiz eta 2004 eta 2011ko gobernu aldaketak izan, postuan jarraitu du.\nMigel Zugazaren gestioaren urte hauetan garrantzi handiko erakusketak antolatu dira:\nEzkonduta, lau seme-alabak ditu.\n2011ko apirilaren 19an, Bilboko Merkataritza Ganberaren proposamenaz, Bilboko Kontsularen izendapena jaso zuen."}
{"id": "669656", "revid": "201", "url": "https://eu.wikipedia.org/wiki?curid=669656", "title": "Tarentola", "text": ""}
{"id": "669658", "revid": "56334", "url": "https://eu.wikipedia.org/wiki?curid=669658", "title": "Miguel Zugaza", "text": ""}
{"id": "669660", "revid": "105290", "url": "https://eu.wikipedia.org/wiki?curid=669660", "title": "Minatako", "text": "Minatako edo portamina idazteko eta marrazteko tresna da, tutu estu batean sartutako mina edo grafitozko zotz estu bat, paperean arrastoa duen materiala hain zuzen, duena. Minarekin idaztean agortu egiten da, arkatzaren punta bezalaxe, baina arkatzetan ez bezala ez da txorroskiloarekin zorroztu behar da, minatakoak goian duen gailu batez mina zertxobait gehiago atera baizik. Berrerabilgarria da, mina agortzean, beste mina bat sar baitaiteke tutuan."}
{"id": "669661", "revid": "17", "url": "https://eu.wikipedia.org/wiki?curid=669661", "title": "Portamina", "text": ""}
{"id": "669663", "revid": "12788", "url": "https://eu.wikipedia.org/wiki?curid=669663", "title": "Panasonic Wild Knights", "text": " Japoniako errugbi talde arrakastatsuenetako bat da, sei aldiz irabazi baitu Liga nagusia. Hasieran \u014cta hirian zuen egoitza, baina 2022an Saitamara aldatu zen.\nHistoria.\n1960an sortua, 2003an iritsi zen maila gorenera, hasieran \"Sanyo\" babeslearekin (2011ko liga irabazi zuen) eta ondoren \"Panasonic\"-ekin.."}
{"id": "669664", "revid": "448", "url": "https://eu.wikipedia.org/wiki?curid=669664", "title": "Afroamerikar", "text": ""}
{"id": "669665", "revid": "69477", "url": "https://eu.wikipedia.org/wiki?curid=669665", "title": "Afroamerikar ezagunen zerrenda", "text": ""}
{"id": "669672", "revid": "105290", "url": "https://eu.wikipedia.org/wiki?curid=669672", "title": "S\u00e5som i en spegel", "text": "S\u00e5som i en spegel (euskaraz \"Ispilu Ilunean Zehar\") 1961eko Ingmar Bergman suediar zinema zuzendari eta gidoigileak zuzendu eta idatzitako drama film bat da. Harriet Andersson, Gunnar Bj\u00f6rnstrand, Max von Sydow eta Lars Passg\u00e5rd aktoreek antzeztu zuten.\n1961eko Ingelesa ez den hizkuntza batean egindako film onenaren Oscar Saria irabazi zuen.\nArgumentua.\nLau pertsona bainu bat hartu ondoren itsasotik ateratzen dira: David (Gunnar Bj\u00f6rnstrand) idazlea eta alarguna; haren alaba Karin (Harriet Andersson), denboraldika eskizofrenia gaixoentzako ospitalean egona; Martin (Max von Sydow), Karinen senarra, lanbidez medikua; Minus (Lars Passg\u00e5rd), Karinen anaia den hamazazpi urtetako nerabea.\nDavid eta Martinek sareak itsasoan bota dituzte, aldiz anai-arrebak esne bila irten dira. Afarian Davidek laster Suitzara itzuliko dela iragarri die, lehenagotik bertatik etorria zen. Anai-arrebek Minusek idatzitako antzezlan bat antzeztuko dute, gaitzat maitasuna sentitzeko modu bakarra maitasunaz idazten duenaren idazlea du. Egunsentian, David gela batean bere azken eleberria errepasatzen ari da. Karin esnatua dago. Ganberan desagertutako bere munduan dago. Gero aitaren logelan lo egingo du. David eta Minusek sareak ateratzean, Karin esnatu eta aitaren egutegian alabak duen gaixotasuna sendagaitzat duela irakurriko du. David eta Martin gai jakin batengatik uhartetik joango dira. Karinek Martini egutegian irakurritakoa aipatu eta Martinek Davidi sentipen hotzekoa izatea leporatuko dio. Davidek era berean Suitzan bere buruaz beste egiten saiatu zela azalduko dio. Karinek Minusi bere bi munduei buruz hitz egingo dio. Ondoren Minusek Karin hondartzan lehorreratua dagoen txalupa zahar batean topatuko du. David eta Martin uhartera itzultzean, Minusek Karinen nahasmen egoera azalduko die. Martinek helikoptero bat bertaratzea eskatuko du. Ekipajea egingo dute. Karin berriz ere desagertu eta ganberara igoko da. Han, margotutako paperaren atzean dagoen munduari mintzatuko zaio. Lasaigarridun txertoa ipiniko diote eta Karinek bera ikustera etorri den armiarma bati buruz mintzatuko da: \"Jainkoa ikusi dut\". Karin helikopteroz uhartetik eramango dute. David eta Minus uhartean bakarrik geldituko dira. Jainkoaren maitasunaz solastuko dira. Minusek honakoa dio: \"Aitak nirekin hitz egin du\"."}
{"id": "669674", "revid": "448", "url": "https://eu.wikipedia.org/wiki?curid=669674", "title": "Afroamerikarren eskubide zibilen aldeko mugimendua (1955-1968)", "text": ""}
{"id": "669678", "revid": "15795", "url": "https://eu.wikipedia.org/wiki?curid=669678", "title": "Irlandar ezagunen zerrenda", "text": ""}
{"id": "669679", "revid": "15795", "url": "https://eu.wikipedia.org/wiki?curid=669679", "title": "Atleta ezagunen zerrenda", "text": ""}
{"id": "669680", "revid": "105290", "url": "https://eu.wikipedia.org/wiki?curid=669680", "title": "Skepp till Indialand", "text": "Skepp till Indialand (euskaraz \"Indiarako Itsasontzia\") 1947ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Gidoia Martin S\u00f6derhjelm idazlearen izenburu berdineko \"Skepp till India land\" antzezlanean oinarritua dago. Holger L\u00f6wenadler, Anna Lindahl, Birger Malmsten eta Gertrud Fridh aktoreek antzeztu zuten.\n1947ko Canneseko Zinemaldian estreinatu zen. Filma honek korista baten, marinela baten eta haren aitaren arteko amodio-gorroto triangelua agertzen du.\nArgumentua.\nUrteak kanpoan igaro ondoren Johannes Blom (Birger Malmsten) etxera itzuli da. Bertan kapitain anker eta alkoholikoa den bere aita (Holger L\u00f6wenadler) eta ama (Anna Lindahl) topatuko ditu. Gainera, bere aitaren maitaleaz (Gertrud Fridh) maiteminduko da. Itsu gelditzen den aitak ere gaztea sentitzeko azken aukera ihes egiten ari zaiola sumatuko du, semea lanbidez korista den bere maitaleaz maitemintzen ari baita."}
{"id": "669681", "revid": "119347", "url": "https://eu.wikipedia.org/wiki?curid=669681", "title": "Amezketako udaletxea", "text": "Amezketako udaletxea Gipuzkoako Amezketa udalerrian dagoen Udalaren egoitza da.\nKokalekua.\nFernando Amezketarren plazan dago."}
{"id": "669684", "revid": "96586", "url": "https://eu.wikipedia.org/wiki?curid=669684", "title": "Max Beckmann", "text": "Max Beckmann (Leipzig, Saxonia, Alemaniar Inperioa, 1884ko otsailaren 12a\u00a0- New York, AEB, 1950eko abenduaren 27a) alemaniar margolaria izan zen.\nBiografia.\nLeipzigen jaioa, nekazari familia bateko kidea. Bera jaio eta Leizpigen bizitzera joan ziren. Gaztetik marrazketan aritu izan zen eta 1900\u00a0urtean Weimarreko Arte Eskolan ikasketak egin zituen.\n1903 urtean Minna Tuberekin\u00a0ezkondu zen eta Parisera joan ziren. Beckmann\u00a0Florentzian eta Genovan\u00a0ere izan zen; azkenik 1904 urtean Berlinera bizitzera joan zen. 1912\u00a0urtean bere lehen erakusketa antolatu zuen eta bere lehen margolanetan\u00a0inpresionisten eragina nabarmena da.\u00a0Bere lana arrakastatsua zela eta, arteari buru-belarri ekinez aritu ahal izan zuen. Lehen Mundu Gerran\u00a0mediku izan zen baina nerbio krisi batek jota utzi behar izan zuen. Gudan bizitako esperientziek eragin handia izan zuten bere ondorengo lanetan; hala bada, bere margolanek\u00a0espresionista\u00a0kutsua hartu zuten.\nBeckmannek \u00a0Frankfurt am Mainen klaseak eman zituen\u00a01915 geroztik baina 1933 urtean\u00a0Nazien\u00a0alderdiak lan hori bertan behera\u00a0uztera behartu zuten.\u00a01930. hamarkada hasieran Parisera margotzera sarri joaten zen eta garai honetan hain zuzen ere, triptikoak erabiltzeari ekin zion, neurri batean Boscoren lanen eraginpean.\nNaziek 1937 urtean bere margoak endekatutzat (ikus Arte endekatua) sailkatu zituzten eta Beckmann Amsterdamera bizitzera joan zen.\n1947an Amsterdam utzi eta AEBtara jo zuen. Lehenik eta behin\u00a0Missourin\u00a0 bizi izan zen, geroago, New Yorken.\u00a01950\u00a0urtean bihotzekoak jota zendu zen bere erakusketa batean parte hartzeko\u00a0Metropolitan Museumerako bidean.\nBeckmannek hainbat autorretratu margotu zituen, besteak beste\u00a0\"Smoking jantzita autorretratua\"\u00a0(1927), gaur egun klasikotzat jota. Bere beste lan asko eguneroko bizitzako irudiak dira. Sarritan gorputz elbarri eta barregarriak irudikatu zituen, dirudienez 1920ko eta 1930eko hamarkadetako Alemaniako gobernuari kritika egiteko, baita bere Lehen Mundu Gerran bizitako esperientzien aipamen gisa.\nBere bizitza osoan zehar brontzezko zortzi eskultura besterik ez zituen egin eta hauek gizakien mugimenduak adierazten zituzten, hala nola dantzariak spagat edo pinu zubia egiten.\u00a0Pieza horiek erakusgai daude Frankfurt am Main-eko\u00a0St\u00e4del\u00a0institutuan."}
{"id": "669691", "revid": "17", "url": "https://eu.wikipedia.org/wiki?curid=669691", "title": "Porridge", "text": ""}
{"id": "669692", "revid": "46380", "url": "https://eu.wikipedia.org/wiki?curid=669692", "title": "M\u00e0rius Cabr\u00e9 i Esteve", "text": "M\u00e0rius Cabr\u00e9 i Esteve edo Mario Cabr\u00e9 artistikoki (Bartzelona, Espainia, 1916ko urtarrilaren 6a - Bartzelona, Espainia, 1990eko uztailaren 1a) espainiar toreatzaile eta antzezlea izan zen.\n1942an sartu zen zezenketaren munduan, eta 1943an hartu zuen \"alternatiba\". 1960an erretiratu zen arte, Espainia eta Latinoamerikako zezen-plaza nagusietan ibili zen. 1951n \"Pandora and the Flying Dutchman\" filmean parte hartu zuen, Ava Gardnerekin batera, eta harekin izandako erlazioagatik oso ezagun egin zen pertsonaia ospetsuen maitasun kontuetako aldizkarietan. Toreatzeari utzi zionean, antzerki lan ugari egin zituen, Zorrillaren \"Don Juan Tenorio\" besteak beste. Zineman ere lan egin zuen, Pere Portabellaren \"No compteu amb els dits\" (1967) eta \"Nocturno 29\" (1968) filmetan. 1980ko hamarkadan bihotzeko gaitz larri batek jo zuen, eta hainbat aldiz operatu behar izan zuten. Gaitz horrengatik hil zen 1990ean."}
{"id": "669693", "revid": "51144", "url": "https://eu.wikipedia.org/wiki?curid=669693", "title": "M\u00e0rius Cabr\u00e9", "text": ""}
{"id": "669695", "revid": "105290", "url": "https://eu.wikipedia.org/wiki?curid=669695", "title": "Sommarnattens leende", "text": "Sommarnattens leende (euskaraz \"Uda Gaueko Irribarreak\") 1955eko Ingmar Bergman suediar zinema zuzendari eta gidoigileak zuzendu eta idatzitako komedia film bat da. Ulla Jacobsson, Eva Dahlbeck, Harriet Andersson, Margit Carlqvist, Gunnar Bj\u00f6rnstrand eta Bibi Andersson aktoreek antzeztu zuten.\n1956ko Canneseko Zinemaldian aurkeztu eta nazioartean saritua izatea lortu zuen Bergmanen lehen filma izan zen. 1982an Woody Allenek \"A Midsummer Night's Sex Comedy\" (\"Uda Gaueko Sexu Komedia\") filmean omendu zuen.\nArgumentua.\n1890eko hamarkadaren amaiera, Suedia. Fredrik Egerman (Gunnar Bj\u00f6rnstrand) lanbidez abokatua den adineko gizona da eta Anne (Ulla Jacobsson) birjin itxurako neska gaztea emazte du. Henrik (Bj\u00f6rn Bjelfvenstam) aurreko ezkontza bateko semea da eta familiako neskamea den Petrarekin (Harriet Andersson) neskatan egiten saiatzen da. Desiree (Eva Dahlbeck) Fredriken iraganeko maitalea da, hirian dagoenez, Fredrikek bisitatuko du, baina orain Desireek maitale berri bat du, Malcom kondea (Jarl Kulle), hau era berean Charlotterekin (Margit Carlqvist) ezkondua dago.\nAipatutako guztiak Desireeren amaren jabego batean asteburuan zehar ospatuko den festa batera gonbidatuak izango dira. Charlottek Fredrikekin mutiletan egiten saiatuko da, honela Desireez mendekatzeko asmoz. Bienbitartean, Anne, Fredriken emazte kastuak, bere semeorde Henrik gazteak asko erakartzen duela aipatuko du."}
{"id": "669696", "revid": "336", "url": "https://eu.wikipedia.org/wiki?curid=669696", "title": "Roger Caillois", "text": "Roger Caillois (frantsesez: ; Reims, Frantzia, 1913ko martxoaren 3a - Paris, Frantzia, 1978ko abenduaren 21a) frantses antropologo eta idazlea izan zen.\nBuenos Airesko Institutu Frantsesa sortu zuen, eta espainierazko literatura eman zuen ezagutzera Frantzian. G. Bataillerekin eta M. Leirisekin batera, Coll\u00e8ge de Sociologie delakoa sortu zuen eta \"Diog\u00e8ne\" giza zientzien aldizkariaren zuzendari izan zen. Egungo gizarte eta zibilizazioaren kritikari zorrotza izaki, ordena arrazionala eta koherentzia aldarrikatu zituen (\"Mitoa eta gizona\", 1938). Soziologia (\"Bellone edo gerraren malda\", 1963) eta estetika (\"Fantastikoaren bihotzean\", 1965; \"Harrien idazkera\", 1970) landu zituen bereziki. \"Gizona eta sakratua\" lanarekin (1939), arte eta literatura sorkuntzaren inguruko gaietara lerratu zituen, nagusiki, bere ikerlanak."}
{"id": "669697", "revid": "17", "url": "https://eu.wikipedia.org/wiki?curid=669697", "title": "Donostia 2016 egoitza", "text": ""}
{"id": "669698", "revid": "105290", "url": "https://eu.wikipedia.org/wiki?curid=669698", "title": "San Joan Bataiatzailearen eliza (Alegia)", "text": "San Joan Bataiatzailearen eliza Gipuzkoako Alegia udalerrian dagoen eliza bat da.\nKokalekua.\nHerrigune edo Alde Zaharrean dago. Herriko alde zaharreko kale nagusiak, eliza ondotik pasatzen denak herriko zaindariaren izena hartzen du.\nHistoria.\n1643an eraikia izan zen, aurrez jada eliza txikiago bat zegoen lekuan.\nEraikina.\nEstilo gotiko-neoklasikoa du, batik bat bigarrena gailentzen delarik. Herriko zaindari San Joan Bataiatzailearen irudia dago aldarean, XVIII. mendean Ventura Rodr\u00edguezek egina. Horrez gain, bertan, Kristoren taila gotiko bat ere gurtzen da, hain zuzen ere, Gipuzkoako taila onenetarikotzat jotzen dena. Halaber, Arantzazuko Ama Birjinaren zur polikromatuzko irudi bat ere badago.\nBarnean, Cavaille-Coll organo ikusgarria du, Jose Manuel Lopetegik emana, 1881ean lehendabiziko aldiz erabili zen eta gerora zaharberritua izan da."}
{"id": "669701", "revid": "56334", "url": "https://eu.wikipedia.org/wiki?curid=669701", "title": "Turkuko Behatokia", "text": ""}
{"id": "669702", "revid": "19290", "url": "https://eu.wikipedia.org/wiki?curid=669702", "title": "Palangkaraya", "text": ""}
{"id": "669703", "revid": "336", "url": "https://eu.wikipedia.org/wiki?curid=669703", "title": "Programatzaileen eguna", "text": "Programatzaileen eguna () nazioarteko jaiegun profesional bat da, teknologia eta programazio enpresa askotan onartua eta Errusian jaiegun ofiziala dena. Urteko 256. egunean ospatzen da (28 zenbaki sistema hamartarrean edo 100 hamaseitarrean). Urte arruntetan irailaren 13an egokitzen da eta bisurteetan irailaren 12an.\nOnarpen ofiziala.\nParallel Technologies software enpresako Valentin Balt eta Michael Cherviakov-ek egin zuten eguna ospatzeko proposamena. 2002an sinadura bilketa bat egin zuten Errusiako gobernuak jaieguna ofizialki onar zezan.\n2009ko irailaren 11n Errusiako presidente Dmitri Medvedevek sinatutako dekretu baten eskutik etorri zen onarpen ofiziala."}
{"id": "669704", "revid": "105290", "url": "https://eu.wikipedia.org/wiki?curid=669704", "title": "San Salbador eliza (Legorreta)", "text": "San Salbador eliza edota Salbatore eliza Gipuzkoako Legorreta udalerrian dagoen eliza bat da.\nKokalekua.\nHerrigunean dago.\nHistoria.\nXVI. mendean eraiki zen.\nEraikina.\nElizak hiru arkuk eutsitako koru zoragarria du. Eliza El Escorialeko lanetan jardun zen Domingo Ezeiza hargin ospetsuak berreraiki zuen eliza. Elizara sartzerakoan, bertan den urre-kolorezko erretaula ikusiko dugu, margolaritza sakratuaren adibide ederra."}
{"id": "669705", "revid": "105290", "url": "https://eu.wikipedia.org/wiki?curid=669705", "title": "Kvinnors v\u00e4ntan", "text": "Kvinnors v\u00e4ntan (euskaraz \"Emakumeen Sekretuak\") 1952ko Ingmar Bergman suediar zinema zuzendari eta gidoigileak zuzendu eta idatzitako drama eta komedia film bat da. Anita Bj\u00f6rk, Eva Dahlbeck, Maj-Britt Nilsson, Birger Malmsten, Gunnar Bj\u00f6rnstrand, Karl-Arne Holmsten, Jarl Kulle, Aino Taube eta H\u00e5kan Westergren aktoreek antzeztu zuten.\nFilma senar-emazte edo gizon eta emakumeen arteko harremanei buruzko drama da, betiere film honetako protagonistak diren emakumeen ikuspuntutik azalduta.\nArgumentua.\nUdaldiko oporretxe batean, lau emakumeek Estokolmotik datozen senarren iritsieraren zain daude. Kafe katilu baten inguruan, emakumeek euren ezkontza bizipenak oroituko dituzte. Haietako gazteenak bere senargaiaren zain dago, eta gainontzeko emazteen nahigabe, samin eta ilusio-galtzeen kontakizunak entzungo ditu."}
{"id": "669706", "revid": "105290", "url": "https://eu.wikipedia.org/wiki?curid=669706", "title": "Ekialdeko Kalimantan", "text": "Ekialdeko Kalimantan () Indonesiako 34 probintzietako bat da, Kalimantango ekialdea hartzen duena. 129.067 kilometro koadroko eremua du, eta 2014an 3.363.630 biztanle zituen. Hiriburua Samarinda da."}
{"id": "669708", "revid": "1310", "url": "https://eu.wikipedia.org/wiki?curid=669708", "title": "Vicente Manterola", "text": "Vicente Manterola P\u00e9rez (Donostia, Gipuzkoa, 1833ko urtarrilaren 22a - Alba de Tormes, Salamanca, 1891ko urriaren 24a) euskal herritar apaiza, politikaria eta idazlea izan zen.\nBizitza.\nLehen ikasketak Donostian egin ondoren, hamahiru urterekin Iru\u00f1eko apaiztegian sartu zen. Toledoko eta Salamancako apaiztegietatik igaro eta gero, Teologiako doktoretza eskuratu zuen. Elizaren barruko oposaketa bidez hainbat irakaskuntza eta administrazio postu lortu zituen.\n1866an Gasteizen \"El Semanario Cat\u00f3lico\" aldizkaria sortu zuen, eta bertan bere burua ezagutzera eman zuen idazle bikain eta polemista gisa. 1868ko Iraultza lehertu zenean, Manterola karlismoaren aldeko agertu zen, eta horregatik, gertuagotik bijilatua egoteko, Madrilen bizitzera behartu zuten. 1869an diputatu hautatu zuten, eta hala, mugimendu eskubidea berreskuratu zuen. Kongresuan ahozkotasunerako zuen erraztasunagatik nabarmendu zen eta ospetsu bilakatu zen horregatik.\nKarlismoaren alde agertu zen erabat eta 1869an Frantziara joan zen Karlosekin elkarrizketatzeko. 1870eko altxamenduaren porrotaren ondoren, Donibane Lohizunen mugimendu berri bat prestatu zuen baina Don Karlos berak bertan behera uzteko agindu zion. Alta, ez zuen agindua aintzat hartu.\n1870eko apirilean Veveyen (Suitza) egin zen bileran egon zen eta gerra zibil berriaren prestakuntzan parte zuzena izan zuen. Don Karlosen aginduz, Espainian barneratu zen 1872ko maiatzean. Saiakera horren porrotaren ondoren, Parisera itzuli eta don Karlos ezkutatzen saiatu zen, baina alperrik."}
{"id": "669709", "revid": "105290", "url": "https://eu.wikipedia.org/wiki?curid=669709", "title": "S\u00e5nt h\u00e4nder inte h\u00e4r", "text": "S\u00e5nt h\u00e4nder inte h\u00e4r (euskaraz \"Hau ezin liteke hemen gertatu\") 1950eko Ingmar Bergman suediar zinema zuzendariak zuzendutako drama film bat da. Signe Hasso, Alf Kjellin, Stig Olin, Ulf Palme eta G\u00f6sta Cederlund aktoreek antzeztu zuten.\nArgumentua.\nLikidanzia herrialdeak, Suediarekin muga egiten duen fikziozko herrialdea, diktadura odoltsu baten ondorio tamalgarriak jasaten ari da, hortaz, Suedia herrialde horretako errefuxiatuen helmuga bilakatu da, baina baita eurak atzeman nahi dituzten espioiena ere. Errefuxiatu hauen artean Vera dago (Signe Hasso), une batetik bestera eta ihes egitea lortuz gero bere gurasoen zain dagoena; bestalde, diktadurako espioia den Atk\u00e4 senarra (Ulf Palme) jada hila zelakoaren ustez, Vera suediar poliziako Almkvist detektibearekin (Alf Kjellin) irteten hasi da."}
{"id": "669710", "revid": "105290", "url": "https://eu.wikipedia.org/wiki?curid=669710", "title": "San Lorentzo eliza (Ikaztegieta)", "text": "San Lorentzo eliza Gipuzkoako Ikaztegieta udalerrian dagoen eliza bat da.\nKokalekua.\nHerrigunean dago, trenbidetik oso hurbil.\nHistoria.\nXVI. mendean hasi zen eta XVII. mendean birmoldatua izan zen.\nEraikina.\nGotiko estilo berantiarrekoa, euskal gotikoaren jite berezi jatorrak agertzen ditu. Dorre modernoa dauka, kanpandorre eta ordulariarekin. Bere koruan denbora batean Arantzazuko lehen organoa egon zela baieztatzen da.\nXVI. mendeko eraikin txiki eta xumea da, erretaula nagusi azpimagarria eta XIX. mendearen erdialdeko ataria dituena."}
{"id": "669711", "revid": "105290", "url": "https://eu.wikipedia.org/wiki?curid=669711", "title": "Musik i m\u00f6rker", "text": "Musik i m\u00f6rker (euskaraz \"Musika Iluntasunean\") 1948ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Mai Zetterling, Birger Malmsten, Gunnar Bj\u00f6rnstrand, Naima Wifstrand eta Hilda Borgstr\u00f6m aktoreek antzeztu zuten.\nFilmaren gai nagusia itsutasuna eta itsu gelditzen den norbaiten bizipena da. Bergman musikazale porrokatua zen eta behin batez honakoa aipatu zuen: \"Nire begiak edo belarriak galtzearen artean aukeratu beharko banuke \u2014 Nire belarriak mantenduko nituzke. Ezin baitezaket nire musikarik gabeko baino beste zeozer izugarriagorik irudikatu\"\nArgumentua.\nBengt Vyldeke (Birger Malmsten) talentudun piano-jotzaileak soldaduska egiten ari dela istripu baten ondorioz ikusmena galduko du. Jatetxe batean piano-jole lana lortuko du baina besteek itsu edo ezgaitu gisa ikusteaz ez da ohituko. Halere, Bengten gurasoen etxean neskame gisa lan egiten duen langile mailako Ingrid (Mai Zetterling) neska gaztearekin harremana hasi eta hark musikariaren barne sentipen mikatzak eta frustrazioa goxatzen saiatuko da."}
{"id": "669712", "revid": "336", "url": "https://eu.wikipedia.org/wiki?curid=669712", "title": "American Gothic", "text": "American Gothic (Gotiko estatubatuarra) Grant Woodek 1930an egindako margolan ospetsua da. Chicagoko Arte Institutuan erakusten da. Lan hau herri kulturaren ikonoa bihurtu da.\nDeskribapena.\nLan honetan bikote bat ikusten dugu, lehen planoan margotuta. Atzean nekazal ingurko etxe gotikoa eta, ziuraski bihitegia ikusten dira. Gizonak sardea du eskuan, lan fisikoaren sinboloa. Emakumea zertxobait atzerago dago, gizonaren aldera begira. Bien jarrera hieratikoa, zurruna da. Dirudienez, irudi hauen bidez, Woodek emakumeen eta gizonen rol tradizionalak adierazi nahi zituen.\nErrealitatean, bikotea ez zen benetako bikote: emakumea Nan Wood (1900-1990) zen, margolariaren arrea; gizona, Byron McKeeby (1867-1950), Cedar Rapids (Iowa) herriko aginlaria. Margolana egiteko ere ez ziren bildu, Woodek banan-banan margotu baitzituen."}
{"id": "669716", "revid": "688", "url": "https://eu.wikipedia.org/wiki?curid=669716", "title": "Samarinda", "text": "Samarinda () Indonesiako hiria da, Ekialdeko Kalimantan probintziako hiriburua, Mahakam ibaiaren bazterrean dagoena. 718 kilometro koadroko eremua du, eta 2010ean 727.500 biztanle zituen. Borneon jende gehien bizi den hiria da."}
{"id": "669717", "revid": "90204", "url": "https://eu.wikipedia.org/wiki?curid=669717", "title": "Philip de Koninck", "text": "Philip Koninck (Amsterdam, 1619ko azaroaren 5a, Amsterdam, 1688ko\u00a0urriaren 4a) barroko garaiko holandar margolaria\u00a0izan zen.\nBiografia.\nAert de Koninck urregilearen semea. Anaia nagusiarekin batera 1637 urtetik 1640 urte ingurura arte pintura ikasketak hartu zituen. Negozioetan arrakasta izan zuenez 1676 urtean margotzeari utzi zion.\nAntza,\u00a0Rembrandten ikasle izan zen; izan ere bere eragina nabaria da bere lan gehienetan. Erretratu batzuk egin bazituen ere, bere lana batez ere paisaia motakoa da. Paisaia hauek nahiko eguzkitsuak izan ohi dira, ikuspuntu garaia eta zeruak lanaren zati handi bat hartzen dutelarik.\nBerak egindako hainbat lan, Rembrandti oker atxikitu zaizkio eta, are gehiago, ziurrenik bere lehengusua izan zen\u00a0Salomon Konincki (1609-1656), azken hau, Rembrandten ikaslea ere.\nKanpo estekak.\n[[Kategoria:Amsterdamdarrak]]\n[[Kategoria:Barrokoko margolariak]]\n[[Kategoria:Herbehereetako margolariak]]\n[[Kategoria:Herbehereetako urrezko aroaren margolariak]]"}
{"id": "669719", "revid": "512", "url": "https://eu.wikipedia.org/wiki?curid=669719", "title": "David de Coninck", "text": "David de Coninck (Anberes, 1644 \u2013 Brusela, 1701-1705). Flandriako margolari barrokoa izan zen, animali eta ehiza pinturetan espezializatua.\nPieter Boelekin batera hezia, 1663\u00a0urtean Anberesko San Lucas margolari elkarteko maisu izan zen. 1669\u00a0urtean Nicasius Berntartsekin batera Parisera joan zen lehenik eta Erromara ondoren, azken hiri honetan 1671\u00a0urtetik 1694\u00a0urtera egon zelarik.\u00a0Hemen Bentvueghels komunitatean sartu eta \u00a0Rammelaer ezizena hartu zuen. 1694 urtean\u00a0Vienara joan eta azkenik\u00a01697an Anberesera itzuli zen. 1701 urtean Bruselako San Lucas gremioan izena eman zuen eta orduz geroztik bere bizitzaren berririk ez da.\nMargolari lanetan, animalia biziak eta batez ere hegazti eta ehiza pinturak egin zituen, batzuetan paisaiako edo Jan Fytetik eratorritako estilo ederreko lorategietan; hala bada, barroko bukaerako artetzat eman daiteke."}
{"id": "669721", "revid": "105290", "url": "https://eu.wikipedia.org/wiki?curid=669721", "title": "Caf\u00e9 Society (filma)", "text": "Caf\u00e9 Society 2016ko amodiozko drama-komedia filma da, Woody Allen estatubatuar zinema zuzendari eta gidoigileak idatzi eta zuzendutakoa. Bestalde, Allenek narratzailearen ahotsa ere ipini zuen. Jeannie Berlin, Steve Carell, Jesse Eisenberg, Blake Lively, Parker Posey, Kristen Stewart, Corey Stoll eta Ken Stott aktoreek antzeztu zuten.\nCanneseko Zinemaldian eman zen lehenbiziko aldiz, 2016ko maiatzaren 11n.\nArgumentua.\n1930eko hamarkada, Los Angeles. Zinemagintzaren bihotzean, New Yorketik hirira iritsi berria den familia judu bateko Bobby Dorfman gaztea (Jesse Eisenberg), Hollywoodeko agente boteretsu eta ekoizlearen Philen (Steve Carrell) hiloba dena, bere osabaren idazkari ederra den Vonniez (Kristen Stewart) maiteminduko da."}
{"id": "669722", "revid": "119347", "url": "https://eu.wikipedia.org/wiki?curid=669722", "title": "American Horror Story", "text": "American Horror Story (euskaraz \"Amerikar Beldurrezko Istorioa\") AEBtako beldurrezko antologia telesail bat da. Ryan Murphy eta Brad Falchukek sortu zuten. 2011ko urriaren 5tik gaur egun arte FX telebista katean aireratu da, orain arte denera 63 atal eta 5 denboraldi izan ditu.\nTelesailak gerora ' (\"Amerikar Beldurrezko Istorioa: Etxe Hiltzailea\") jaso zuen, bigarren denboraldian ' (\"Amerikar Beldurrezko Istorioa: Babesetxea\"), hirugarrenean ' (\"Amerikar Beldurrezko Istorioa: Akelarrea\"), laugarrenean ' (\"Amerikar Beldurrezko Istorioa: Friki Ikuskizuna\"), bosgarrenean ' (\"Amerikar Beldurrezko Istorioa: Hotela\"), seigarrenean ' (\"Amerikar Beldurrezko Istorioa: Roanoke\"), zazpigarrenean ' (\"Amerikar Beldurrezko Istorioa: Sekta\"), zortzigarrenean ' (\"Amerikar Beldurrezko Istorioa: Apokalipsia\"), eta bederatzigarrenean \"\" (\"Amerikar Beldurrezko Istorioa: 1984\")."}
{"id": "669726", "revid": "49276", "url": "https://eu.wikipedia.org/wiki?curid=669726", "title": "Hieron II.a Sirakusakoa", "text": "Hieron II.a (; \u2013 K.a. 215) greziar Sizilian, Sirakusako tiranoa izan zen K.a. 270tik K.a. 215 arte. Hierokles sirakusar noblearen seme ez-legitimoa zen, Gelonen leinukoa omen zena. Bera Pirroren jeneral ohia izan zen eta Lehenengo Gerra Punikoaren pertsona famatua.\nKarrera militarra.\nKondaira baten arabera, aitak ez zuen semetzat hartu, baina seinale batek sinestarazi zionez jaioberriak etorkizun loriotsua izango zuela, ez zuen bertan behera utzi. Hogeita hamar urte zituelarik Pirroren alboan borroka egin zuen Siziliako espedizioan (K.a. 278-276) non gerlari kementsua zela adierazi baitzuen. Epiroko erregeak alde egin zuenean, Hieron jeneral izendatu zuten, Artemidororekin batera.\nHieronek indartu zuen bere posizioa Leptinesen alabarekin (Filestes) ezkondu ondoren, Sirakusako hiritar boteretsuena. Bitartean, mamertinoak, Campaniako gudaroste mertzenarioek, Agatoklesek kontratatu zituenak, Messina gotorlekua setiatu zuten eta sirakusarrak erasotzen hasi ziren.\nBoterea lortzea.\nSirakusar armada berrantolatu ondoren, mamertinoen kontra abiatu zen. Hauek K.a. 270an, Centuripen eta Milasen garaitu eta gero, Messinan errefuxiatu ziren. Kartagotarren bitartekaritzak mamertinoen erabateko porrota ekidin zuen, bi aurkariei bake itun bat sinarazi zielako.\nAldi berean, Hieron II.ak tropak bidali zituen erromatarrak laguntzera Regium sitiatzen zuten bitartean. Hieronek, denbora laburrean, Milas eta Alaesa konkistatu zituen, geroago Tindaris, Abazeno eta Taormina hirien aliatua bilakatu zen.\nGaraipenen ondoren Sirakusara itzuli zen, K.a. 270ean, kartagotarrek jazarrita. Hiriak heroitzat hartu eta tirano izendatu zuen Hieron II.aren izenarekin.\nHieron II.a Lehenengo Gerra Punikoan.\nK.a. 265an, saiatu zen mamertinoak Messinatik kanporatzen, horretarako kartagotarrekin aliatu zen. Mamertinoek Erromako laguntza eskatu zuten. Honela hasi zen Lehen Gerra Punikoa.\nHieron II.ak eta Hannon kartagotarrak armada sendo bat eratu zuten. Elkarrekin Messina setiatu zuten baina Apio Klaudio Zentsorea kontsulak Messinako itsasartea zeharkatuz, aliatuen armada blokeatu zuen. Hau ikusita eta kartagotarrengandik ezer gutxi itxaron zuenez, Hieron II.a Sirakusara itzuli zen.\nApio Klaudiok sirakusarrak jazarri zituen baina amore eman zuen konturatzean izurriak armadan egiten zuen triskantza. Kontsul berriek, Manio Otazilio Kraso eta Manio Valerio Mesala, erasoekin jarraitu zuten.\nGaraipen-fastoek adierazten duten moduan, Mesalak garaipen handiak lortu zituen, 67 hiri konkistatuz, Messina eta Catania, besteak beste. Kartagotarrak Himera guduan garaitu zituen ere.\nHieron II.ak, erromatarren indarrez izututa, aliantza bat eskaini zien, eta Mesala onartu. Honela Sirakusako tiranoak Siziliako hego-ekialdeko kontrolari, Tauromenioraino, eutsi zion, baina dirutza ordaindu eta presoak aske utzi behar zituen. Honen ondoren, eskualdean bakealdi luzea izan zuten. Hieronek onartu zuen K.a. 263an Erromako menpekoa izatea, baina, hasieran, Erroma eta Kartagoren arteko gerran ez zuen parte hartu, honela nolabaiteko independentzia izan zuen.\nDenboraldi honetan tiranoaren ekimenak nabarmenak izan ziren. Rodas lagundu zuen lurrikara batek jota zegoenean. Greziako arreta bilatu zuen Olinpiari opari handiak eginez. Ordura arteko itsasontzirik handiena egin zuen Ptolomeo III.ari oparitzeko.\nSirakusan gobernu demokrata ezarri zuen, senatu batekin. Zituen aholkularien jarrera hiritar arrunta beten bezalakoa zen. K.a. 240ean, haren semearekin, Gelon II.arekin, gobernatu zuen, baina aita baino lehenago hil zen. Sirakusa Hieron II.aren agintaldian oparoa izan zen, lan publiko handiak egin ziren, hala nola, eskolak, tenpluak eta aldare publikoak. Aldi berean, Hieron hiriko defentsaz arduratu zen Arkimedesi gerra-makinaria enkargatuz.\nSirakusako tropek askotan borrokatu zuten erromatarrekin Lehenengo Gerra Punikoan. Agrigentoko setioan, parte-hartzaile bat izan zen baita Lilibea eta Camarinako konkistan ere. K.a. 241ean, Hieronek esku hartu zuen bake-negoziazioetan, Sirakusarentzat onuragarriak izan zirenak. Tiranoak Erroma bisitatu zuen non ohorez abegia eman baitzioten. Erromaren aliatua izateagatik eta galoak garaitu ondoren, K.a. 222an, erromatarrek saritu zioten.\nHeriotza.\nBigarren Gerra Punikoaren hasieran, K.a. 218an, Tiberio Senpronio Longo kontsulari flota bat eskaini zion. Hurrengo urtean laguntza bidali zion Trasimenoko Lakuaren gudura baita Garaipenaren urrezko estatua bat ere. Cannaeko gudua izan zen azken aldiz laguntza bidali zion tokia, K.a. 216. urtearen amaieran, 92 urte zituelarik, hil baitzen. Bi alaba izan zituen: Demarata eta Heraklea, bi sirakusar ospetsuekin ezkondu zirenak. Hieronimo biloba ordezkatu zuen.\nHil ondoren, K.a. 215ean, hirian Kartagoren aldeko fakzioa irten zen garaile. Orduan, Sirakusa Erromaren kontra joan zen. Honek hiria setiatu zuen, baina Arkimedesen makinei esker, erromatar itsas-armadari luzaroan eutsi egin ahal zion. Azkenean, erromatarrak hiriaz jabetu ziren.\nTeokritok, \"Idilioetako\" XVI. liburuan, Sirakusako tiranoa goresten du.\nIkus, gainera.\nSirakusako tiranoak"}
{"id": "669727", "revid": "512", "url": "https://eu.wikipedia.org/wiki?curid=669727", "title": "Leonard Peltier", "text": "Leonard Peltier (1944ko irailaren 12a, Grand Forks, Ipar Dakota) amerindiar ekintzailea, preso politikoa eta Amerikar Indiar Mugimeduko kide bat da. Amnistia Internazionala eta beste hainbat nazioarteko erakundeek bere epaiketan zehar egondako irregulartasunak salatu eta behin baino gehiagotan bere preso politiko izaera aldarrikatu dute.\nHilabete batzuk lehenago Ipar Dakotako sioux lurralde sakratuan uranio eta ikatza topatu eta ondorioz 250 amerindiar erailak izanda, 1975eko Pine Ridge Indiar Erreserbako istiluetan jazotako tiroketa batean ustez FBIko bi kide tiroz hil izana leporatuta, 1977an bi bizialdi osorako espetxe zigor jaso zituen. Gaur egun, 40 urte ondoren, oraindik espetxean dirau. Aldiz, gaur egun arte 250 amerindiarren erailketarengatik ez dago FBIko inortxo ere espetxeratua edota zigortua ere.\nAEBtako hainbat pertsona nabarmenek bere askapena eskatu izan dute, tartean Pete Seeger, Michael Moore, Danny Glover, Rubin \"Hurricane\" Carter, Vivienne Westwood edota Rage Against the Machine eta U2 musika taldeak."}
{"id": "669729", "revid": "105290", "url": "https://eu.wikipedia.org/wiki?curid=669729", "title": "N\u00e4ra livet", "text": "N\u00e4ra livet (euskaraz \"Bizitzaren Atarian\") 1958ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Eva Dahlbeck, Ingrid Thulin, Bibi Andersson, Barbro Hiort af Orn\u00e4s eta Erland Josephson aktoreek antzeztu zuten.\nFilm honetan Bergmanek bizitza, heriotza, bikotea eta familia haurdunaldia eta jaiotzaren ikuspuntutik jorratzen ditu eta 1957ko \"Basa Marrubiak\" filmaren jarraipen paraleloa burutzen du. Haurdunaldiaren aldi ezberdinetan dauden hiru emakume ospitalean elkar ezagutuz, bizitzaren handitasun eta unibertsaltasunari ate bat irekitzen die.\nCanneseko Zinemaldian emakumezko aktore onenaren (Ingrid Thulin, Eva Dahlbeck, Barbro Hiort-Af-Ornas eta Bibi Andersson) eta zuzendari onenaren (Ingmar Bergman) sariak irabazi zituen, horrez gain Urrezko Palmaren izendapena ere jaso zuen.\nArgumentua.\nCeciliak (Ingrid Thulin) hiru hilabeteko haurdunaldia besterik ez daramanean barne odoljarioa izango du. Ospitaleko gelan Stina (Eva Dahlbeck) ezagutuko du, haren umea atzerapenarekin jaiotzera doa, bai eta Hj\u00f6rdis ere (Bibi Andersson), ezkontzatik kanpo ernaldutako eta aurrez abortatzen saiatu izan den haurraren zain dagoena."}
{"id": "669732", "revid": "12788", "url": "https://eu.wikipedia.org/wiki?curid=669732", "title": "Sondako Uharte Txikiak", "text": ""}
{"id": "669735", "revid": "105290", "url": "https://eu.wikipedia.org/wiki?curid=669735", "title": "Jungfruk\u00e4llan", "text": "Jungfruk\u00e4llan (euskaraz \"Dontzeilaren Iturburua\") 1960ko Ingmar Bergman suediar zinema zuzendari eta ekoizleak zuzendu eta ekoiztutako film dramatiko bat da. Gidoia Ulla Isaksson idazle eta gidoilariak XIII. mendeko \"T\u00f6res d\u00f6ttrar i W\u00e4nge\" (\"T\u00f6re-ren alabak V\u00e4nge-n\") baladan oinarrituz idatzi zuen. Max von Sydow, Birgitta Valberg, Gunnel Lindblom, Birgitta Pettersson eta Allan Edwall aktoreek antzeztu zuten.\n1961eko Ingelesa ez den hizkuntza batean egindako film onenaren Oscar Saria irabazi zuen, izan ere, sari hori Bergmanen hiru filmek irabazi zuten, eta hau lehenbizikoa izan zen, gainontzekoak \"S\u00e5som i en spegel\" (\"Ispilu Ilunean Zehar\", 1961) eta \"Fanny och Alexander\" (\"Fanny eta Alexander\", 1983) izan ziren. 1961eko Jantzi-diseinu onenaren Oscar Sariaren izendapena ere jaso zuen.\n1972ko Wes Cravenek zuzendutako \"The Last House on the Left\" (\"Azken Etxea Ezkerretara\") filman eragina izan zuen.\nArgumentua.\nErdi Aroa, Suedia. Karin (Birgitta Pettersson), T\u00f6re (Max von Sydow) baserritar kristau aberatsaren alaba Ama Birjinaren kandelak elizara eramateko izendatua izan da. Karini Ingerik lagunduko dio (Gunnel Lindblom), haurdun dagoen eta ezkutuan Odin eskandinaviar jainkoa gurtzen duen neskamea. Bidean zaldiz eta basoan barna doazela, errotara iristean Ingeri beldurtu egingo da, orduan Karinek bere bidea bakarrik jarraituko du.\nIngerik errotan gizon begibakar bat topatuko du (Allan Edwall). Ingerik gizonari bere izenaz galdetzean, hark enigmatikoki \"egun hauetan bat ere ez\" erantzungo dio. Begibakarrak Ingeriri berak besteek ikusi eta entzun ezin ditzaketen gauzak ikus eta entzun ditzakeela esango dio. Gizonak sexu proposamenak egiten dizkionean, Ingerik izuturik ihes egingo dio. Bienbitartean, Karinek hiru artzain topatu, bi gizon (Axel D\u00fcberg eta Tor Isedal) eta mutikoa (Ove Porath), eta berarekin batera hamaiketakoa jatera gonbidatuko ditu. Azkenean, bi gizonek Karin bortxatu eta hil egingo dute, bitartean, Ingerik urrutira eta ezkutaturik, gertatutako dena ikusiko du. Bi gizonek Karinen arropa eurekin jaso eta joan egingo dira. Mutikoa gorpuaren alboan geldituko da, baina egoera jasangaitza egin eta berehala erruaren larritasuna sentitzen hasiko da.\nJakin gabe, artzainek eraildako dontzeilaren etxean ostatu hartuko dute. Artzainek Karinen amari (Birgitta Valberg) bere arropak saltzeko asmoz erakustean, gurasoek artzainek euren alaba hil dutela jabetuko dira. Jada artzainak lotara joatean, Karinen amak haiek lotan dauden gela giltzez itxiko du. Ingeri etxera guztiz lur jota iristean Karinen aitari bere alabaren bortxaketa eta erailketaren berri emango dio. Halere, ez dio gizon begibakarrari buruz ezer aipatuko. Aitak amorruz biziz artzain bat labanaz hil eta gainontzeko biak bere eskuz akatuko ditu.\nEgun horretan bertan, gurasoak Ingeriren laguntzaz beren alabaren gorpuaren bila abiatuko dira. Aitak Jainkoak horrelakorik pasatzen nola utz zezakeen ulertu ez arren, bere alabaren gorpua topatu duen tokian bere eskuz eliza bat eraikiko duela zin egingo du. Gurasoek Karinen gorpua lurzorutik altxatzean, neska zegoen lekuan iturburu batetik ur jarioa sortuko da. Ingeri urarekin garbitzen hasiko da eta gurasoek ere lokatzez zikindutako alabaren aurpegia garbituko dute."}
{"id": "669736", "revid": "201", "url": "https://eu.wikipedia.org/wiki?curid=669736", "title": "Atena Nikeren tenplua", "text": "Atena Nikeren tenplua () Atenasko Akropolian dagoen tenplua da, Atena eta Nike jainkosei eskainia. K.a. 420 inguruan eraikia, Akropoliko lehen tenplu guztiz joniarra da. Kokaleku gailena du Akropoliko hego-mendebaldeko sarreraren eskuinean, Propileoetan. \nHistoria.\n\"Athena Garailea\" (\u0391\u03b8\u03b7\u03bd\u03ac\u03c2 \u039d\u03af\u03ba\u03b7\u03c2) ere esaten zaio, persiarren kontrako Salaminako gudua\u00a0(K.a.\u00a0480) oroitzeko eraikia izan zen. Ideia K.a. 449.\u00a0urtean eman zen,\u00a0pertsiarrekin bakea lortu ondoren (Kaliasen bakea). Hala ere, Perikles\u00a0eraikuntzaren aurka agertu zen eta lanak ez ziren K.a.\u00a0421 urtera arte hasi; ordurako\u00a0Peloponesoko Gerra (K.a.431-404) hasita zegoen.\nProiektuaren burua\u00a0Kalikrates (\u039a\u03b1\u03bb\u03bb\u03b9\u03ba\u03c1\u03ac\u03c4\u03b7\u03c2) arkitektoa izan zen, Partenoiko\u00a0eraikuntzan ere parte hartu izandakoa.\u00a0\nBarruan \"xoanon\"\u00a0irudi bat zegoen, hots,\u00a0Atena pertsonifikatua,\u00a0Nike\u00a0gisa,\u00a0hegodun jainkosa, itsas garaipenen ikurra.\u00a0Baina tenplua erritu handiak egiteko prestatuta ez zegoenez, aurreko aldean\u00a0aldare\u00a0bat jarri zuten, horrela kanpoan zeremoniak egin ahal izango zituzten.\nTenplua gaur egun, jatorrizko erara berreraikia izan da baina frontoi, entablamendu eta estalkiaren zati batzuk galdu ditu.\nDeskribapena.\nAltxaera.\nTenpluak altxaeran 8 metroko garaiera du. Zutabeak jonikoak eta haitzurdinezkoak \u00a0dira. Arkitrabeak hiru banda ditu, frisoa jarraia eta erlaitza da. Bukatzeko frontoiak Atenaren omenez egindakoak dira.\nOinplanoa.\nOinplanoa, neurri txikikoa bera, anfiprostilo-tetrastilo\u00a0bati dagokiona da. Bertan aurreko aldea (pronaoa) eta atzeko aldea (opistodomos) portiko txiki bihurtzen dira. Cella, edo \"jainkosaren aretoa\", laukia da (4 x 4 metro), tenplu oso txikia beraz, giza neurrikoa eta proportzio harmoniatsuekin.\u00a0Neurri horiek guztiak, txikiak izan arren, matematikoki eginak izan ziren, lerdentasun itxura emateko asmotan. Marie-Christine Hellmann arkeologo frantsesaren esanetan, neurri hauen arrazoia leku gutxi izatean datza.\nApainketa.\nTenpluaren\u00a0frisoan Atena, Zeus eta Poseidon\u00a0atenastarrei laguntza ematen ageri dira. Zalantza gabe, hau hiritarren adorea pizteko saiakera bat izan zen, garai hura Peleponesko Gudarekin bat zetorrelako, izan ere, guda hura galdu egin zuten."}
{"id": "669738", "revid": "6327", "url": "https://eu.wikipedia.org/wiki?curid=669738", "title": "Atenea Nike-ren tenplua", "text": ""}
{"id": "669742", "revid": "1545", "url": "https://eu.wikipedia.org/wiki?curid=669742", "title": "A immunoglobulina", "text": "A immunoglobulina (Ig A) organismoaren jariakin-mukosetan (listua, malkoak, mukiak, ama-esnea...) dagoen immunoglobulina da. Odol-plasman ere badago. Azken honetan molekula monomero moduan agertzen den bitartean, jariakinetan dimero moduan azaltzen da .\nBeste immunoglobinen aldean, A immunoglobulinek ez dute konplementua aktibatzen, ezta opsonizazioa sustatzen ere.\nOrganismoan, antigorputz hori agertzen da gehien kanpoarekin kontaktuan dauden ehun guztietako likidoetan . Lehen aipatutako jariakinez gain, traktu gastrointestinaleko mukosetan eta arnas aparatukoetan ere ugaria da Ig A.\nGorputzeko mukosetan kanpoko eragile infekziosoa sartzen denean (birusa, bakterioa...) A immunoglobulina da mikrobioaren antigenoak neutralizatzen dituen immunitate-sistemaren lehenengo defentsa lerroa.\nOdol-plasman 3,5 mg/ml kontzentrazioan dago, eta bere erdibizitza zazpi egunetakoa da.\nBere gabeziak mukosetako infekzioak dakartza (bronkitis, pneumonia, sinusitis...) eta gaitz autoimmune batzuekin ere lotu da."}
{"id": "669743", "revid": "646", "url": "https://eu.wikipedia.org/wiki?curid=669743", "title": "Ig A", "text": ""}
{"id": "669744", "revid": "5571000", "url": "https://eu.wikipedia.org/wiki?curid=669744", "title": "Garape", "text": ""}
{"id": "669746", "revid": "105290", "url": "https://eu.wikipedia.org/wiki?curid=669746", "title": "Baskula", "text": "Baskula pisuak neurtzeko tresna bat da, pisatu beharrekoa jartzeko plataforma zabala duena."}
{"id": "669749", "revid": "512", "url": "https://eu.wikipedia.org/wiki?curid=669749", "title": "Mary Calderone", "text": "Mary Steichen Calderone (Paris, Frantzia, 1901ko uztailaren 1a - Kennett Square, Pennsylvania, AEB, 1998ko urriaren 24a) estatubatuar sendagilea izan zen.\nRochesterko Unibertsitatean egin zituen ikasketak. Senarra ere sendagilea zuen, eta biek jardun zuten osasungintzan lanean. Calderone Ameriketako familia planifikazioko zentroen federazioko zuzendari medikua izan zen 1953. urtetik 1964. urtea bitartean. Sexualitateari buruzko ezaguera sakonagoa izanez gero jendeak bere sexu arazoen aurrean jarrera arduratsuagoa duela eta hori osasun eta zorion iturri izan daitekeela zioen Calderonek. Horrenbestez, eskoletan sexu heziketa bultzatzeko ahalegin handiak egin zituen. Besteak beste, kontseilari, mediku, talde erlijioso, eskola eta abarri sexu heziketari buruzko informazioa helaraztearren, Estatu Batuetako Informazio eta Heziketa Sexualeko Kontseilua eratzen lagundu zuen 1964. urtean, eta haren zuzendari izan zen 1982. urtea arte."}
{"id": "669750", "revid": "512", "url": "https://eu.wikipedia.org/wiki?curid=669750", "title": "Chandrakirti", "text": "Chandrakirti () indiar teologo eta filosofo budista izan zen. Kamalabuddhiren ikaslea izan zen, eta \"madhyamika\" eskolako \"prasangika\" adarraren burua. Lan nagusiak: \"Prasannapada\", madhyamika eskolari buruz, sanskritoz idatzia, eta \"Madhyamakavatara\", tibeteraz idatzia."}
{"id": "669751", "revid": "81313", "url": "https://eu.wikipedia.org/wiki?curid=669751", "title": "Gorontalo", "text": "Gorontalo () Indonesiako 34 probintzietako bat da, Sulawesi uhartearen iparraldeko muturra hartzen duena. 11.257 kilometro koadroko eremua du, eta 2014an 1.137.385 biztanle zituen. Hiriburua Gorontalo hiria da."}
{"id": "669755", "revid": "119347", "url": "https://eu.wikipedia.org/wiki?curid=669755", "title": "Gorontalo (hiria)", "text": "Gorontalo () Indonesiako hiria da, Gorontalo probintziako hiriburua, Sulawesi uhartearen iparraldean dagoena. 64,8 kilometro koadroko eremua du, eta 2010ean 180.127 biztanle zituen."}
{"id": "669757", "revid": "512", "url": "https://eu.wikipedia.org/wiki?curid=669757", "title": "Lex Hieronica", "text": "Lex Hieronica erromatar kode legala zen, Hieron II.a Sirakusakoak ezarritakoa. Hieronek hasiera eman zion oparitasunezko eta bakezko 50 urteko aldiari. Garai horretan, Sirakusa izan zen antzinitateko hiririk ezagunena. Erromatarek legezko sistema legal hau onartu zuten Sizilia administratzeko."}
{"id": "669758", "revid": "105290", "url": "https://eu.wikipedia.org/wiki?curid=669758", "title": "Magia zuri", "text": "Magia zuria gauzak eta egoerak aldatzeko erabiltzen diren liturgiak edo metodoak dira, logikatik kanpo gelditzen direnak, alegia. Askotan, magia zuria izpiritu txarrak uxatzeko erabiltzen da; baita ere etxeak eta pertsonak babesteko. Antzina magiaren erabilera oso zabaldua zegoen munduko kultura guztietan; inguru horietan magia zuria sozialki onartua zegoen eta egunerokotasunean txertatuta zegoen. Adibidez, haur eta seaska kanta askok umeak babesteko erabiltzen dira nahiz eta erabiltzaileek konszienteak ez izan. Magia zuriaren bidez helburu positiboak bilatzen dira, inoiz ez besteentzat txarrak edo kaltegarriak direnak.\nMagia zurian oso ohikoak dira naturan edo naturatik hartutako elementuekin egiten diren erritoak.\nEuskal Herrian horrelako magia eragiten zuten pertsona asko izan dira, esaterako Maritxu G\u00fcller, \"Uliako sorgin ona\" bezala ezagututa.\nMagia beltza zuriaren antonimoa bezala ikus daiteke."}
{"id": "669759", "revid": "58701", "url": "https://eu.wikipedia.org/wiki?curid=669759", "title": "Magia zuria", "text": ""}
{"id": "669760", "revid": "105290", "url": "https://eu.wikipedia.org/wiki?curid=669760", "title": "Xakearen Oscarra", "text": "Xakearen Oscarra urtero xake jokalari onenari ematen zaion nazioarteko saria da. Xakean adituak diren mundu osoko kazetariek erabakitzen dute irabazlea nor den, botu bidez. 1967tik banatzen den saria da, eta oso sari prestigiotsua da. 1989tik 1994ra ez zen saririk eman."}
{"id": "669761", "revid": "1545", "url": "https://eu.wikipedia.org/wiki?curid=669761", "title": "Verres", "text": "Kaio Verres edo Kaio Lizinio Verres (; K.a. 120-43) erromatar politikoa nabarmendu zen Sizilian despotikoki gobernatzeagatik. Ez da ezagutzen zein zen haren gens, baina litekeena da Gens Lizinia izatea.\nBiografia.\nKarrera politikoa.\nGuda zibila sortu zenean Gaio Mario eta Luzio Kornelio Silaren artean, lehenbizi popularrak lagundu zituen nahiz eta laster desertatu eta optimateen alde ezarri zen. K.a. 80an, kuestore izendatu zuten eta Gneo Kornelio Dolabelak Asia probintziako gobernu prokontsularrerako deitu zuen. Dolabelak eta Verresek elkarrekin jardun zuten probintzia arpilatzeko, K.a. 78 arte. Urte horretan, Dolabela Erromara deitu zuten fondoak bidegabe erabiltzeagatik. Dolabela kondenatu zuten, gehienbat, Verresek emandako frogekin, honela Verresek, erruduna bazen ere, barkamena lortu zuen.\nK.a. 74an, eroskerien bitartez, pretoretza lortu zuen. Pretore izanik, Verresek aginpideaz abusatu zuen, beste magistratuen eskumenetan sartuz, nahiz eta botere ofiziala ez izan. Siziliako magistratuordeko gobernua lortu zuen. Irla hau Erromarentzat gariaren ekoizlerik handienetariko bat izateaz gain, probintzia aberatsa bazen ere. Siziliarrak herri oparoa eta zoriontsua zen, baina Verresen gobernu pean Siziliaren premia gorriak eta hondamendia Lehen Gerra Punikoarena edo Bigarren Gerra Serbilarena baino handiagoak izan ziren. Gari kultibadoreek eta zerga biltzaileek porrot egin zuten zergak handiegiak zirelako eta kontratuak indargabetzen zizkielako. Verresen agenteek tenpluak eta etxe pribatuak arpilatu zituzten arte-lanak lapurtzen. Erromatar hiritarrak baztertuak izan ziren.\nVerresen kontra erabilitako beste kargu bat izan zen Hirugarren Gerra Serbilaren garaian, Espartakoren kontra larritasunezko dirua erabili izana. Verresek lur-jabe handien esklaboak atxilotu zituen eta Espartakoren matxinadan parte hartzeaz leporatu zien. Jarritako zigorra gurutzean hiltzea izango zen baina, Verresek iradokita, zentzuzko eroskeriaren truke aske gera zitezkeen. Esklaboen aldeko lur-jabeei matxinadarekin bat egiteaz leporatu zien eta preso hartu zituen norberak bere askatasuna ordaindu arte.\nVerres, K.a. 70an, Erromara itzuli zen eta, siziliarrek eskatuta, Zizeronek auzipetu zuen irlan egindako ankerkeriengatik. Verresek ez zuen bakarrik garaiko abokaturik bikainena kontratatu, (Kinto Hortensio Hortalo) baizik eta Erromako itzal handiko patrizio familia-buruen begikotasuna bazuen ere.\nEpaiketa eta erbesteratzea.\nEpaimahaia senatariz osaturik zegoen, horietariko batzuk Verresen lagunak. Hala ere, epaimahai-buruak, Manio Azilio Glabrionek, akatsik gabeko zintzotasuna zuen eta horren aholkulariak eroskeriaren aurrean immuneak ziren. Verres, K.a. 69 arte, alperrik saiatu zen epaiketa atzeratzen. Urte horretan haren laguna Kinto Zezilio Metelo Kaprario Kr\u00e9tico epaimahai-burua izango zelako. Hortensio bitan saiatu zen epaiketa atzeratzen. Lehenean Bitiniako gobernadorearen epaiketak Verresenak baino lehentasun handiago omen zuelako. Argudio horrek porrot egin zuenean, Hortensiok jaien osterako atzerapena eskatu zuen. Honela, Glabrionek denbora gutxi izango zuen epaiketa egiteko eta epaimahai eta epaimahai-buru berria, Kaprario Kretiko manipulagarriagoa izango ziren. Hala ere, Zizeronek abuztuan froga eta lekuko berriak ekarri zituen epaiketaren formatua ez aldatzeko. Zizeronek argudiaketa labur baino ele-ederrekin zabaldu zuen epaiketa.\nArgudiaketaren eragina hain erabatekoa izan zen non Hortensiok ezin baitzuen ezer erantzun eta haren bezeroari gomendatu zion borondatezko erbesteratzea, modu horretan ondasun gehienak mantenduko zituen. Epaiketaren ondorioa azaldu baino lehen, Verresek Massiliarako bidea hartu zuen. Verres erbestean K.a. 43arte bizi zen, Marko Antoniok proskribatu zuen arte, dirudienez Korintoko brontze batzuk ez emateagatik. Hala ere, arrazoi honek ez dirudi erreala denik, Antonioren kontrako propaganda izan zitekeen\nBeharbada, Verres ez zen hain ankerra izan, Zizeronek zioen moduan. Verresi buruz dakigun guztia Zizeronen hitzaldian oinarritzen garelako. Edonola ere, Erromak probintzietara bidalitako gobernadorerik txarrenetarikoaren bat izan zen."}
{"id": "669762", "revid": "56334", "url": "https://eu.wikipedia.org/wiki?curid=669762", "title": "Italiako Errepide txirrindularitzako Txapelketa", "text": ""}
{"id": "669763", "revid": "46380", "url": "https://eu.wikipedia.org/wiki?curid=669763", "title": "Scener ur ett \u00e4ktenskap", "text": "Scener ur ett \u00e4ktenskap (euskaraz \"Ezkontz Eszenak\") 1973ko Ingmar Bergman suediar zinema zuzendari eta gidoigileak zuzendu eta idatzitako drama film eta telesail labur bat da. Liv Ullmann, Erland Josephson, Bibi Andersson, Gunnel Lindblom eta Barbro Hiort af Orn\u00e4s aktoreek antzeztu zuten.\nArgumentua.\nMarianne eta Johanek (Liv Ullmann eta Erland Josephson) osatutako bikote baten atalkako kronika bat da, hogei urte inguruko aldian. Etengabeko eztabaidak izan arren, bata bestearekin elkarrekin batera bizitzeko eginak daudela dirudi.\nAktoreak.\nTelesail laburra:\nFilma:"}
{"id": "669765", "revid": "105290", "url": "https://eu.wikipedia.org/wiki?curid=669765", "title": "Altxaera", "text": "Altxaera edo baita aurretiko bista, marrazketa tekniko edo ingeniaritza eta arkitektura eremuan, objektu edo eraikin baten proiekzio ortogonalaren irudikapen laua da, perspektiba kontuan hartu gabe eta objektu edo eraikinaren proportzio guztiak mantenduz.\nAltxaera lortzeko, elementuaren proiekzio paraleoaz baliatzen da, proiekzo paralelo hau elkarzuta den plano batean ezarriz. Sistema diedrikoaren irudikapen nagusia, altxaera da, oinplanoarekin batera. Alboko altxaerak ere ezinbestekoak dira objektu edo eraikinaren osotasunaz jabetzeko.\nEskalan egindako altxaerei esker irudikatutako gaien benetako neurriak ezagutzea posible da, horregatik ezinbesteko erabilgarritasuna du arkitekturari eta ingeneritzari lotutako irudipenetan eta ingeneritzako edo arkitekturako edozein proiektuetan behar-beharrezkoak dira."}
{"id": "669768", "revid": "46380", "url": "https://eu.wikipedia.org/wiki?curid=669768", "title": "H\u00f6stsonaten", "text": "H\u00f6stsonaten (; euskaraz \"Udazkeneko Sonata\") 1978ko Ingmar Bergman suediar zinema zuzendari eta gidoigileak zuzendu eta idatzitako drama film bat da.\nFilmak piano-jotzaile ospetsu bat eta bere alaba arduragabearen arteko gatazka azaltzen du. Ingrid Bergman aktorearen zinemarako film batetako azken antzezpena izan zen. Soinu banda Fr\u00e9d\u00e9ric Chopin poloniar musikagilearen piano doinuek osatu zuten.\nArgumentua.\nCharlotte (Ingrid Bergman) nazioartean ospea duen piano-jotzailea da. Bi alaba ditu: Helena (Lena Nyman) duela urte askotatik ezgaitua dago. Eva (Liv Ullmann), alaba zaharrenak, bere seme bakarra istripu batean itota galdu du, eta Suediako herri bateko Viktor (Halvar Bj\u00f6rk) izeneko apaiz luterano batekin ezkondua dago. Charlotte urte askoz bere lankide eta lagun izan den Leonarden heriotza ikusi berri du. Evak bere ama duela zazpi urtetatik ez du ikusi, hortaz, Leonarden heriotzaren gertaera amari idatzi eta elizetxean egun batzuk atseden har dezan eskatzeko aprobetxatuko du.\nCharlotte etxera iritsiko da. Bere ailegatzearen ondoren, Evak amari Helena bere eta Viktoren zaintzapean bizi dela jakinaraziko dio, amak ospitalean zela uste arren. Gordintasun emozionalez beteriko solasaldi batean, Charlotte eta Evren artean urteetan egon diren oroitzapen eta umiliazioak azaleratuko dira. Ama eta alabaren gaueko solasaldian zehar emozioek gainezka egingo dute. Dena baretzean, Charlottek aintziraren alboko etxea lasaitasunez utzi eta bere piano kontzertista hiritar bizimoduari berrekingo dio. Parrokia txikian, Eva eta Viktorrek beren bizimodu lasaiarekin jarraituko dute, Helena zainduz eta desagertutako euren semearen oroitzapenarekin batera."}
{"id": "669772", "revid": "56334", "url": "https://eu.wikipedia.org/wiki?curid=669772", "title": "Alan Kurdi", "text": "Alan Kurdi (), hasieran Aylan Kurdi bezela ezagutua (2012 - 2015eko irailaren 2a), kurdu jatorriko hiru urteko mutil Siriarra izan zen. Irailaren 2an Turkiako Mediterraneoko hondartza batean itotako bere hilotzaren argazkia mundu mailan ezaguna bihurtu zuen. Bere familia, Siriako Gerra Zibiletik ihesi zihoala, Canadara heldu nahi zuen. Guzti hau Europako Errefuxiatuen Krisiaren barnean gertatutako atal latza izan zen.\nArgazkia turkiar kazetari batek atera zuen eta abiadura azkarrean mundu mailan hartu zuen oihartzuna. Kurdiren familia Canadara heldu nahi zuen. Honen ondorioz, berak jazan zuen istripuak Canadako hauteskundeetan eragina izan zuen .\nHistoria.\nAlan Kurdik Kobanetik ihes egin zuen gurasoekin eta anaiarekin. Siriako Kurdistan eskualdea utzita Turkian ezarri ziren aldi batez. Hor jaso zuen familiak Kurdi izena, jatorri etnikoaren erreferentzia gisa. Turkiatik Greziarako zeharkaldian, baina, haien plastikozko ontzi txikia hondoratu egin zen, eta aita ez beste familia kideak ito egin ziren.\nAlan 3 urteko umea hil zenean errefuxiatuen krisiak astindua zuen Europa: Mediterraneoa hilerri erraldoi bihurtuta, Grezia eta Italia errefuxiatuei harrera egiteko azpiegitura nahikorik gabe, eta Balkanetako bidean barna milaka pertsona baldintza kaskarretan aurrera egin nahian. Europar Batasunak erakutsia zuen ordurako asilo eskubidea bermatzeko borondate falta.\nAurretik ere argitaratu izan ziren hildako haur errefuxiatuen irudiak. Baita ondoren ere. Baina, fenomeno mediatiko bihurtuta, nazioarteko egunkari handienek azalean argitaratu zuten Alan Kurdiren argazkia . Giza eskubideen aldeko hamaika erakunderen eta milaka ekintzaileren salaketek eta ahaleginek lortu ez zutena ordu batzutan egin zuen irudi hark: Europako herritarren kontzientziak iratzartzea.\nErrefuxiatuen tragedia bete-betean sartu zuen irudiak herrialde aberastuen etxeetan, eta elkartasun uholdea piztu zuen. Iraileko lehen egunetan nabarmen igo ziren migratzaileekin eta iheslariekin lan egiten duten erakundeei egindako ekarpenak.\nGizartearen haserrearekin batera, ordura arte hotz agertutako agintariek erreakzionatu zuten. \u00abHunkitu\u00bb egin zuen irudiak David Cameron orduko Erresuma Batuko lehen ministroa. Boto-emaileen zigorraren beldur edo, iheslarien dramari heltzeko neurriak iragarri zituzten; Alemaniak Hungarian harrapatuta zeuden errefuxiatuak hartzea onartu zuen, eta Erresuma Batuak agindu zuen 2020ra arte urtean 4.000 iheslari hartuko zituela \u2014Greziara egunean pertsona gehiago iristen ziren orduan\u2014.\nAlanen heriotzaren ondorengo egunetakoa da Europako Batzordeak proposatutako kuota sistemarena ere. Italiako eta Greziako 120.000 iheslari batasuneko herrialdeen artean kuota bidez banatzeko sistema eratu zuten. Urtebetera, emaitza oso eskasa izan zen; 5.142 pertsona besterik ez zuten banatu.\nIzan ere, fenomeno mediatiko oro bezala, Alanen gorpuaren irudiak indarra galdu zuen denboraren joanarekin."}
{"id": "669773", "revid": "42829", "url": "https://eu.wikipedia.org/wiki?curid=669773", "title": "Aylan Kurdi", "text": ""}
{"id": "669775", "revid": "512", "url": "https://eu.wikipedia.org/wiki?curid=669775", "title": "Edo (argipena)", "text": "Edo hitzak adiera zenbait ditu:"}
{"id": "669776", "revid": "512", "url": "https://eu.wikipedia.org/wiki?curid=669776", "title": "Rod Canion", "text": "Joseph Rodney \"Rod\" Canion (Texas, AEB, 1945eko urtarrilaren 19a) estatubatuar ingeniaria da. Ingeniaritza elektrikoa ikasi zuen, eta informatikan espezializatu zen. 1968an Texas Instruments, Inc. enpresan hasi zen lanean, eta han egon zen 1981 arte. 1982an Compaq Computer enpresa sortu zuen. IBMren lehen ordenagailu eramangarria eta PCrekin bateragarria asmatu zuen. 1991n Compaq Portable 486c koloretako PC berria merkaturatu zuen, eta handik egun batzuetara enpresan zuen kargua galdu zuen. 1992an Insource Technology Corporation enpresa sortu zuen."}
{"id": "669777", "revid": "46380", "url": "https://eu.wikipedia.org/wiki?curid=669777", "title": "Julio Cano Lasso", "text": "Julio Cano Lasso (Madril, Espainia, 1920ko urriaren 30a - ibid., 1996ko abenduaren 7a) espainiar arkitektoa izan zen. Ferragni, Libera, Vacano eta Moretti italiarren eragina du bere obrak, baita Amsterdamgo Eskolarena ere. Lehiaketa ugaritan parte hartu zuen eta askotan irabazi zuen. Aski ezagunak dira Canok eginiko Bilboko erakustazoka eta Madrilgo Valle de los Ca\u00eddos (Gerra Zibilean Francoren alde borrokatu eta hildakoen omenezkoa). Etxebizitza sozialei ere arreta berezia eskaini izan zien. Arrazionalismo kutsua dute bere obra ezagun askok: Ourenseko Lanbide Unibertsitateak (1974-75) eta Madrilgo P.P.O.ren Eraikin Zentralak, adibidez. Bere azken lan aipagarrienak Santiago de Compostelako auditorioa (1986), Sevillako Exporako Espainiaren pabiloia (1992) eta Madrilgo Nationale-Nederlanden eraikina (1991) dira."}
{"id": "669781", "revid": "105290", "url": "https://eu.wikipedia.org/wiki?curid=669781", "title": "Hamnstad", "text": "Hamnstad (euskaraz \"Portu Hiria\") 1948ko Ingmar Bergman suediar zinema zuzendari eta gidoigileak zuzendu eta idatzitako film dramatikoa da. Nine-Christine J\u00f6nsson, Bengt Eklund, Mimi Nelson, Nils Hallberg eta Stig Olin aktoreek antzeztu zuten.\nArgumentua.\nG\u00f6stak (Bengt Eklund) G\u00f6teborg hiriko portuan zamalari bezala lan egiten du. Egun batez, itotzeko zorian zegoen Berit (Nine-Christine J\u00f6nsson) izeneko neska gazte bat salbatuko du. Gerora, dantzaldi batean berriz ere elkar topo egingo dute. Berit, oso gazte independentea da, gau bateko bere maitaleak ez ditu sekulako berriz ere ikusten; baina G\u00f6sta salbuespena izango da."}
{"id": "669782", "revid": "17", "url": "https://eu.wikipedia.org/wiki?curid=669782", "title": "Edo", "text": ""}
{"id": "669783", "revid": "512", "url": "https://eu.wikipedia.org/wiki?curid=669783", "title": "Pieter Boel", "text": "Pieter Boel (Anberes, 1622 - Paris, 1674) Barroko garaiko flandriar irudigile, irarle eta margolaria izan zen. Bere margoen gaiak,\u00a0animaliak, ehiza-agerraldiak eta izadi hilak\u00a0izan ziren.\nJan Boel irarlearen semea. \u00a01622 urteko urriak 10ean Anberesen bataiatu zuten. Jan Fytekin batera, gazte zela, Italiara joan eta 1647. eta 1649. urteetan Genovan egon zen. 1650 urtean, Anberestik itzulita, San Lukas margolarien elkartean onartua izan zen. 1669. urte inguruan Parisen\u00a0Charles Le Brunen (1619-1690) agindu pean erregeentzako tapizetako animaliak irudikatzen lan egin zuen, hauetako asko Louvre museoan ikusgai.\u00a0\nAnimalien arloan aditua zenez,\u00a0Jacob Jordaens eta\u00a0Erasmus Quellinus II\u00a0margolariekin elkar lanak egin zituen.\u00a0Bere izadi hiletako margolanetan Jan Fyten eragina nabarmena zen, eta, ehiza-animaliez gain, apaintzeko balio handia duten gauzakiak sartu ohi zituen. Bere margoen artean, Pradoko Museoan dauden bi lan hauek aipagarriak dira:\u00a0\"Ehiza eta txakurrak\" eta \"Armak\u00a0eta gerra tramankuluak.\""}
{"id": "669785", "revid": "105290", "url": "https://eu.wikipedia.org/wiki?curid=669785", "title": "Kapet etxea", "text": "Kapet etxea (), baita Frantzia etxea ere deitua (\"la maison de France\"), edo laburtuz the Capets Frantziako hirugarren dinastiako erregeak izan ziren.\nIzenaren jatorria.\nFrantziako hirugarren errege dinastiaren sortzaile izan zen Hugo I.ari, abade titulua zuela eta, eman zioten izena. Gero hala deitu zieten dinastia honetako erregeei. Frantziako Iraultzaren garaian, honela deitu zieten Luis XVI.ari eta haren ahaide guztiei.\nHistoria.\nKarolingioen ondokoak ziren (Hugo Kapet, lehen kapetarra, 987), eta 1328ra arte egon ziren agintean (Karlos IV.a Frantziakoa, azken kapetarra). 987an Paris inguruko lurralde txiki batean agintari zirelarik, arian-arian bereganatu zituzten eremu feudal nagusiak, ezkontzaz edo bestelako hitzarmenen bidez (Artois, Vermandois, Valois, Xanpaina, Lyon), herentziaz (Tolosako konderria), konkisten bidez (Normandia, Maine, Anjou, Touraine, Poitou, Auvernia eta Languedoc) edo erosita (M\u00e2congo konderria). 1328. urtean Flandes, Bretainia, Akitania eta Burgundia ez zeuden oraindik Frantziako koroaren mendean."}
{"id": "669786", "revid": "6327", "url": "https://eu.wikipedia.org/wiki?curid=669786", "title": "Hugo Kapet", "text": ""}
{"id": "669787", "revid": "1519", "url": "https://eu.wikipedia.org/wiki?curid=669787", "title": "Burtze\u00f1ako zubia (margolana)", "text": "Burtze\u00f1ako zubia () 1926. urtearen inguruan Aurelio Artetak egindako margolan ezaguna da. Lan hau Artetaren interes sozialetan kokatu dezakegu. Irudia melankolia handikoa da, ziur aski festa egun baten isla langile-auzategi batean.\nDeskribapena.\nKonposizioa zubiaren burdinazko egiturak erakusten duen erronbo batez markoztatuta dago. Irudiek itxura geometrikoak dituzte, kubismoaren gustukoak nolabait. Koloreek, bestetik, garrantzi handia dute, oso gama zabalean erabiliak baitaude: batzuk nahiko hotzak, grisak eta urdinak, bestetzuk beroak, gorriak eta marroiak. Perspektibak ere garrantzi handia du, lanari sakontasunaren sentsazioa emanik.\nBurtze\u00f1ako zubia Barakaldo eta Bilbo artean dago, Cadagua ibaiaren gainean. Atzean, langile-etxeak ikusten dira eta lantegi baten tximinia. Paisaia horretan elementu askok melankolia azaltzen dute: pobretasuna nabarmena da, kutsadura... Ikusten den pertsona abailduta ematen du. Izadia paisaiatik baztertuta dago: ibaiak ur horiak erakusten ditu eta ez da begetaziorik ikusten. Zaldi bat eta bere zalduna dira paisaia hil horretan salbuespenak."}
{"id": "669788", "revid": "105290", "url": "https://eu.wikipedia.org/wiki?curid=669788", "title": "Jambi", "text": "Jambi (, jawiz: ) Indonesiako 34 probintzietako bat da, Sumatrako erdi-ekialdea hartzen duena. 50.058 kilometro koadroko eremua du, eta 2014an 3.408.542 biztanle zituen. Hiriburua Jambi hiria da."}
{"id": "669789", "revid": "467", "url": "https://eu.wikipedia.org/wiki?curid=669789", "title": "Xakeko Oscar saria", "text": ""}
{"id": "669791", "revid": "56334", "url": "https://eu.wikipedia.org/wiki?curid=669791", "title": "San Petersburgo (Florida)", "text": ""}
{"id": "669792", "revid": "56334", "url": "https://eu.wikipedia.org/wiki?curid=669792", "title": "Kennedy Espazio Gunea", "text": ""}
{"id": "669793", "revid": "56334", "url": "https://eu.wikipedia.org/wiki?curid=669793", "title": "DeLand (Florida)", "text": ""}
{"id": "669794", "revid": "336", "url": "https://eu.wikipedia.org/wiki?curid=669794", "title": "Oilo-ipurdi", "text": "Oilo-ipurdia larruazaleko erreakzio fisiologikoa da hotza, izua edo zirrararen aurrean. Ekintza erreflexua da, nahi gabekoa, muskulu edo gihar ile-zutitzaileak uzkurtzen direnean agertzen dena. Hotzak eta aipatutako emozioek (beldurrak, zirrarak, plazerrak...) larruazaleko gihar horietan eragiten dute, bertako ileak tente jarriz.\nLarruazalean ile asko dituzten animaliengan ile eta biloaren tentetze horrek aire geruza bat sortzen du, hotzaren aurka isolatzaile moduan jarduten duena.\nLarruazaleko gihar ile-zutitzaileak hipodermisen daude, eta nerbio-sistema sinpatikoaren kontrolpean."}
{"id": "669795", "revid": "105290", "url": "https://eu.wikipedia.org/wiki?curid=669795", "title": "F\u00e4ngelse", "text": "F\u00e4ngelse (euskaraz \"Presondegia\") 1949ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Doris Svedlund, Birger Malmsten eta Eva Henning aktoreek antzeztu zuten.\nArgumentua.\nMartin Grand\u00e9 (Hasse Ekman) zinema zuzendariak antzina bere matematika irakaslea izan zen Paulen (Anders Henrikson) bisita jaso du, azken honek infernuaren errealitatea Lurrean nolakoa litzaketenari buruzko film bat egitea proposatuko dio. Martinek idea hau Thomas idazlea eta haren Sofi emazteari azalduko die (Birger Malmsten eta Eva Henning). Thomasek filmerako behar duen protagonista ezagutzen duela aipatuko die: Birgitta Carolina (Doris Svedlund) izeneko emagaldua elkarrizketa baitu.\nSarrera honen ondoren urte erdi igaroko da. Birgitta Carolinak haur bat erditu eta bere proxeneta den Peterrek eta haren arreba Linneak (Irma Christenson) haurra abandonatu dezan konbentzituko dute. Thomas eta Sofik edan eta elkarren artean liskarrak izaten dituzte, halako liskar batean Sofik Thomasi buruan botila batekin kolpatuko du. Ondorioz, poliziak Birgitta Carolina atxilotuko du. Komisaldegian bere emaztea hil duela uste duen Thomasekin topo egingo du. Poliziak Peter galdekatu eta hark emagaldua errugabetu ondoren, Birgitta Carolina aske utziko dute. Ondoren, Thomasek Sofi ez dagoela hila jakingo du, baina utzi egin duela.\nThomasek berriz ere Birgitta Carolina topo egingo du. Biak Thomas haurra zela egon zen ostatura joango dira. Proiektore zahar batekin, Thomasek atikoaren horman zinema mutuko umorezko film bat proiektatuko du. Birgitta Carolinak amets egingo du. Thomasek haren abandonatutako haurraz hitz egin dezan lortuko du, Peterrek egunkarian haurtxo baten gorpua topatu dutela irakurri eta Sofiren bila joango da, bide batez Thomas non dagoen azalduz. Thomasek Sofiri Birgitta Carolina maite duela eta lagundu nahi diola esango dio. Birgitta Carolinaren bezero batek bortxatu egingo du. Peterrek emagaldua sotoan eta eskuetan labana bat duela topatuko du. Birgitta Carolina hil egingo da.\nThomas Sofirekin itzuliko da. Martin bere estudioan Paulekin berrelkartuko da. Filmaren ideia jada ez da taxuzkoa. Filmak galdera batekin amaitu beharko luke... eta jada ez dago nori galdeturik."}
{"id": "669796", "revid": "512", "url": "https://eu.wikipedia.org/wiki?curid=669796", "title": "Tanguy dorrea", "text": "Tanguy dorrea (, ) Bretainiako Brest hirian dagoen dorre bat da. Penfeld ibaiaren ertzean dago, Bresteko badiaren bihotzean.\nHistoria.\nEz da ezaguna noiz eraiki zen baina posible da ingelesek altxatu izana XIV. mendean hiria okupatu zutenean. Helburua ibaiaren ahoa babestea zen, alde batean gaztelua eta bestea dorrea izanik.\n1341ean Jean de Montforteko ingelesen eskutatik askatu zuen eta 1397an Jon V.a Bretainiako dukeak hartu zuen. Le Ch\u00e2tel-eko lorden epaitegia bihurtu zen orduan eta 1580an Rohan-Gu\u00e9m\u00e9n\u00e9 familiak erosi zuen. 1786an Frantziako erregeak eskuratu zuen eta Frantziako Iraultzaren ondoren\nhainbat eskutatik pasa zen. 1862an Barill\u00e9 arkitektoak txinatar estiloko teilatua gehitu zion.\n1954an Bresteko udalak erosi zuen."}
{"id": "669797", "revid": "105290", "url": "https://eu.wikipedia.org/wiki?curid=669797", "title": "Belabieta", "text": "Belabieta Gipuzkoako Tolosaldea eskualdearen ekialdean dagoen mendi bat da. Bertaratzeko ohiko abiapuntuak Izaskun (ordu 1 eta erdi), Berastegi (ordu 1 eta erdi) eta Berrobi (ordu 1 eta erdi) dira.\nGailur biribildua du eta Uzturre-Ipuli\u00f1o mendatean dago. Uzturre menditik mendebaldera, eta Loatzo, Arrizurieta eta Arnabar mendietatik hurbil."}
{"id": "669799", "revid": "105290", "url": "https://eu.wikipedia.org/wiki?curid=669799", "title": "Recouvrance zubia", "text": "Recouvrance zubia () Bretainiako Brest hirian dagoen zubi altxagarria da. Penfeld ibaia gurutzatzen du eta 70 metrotako altuerarekin Europako zubi altxagarri altuena da.\nHistoria.\n1950 eta 1954 artean eraiki zen eta 1970 bitartean Bresteko trolebusek zeharkatu zuten. 2012an zubia berriztu egin zuten tranbia pasa ahal izateko."}
{"id": "669802", "revid": "119347", "url": "https://eu.wikipedia.org/wiki?curid=669802", "title": "Jambi (hiria)", "text": "Jambi (; jawiz: ; ) Indonesiako hiri eta portua da, Jambi probintziako hiriburua, Sumatra uhartearen ekialdean dagoena. 205,38 kilometro koadroko eremua du, eta 2010ean 531.857 biztanle zituen. Srivijaya malaisiar erresumako hiriburua izan zen. Petrolioa eta kautxua esportatzen dira bertako portutik."}
{"id": "669804", "revid": "105290", "url": "https://eu.wikipedia.org/wiki?curid=669804", "title": "Lampung", "text": "Lampung () Indonesiako 34 probintzietako bat da, Sumatra uhartearen hegoaldea hartzen duena. Sondako itsasartearen ertzean dago, Java uhartearen parez pare. 34.623 kilometro koadroko eremua du, eta 2014an 9.549.079 biztanle zituen. Hiriburua Bandar Lampung da. Nekazaritzan eta arrantzan oinarritzen da bertako ekonomia."}
{"id": "669806", "revid": "12788", "url": "https://eu.wikipedia.org/wiki?curid=669806", "title": "Bandar Lampung", "text": "Bandar Lampung (; jawiz: ) Indonesiako hiria da, Lampung probintziako hiriburua, Sumatra uhartearen hegoaldean dagoena. 169,2 kilometro koadroko eremua du, eta 2010ean 881.801 biztanle zituen."}
{"id": "669807", "revid": "512", "url": "https://eu.wikipedia.org/wiki?curid=669807", "title": "Karl Friedrich Lessing", "text": "Karl Friedrich Lessing (1808ko otsailaren 15a \u2013 1880ko urtarrilaren 4a) alemaniar paisaia margolaria izan zen. Aitona\u00a0Gotthold Ephraim Lessing. zuen.\nBizitza.\nBreslautik gertu jaioa Berlin Akademian\u00a0Heinrich Anton D\u00e4hling-en ikaslea izan zen. Hasieran paisaiak egiteari ekin zion eta garai hartan\u00a0Caspar David Friedrich-en margoen eragina izan zuen.\u00a01826 urtean \"Hilerriaren Hondakinak \"margoarekin sari bat jaso zuen.\u00a0Friedrich Wilhelm Schadow-ekin batera\u00a0D\u00fcsseldorf-era joan zen eta bertan ikasketak jarraitu zituen, pintura historikoan sakonduz.\u00a01830 urtean , Schadow Italiara joan zenean, Lessing akademiako zuzendari izendatu zuten eta horrek eragin handia izan zuen\u00a0D\u00fcsseldorf-eko pintura eskolan. Berak egindako\u00a0\"Das trauernde K\u00f6nigspaar\"\u00a0(\"Errege Parearen Dolua\") margoak ospe itzela eman zion. \u00a01837 urtean Parisen urrezko domina saria jaso zuen. 1858 urtean Karlsruhe\u00a0galeriako zuzendari izendatu zuten eta bere heriotza arte, margolaritzari ekin zion\u00a01880."}
{"id": "669810", "revid": "46380", "url": "https://eu.wikipedia.org/wiki?curid=669810", "title": "Ansikte mot ansikte", "text": "Ansikte mot ansikte (euskaraz \"Aurrez Aurre\") 1976ko Ingmar Bergman suediar zinema zuzendari eta gidoigileak zuzendu eta idatzitako drama film bat da. Liv Ullmann, Erland Josephson, Gunnar Bj\u00f6rnstrand, Aino Taube eta Kristina Adolphson aktoreek antzeztu zuten.\nEmakumezko aktore onenaren Oscar Sariaren (Liv Ullmann) eta Zuzendari onenaren Oscar Sariaren (Ingmar Bergman) izendapenak jaso zituen.\nArgumentua.\nJenny Isaksson doktorea (Liv Ullmann) lanbidez psikiatra da eta beste psikiatra batekin ezkondua dago (Sven Lindberg). Biak alaba nerabe baten (Helene Friberg) gurasoak dira eta euren lanetan arrakasta duten senar-emazteak dira, baina senarra eta alaba etxetik kanpo dauden aldi batean Jenny piskanaka-piskanaka krisialdi batean barneratuko da. Ezinegona sortarazten dioten iraganeko irudi eta emozioek jarraitzen dute, eta azkenik, emazte, mediku eta pertsona gisa mentalki gainezka egiten hasiko da."}
{"id": "669811", "revid": "42829", "url": "https://eu.wikipedia.org/wiki?curid=669811", "title": "Nurembergeko legeak", "text": ""}
{"id": "669812", "revid": "15795", "url": "https://eu.wikipedia.org/wiki?curid=669812", "title": "Estalingradoko guda", "text": ""}
{"id": "669813", "revid": "42829", "url": "https://eu.wikipedia.org/wiki?curid=669813", "title": "Postdameko Konferentzia", "text": ""}
{"id": "669814", "revid": "42829", "url": "https://eu.wikipedia.org/wiki?curid=669814", "title": "Bizargorri Plana", "text": ""}
{"id": "669815", "revid": "6327", "url": "https://eu.wikipedia.org/wiki?curid=669815", "title": "Itun Germaniar-Sobietarreko isilpeko protokoloa", "text": ""}
{"id": "669817", "revid": "512", "url": "https://eu.wikipedia.org/wiki?curid=669817", "title": "Oklusio (argipena)", "text": "Oklusio hitzak adiera zenbait ditu:"}
{"id": "669818", "revid": "17", "url": "https://eu.wikipedia.org/wiki?curid=669818", "title": "Oklusio", "text": ""}
{"id": "669819", "revid": "105290", "url": "https://eu.wikipedia.org/wiki?curid=669819", "title": "Molukak (probintzia)", "text": "Molukak () Indonesiako 34 probintzietako bat da, Moluka uharteetako erdialdea eta hegoaldea hartzen dituena. 46.914 kilometro koadroko eremua du, eta 2014an 1.802.827 biztanle zituen. Hiriburua Ambon da."}
{"id": "669821", "revid": "336", "url": "https://eu.wikipedia.org/wiki?curid=669821", "title": "Abdelkader El Djezairi", "text": "Abdelkader ibn Muhieddine (Guetna, Otomandar Aljeria, Otomandar Inperioa, \u2013 Damasko, Siriako Valierria, Otomandar Inperioa, ), ( '), Abdelkader emirra edo Abdelkader El Djezairi moduan ere ezaguna, Aljeriako emirra izan zen.\nFrantziar kolonialismoaren kontrako borrokagatik ezaguna da, eta aljeriar nazioaren aitatzat jotzen da. Literaturgintzan ere aritu zen.\nAbdelkader pastorala antolatu zuten Zuberoan 2021ean Jean-Louis Davant euskaltzainak idatzi testuan oinarri gisa hartuta. Davantek, Frantziako milaka gaztek bezala Aljeriako gerlan parte hartu zuen. Han 103 euskal herritar hil ziren gerlan, horien artean 22 xiberotar. Abdelkader mende eta erdi lehenago aritu zen gudari Aljerian bere lurra, herria, eta fedea zaintzen, Frantziako kolonialismoaren aurka Pastoralean ohikoa izaten da ate urdinetik ateratzea, baina kasu honetan Aljeria inbaditu zutenak ate gorritik atera dira. Kristau eta musulmanen arteko harremanak lantzen ditu pastoralak, haien arteko zubiak eta gogoetak sorrarazten.\nBizitza.\nIzen oneko familia batean jaio zen, amak irakatsi zion irakurtzen eta idazten, eta aitarengandik jaso zituen lehen erlijio eta teologia lezioak, sufien filosofia barneratuz. Gaztetatik hezkuntza ona jaso zuen, legedia, gramatika, teologia, eta zientziak ikasi zituen, eta interes berezia zuen politika eta herri kristauen historia ikasteko.\n1830ean frantziarrek lurraldea okupatu zutenean, bertakoek uko egin zioten haien aginpidea onartzeari. Abdelkaderren aita eri zenez, Abdelkaderrek familiaren lidergotza hartu eta tribuak batu zituen bere gidaritzapean.\n1832an sultan izendatu zuten jarraitzaileek, baina Abdelkaderrek uko egin zion tituluari, ez zegokiolakoan, eta emir titulua erabili zuen (24 urte zituen). Frantsesen aurkako gerra santua (jihad) aldarrikatu eta gidatu zuen hamabost urtez.\nEmirraren garaipenak tarteko, Desmichels tratatua izenpetu zuen frantziarekin, 1834an. Gatazkak, ordea, 1837 urterarte jarraituko zuen, non frantziak zenbait lurralde Abdelkaderren kontrolpean utzi zituen, baina beti ere Frantziaren menpe (Tafnako tratatua).\nBere kontrolpeko eremua egonkortze eta garatzeari ekin zion Abdelkaderrek: zerga bilketa, hezkuntza eta osasun sistemak martxan jarri zituen, eta eskubide zibilien eta gerra presoen traturako arautegi bat ere ezarri zuen, haien eskubideak errespetatzen zituena. Defentsa guneak eraiki eta gotortzeko lanak ere abiatu zituen. Hasieran Tagdemt-en finkatu zuen hiriburua, baina beranduago, Frantziarren erasopean, hiriburu nomada bat sortzeko planak egin zituen.\n1839an frantziar armada tratatuak debekatzen zizkion lurraldeetan espedizioak egiten hasi zen. Abdelkaderrek, tratatua hautsi zutela argudiatuz, erasoari ekin zion. Frantziako generalek lur-errearen estrategia jarri zuten martxan, biztanlerian gosea eta errepresioa zabalduz. 1842tik aurrera Frantziaren nagusitasuna nabarmentzen hasi zen. Azkenik, 1847an, gerlari gehienak sakabanaturik eta gotorlekuak harpilaturik, Abdelkader errenditu egin zen Alexandria edo Acrera bakean joatearen truke. Frantsesek, ordea, ez zuten akordioa errespetatu eta preso hartu zuten.\nPresondegian bost urte igaro ondoren, Ekialde Hurbilera abiatu eta Damaskon eman zuen bere bizitzaren bigarren aldiko denborarik gehiena, erlijiozko meditazioari emana eta obra mistikoak idatziz. Sirian zen bitartean, kristauen kontrako erreboltak baretzen ahalegindu zen Damaskon, eta han zeuden kristau askok berari esker salbatu omen zuten bizia.\nEragina.\nAbdelkaderrek eragin nabaria izan zuen Aljeria estatuaren sorreran. Haren arerioek ere haren gizatasuna goraipatu zuten hura hil eta gero ere, izan ere gerra presoei erakutsi zien begirunea ez zen batere ohikoa garai haietan.\n1846an sorturiko Iowako Elkader herriak Abdelkaderrengandik jaso zuen izena, fundatzaileek biziki miresten baitzuten kolonialismoaren kontra egin zuen borroka.\n2020ko Zuberoako pastorala Abdelkader pastorala izango zela iragarri zen, Jean Louis Davantek idatziriko testutik abiatuz. Alta, Covid izurritea zela eta, 2021ean jokatu zen."}
{"id": "669823", "revid": "96586", "url": "https://eu.wikipedia.org/wiki?curid=669823", "title": "Mohamed Ben Ahmed Abdelghani", "text": "Mohamed Ben Ahmed Abdelghani (, Ghazaouet, Aljeria, 1927ko martxoaren 18a - 1996ko irailaren 22a) aljeriar politikaria izan zen.\nBigarren mailako ikasketak egin zituen Oranen. 1943an, Messali Hadj buru zuen Aljeriako Herriaren Alderdiko kide egin zen. Frantziaren aurkako matxinada lehertu zenean (1954), Nazio Askatasunaren Frontearekin harremanetan hasi eta Kairora bidali zuten. 1956tik 1962ra bitartean, berriz, Aljeriako ekialde eta mendebaldeko hainbat gune militarretako buru izan zen. 1974an, gudarostea utzi eta Ahmed Medeghri hilberriaren ordezko izan zen Barne ministerioan, eta gobernu berria eratu zenean, 1977an, kargu berean berretsi zuten. Geroago, Lehen ministro karguan ere aritu zen, 1984 arte, eta urte horretan Estatu ministro izendatu zuten. Kargu hori 1988an utzi zuen, Aljeriako konstituzio aldaketa egin ondorengo lehen gobernua izendatu zenean."}
{"id": "669826", "revid": "105290", "url": "https://eu.wikipedia.org/wiki?curid=669826", "title": "Nafarroako Arkitektura Goi Eskola Teknikoa", "text": "Arkitektura Goi Eskola Teknikoa (gaztelaniaz \"Escuela T\u00e9cnica Superior de Arquitectura\" edota \"ETSAUN\") Iru\u00f1ean dagoen eta Nafarroako Unibertsitatearen menpekoa den ikastetxe bat da. Bertan, Arkitektura ikasketak, bai eta doktoratuak eta graduondoko hainbat master irakasten dira."}
{"id": "669829", "revid": "105290", "url": "https://eu.wikipedia.org/wiki?curid=669829", "title": "Nafarroako Unibertsitatearen Zuzenbide Fakultatea", "text": "Nafarroako Unibertsitatearen Zuzenbide Fakultatea Iru\u00f1ean dago eta Nafarroako Unibertsitatearen fakultate zaharrena da. Espainiako Madril hiriburuan ere egoitza bat badu. Bertan, Zuzenbide ikasketak, bai eta doktoratuak eta graduondoko hainbat master irakasten dira (Abokatutzarako Sarbide Masterra, Enpresa Zuzenbide Masterra eta Fiskaltza Aholkularitza).\n1952an sortu zen eta gaur egun arte 14.000 ikasle igaro dira, 400 doktoretza tesi defendatuz."}
{"id": "669833", "revid": "58701", "url": "https://eu.wikipedia.org/wiki?curid=669833", "title": "Johann Peter Hasenclever", "text": "Johann Peter Hasenclever (1810eko maiatzaren 18a - 1853ko abenduaren 16a) alemaniar margolaria izan zen.\nRemscheiden jaioa.\u00a0D\u00fcsseldorfeko Akademian ikasi zuen eta bere irakaslea\u00a0Wilhelm von Schadow izan zen. Munich eta Italian\u00a0urte batzuk bizi ondoren\u00a01842 urtean\u00a0D\u00fcsseldorfera itzuli zen.\nLanak.\nBere lanak umorezko kutsua dute, besteak beste, \"Familia bateko liskarra\" (1837, Pinakoteka Berria, Munich); \"Ardo dastaketa,\" eta \"Irakurketa gela\" (1843, biak Berlineko National Galleryn); \"Topers ardo bodegan\" (1847, Raven\u00e9 Galeria, Berlin).\nBestelako lan batzuk\u00a0\"Hieronymus Jobs im Examen\" (Azterketa) (1840, Pinakothek Berria, Munich); \"Eskola\" (1846, Raven\u00e9 Galeria, Berlin); eta \"Gaueko zaindari lanak\" (1852, Raven\u00e9 Galeria, Berlin). Erretratugile arrakastatsua ere izan zen."}
{"id": "669839", "revid": "512", "url": "https://eu.wikipedia.org/wiki?curid=669839", "title": "T\u00f6rst", "text": "T\u00f6rst (euskaraz \"Egarria\") 1949ko Ingmar Bergman suediar zinema zuzendariak zuzendutako drama film bat da. Gidoia Herbert Grevenius gidoigileak idatzi zuen. Eva Henning, Birger Malmsten eta Birgit Tengroth aktoreek antzeztu zuten.\nArgumentua.\nRuth (Eva Henning) bere ezkontza aurretik maitale bat izan eta haurdun utzi zuen ballet dantzari ohia da, hark abortatzera derrigortu eta ondorioz antzu gelditu zen. Bizipen honen ondorioz garatutako gizonekiko gorrotoak Bertil (Birger Malmsten) senarrarekin duen ezkontza harremanean eragingo du. Bertilek Ruthekin ezkondu aurretik Viola (Birgit Tengroth) izeneko emakume alargun neurotiko bat maite izan zuen, ondorioz honek ere beste emakumeekiko harremanetan zalantzatia bilakatu du. Gainera, ezkontza zoritxarrekoa da, Ruthek gehiegi edan eta umore aldaketa handiak baititu.\nRuth eta Bertilek Italian oporraldian igaro ondoren Suediara burutzen ari diren itzulerako tren bidaian zehar, Alemanian daudela, gerraren izugarriekin aurrez aurre topo egingo dute. Bikotekideak bidaian zehar elkar berradiskidetu beharko dira, honela bizimodu berri eta ezberdin bati ekiteko konponbidea lortze aldera.\nParaleloki, Violaren istorioa ere azaltzen da, eskrupulurik gabeko psikiatra sadiko batekin (Hasse Ekman) eta joera lesbikoak dituen Valborg neska-lagunarekin (Mimi Nelson) harreman etsigarrien ondorioz, bere buruaz beste egiten amaituko du.\nKontakizunaren amaieran, amets batek askapen literarioa gauzatzen du. Bertilek bere irudimenean emaztea eztabaida baten ondoren hiltzen duenez, maila inkontziente batean, bere maitasun ezatik ihes egiteko modua dela ulertuko du, eta maitasun eza hori betetzeko modu bakarra bera eta Ruth emaztea elkar ulertzen saiatu eta borondate onez maitatzea."}
{"id": "669840", "revid": "15251", "url": "https://eu.wikipedia.org/wiki?curid=669840", "title": "Bilboko Areatzako ikuspegia", "text": "Bilboko Areatzako ikuspegia (gaztelaniaz Vista del Arenal de Bilbao) Luis Paret y Alc\u00e1zarrek egindako margolana da. Margolan hau Karlos III.a Espainiakoak egin zion enkargu baten barruan zegoen. Garaian paisaiak oso baloratuta zeuden. Paret 1779tik 1786ra Bilbon bizi izan zen.\nDeskribapena.\n\"Bilboko Areatzako ikuspegia\"k kaiaren irudi oso animatua erakusten digu. Merkatariak, zamaketariak eta gurdiak nahastuak daude, zamak eta ekipajeak artean. Atzean, protagonismoa Nerbioi ibaiarena da. Hondoan, La Sendeja auzoa, Kintanaren jauregia, gaur egun desagertuta, eta, egungo udaletxearen orubean, San Agustingo komentua ikusten ditugu. Ibaiaren beste aldean Erripako etxeak eta hango kaia ikus daitezke. Kai horretan bi itsasontzi ikusten dira, Bilboko Kontsulatuaren banderarekin. Margolanaren atzealdean, arratsaldeko argiaz, Artxanda mendia dugu."}
{"id": "669844", "revid": "512", "url": "https://eu.wikipedia.org/wiki?curid=669844", "title": "Till gl\u00e4dje", "text": "Till gl\u00e4dje (euskaraz \"Zoriontasunera\") 1950eko Ingmar Bergman suediar zinema zuzendari eta gidoigileak zuzendu eta idatzitako drama film bat da. Maj-Britt Nilsson, Stig Olin eta Birger Malmsten aktoreek antzeztu zuten.\nArgumentua.\nStig (Stig Olin) eta Martha (Maj-Britt Nilsson) Suediako Orkestran elkarrekin batera jotzen duten bi biolinjolez osatutako bikotea dira. Biak ezkondu baina Stigen handigura eta harrokeria neurrigabeak izango dira. Bikote bizimoduan topatutako liskarrek eta Stigek senar baten ardurak bere solista ibilbidearekin bat egiteko dituen zailtasunen ondorioz, izaera ozpinduko zaio. Aspaldiko laguna duen Mikael Bro (John Ekman) eroskoarekin berrelkartuko da, honek eta bere emaztea den Nellyk (Margit Carlqvist) beti sesioan eta eztabaidan dagoen bikote ezegonkorra osatzen dute."}
{"id": "669845", "revid": "219", "url": "https://eu.wikipedia.org/wiki?curid=669845", "title": "Punto de Vista Zinemaldia", "text": "Punto de Vista Zinemaldia edota Nafarroako Dokumentaleko Nazioarteko Jaialdia Nafarroako Iru\u00f1ea hiriburuan urtero ospatu ohi den dokumental zinemaldi bat da. 2005ean sortu zen. Nafarroako Gobernuaren Kultura eta Turismo Sailak eta Vianako Printzea Erakundeak antolatzen dute.\n2010tik aurrera Nafarroako Ikusentzun eta Zinemagintza Arteetako Institutuaren ardurapean dago.\n2015etik aurrera Baluarte jauregian ospatzen da."}
{"id": "669846", "revid": "13403", "url": "https://eu.wikipedia.org/wiki?curid=669846", "title": "Nafarroako Dokumentaleko Nazioarteko Jaialdia", "text": ""}
{"id": "669849", "revid": "13403", "url": "https://eu.wikipedia.org/wiki?curid=669849", "title": "Euskal Herri Elkargoa", "text": ""}
{"id": "669854", "revid": "105290", "url": "https://eu.wikipedia.org/wiki?curid=669854", "title": "Sommarlek", "text": "Sommarlek (euskaraz \"Uda Tartea\") 1951n Ingmar Bergman suediar zinema zuzendari eta gidoigileak zuzendu eta idatzitako amodiozko drama film bat da. Maj-Britt Nilsson eta Birger Malmsten aktoreek antzeztu zuten.\nFilm honen hasieran amodiozko istorio bat agertzeaz gain, Bergmanek bere filmetan maiz ukitu ohi dituen gaiak jorratzen ditu: heriotzarekiko beldurra, emozio galeren ondorioz sortutako etsipena, familia laguntza emozional urriaren testuinguruan ipinia, norberaren nortasunaren etengabeko bilaketa, eta patuaren boterearen aurrean izua edo ezinegon saihestezinaren sentipena izatea.\nArgumentua.\n1920ko hamarkadaren amaiera aldea. Marie (Maj-Britt Nilsson) bere lanbidean arrakastatsua den baina emozionalki urruna den ballet dantzari gazteak udaldi alai baten Henrik (Birger Malmsten) mutil gazteaz maitemindu eta elkarrekin batera amodio istorio ameslari eta eder bat biziko dute. Baina Henrik istripuz hil egingo da, eta gertakari eta galera latz horrek Marieri nortasun krisi sakona eragingo dio, era berean, bere burua berriz topatu edo birkokatzera derrigortuko du."}
{"id": "669855", "revid": "1545", "url": "https://eu.wikipedia.org/wiki?curid=669855", "title": "Ouessanteko ardia", "text": "Ouessanteko ardia () Bretainian dagoen Ouessant uhartean bizi den ardi arraza endemikoa da.\nHistoria.\nEuropa iparraldeko uharte isolatuetan aurkitzen diren buztan motzeko ardien ahaidea da. Erromatarren garaian Europan zabaldurik zegoen ardi mota zen baina gaur egun toki isolatuetan baino ez dira gelditzen. Dena den Europako hainbat herrialdetan (Alemania, Frantzia, Erresuma Batua) eta Estatu Batuetako hainbat estatutan ere hazten hasi dira.\nEzaugarriak.\nSarritan \"Bretainiako ardi ipotxa\" izena eman izan zaio, izan ere ardien artean txikienetakoa baita. Ahariek 49 cm-ko sorbalda-altuera har dezakete eta ardiek aldiz 45 cm-koa. Ahariek adar handiak izaten dituzte eta emeek aldiz ez dute adarren zantzurik.\nKolore iluna izan ohi dute, beltza edo marroia, baina zuri gutxi batzuk ere azaltzen dira.\nErabilera.\nArtiletarako erabiltzen dira bereziki. Azkenaldian Parisen sartu dituzte parkeetako belarra jateko."}
{"id": "669857", "revid": "59723", "url": "https://eu.wikipedia.org/wiki?curid=669857", "title": "The Magnificent Seven (2016ko filma)", "text": "The Magnificent Seven (euskaraz \"Zazpi apartak\") 2016ko Antoine Fuqua estatubatuar zinema zuzendariak zuzendutako akziozko western film bat da. Berez, 1960ko izenburu bereko filmaren berregokitzapena da, biak ere 1954an Akira Kurosawak zuzendutako \"Zazpi Samuraiak\" filmean oinarrituta. Denzel Washington, Chris Pratt, Ethan Hawke, Vincent D'Onofrio, Byung-hun Lee, Manuel Garcia-Rulfo, Martin Sensmeier eta Peter Sarsgaard aktoreek antzeztu zuten.\n2016ko irailaren 8an Torontoko Zinemaldian mustu zen.\nArgumentua.\n1870eko hamarkadan, behin AEBetako Gerra Zibila amaitu ostean, Rose Krick herria Bartholomew Bogue (Peter Sarsgaard) enpresaburua eta bere morroien setiopean dago. Herritarrek haiengandik babestu eta defendatzeko zazpi legez kanpoz osatutako eta Sam Chisolm (Denzel Washington) sari-ehiztaria buru duen taldea kontratatu dute: horrek bi taldeen arteko sekulako bortizkeriaz beteriko gatazka dakar. Halere, herritarrekin batera egon ondoren, Zazpi Apartak, diru sariaz gain, beren buruengatik ere borrokatu dira.\nAktoreak.\nZazpi apartak\nBestelakoa"}
{"id": "669860", "revid": "56334", "url": "https://eu.wikipedia.org/wiki?curid=669860", "title": "Maria Dolores Goia", "text": ""}
{"id": "669861", "revid": "512", "url": "https://eu.wikipedia.org/wiki?curid=669861", "title": "Erasmus Quellinus I.a", "text": "\u033c\nErasmus Quellinus I.a edo Erasmus Quellinus Zaharra\u00a0(ordezko izenak: Erasmus Quellinck, Erasme Quellin (I)) (Sint-Truiden, 1584 - Anberes, 1640ko urtarrilaren 22a)\u00a0flandriar eskultorea izan zen,\u00a0Anberesko artisten dinastia bateko burua.\nBizitza.\nGaztaroko xehetasunik ez dago. 1606 urtean \u00a0Saint Luke\u00a0elkarteko maisu bihurtu izendatu zuten. \u00a0Betje van Udenekin ezkondu zen,\u00a0Lucas van Uden\u00a0margolariaren alaba bera. Lau seme-alaba izan zituzten: Erasmus, margolari eta grabatzaile bikaina; Artus, bere aitaren urratsei jarraitu eta eskultore izan zena; Hubertus, grabatzaile eta margolaria; alaba, Cornelia Quellinus,\u00a0Pieter Verbrugghen Zaharra-rekin ezkondu zen.\nBere ikasleen artean aipagarrienak hauek dira: Pieter Verbrugghen Zaharra, Melchior Charles, Wallerant Vaillant, Joos Sterck (1607); Rombout Claes (1609an), Melchior van der Lanen (1612), Hans Franscoys (1614), Hans Bernaert (edo Beernart) (1615) eta Christoffel de la Fontaine (1633-34).\nLana.\nBere lanak gutxi iraun du gaur egunera arte. Batez ere antzinako eskulturak oinarritzat hartuta aritzen zen\u00a0. Pizkunde bukaerako estiloan\u00a0lan egin zuen eta bere azken lanek, lehen barrokoko antzuak zituen.\u00a0Dekorazio lanez gain, banakako estatuak egiteagatik ere ezaguna izan zen baina gaur egunera ez dat bat bera ere heldu."}
{"id": "669862", "revid": "105290", "url": "https://eu.wikipedia.org/wiki?curid=669862", "title": "Ekonomia eta Enpresa Zientzien Fakultatea (Nafarroako Unibertsitatea)", "text": "Ekonomia eta Enpresa Zientzien Fakultatea Nafarroako Iru\u00f1ea hiriburuan eta Nafarroako Unibertsitatearen barnean dagoen fakultate bat da. Bertan, Ekonomia eta Enpresa Zientziak irakasten dira. 1987an sortua izan zen.\nIkastetxe hoke gaur egun bederatzi gradu edo titulu eskeintzen ditu, horietatik bost gaztelania eta ingelesez."}
{"id": "669881", "revid": "201", "url": "https://eu.wikipedia.org/wiki?curid=669881", "title": "Arto kolorea", "text": ""}
{"id": "669882", "revid": "5572662", "url": "https://eu.wikipedia.org/wiki?curid=669882", "title": "Arto kolore", "text": ""}
{"id": "669883", "revid": "98220", "url": "https://eu.wikipedia.org/wiki?curid=669883", "title": "Captain Fantastic", "text": "Captain Fantastic (euskaraz \"Kapitain Harrigarria\") 2016ko Matt Ross estatubatuar zinema zuzendari eta gidoigileak zuzendu eta idatzitako drama film bat da. Viggo Mortensen, Frank Langella, Kathryn Hahn eta Steve Zahn aktoreek antzeztu zuten.\n2016ko urtarrilaren 23an Sundanceko Zinemaldian estreinatu zen. Canneseko Zinemaldian Un Certain Regard sailaren barnean lehiatu zen, sail honetako Zuzendari Onenaren Saria irabaziz (Matt Ross). 2016ko uztailaren 8an AEBtako zinema aretoetan estreinatu zen.\nArgumentua.\nBen (Viggo Mortensen) hamar urte luzez Washington estatuko baso urrunetako bihotzean bere sei seme-alabekin batera guztiz isolaturik bizi izan den aita bat da. Iraganean bere emazteari desoreka bipolarra diagnostikatu eta ospitalizatu zutenean bere seme-alabekin batera bizimodu hori eduki eta haiek basoan eta naturan hezitzea erabaki zuen.\nHalere, egun batez Benen emaztea eta seme-alaben ama Mexiko Berrian hil delako albistea jasotzean, eta nahiz eta emaztearen aita eta Benen aitaginarrebak hura emaztearen hiletan azalduz gero poliziari atxilotzeko eskatuko duela mehatxu egin, familia osoa ordurarteko euren paradisua eta bizimodua atzean utzi eta amaren hiletara joanez zibilizaziora itzultzera derrigortua egongo da. Egoera berria onartu eta gizarte modernora egokitzea ez zaie batere erraza egingo. Bestalde, egoera berri horrek Benen aitasunaren esanahiaren ikuspuntua aldatuko du."}
{"id": "669885", "revid": "105290", "url": "https://eu.wikipedia.org/wiki?curid=669885", "title": "Pinakoteka", "text": "Pinakoteka (pinacoth\u0113ca latineko hitzatik eta \u03c0\u03b9\u03bd\u03b1\u03ba\u03bf edo \"margolana\", eta \u03b8\u03ae\u03ba\u03b7 edo \"bilduma\" grezierako hitzetatik) margolan museoak edo arte galeriak dira. Beraz, margolanak erakusteko espazioak dira, nahiz eta batzutan eskulturak ere erakutsi. Horren arabera, orokorragoak diren museoek ere pinakoteka bat eduki detzakete haien barruan; hori da, adibidez, Donostiako San Telmo Museoaren kasua.\nHistoria.\nAtenasko Akropolian, ipar aldean, \"propileos\" izeneko ate monumentalak zeuden, han oholtxo margotuak gordetzen ziren eta espezio horrek \u03c0\u03b9\u03bd\u03b1\u03ba\u03bf\u03b8\u03ae\u03ba\u03b7 izena zuen. Antzinako Grezian, tenpluen sarreretan, bestetik, jainkoen errepresentazioak erakusten ziren.\nPinakoteka ezagunenak.\nAsko dira mundu osoan ospetsuak diren pinakotekak. Hona hemen adibide batzuk:\nEuskal Herrian.\nGurean ez daude hain maila altuko pinakotekak. Dena dela, aberatsena, Bilboko Arte Ederren Museoarena da.\nPinakoteka birtualak.\nIzen hori Interneten bidez ikus daitezkeen margolan bilduma dira. Horietan margolanak digitalizatuak ikus daitezke, batzutan erresoluzio handiez. Horrelako proiektu ezagunetarikoa Google Arts &amp; Culture da; proiektu horretan munduko hamazazpi instituzio handiak ari dira parte hartzen."}
{"id": "669886", "revid": "58701", "url": "https://eu.wikipedia.org/wiki?curid=669886", "title": "Bertizko zedroa", "text": "Bertizko zedroa Nafarroako Bertizko Jaurerrian dagoen Libanoko zedro erraldoi bat da. 1991an Nafarroako Monumentu Naturala izendatua izan zen, hain zuzen ere, 27.a.\nKokalekua.\nBertizko Natur Parkearen aparkalekuaren ondoan dago, Bertizarana udalerriko Oieregi herrian.\nEzaugarriak.\nCedrus libani A. Richard esaten zaion espezieko zedroa da. 31 bat metro altueran eta 5,02 metroko perimetroa bular aldean ditu. 1991an Nafarroako Gobernuak apirilaren 25eko165/1991 Foru Dekretuaren bidez monumentu natural izendatu zuen.\nDuela 100 urte baino gehiago landatu zen."}
{"id": "669890", "revid": "105290", "url": "https://eu.wikipedia.org/wiki?curid=669890", "title": "Sirakusako tiranoak", "text": "Sirakusa () hiri-estatu bat izan zen, Siziliako ekialdeko kostaldean kokaturik. Korintoko kolonoek fundatu zuten K.a. 734an eta greziar kulturako hiri oparienetako bat bilakatu zen. Unerik gorakoenetan, tiranoek gobernatu zuten, baina aldizka gobernu demokratiko eta oligarkikoekin. Setio luze baten ondoren, K.a. 212an erromatarrek hiria konkistatu eta gero, irlako Erromako boterearen egoitza bihurtu zuten.\nHona hemen Sirakusako tiranoen zerrenda:"}
{"id": "669893", "revid": "15795", "url": "https://eu.wikipedia.org/wiki?curid=669893", "title": "Saio-hodia", "text": ""}
{"id": "669896", "revid": "119347", "url": "https://eu.wikipedia.org/wiki?curid=669896", "title": "Gelon I.a Sirakusakoa", "text": "Gelon I.a ( Gelon, gen.: \u0393\u03ad\u03bb\u03c9\u03bd\u03bf\u03c2; K.a. 540 aldean - K.a. 478), Deinomenesen semea zen, Gelako agintaria eta Sirakusako tiranoa.\nBizitza.\nDeinomenes leinukoaren lehena zen. Aitak, Gelako tiranoa izanik, Catania konkistatu zuen.\nDirudienez, arbaso batek, Telinesek, herkideak adiskidetu zituen borroka zibil baten ondoren, azpimunduko jainkosen gurtzari esker (Demeter eta Kore), eta ondorengo guztiek apaiz-tradizioaren gurtzarekin jarraitu zuten, Gelon barne. Hiru anaia izan zituen Hieron, Trasibulo eta Polizelo. Deinomenesek orakulua kontsultatzean, jakin zuen hirurak tiranoak izango zirela.\nGelan gaztetan.\nHerodotoren arabera, haren arbasoek, Tilos Egeoko irlatik zetozenek, Gela fundatu zuten.\nGelon gaztea Hipokrates tiranoaren bizkarzaintzan sartu zen, zeinak erraztu baitzion boterea lortzea Gelako zalditeriaren buruzagi izendatu ondoren.\nBoterea lortzea.\nHipokrates sikuloen kontrako gerran hiltzean Megara Hiblean, K.a. 491an, hasi zen boterearen konkista. Tiranoa hil eta gero, semeek hartu zuten boterea (Euklidesek eta Kleandrok), baina herria, familia honetaz nazka eginda, matxinatu zen. Gelonek matxinada kontrolatu zuen seme-alabak defendatzen zituela aitzakiatzat hartuta, baina egoeraz baliatu zen boterea eta Hipokratesen jabetzak hartzeko. Garai honetan, Gelonek honako eskualde hauek konytolatzen zituen: Naxos (Sizilia) ekialdean; Zankle ipar-ekialdean eta Camarina hegoaldean.\nTeron Agrigentoko tiranoarekin aliatu zen honen alabarekin (Demarete) ezkondu ondoren. K.a. 488tik Gelon kartagotarren kontra hasi zen, zeinek Dorieoren porrotaren ostean Sizilian sartu nahi baitzuten.\nSirakusako tiranoa.\nK.a. 485ean, \"gamoroi\", Sirakusako lur-jabe nobleak, babestu zituen, herriak edo \"kilirioi\" fakzioak Camarina hirira erbesteratzean. Gelon egoeraz baliatu zen, gamoroi oligarkak Sirakusan berrezartzeko eta hiriko kontrola hartzeko.\nGelonek Gelako kontrola Hieron anaiaren eskuetan utzi zuen bera Sirakusan finkatzen zen bitartean. Herodotoren arabera, Gelako biztanleen erdiak Sirakusara eraman zituen eta Camarinako aristokratak kargutik kendu.\nEspantsionismoarekin jarraituz, Eubea (K.a. 483an) eta Megara Hiblea (K.a. 483-482) konkistatu zituen, eta hango aristokrazia Sirakusara eraman zuen bertako hiritarrak izateko. Gainerako populazioa, berriz, esklabo bihurtu zuen eta Siziliatik kanporatu.\nHaren agintaldian hiria oparoa izan zen, greziar munduko garrantzitsuena. Lan-publiko ugari egin eta armada mertzenario indar bat eratu zuen. Soldadu gehienak sikuloak ziren baina bazeuden greziarrak ere. Guztira 10.000 mertzenario inguru, Sirakusako hiritartasuna jaso zutenak.\nK.a. 481an, Atenasko mezulariak etorri zitzaizkion Xerxes I.a Pertsiakoaren aurka gerra egiteko. Gelonek esan zuen 28.000 soldadu eta 200 itsasontzi bidaliko zituela, armadaburu edo itsas-armadaren buruzagia bera izendatuz gero. Ezetza jasotzean, ez zituen greziarrak lagundu.\nAre gehiago, pertsiarrek greziar aliantza irabaztekotan, Xerxesentzat opariak prestatuta zituen.\nBeste iturriren arabera, greziarrei uko egiteak ez zuen zerikusirik armadaren agintea ez izatearekin baizik eta Sizilian kartagotarrei aurre egitearekin.\nHimerako gudua.\nEzer gutxi dakigu Gelonen asmoaz greziarren ezetza jaso ondoren. Herodotoren arabera, Kadmo Koskoa bidali zuen dirua eta opariekin Delfosera, non borrokaren emaitza itxaron behar baitzuen, eta greziarren kontrakoa izatekotan, pertsiar erregeari menpekotasunezko eskaintzak egingo baitzizkion. Herodoto berak esan zuen siziliarrak prest zeudela greziar aliantzari lotzeko, baina entzun zutenean Kartagotik Siziliako inbasioa prestatzen ari zela, iritziz aldatu ziren. Eforo Zimekoak gauza bera pentsatzen zuen.\nTirilo Himerako tirano izanik, Teron Akragaskoak kanporatu zuen. Lehenak, Himera berreskuratu nahian, kartagotarrak deitu zituen. Hauek uste zuten aukera ezin hobea zela Sizilia konkistatzeko, greziar aliatuak pertsiarren kontrako gerran sartuta zeudelako, beraz, K.a. 480an irlan agertu ziren.\nZenbait historialarik uste dute Xerxes eta Kartago harremanetan zeudela Grezia eta horren koloniak erasotzeko, honela koordinaturik, aurrekoen elkarren arteko laguntza ekidingo lukete. Edonola ere, kartagotar armada bat, 300.000 soldadu osatutakoa, Palermon lehorreratu eta gero, Himerako bidea hartu zuen. Haien agintera Hamilkar Magon sufetea zegoen. Gelon, jakitean Teron arriskuan zegoela, Himerarantz abiatu zen 50.000 infante eta 5.000 zaldunekin.\nGelonaren kontingente bat etsaien kanpalekuan sartu zen Selinonteko aliatuak zirela adieraziz. Behin barruan, Gelonaren gainerako tropeei seinale bat egin zioten, kanpalekuaren inguruko mendietan ezkutatuta zeudenak, eta Hamilkarren itsasontziak erre zituzten. Ondorengo gudua arrakastatsua izan zen Gelon eta Teronentzat. Han 150.000 kartagotar hil ziren, Hamilkar barne. Historialari klasikoen aburuz, garaipen hau eta Salaminarena egun berean gertatu ziren.\nGelonek troparekin banatu zituen kanpaleku punikoan hartutako aberastasunak baita zilarrezko 2.000 talentu ere, kartagotarrek ordaindu zituztenak bake ituna sinatzean. Zati handi bat gorde zuen Sirakusan tenplo erraldoi bat eraikitzeko eta beste kantitate batzuk Greziara bidali zituen santutegi berriak eraikitzeko.\nHirira itzultzean, sirakusarrak eta armada konbokatu zituen gerraren nondik norakoa eta harrapakinaren banaketa azaltzeko. Esan zien haren jarreran akats bat ikusten bazuten, hil zezaketela eta beraiek Sirakusa gobernatu. Sirakusarrek Gelon goraipatu zuten eta horrek bi urtez jarraitu zuen gobernatzen, sukarrak jota hil arte.\nHeriotza eta ondorengotza.\nGelon K.a. 478an hil zen Sirakusa zazpi urtez gobernatu ondoren. Hiriko kontrola Hieron anaiak hartu zuen, hamar urtez agintari nagusiena izanik. Honen ostean, sortutako ondorengotza-gatazkak Sirakusako estutuarekin bukatu zuen.\nGelonen ekarpenak Sizilia eta Greziako historiari.\nGreziar munduari Gelonek egin zuen ekarpenik garrantzitsuena izan zen Sirakusa haren hiriburua egitea eta mendebaldeko Greziako hiririk handiena bilakatzea. Izan ere, hiria toki pribilegiatu batean zegoen kokatuta, Ortigia irlan, barnealdeara istmo batekin konektatu zena, K.a. VI. mendean. Hiria ekialdera begira zegoen, Greziara eta berezko portua zuen.\nGelonek harresi bat altxatu zuen Akradina barnealdeko gotorlekutik itsasoraino, hiria erasoezina bilakatuz. Gainera, beste hiritako hiritar aberatzak Sirakusara ekartzeak hiria azkar garatu zuen. Antzoki bat eraiki zuen hiritarrentzat eta Atena jainkosari tenplu bat Himerako garaipena ospatzeko.\nHiria erromatarren eta bizantziarren aurreko-postu bat izan zen. Gaur egun Sizilia eta Italia osorako duen garrantzi historikoa edozein dudatatik kanpo dago.\nBigarren ekarpena izan zen Himerako garaipena kartagotarren gainean, oso garrantzitsua kontuan hartuz noiz eta non gertatu zen. Hala ere, Hamilkarrek Gelon eta Teronen armada irabaziko balu, ez dago duda handirik zein izango zen Siziliako etorkizuna. Metropoli-estatu grekoek ezingo zuten laguntza eman pertsiarren kontrako gerran sartuta zeudelako. Zenbait historialarik uste dute pertsiar eta kartagotar armadak harremanetan egon zirela eta Gelonek Himerako gudua galduz gero, Kartagok eta Pertsiak Greziaren kontrako eraso inguratzailea egingo zuten eta horrek, agian, greziar zibilizazioaren amaiera ekarriko zuen. Gelonek K.a. 480an, Hamilkar garaitzean, Sizilia uztarri punikotik libre utzi zuen 70 urtez.\nGelonen menpekoek biziki estimatzen zuten. Errespetu hau nabaritzen zen hiritarren diruarekin egindako hilobian eta estatuan. Nahiz eta Gelonek ankerra izan menperatutako hiriekin, menpekoen artean entzute handiko agintari zen.\nHeroi moduan ondratu zuten, eta haren oroimena hainbeste errespetatu zen, non Timoleonek (150 urte beranduago) Sirakusako tiranoen brontzezko estatuak kendu zituenean, Gelonenarekin salbuespen bat egin baitzuen."}
{"id": "669898", "revid": "98220", "url": "https://eu.wikipedia.org/wiki?curid=669898", "title": "Sherman jenerala (zuhaitza)", "text": "Sherman jenerala (ingelesez \"General Sherman\") Sekuoia Parke Nazionaleko Giant Forest basoan dagoen sekuoia erraldoi bat da, AEBtako Kalifornia estatuko Tulare konderrian. Bere bolumena kontutan hartuta, gaur egungo Lurreko biomasa handiena duen izaki bizidun nahiz zuhaitz handiena da. 2.200 urte inguru dituela uste da.\nEzaugarriak.\n83,9 metroko garaiera izan arren ez da munduko zuhaitzik handiena, ohore hori Kalifornian dagoen 115,55 metroko garaiera duen Hyperion sekuoia erraldoiak du, baina berezko bolumen handiena duen zuhaitza bada, 31 metroko enbor perimetroa eta oinarrian 11 metroko diametroa izanik, osotara 1486,6 metro kubikoko bolumena baitu. Bere azalak metro bateko lodiera du eta bere adarrek gutxienez 40 metroko luzera dute. Osotara 2000 tonatako pisua du.\nHistoria.\n1879an James Wolverton naturalistak William Tecumseh Sherman jeneralaren omenez izendatu zuen."}
{"id": "669902", "revid": "105290", "url": "https://eu.wikipedia.org/wiki?curid=669902", "title": "Ekonomia eta Enpresa Zientzien Fakultatea (NUP)", "text": "Ekonomia eta Enpresa Zientzien Fakultatea Nafarroako Iru\u00f1ea hiriburuan dagoen Nafarroako Unibertsitatearen fakultate bat da. Arrosadiako campuseko Gurbitzak eraikinean dago. Bertan, Ekonomia eta enpresen zientziak irakasten dira.\n1989an sortua izan zen."}
{"id": "669904", "revid": "98220", "url": "https://eu.wikipedia.org/wiki?curid=669904", "title": "The Legend of Zorro", "text": "The Legend of Zorro (euskaraz \"Zorroren Kondaira\") 2005eko Martin Campbell zeelandaberriar zinema zuzendariak zuzendutako abentura eta akziozko film bat da. Johnston McCulley idazlearen \"Zorro\" pertsonaiaren istorioetan oinarritua dago.\n1998ko \"The Mask of Zorro\" (\"Zorroren Mozorroa\") filmaren jarraipena da.\n2005eko Donostiako Zinemaldian film honen europar estreinaldia egin zen.\nArgumentua.\nBere ezpatarekin Kalifornia lurraldea AEBtako 31. estatua bilakatzen lagundu ondoren, Zorrok (Antonio Banderas) bere emazte Elenari (Catherine Zeta-Jones) egin zion zina betetzeko garaia da: bere nortasun sekretua alde batera utzi eta Alejandro de la Vega bezala bizimodu arrunt eta lasaia eramatea."}
{"id": "669907", "revid": "336", "url": "https://eu.wikipedia.org/wiki?curid=669907", "title": "Markel Areitio", "text": "Markel Areitio Cedrun (Iurreta, 1996ko irailaren 7a) Euskal Herritar futbolaria da. Atezain lanetan aritzen da. Bere osaba Andoni Cedrun eta bere aitona Carmelo Cedrun atezain nabarmen ohiak dira."}
{"id": "669908", "revid": "90204", "url": "https://eu.wikipedia.org/wiki?curid=669908", "title": "Jacob van Campen", "text": "Jacob Van Campen\u00a0(Haarlem, Herbehereak, \u00a01596ko otsailaren 2a\u00a0-\u00a0Randenbroek (Amersfoort) 1657ko irailaren 13a). Herbeheretako margolari eta arkitekto barrokoa izan zen.\nBizitza.\nGerritge Claes Jansz Berendr eta Pieter Jacobsz merkatariaren semea. Gurasoen familia biak aberatsak eta burgesak izan zirenez, van Campen-ek Amsterdam eta Haarlemgo enpresa eta kultura-munduan harreman onak izan zituen.\nVan Campen margolaria izan zen eta bere hezkuntzari buruz ez dakigu ezer. Antza, denbora luzez\u00a0Frans Pieterszekin egon izan zen eta hainbat biografok,\u00a0Peter Paul Rubensen ikasketak jaso zituela\u00a0uste dute.\u00a01614, Van Campen Saint Luke margolari elkartean izena eman zuen. Bere aita urtebete geroago zendu zen.\n1616 urte aldera eta 1620 urtera arte\u00a0Italian\u00a0bizi izan zen eta bertan Erroman oraindik zeuden\u00a0Herbehereetako Caravaggio jarraitzaileekin harremanak izan zituen.\nItalian zegoela\u00a0Andrea Palladio (1508 \u2013 1580), Vincenzo Scamozzi (1548 \u2013 1616) eta Vitruvio-ren (K.a. 80-70 \u2013 K.a.15) lanak aztertu zituen eta horrela Herbehereetako estilo klasiko bat garatu zuen. Bere estiloa apala eta handigura gabea,\u00a0batez ere\u00a0Ingalaterran\u00a0eragin handia izan zuen.\nBere amaren heriotzaren ostean, 1625an Jacob, seme nagusia izaki, Amersfoort inguruko Randenbroek jaurerria oinordetzan hartu zuen eta ordutik aurrera dokumentu anitzetan\u00a0\"Randenbroek Jauna\" izenarekin agertzen da.\nInoiz ezkondu ez bazen ere, seme bat izan zuen, Alexander Van Campen.\n1657an zendu eta Randenbroek-ko bere egoitzan lurperatu zuten.\nKarrera.\nJacob van Campen-ek familiari esker zituen harremanei esker eraikin garrantzitsu ugari eman zizkioten. 1625 urtean eraikin bat diseinatzeko lehen agindua jaso zuen. Eraikina Amsterdamen zegoen. Alde batetik\u00a0Artus Quellinus I eskultoreen taldearen agindua eraman izan zuen\u00a0eta bestetik Rembrandt (1606 \u2013 1669) izan zen eraikuntzan parte hartu izan zuen margolarietako bat.\u00a0\nHerbehereetako lehen antzokia ere marraztu zuen, Amsterdamgo\u00a0Stadsschouwburg\u00a0alegia.\nBere lanik garrantzitsuena Amsterdamgo\u00a0Dam Plaza, dagoen udaletxea da, gaur egun Errege jauregia,\u00a0zeinen lehen harria\u00a01648an ezarri zen. Van Campen,\u00a0Kalverstraat\u00a0inguruko etxebizitza garestietan esne-mamitan bizi izan zen\nVan Campen, margolari modura ere aritu izan zen eta bere lanik garrantzitsuenetakoak, Huis ten Bosch jauregian Jacob Jordaens (1593 \u2013 1678) eta Jan Lievens-ekin \u00a0(1607 \u2013 1674) batera egindako oihal eta horma lan apaingarri batzuk dira. Lan honetan Paulus Bor-en\u00a0margolanen antzekotasuna nabaria da.\nBere maisulana Mauritshuis da (gaur egun Errege-margolanen Pintura Galeria) Hagan.\u00a0\u00a0Beste lan aipagarri batzuk\u02d0 Eliza Eraberritua (Hervormde Kerk) Renswouden,\u00a0eta barroko garaiko\u00a0Nieuwe Kerk (Eliza Berria, edo Santa Ana), Haarlemen."}
{"id": "669910", "revid": "56334", "url": "https://eu.wikipedia.org/wiki?curid=669910", "title": "Sioux Falls (Hego Dakota)", "text": ""}
{"id": "669911", "revid": "56334", "url": "https://eu.wikipedia.org/wiki?curid=669911", "title": "Saint Anthony (Idaho)", "text": ""}
{"id": "669912", "revid": "56334", "url": "https://eu.wikipedia.org/wiki?curid=669912", "title": "Indianapolis (Indiana)", "text": ""}
{"id": "669915", "revid": "56334", "url": "https://eu.wikipedia.org/wiki?curid=669915", "title": "Jose Maria Busca Isusi", "text": ""}
{"id": "669916", "revid": "98220", "url": "https://eu.wikipedia.org/wiki?curid=669916", "title": "The Mask of Zorro", "text": "The Mask of Zorro (euskaraz \"Zorroren Mozorroa\") 1998ko Martin Campbell zeelandaberriar zinema zuzendariak zuzendutako abenturazko ekintza film bat da. Johnston McCulley idazlearen \"Zorro\" pertsonaian oinarritua dago. Antonio Banderas, Anthony Hopkins, Catherine Zeta-Jones, Stuart Wilson eta Matt Letscher aktoreek antzeztu zuten.\nSoinu edizio onenaren Oscar Sariaren (Dave McMoyler) eta Soinu onenaren Oscar Sariaren (Kevin O'Connell, Greg P. Russell eta Pud Cusack) izendapenak jaso zituen.\n2005ean \"The Legend of Zorro\" (\"Zorroren Kondaira\") izeneko jarraipena izan zuen.\nArgumentua.\nMexiko, 1821. Herritarrek estimu handia dioten eta goraipatzen duten Zorro izeneko heroiak Kalifornia Garaia espainiar kolonial zapalkuntzaren ordezkaria den On Rafael Montero (Stuart Wilson) gobernadorearen aurkako borroka arrakastaz burutu du. Halere, Mexikoren Independentzia bezperan, Monterok Zorroren sekretupeko nortasuna On Diego De La Vega (Anthony Hopkins) dela jakingo du. Matxinatuen etxearen aurkako ustekabeko erasoa gauzatuko da, ondorioz On Diegoren emaztea atzemana eta eraila, bere alaba Helena bahitua, eta bere jabetzak suntsituak izango dira. Aldiz, De la Vega espetxeratua izango da.\nHogei urte beranduago, Montero atzerritik Elenarekin (Catherine Zeta-Jones) Kaliforniara itzuliko da, baina jada neska gazte eder bat bilakatu den Elenak ez du bere benetazko aita nor den jakingo. Oraingoan Monterok Santa Anna presidente eta jeneralari Kalifornia osoaren jabetza erosteko asmoa du. On Diego de la Vega asmo hortaz jakitun denean, espetxetik ihes egin eta Monteroz mendakatzeko prestatuko da. Bere mendekuaren egitasmoaren gakoa Alejandro Murrieta (Antonio Banderas) bidelapurra Zorro berrian bilakatzea izango da, hark On diegori Monteroren asmoak zapuzten lagundu diezaion. Honela nada, Monteroren konfidantza lortu eta berarengana hurbiltzeko asmoz, Murrieta lurjabe aberats baten plantak egingo ditu."}
{"id": "669917", "revid": "90204", "url": "https://eu.wikipedia.org/wiki?curid=669917", "title": "Aleksandra Kosteniuk", "text": "Aleksandra Konstantinovna Kosteniuk (; Perm, ) errusiar xake jokalaria da, Nazioarteko Maisu Handia eta emakumezkoen munduko xake txapeldun ohia.\n2004an Emakumezkoen Europako Xake Txapelketa irabazi zuen. Garaipen horrek Maisu Handi titulua eskuratzeko balio izan zion.\n2001ean, 17 urte baino ez zituela, 2001eko Emakumezkoen Munduko Xake Txapelketako finalera iritsi zen, baina Zhu Chen txinatarraren aurka galdu zuen (5 - 3). 2008an berriro iritsi zen finalera eta, orduan bai, txapeldun titulua eskuratu zuen Hou Yifan txinatarra garaitzean (2\u00bd \u2013 1\u00bd).\nErrusiako xake taldearekin urrezko domina irabazi zuen 2010, 2012 eta 2014ko Emakumezkoen Xake Olinpiadetan eta 2007, 2009, 2011 eta 2015eko Emakumezkoen Europako Taldekako Xake Txapelketan.\nKanpo estekak.\n&lt;noinclude&gt;"}
{"id": "669920", "revid": "105290", "url": "https://eu.wikipedia.org/wiki?curid=669920", "title": "Pablo Gargallo museoa", "text": "Pablo Gargallo museoa Zaragozan dagoen museoa da eta bere osotasunean Pablo Gargallo\u00a0(1881-1934) aragoar eskultureari eskainia dago. Argillo jauregian dago, Francisco Sanz de Cort\u00e9sen etxean, San Felipe plazan. 1982an hasi ziren birgaitze eta egokitze lanak, eta azkenik, 1985ean inauguratu zen."}
{"id": "669923", "revid": "56334", "url": "https://eu.wikipedia.org/wiki?curid=669923", "title": "Fernando Velazquez", "text": ""}
{"id": "669924", "revid": "336", "url": "https://eu.wikipedia.org/wiki?curid=669924", "title": "La abad\u00eda del crimen", "text": "La abad\u00eda del crimen (euskaraz \"Krimenaren abadia\") 1987an Opera Soft espainiar software enpresak merkaturatutako bideo-joko bat izan zen. Umberto Eco italiar idazlearen \"Larrosaren Izena\" eleberri ospetsuan oinarritua dago, eta Paco Men\u00e9ndez eta Juan Delc\u00e1nek programatu zuten.\n1983-1992 artean jazotako software espainiarrearen urrezko aroko mugarrietako bat bezala jo ohi da, eta gaur egun Espainiako bideo-jokozale beteranoen artean kultuzko bideo-jokotzat hartua da."}
{"id": "669925", "revid": "336", "url": "https://eu.wikipedia.org/wiki?curid=669925", "title": "Goody", "text": "Goody (euskaraz \"Onbera\") 1988an Opera Soft espainiar software enpresak merkaturatutako bideo-joko bat izan zen. Garai hartan 19 urte besterik ez zituen Gonzo Su\u00e1rez bartzelonarrak programatu zuen.\n1983-1992 artean jazotako software espainiarrearen urrezko aroko bideo-joko arrakastatsuenetako bat izan zen.\nArgumentua.\nJohn Nelson Brainner Stravinsky, ezizenez Goody, Madril hirian jarduten duen lapurra da, honek betiere berau atxilatu nahi duen Rodr\u00edguez polizia ofiziala eta gauzak lapurtu nahi dizkion Charly el Bardeos kinkiak atzetik jarraika ditu. Goodyk Banketxe Handian bere lanbidetik erretiroa emango dion Lapurreta Handia gauzatu nahi du.\nBideo-jokoan zehar Madrilgo hainbat leku ezagun agertzen dira, tartean, Madrilgo metroaren Opera geltokia eta Espainiako Bankuaren geltokia, eta Retiroko parkea."}
{"id": "669926", "revid": "467", "url": "https://eu.wikipedia.org/wiki?curid=669926", "title": "Nazioarteko Maisu Handia", "text": ""}
{"id": "669927", "revid": "467", "url": "https://eu.wikipedia.org/wiki?curid=669927", "title": "Nazioarteko Maisu Handi", "text": ""}
{"id": "669932", "revid": "1545", "url": "https://eu.wikipedia.org/wiki?curid=669932", "title": "Ponsol kapela-denda (Donostia)", "text": ""}
{"id": "669933", "revid": "1545", "url": "https://eu.wikipedia.org/wiki?curid=669933", "title": "David Coninck", "text": ""}
{"id": "669935", "revid": "1545", "url": "https://eu.wikipedia.org/wiki?curid=669935", "title": "Philip Koninck", "text": ""}
{"id": "669937", "revid": "1545", "url": "https://eu.wikipedia.org/wiki?curid=669937", "title": "Atenea Nikeren tenplua", "text": ""}
{"id": "669939", "revid": "1545", "url": "https://eu.wikipedia.org/wiki?curid=669939", "title": "Atenea Polias aldarea", "text": ""}
{"id": "669941", "revid": "467", "url": "https://eu.wikipedia.org/wiki?curid=669941", "title": "Emakumezkoen munduko xake txapelketa", "text": ""}
{"id": "669942", "revid": "1545", "url": "https://eu.wikipedia.org/wiki?curid=669942", "title": "Candrakirti", "text": ""}
{"id": "669943", "revid": "467", "url": "https://eu.wikipedia.org/wiki?curid=669943", "title": "Munduko xake txapelketa", "text": ""}
{"id": "669944", "revid": "1545", "url": "https://eu.wikipedia.org/wiki?curid=669944", "title": "Gaio Verres", "text": ""}
{"id": "669956", "revid": "105290", "url": "https://eu.wikipedia.org/wiki?curid=669956", "title": "Shadow of the Vampire", "text": "Shadow of the Vampire (euskaraz \"Banpiroaren Itzala\") 2000ko E. Elias Merhige estatubatuar zinema zuzendariak zuzendutako umore beltzezko eta beldurrezko film bat da. John Malkovich, Willem Dafoe, Cary Elwes, John Aden Gillet, Eddie Izzard, Udo Kier, Catherine McCormack eta Ronan Vibert aktoreek antzeztu zuten.\nGizonezko bigarren aktore onenaren Oscar Sariaren izendapena jaso zuen (Willen Dafoe).\nFilm hau 1922ko \"Nosferatu - Izuikarazko Sinfonia\" beldurrezko film mutu ospetsuaren filmaketa eta bere inguruko zurrumurru edo hiri kondairetan oinarritua dago. Hiri kondaiara horren arabera, film honetako protagonista nagusia eta Nosferatu banpiroa antzezten zuen Max Schreck (Willem Dafoek antzeztua) alemaniar aktorea benetazko banpiroa omen zen, eta antzeztu baino bere burua zen bezalakoa agertarazi besterik ez omen zuen egin. Noski, nahiz eta filma estreinatu zenetik denbora ugari igaro eta gaur egun arte iritsi den esamesa izan, ikerlari eta zinemazaleek gezur hutsa den esamesa dela maiz frogatu izan dute, izan ere, Max Schreck film hau burutu aurretik antzerkigintzan antzezlan ugari antzeztuz ibilbide oparoa eta luzea zuen aktorea dela aski egiaztatua dago, eta film hau antzeztu ondoren ere beste hainbat film ugaritan antzeztu izan zuen.\nArgumentua.\n1921, F.W. Murnau (John Malkovich) zuzendaria Ekialdeko Europan \"Nosferatu\" filmatzen ari da. Zuzendariak ordurarte inoiz ikus den film errealistena burutzeko asmoa du, horretarako filmaketan buru-belarri sartu eta xehetasun guztiak kontrolpean edukiko ditu.\nBestalde, Max Schreck (Willem Dafoe) aktore nagusiaren portaera bitxiarekin guztiz harriturik dauden filmaketa teknikari eta gainotzeko aktore taldea lasaitze aldera, Schreck aktore belaunaldi berriko onena dela aipatuko die: alegia, bere lanbide oso serio eta irmo hartu eta antzezten duen pertsonaian sakonki barreiatzen den metododun aktorea dela, aktoreen maisu den Stanislavsky berak irakatsia.\nSchereckek Murnauk burutan duen eta hainbesteko irrikiz desio duen antzezpena burutzen badu, Murnauk sari bezala, filmaketa amaitzean, filmeko izar nagusia den Greta (Catherine McCormack) emakumezko aktore ederraren lepo goxoa trukean eskeiniko diola hitzeman dio."}
{"id": "669971", "revid": "56334", "url": "https://eu.wikipedia.org/wiki?curid=669971", "title": "LaPorte (Indiana)", "text": ""}
{"id": "669974", "revid": "58701", "url": "https://eu.wikipedia.org/wiki?curid=669974", "title": "Tr\u00e9guierreko katedrala", "text": "Tr\u00e9guierreko katedrala () Bretainiako Tr\u00e9guier hiriko katedral katolikoa da.\nHistoria.\nTr\u00e9guierreko diozesia 950an sortu zen eta berehala harrizko katedral bat eraiki zuten estilo erromanikoan. 1090 eta 1110 artean bukatu zituzten lanak.\n1339an katedral berria eraikitzen hasi ziren, handiagoa eta estilo gotikoan. Bretainiako oinordekotza gerrak ordea lanak geldiarazi zituen eta ia mende bat beranduago inauguratu zen gaur egungo katedrala, 1425ean hain zuzen ere.\n1947an Pio XII.a Aita Santuak basilika maila eman zion.\nEgitura.\nGurutze latindarreko oinarria du, habearte nagusia 75 metro luze eta 17'45 metro zabal dena, eta transeptuak 40 metrotako luzera du.\nHiru dorre ditu. Aipagarriena \"Hastings dorrea\" da, erromanikoa eta hiru solairu dituena. Aurretik izan zen katedraletik gelditzen den dorrea da. Bigarrena \"Santuen dorrea\" da eta hirugarrena \"Dorre berria\", 1787an eraikia eta orratz luzea daukana.\nKlaustro ederra dauka, 48 arku gotikok inguratzen dute. 1460an eraiki zen eta 1468an sagaratu. Eraikinaren ipar-ekialdean dago.\nKatedralak hiru sarrera ditu:"}
{"id": "669976", "revid": "1491", "url": "https://eu.wikipedia.org/wiki?curid=669976", "title": "Karl Malone", "text": "Karl Anthony Malone (Summerfield, Louisiana, 1963ko uztailaren 24a) estatubatuar saskibaloi jokalari ohi bat da. Hegal-pibota postuan jokatu zuen.\nEzizenez \"Postaria\", puntu kopuru handiak lortzeko erraztasuna, joko abiadura bizia eta postariek gutunak banatzen dituzten moduan arerioei saskiraketak banatzeko zuen dohaia zela eta, horregatik, NBAko historian puntu gehien lortu dituen bigarren jokalaria da (36.928), lehena den Kareem Abdul-Jabbarren atzetik (38.387).\nDenboraldi bat ez beste bere NBAko ibilbidean Utah Jazz taldean jokatu zuen (1985-2003), bertan John Stockton saskibaloilariarekin batera jokalari bikote paregabe eta mitikoa osatu zuen. Bere ibilbidearen azken urtea Los Angeles Lakers taldean jokatu eta erretiratu zen (2003-2004).\n1980ko hamarkadaren bigarren erdialdean eta 1990eko hamarkadaren lehen erdialdean NBAko jokalari onenetakotzat jo ohi zen, ondorioz, saskibaloi zaletu askorentzat inoizko talderik onena izan eta 1992ko Udako Olinpiar Jokoetan parte hartu zuen Dream Team talde ahaztezineko kidea izan zen, kirol honetako beste hainbat izarrekin batera, tartean Magic Johnson, Larry Bird, Michael Jordan eta abarrekin batera."}
{"id": "669978", "revid": "80722", "url": "https://eu.wikipedia.org/wiki?curid=669978", "title": "Ipar Kalimantan", "text": "Ipar Kalimantan () Indonesiako 34 probintzietako bat da, Kalimantanen, Borneo uhartearen indonesiar zatian, dagoena. 75.467 kilometro koadroko eremua du, eta 2014an 588.791 biztanle zituen. Hiriburua Tanjung Selor da."}
{"id": "669981", "revid": "512", "url": "https://eu.wikipedia.org/wiki?curid=669981", "title": "Johann Gottfried Schadow", "text": "Johann Gottfried Schadow (Berlin, 1764ko maiatzaren 20a - \"Ibidem\", 1850ko urtarrilak 27a) alemaniar eskultorea izan zen.\nBizitza.\n1776 urtean irudi ikasketak egiten hasi zen Giovanni Battista Selvinorekin batera. 1777an eskola ikasketak utzi eta\u00a0Antoine Tassaert\u00a0frantses-flandiar eskulturagile eta marrazkigile emakumearekin ikasten jarraitu zuen. Hortik urte batera eskultura ikastea erabaki eta Antoineren semea Jean-Joseph-Fran\u00e7ois Tassaert-ekin arte plastikoak ikasteari ekin zion.\u00a0Urte berean, halaber, Prusiako Arte Akademian ikasten hasi zen.\n1785 urtean bere emaztea izango zen Marianne Devidelsekin alde egin zuen.\u00a0Marianneren aita, Samuel Devidels, \u00a0Vienako\u00a0 bitxigilea bera, \u00a0alde egite honen iraina alde batera utzi eta bikoteari Italiara bidaiatzeko dirua eman zien.\n1785 urteko abuztuaren 25ean Mariannerekin ezkondu zen eta hiru urtez Erroman bizi izan ziren. Garai honetan kristau katolikoa bihurtu zen.\n1786 urtean bere lehen semea jaio zen, Karl Zeno Rudolf Schadow, bere lanaren jarraitzailea bihurtuko zena. 1787an Berlinera itzultzean protestantismora bihurtu zen; izan ere, prusiar estatuarekin lan egiteko ezinbesteko baldintza izan zelako.\nFriedrich Heinrich F\u00fcger eta Antonio Canova-ren laguna izan zen.\u00a0\n1788 urtean erregearen batzordearen eskutik,\u00a0\u00a0Alexander von der Mark\u00a0printzearentzat zenotafio bat egiteko agindua jaso zuen. Lan honek ospea ekarri zion.\u00a0\u00a0Antoine Tassaert\u00a0hil ostean errege eskulturen tailerraren zuzendari izendatu zuten.\u00a0Carl Gotthard Langhans arkitektoarekin ere lan egin zuen, eta honekin egindako lanik esanguratsuena, Brandenburgoko Ateko Koadriga izan zen.\u00a01788 urtean margolaria izango zen Friedrich Wilhelm von Schadow\u00a0semea jaio zen; urte horretan bertan Berlineko\u00a0\"Academy of Fine Arts\"eko kide egin zuten, ondoren 1815 urtean, bertako zuzendari izanik. Bruselazko, Arte ederretako Akademiako kidea ere izan zen.\n1801 urtean Weimar-en,\u00a0Johann Wolfgang von Goethe-rekin egon zen, dirudienez poetaren busto bat egiteko asmotan,\u00a0baina antza denez, Goetheren neurriak hartzeko modu baldarrak, poeta sumindu zuen.\u00a0Schadow xake zalea zen eta 1803 urtean Alemaniako lehendabiziko xake taldearen sortzaileetako bat izan zen. 1836an begi-lausoen ebakuntza egin ziotenetik, marrazketara mugatu zen bere lana, eskultura alde batera utziz ezinbestean. 85 urte zituela Berlinen zendu zen. Hiriguneko \"Dorotheenst\u00e4dtischen Friedhof\"en lurperatuta dago.\nLanak.\nArtean bere lanik garrantzitsuenak:\nGaleria.\nJohann Gottfried Schadow (Berlin, 20 maiatza , 1764 - ibid., 27 urtarrila , 1850) izan zen eskultore eta artista grafiko alemana."}
{"id": "669983", "revid": "512", "url": "https://eu.wikipedia.org/wiki?curid=669983", "title": "Carl Gotthard Langhans", "text": "Carl Gotthard Langhans (Landeshut, 1732ko abenduaren 15a \u2013 Gr\u00fcneiche 1808ko\u00a0urriaren 1a) Prusian jaiotako alemaniar arkitektoa izan zen. Bere lanik nabarmenena Berlineko ikurra den\u00a0Brandeburgoko Atea\u00a0da.\nBiografia eta lana.\nEuropa barrena bidaiatu zuen. Prusiako erregeak, Berlinera joateko eskatu zion eta bertan erresumako arkitekto eta eraikuntzen zuzendari nagusi izendatu zuen. Besteak beste Berlineko antzoki berria eta Brandeburgoko Atea eraiki zuen. Azken hau, Atenasko propileo famatuen imitazio handi bat da; bertan, enparantza handi batetik Ezkien pasealekura igarotzen da eta handik erregearen jauregira.\nAntzoki berria bi eliza artean kokatuta dago,\"\u00a0Gendarmes \"deritzon enparantzan eta askotan suak jota izan da.\nArkitekturari buruzko idatzi askoren egilea izan zen eta 1808\u00a0urtean Silesiara egindako bidaia batean hil egin zen."}
{"id": "669984", "revid": "105290", "url": "https://eu.wikipedia.org/wiki?curid=669984", "title": "Espasmo", "text": "Espasmoa giharren nahi gabeko kontrakzioa, gorputzaren anomalia batek edo beste alterazio batek eragindakoa.\nBi motatakoak izan daitezke karranpak: atsedenean gertatzen direnak eta ariketa bat egitean gertatzen dena. Atsedenean gertatzen diren karranpak hotzaren ondorioz gertatu ohi dira (gauez batez ere), edo ariketa fisikoak egin ondoren; era honetako karranpa sendatzeko karranparen jatorria aztertu beharra dago tratamendu egokia aurkitzeko. Mugimendua denean gertatzen diren karranpak gorputz adarretara behar adina oxigeno iristen ez delako gertatzen dira; karranpa horiek sendatzeko atsedena eta masajeak egokiak dira."}
{"id": "669989", "revid": "12788", "url": "https://eu.wikipedia.org/wiki?curid=669989", "title": "Tanjung Selor", "text": "Tanjung Selor Indonesiako Ipar Kalimantan probintziako hiriburua da. Ez du hiri () estatusik; zehazki, Bulungan erregeordetzaren barrutia da (). 1.277,8 kilometro koadroko eremua du, eta 2012an 42.231 biztanle zituen."}
{"id": "669990", "revid": "336", "url": "https://eu.wikipedia.org/wiki?curid=669990", "title": "Edward Abraham", "text": "Sir Edward Penley Abraham (Shirley, Southampton, Erresuma Batua, 1913ko ekainaren 10a - Oxford, Erresuma Batua, 1999ko maiatzaren 8a) britainiar biokimikaria izan zen.\nAntibiotikoen arloan egindako lanagatik eta, bereziki, penizilinaren arazketan egindako aurkikuntzengatik da ezaguna. Oxfordeko Queens Collegen aritu zen ikasten; 1938an amaitu zuen doktoregoa, eta ondoren urtebete eman zuen Suedian, bere arloan sakontzen. 1939an itzuli zen Oxforda, eta penizilinaren kimika ikertzen hasi, Ernst Chainekin eta Howard Floreyrekin batera.\nJakina zen penizilina arma indartsua izan zitekeela eritasunen eta infekzioen aurka, baina nekeza zen haren forma egokia lortzea. Abrahamek prozesu kromatografiko bat asmatu zuen penizilina arazteko. Antibiotikoaren hurrengo testak arrakastatsuak izan ziren, eta zehatzago ezagutu ahal izan zen haren egitura molekularra. Bestalde, 1953an, Guy Newtonen laguntzaz, Abrahamek zefalosporina deritzan antibiotikoaren forma purua bakartu zuen onddo batetik, difteria eta tifusa sortzen dituzten bakterioen aurka erabiltzen dena. 1964an, patologia klinikoko irakasle egin zuten Abraham, Oxforden, eta, 1980an, \"sir\" titulua eman zioten."}
{"id": "669991", "revid": "119347", "url": "https://eu.wikipedia.org/wiki?curid=669991", "title": "Kopra", "text": "Kopra koko mami lehortua da, koko olioa ekoizteko erabiltzen dena. Hondakina, koko-orea deitua, aziendak bazkatzeko erabiltzen da."}
{"id": "669993", "revid": "512", "url": "https://eu.wikipedia.org/wiki?curid=669993", "title": "Wilhelm Ackermann", "text": "Wilhelm Friedrich Ackermann (Herscheid, Alemaniar Inperioa, 1896ko martxoaren 29a - L\u00fcdenscheid, Mendebaldeko Alemania, 1962ko abenduaren 24a) alemaniar logikari matematikoa izan zen.\n1925ean bukatu zuen doktoregoa, Hilberten zuzendaritzapean; tesian indukziorik gabeko aritmetikaren trinkotasun froga bat azaldu zuen. 1927tik 1961era irakasle aritu zen Burgsteinfeld eta L\u00fcdenscheiden. G\u00f6ttingeneko Zientzien Akademiako kide eta M\u00fcnsterko Unibertsitateko ohorezko irakasle ere izan zen. Ackermannen azkeneko lanen artean multzoen teoriaren (1937), aritmetika osoaren (1940) eta tiporik gabeko logikaren (1952) trinkotasun frogak dira aipagarriak, multzoen teoriaren axiomatizazio berri batez eta \"Solvable cases of the decision problem\" (1954, Erabakitasunaren problemaren kasu ebazgarriak) liburuaz gainera."}
{"id": "669994", "revid": "81313", "url": "https://eu.wikipedia.org/wiki?curid=669994", "title": "Ipar Molukak", "text": "Ipar Molukak () Indonesiako 34 probintzietako bat da, Moluka uharteetako iparraldea hartzen duena. 31.982 kilometro koadroko eremua du, eta 2014an 1.230.357 biztanle zituen. Hiriburua Sofifi da."}
{"id": "669996", "revid": "336", "url": "https://eu.wikipedia.org/wiki?curid=669996", "title": "Piotr Nilus", "text": "Piotr Alexandrovitx Nilus (; (Podolia, 1869ko otsailaren 20agreg./otsailaren 8ajul. - Paris, 1943ko maiatzaren 23a) errusiar idazle eta margolari inpresionista izan zen.\nBiografia.\nPiotr Podoliako Gubernian jaio zen, gaur egungo Ukrainan. Izan ere, familiak berez jatorri suitzarra zuen. Zazpi urte zituelarik Odesara joan zen eta hango Petropavlovskoje eskolan ikasi zuen, lehen, Margolaritza Eskolan, ondoren. Geroago San Petersburgoko Arteen Eskola Inperialean ikasi zuen eta lehenengo erakusketan hartu zuen parte. 1920an Parisera joan zen eta han lan egin zuen heriotza gertatu arte. Parisen Aleksandr Kuprin eta Ivan Alekseievitx Buninen laguna izan zen eta elkarrekin bizi izan ziren. Bunin eta Nilus arteko gutunak gordetzen dira eta 100 baino gehiago argitaratuak izan dira.\nUrte haietan beste Nilus ospetsua izan zen, Sergei Nilus, antisemita, \"Siongo jakintsuen protokoloak\" liburuaren egilea. Sergei bere familiakoa bazen, ideologikoki ez zuten ezer ikusirik. Desberdintasun hau adierazteko datu bat aipatu izan da: 1906an Odesan pogrom bat antolatu zen eta Piotren jarrera erabat aurkakoa izan zen; gehiago oraindik, afektutariko haur juduei laguntzen saiatu zen."}
{"id": "669998", "revid": "119347", "url": "https://eu.wikipedia.org/wiki?curid=669998", "title": "Las Ubi\u00f1as-La Mesa natura parkea", "text": "Las Ubi\u00f1as-La Mesa natura parkea ( eta ) Asturiasko natura parkea da, Kantauriar mendikatearen erdialdean kokatuta dagoena, Printzerria eta Leongo probintziaren artean. Zehazki, barne hartzen ditu Teverga, Quir\u00f3s eta \u1e36\u1e37enako udalerri asturiarrak.\n2006ko maiatzean natura parke izendatu zuten, eta 2012ko uztailaren 11an UNESCOk Biosfera erreserbatzat hartu zuen.\nIrispideak.\nLau dira irispide nagusiak Parkera sartzekoak:\nUbi\u00f1ako mendigunea.\nEuropako mendiak eta gero hauxe da Asturiasko bigarren mendigune nagusia, 2.000 metrotik gorako tontorrekin. Taja, Valdecarzana eta P\u00e1ramo ibaiek sortutako ibarrek osatzen dute ingurunea. Azken horretan, Val de Sampedro izenekoan, Cueva Huertako monumentu naturala dago.\nHauek dira tontor nagusiak:\nFlora.\nBalio ekologiko handia duten antzinako basoak ditu Parkeak, bereziki pagadiak (%75a). Halaber, haritzak, urkiak, aginak, lizarrak eta astigarrak daude.\nFauna.\nKantauriko hartz arre batzuk hemen bizi dira, basurde (\"Sus scrofa\"), orkatz (\"Capreolus capreolus\"), orein (\"Cervus elaphus\") eta sarrioekin batera (\"Rupicapra rupicapra\"). Hegaztien artean Kantauriko basoilarra, putreak eta arrano beltzak aipatzekoak dira."}
{"id": "669999", "revid": "1545", "url": "https://eu.wikipedia.org/wiki?curid=669999", "title": "Burtze\u00f1ako zubia", "text": ""}
{"id": "670000", "revid": "1545", "url": "https://eu.wikipedia.org/wiki?curid=670000", "title": "Abd el-Kader", "text": ""}
{"id": "670001", "revid": "1545", "url": "https://eu.wikipedia.org/wiki?curid=670001", "title": "Mohamed Abdelghani", "text": ""}
{"id": "670004", "revid": "1545", "url": "https://eu.wikipedia.org/wiki?curid=670004", "title": "Markel Areitio Cedrun", "text": ""}
{"id": "670006", "revid": "1545", "url": "https://eu.wikipedia.org/wiki?curid=670006", "title": "Pyotr Nilus", "text": ""}
{"id": "670007", "revid": "1545", "url": "https://eu.wikipedia.org/wiki?curid=670007", "title": "Piotr Alexandrovitx Nilus", "text": ""}
{"id": "670008", "revid": "1545", "url": "https://eu.wikipedia.org/wiki?curid=670008", "title": "Las Ubi\u00f1as-La Mesa", "text": ""}
{"id": "670009", "revid": "56334", "url": "https://eu.wikipedia.org/wiki?curid=670009", "title": "Fargo (Ipar Dakota)", "text": ""}
{"id": "670010", "revid": "56334", "url": "https://eu.wikipedia.org/wiki?curid=670010", "title": "Cincinnati (Ohio)", "text": ""}
{"id": "670011", "revid": "1519", "url": "https://eu.wikipedia.org/wiki?curid=670011", "title": "Radio Days", "text": "Radio Days (euskaraz \"Irrati Egunak\") 1987ko Woody Allen estatubatuar zinema zuzendariak zuzendutako drama eta komedia film bat da. 1940ko hamarkadan eta Irratiaren Urrezko Aroan girotua dago, Allenek bere haurtzaroko oroimenak jazzaren doinuarekin batera islatzen ditu.\nZuzendaritza artistiko onenaren Oscar Sariaren (Santo Loquasto, Carol Joffe, Les Bloom eta George DeTitta, Jr.) eta Jatorrizko gidoi onenaren Oscar Sariaren (Woody Allen) izendapenak jaso zituen.\nArgumentua.\n1940ko hamarkada, AEB, Irratiaren Urrezko Aroa. New York hiriko langile mailako familia bateko senide bitxiak etengabe pizturik duten irratiari belarria itsatsita bizi dira, hura baita beren eguneroko aiasialdi uneko Musika, irratisail dramatikoak, superheroi istorioak, lehiaketak, goi mailako gizartearen kronikak eta kirol izarren albisteek bizitzaren atsekabe eta nahigabeak goxatzen lagunduko die eta errepikaezina izango den garaia batekin bat egingo dute."}
{"id": "670017", "revid": "105290", "url": "https://eu.wikipedia.org/wiki?curid=670017", "title": "Sofifi", "text": "Sofifi () Indonesiako hiria da, Halmahera uhartekoa. 2010ean Ipar Molukak probintziako hiriburu izendatu zuten, Ternateren ordez."}
{"id": "670018", "revid": "448", "url": "https://eu.wikipedia.org/wiki?curid=670018", "title": "Cruz del Castillo", "text": ""}
{"id": "670020", "revid": "105290", "url": "https://eu.wikipedia.org/wiki?curid=670020", "title": "Zenotafio", "text": "Zenotafio bat, hutsik dagoen hilobia\u00a0da edota pertsona edo talde baten omenez eraikitakoa, eraikin sinbolikoa alegia.\nHerri agintari nagusiak atzerrira bidaiatzen dutenean eta zenotafio batean, esaterako\u00a0\"Soldadu ezezagunaren hilobia\"-n,\u00a0lore sorta bat uzteko usadioa, XX. mendeko II. Mundu Gerra ostean sortutako ohitura berria da.\u00a0\nIturria.\nZenotafio hitza\u00a0grezierazko , \"kenos\",\u00a0hitzetik da eratorria eta bere esanahia \"hutsik\" da;\u00a0, \"taphos\",\u00a0ordea, \"hilobia\" esan nahi du.\nGreziar \"cenotaphion\", latinez\u00a0, gorpurik gabeko hilobia zen, hildako ospetsu baten gorpua gudu baten ostean aurkitzen ez zutenean, itsasoan hondorapen batean itotzen zenean edo gorpua urruti zegoenean, haren omenez eraikitako monumentua hain zuzen ere.\nBeste alde batetik, paganoen sinesmenen arabera, zenotafioek badute beste helburu bat: hildako eta lurperatuak izan ez zirenen itzalak mende batean zehar noraezean ibili behar ez izatea. Hala bada, zenotafioak egitean, hildakoaren arima hiru alditan aldarrikatzen zuten, hilobi haren jabetza har zezan.\nZenotafioak eraikitzen ziren tokiak ez ziren sakratuak beste hilobi batzuen aldera. Andromakak\u00a0bere senarra\u00a0Hektorri eraikitako zenotafioa, Virgiliok \"hilobi eredua\" izendatzen du, hots,\u00a0."}
{"id": "670025", "revid": "105290", "url": "https://eu.wikipedia.org/wiki?curid=670025", "title": "Crimes and Misdemeanors", "text": "Crimes and Misdemeanors (euskaraz \"Krimenak eta Hutsegiteak\") 1989ko Woody Allen estatubatuar zinema zuzendari eta gidoigileak zuzendu eta idatzitako komedia eta drama film bat da. Caroline Aaron, Alan Alda, Woody Allen, Claire Bloom, Mia Farrow, Joanna Gleason, Anjelica Huston, Martin Landau, Jenny Nichols, Jerry Orbach eta Sam Waterston aktoreek antzeztu zuten.\nOscar Sarietarako hiru izandapen jaso zituen: Zuzendari onenaren Oscar Saria (Woody Allen), Jatorrizko gidoi onenaren Oscar Saria (Woody Allen) eta Gizonezko bigarren aktore onenaren Oscar Saria (Martin Landau).\nArgumentua.\nJudah eta Clifford (Martin Landau eta Woody Allen) larritasun maila ezberdineko dilema moralek elkarren aurka jarriko dituzten bi gizon dira. Judah, sonako oftamologoak, bere ezkontzaz kanpoko harremana akitu nahi duen unean, maitaleak (Anjelica Huston) guztia bere emazteari esan (Claire Bloom) eta bere bizitza hondamendira eramateko mehatxua egingo dio. Honenbestez, Judahren anaia den Jacken arabera (Jerry Obach), egoera horren konponbide bakarra maitalea hil eta erditik kentzea omen da. Bestalde, Clifford dokumental zuzendaria da eta guztiz mepretxatzen duen bere koinatu Lester (Alan Alda) harroputzari buruzko dokumental bat filmatzera derrigortua dago, honek Jack eta Halley (Mia Farrow) senar-emazteen arteko harremanean ere eragin izango du."}
{"id": "670027", "revid": "42829", "url": "https://eu.wikipedia.org/wiki?curid=670027", "title": "Erorien Monumentua", "text": ""}
{"id": "670028", "revid": "98220", "url": "https://eu.wikipedia.org/wiki?curid=670028", "title": "Play Misty for Me", "text": "Play Misty for Me (euskaraz \"Jar Ezazu Misty Niretzat\") 1971ko Clint Eastwood estatubatuar zinema zuzendari eta aktoreak zuzendu eta antzeztutako thirller piskologiko film bat da. Beraz gain, Jessica Walter, Donna Mills eta John Larch aktoreek antzeztu zuten.\nJada aktore aski ezaguna zen Clint Eastwoodek zuzendutako lehenbiziko filma izan zen, ondorengo bere zuzendari ibilbide oparoari hasiera emnan ziona.\nFilm honetako Jessica Walter aktorearen antzezpen bikaina asko goraipatua izan zen, Emakumezko aktore onenare Urrezko Globoa - Drama sariaren izendapena jasotzeko adinakoa ere izan zen.\nArgumentua.\nDave Garland (Clint Eastwood), Kaliforniako KRML katean gaueko ordu txikietan aireratzen den irratsaio bateko esataria da, \"Misty\" (\"Lainotsu\") izeneko jazz abestia jartzen duen aldiro emakume misteriotsu baten zuzeneko telefono dei etengabeak jasotzen hasiko da. Behinola, taberna batean dagoela, Evelyn (Jessica Walter) izeneko emakume batek Davekin multiletan egin eta biak emakumearen apartamentuan amaituko dute.\nBaina Davek gau bateko abentura bat zela uste zuena, bizipen beldurgarria izaten amaituko du, emakume hark maitasun harreman baten hasieratzat jo eta Davek kalabaza ematean, hura gauero telefonoz deitzen dion emakumea eta mentalki desorekatua dagoela jabetu baita. Aldiz, emakumeak Daven ezezkoa gaizki hartu eta bakarrik eta engainatua sentituko denez, hasiera batean bere buruaz beste egiten saiatu eta ondoren Daveri etengabeko jazarpen jasangaitza egingo dio."}
{"id": "670036", "revid": "1491", "url": "https://eu.wikipedia.org/wiki?curid=670036", "title": "Boluntariotza", "text": "Boluntariotza komunitate edo ingurumen baten alde dohainik, norberaren erabakiz eta askatasunez lan egiten duten pertsonen lana da. Boluntariotza deritzo pertsona horien multzoari ere, hau da, boluntarioei. Definizioz, boluntarioek ez dute beren lanagatik kobratzen.\nEspainiako Boluntariotzaren Plataformak boluntariotzaren definizio hau adostu du bere erakunde eta plataformekin:\nBorondatezko Ekintza antolatua irabazi-asmorik gabeko erakunde baten barruan garatzen den ekintza da, pertsona fisikoek garatzen dutena, modu altruistan eta solidarioan, pertsonekin eta errealitate sozialarekin esku hartzen dutenak, bizi-kalitate hobea lortzeko eta kohesio eta justizia sozial handiagoa lortzeko eskubide edo aukera urraketen, gabezien edo aukeren aurrean, herritartasun aktibo antolatuaren adierazpen gisa.\nHainbat motibazio daude pertsona horiek beren denboraren zati bat soldatarik gabe lan egitera bideratzen dutenak. Era berean, boluntario izateko modu desberdinak daude: oinarrizko sailkapen batek borondatezko boluntario formala (irabazi-asmorik gabeko erakundeen barruan egindakoa) bereizten du (boluntarioak bakarka jarduten dute edo erregistratu gabeko taldeetan). Oinarrizko beste sailkapen batek bereiziko lituzke boluntarioak, non lanak ingurumena hobetzen duen (oro har, edo haren zati bat: animaliak, landareak, etab.).\nBorondatezko lanak hiru baldintza bete beharko lituzke:\nBoluntarioek osatzen dute administrazio publikoaren eta gizarte-ekintzako profesionalen lana, baina inoiz ez lituzke ordezkatu behar.\nBoluntarioen motibazioa.\nPertsona bat boluntario izaten jarraitzeko boluntario-lana egitean ondo sentitu behar da eta beharrezkoa da atzeraelikadura egotea. Boluntario bat ez bada sentitzen konpentsatua (ez naiz batere materialaz ari) lan hori egitearren, lan hori egiteari utziko diozu, eta ez baduzu astirik izan, boluntario gisa, ez daukazula batere gustura sentitzen zoriontsu sentitzeko modu bat aurkitu arte, besteen alde zerbait egiteagatik.\nBoluntarioak, printzipio humanitario gisa.\nBoluntariotza zentzu zabalean uler daiteke, ordaindutako enpleguaren eta erantzukizun normalen mugak gaindituz, egin beharreko jarduera gizatearentzat eta norbere buruarentzat baliagarria dela sinetsita. Termino horietan, pertsonen espiritu humanitario eta errukidunaren esanahia sakondu daiteke.\nTerminologia.\nBoluntarioak, pertsona bati aplikatuta, ez du esan nahi inolako ordainsaririk gabe lan egiten duenik, baizik eta bere borondatez lan egiten duela, kanpoan inposatu gabe. Armada batean boluntarioak deitzen zaie beren borondatez nahi duten gizonei, legeak behartuta egon gabe, edo misio arriskutsu edo zaila betetzeko eskaintzen direnak.\nZerbitzu-espiritua.\nZerbitzatu nahi duenak, bere buruaren zati bat sakrifikatu, beste batzuen alde, Jean-G Lossier-ek idatzi zuen. Bere ustez, beharrezkoa da, lehenik eta behin, elkar ezagutzea, bere burua ezagutzea eta beste guztiak aurkitzeko eta aurkitzeko bide bakarra. Gure barne-aberastasuna zenbat eta handiagoa izan, orduan eta fruitu gehiago izango ditugu gure lana. Gurean argirik ez badago, nola argiztatuko dugu bidea?\nBoluntariotza motak.\nBoluntarioa edo boluntarioa kultur eremuaren testuinguruaren azpian moldatzen da, hobekien identifikatzeko, bere ekarpen boluntarioek komunitateen bizi-baldintzak hobetzen laguntzen dutelako.\nEkintza-eremu handien arabera\nBoluntario motak lankidetzan\nBoluntarioen helburua ulertzeko moduaren arabera\nErakunde batean parte hartzearen arabera\nErakundean boluntarioek duten mailaren arabera\nEgoitzako boluntarioaren presentzia-mailaren edo absentziaren arabera\nProiektuari eskainitako denboraren arabera\nOhiko profiletako boluntario-motak\nBazterkeriarekiko harremanaren arabera\nEgindako jardueraren arabera\n= Boluntariotza.eus =\nBoluntariotza.eus Eusko Jaurlaritzako Enplegu eta Gizarte politiketako Sailak diruz lagundutako web-tresna bat da, eta Euskadin egiten diren boluntariotzako programak bisibilizatzea du helburu. \"Batekin\" (Araban), \"Bolunta\" (Bizkaian) eta \"Gizalde\" (Gipuzkoa) boluntariotzako hiru agentziek emandako informazioarekin, eta hainbat iragazkiren bidez, tresnak programen bilaketa zehatza egiteko aukera ematen du, mapan geolokalizatuta dauden aukerak itzuliz. Era berean, programa bakoitzari buruzko informazio gehiago lortu nahi izanez gero, \"Ikusi fitxa\" klikatuz, tresnak lurraldeko Boluntariotza Agentziaren webgunera eramango gaitu, bertan baitago informazio guztia."}
{"id": "670037", "revid": "6327", "url": "https://eu.wikipedia.org/wiki?curid=670037", "title": "Ramon Ortiz de Zarate Martinez de Galarreta", "text": ""}
{"id": "670038", "revid": "448", "url": "https://eu.wikipedia.org/wiki?curid=670038", "title": "Ram\u00f3n Ortiz de Zarate", "text": ""}
{"id": "670039", "revid": "105290", "url": "https://eu.wikipedia.org/wiki?curid=670039", "title": "ActionAid", "text": "ActionAid (euskaraz, Laguntza martxan) gobernuz kanpoko erakundea da, munduko lurralderik pobreenetako batzuetan haur, familia eta gizataldeetan bizitza kalitatea hobetzeko ahaleginean diharduena.\nHistoria.\nErakundea 1972. urtean sortu zen. Garapen bidean dauden 20 herrialdetan ari da lanean, pobrezia gutxitzeko parte-hartze prozesuak eta epe luzeko laguntza programak bideratuz. Programa hauetan, edateko uraren hornikuntza, hazien eta tresnen banaketa eta abeltzaintzarako heziketaz gainera, osasunaren eta hezkuntzaren hobekuntza bultzatzen dute. Azken helburua haur eta helduen alfabetatzea lortzea da, baina baita lekuan lekuko beharrei aurre egiteko teknika egokiak erakustea ere, hala nola zurgintza eta itsasketa. Epe luzeko lan hauez gainera, larrialdi egoeraren bat denean ere joaten dira laguntza ematera; lehorte, gerra edo izurriteetan, adibidez. 1993an 30 milioi librako diru sarrerak izan zituen. Egoitza nagusia Londresen dago, eta ordezkaritzak ditu Frantzia, Irlanda, Italia eta Espainian."}
{"id": "670046", "revid": "1545", "url": "https://eu.wikipedia.org/wiki?curid=670046", "title": "Vera Mentxik", "text": "Vera Frantsevna Mentxik (; ) (Mosku, - Londres, ) errusiar-txekiar-brinainiar xake jokalaria izan zen, eta emakumezkoen lehenengo munduko xake txapelduna.\nLehenbiziko Emakumezkoen Munduko Xake Txapelketa irabazi zuen 1927an. Vera Mentxikek arrakastaz defendatu zuen txapeldun titulua eta 1930, 1931, 1933, 1935, 1937 eta 1939ko txapelketak irabazi zituen, nagusitasun osoz irabazi ere. Ondorengo urteetan, Bigarren Mundu Gerra zela eta, txapelketa ez zen jokatu. Horrez gain Munduko Txapelduna titulua erabakitzeko bi match jokatu eta irabazi zituen zituen 1934an eta 1937an, biak Sonja Graf alemaniarraren aurka. 1944an hil zen, Londresen, V-1 misil batek bere etxea suntsitzean, artean txapeldun zela.\n&lt;noinclude&gt;"}
{"id": "670053", "revid": "105290", "url": "https://eu.wikipedia.org/wiki?curid=670053", "title": "Ploumanac'h itsasargia", "text": "Ploumanac'h itsasargia edo Mean Ruz itsasargia () Bretainiako iparraldeko Granito arrosaren kostaldean dagoen Perros-Guirec herriko itsasargi ezaguna da. Hau ere granito gorriz eraikia dago eta Ploumanac'h-eko kaiaren sarrera zaintzen du.\nEtimologia.\n\"Ploumanac'h\" izenak \"monjeen eliza\" esan nahi du. \"Mean Ruz\" izenak aldiz \"harri gorria\".\nHistoria.\nPloumanac'h-eko lehen itsasargia 1860an eraiki zen baina 1944an suntsitua izan zenez berria altxatu zuten 1948an. Henry Auffret arkitektoak diseinatu zuen eta Martin et fr\u00e8re konpainiak eraiki.\nIkuspegiak.\nBertatik ikuspegi itzela dago. Jentilez uhartedia eta Costa\u00e9r\u00e8s gaztelua ikusten dira."}
{"id": "670054", "revid": "105290", "url": "https://eu.wikipedia.org/wiki?curid=670054", "title": "Ipar Sulawesi", "text": "Ipar Sulawesi () Indonesiako 34 probintzietako bat da, Sulawesi uhartearen iparraldea hartzen duena. 13.851 kilometro koadroko eremua du, eta 2014an 2.575.933 biztanle zituen. Hiriburua Manado da."}
{"id": "670056", "revid": "56334", "url": "https://eu.wikipedia.org/wiki?curid=670056", "title": "C\u00f4tes-d\u2019Armor", "text": ""}
{"id": "670057", "revid": "56334", "url": "https://eu.wikipedia.org/wiki?curid=670057", "title": "Lannioneko barrutia", "text": ""}
{"id": "670058", "revid": "105290", "url": "https://eu.wikipedia.org/wiki?curid=670058", "title": "Manado", "text": "Manado () Indonesiako hiria da, Ipar Sulawesi probintziako hiriburua. 166,87 kilometro koadroko eremua du, eta 2010ean 410.481 biztanle zituen.\nKlima.\nManadok klima ekuatoriala du (\"Af\"), K\u00f6ppen klima sailkapenaren arabera."}
{"id": "670059", "revid": "56983", "url": "https://eu.wikipedia.org/wiki?curid=670059", "title": "Discovery MAX", "text": ""}
{"id": "670060", "revid": "512", "url": "https://eu.wikipedia.org/wiki?curid=670060", "title": "Trasibulo Sirakusakoa", "text": "Trasibulo (; Gela edo Locri Epizeferi, K.a. V. mendea) Gela eta Sirakusako tiranoa izan zen (K.a. 466-465). Dinomenideak familiakoa, Gelon I.a, Hieron I.a eta Polizelo anaiak zituen. Agrigentorekin Himeraren kontra borrokatu zuen. Hieron hil ondoren, Gela eta Sirakusako tirano izan zen, politiko despotikoa izanik.\nBere izaera bortitza eta odolzalearengatik, K.a. 465ean Gela eta Sirakusa matxinatu ziren. Agrigentok, Himerak Selinontek eta tropa sikuloek diktadura bota zuten demokrazia moderatua jarriz eta Dinomenideak Sirakusatik egotzi zuten. Trasibulo Locrira erbesteratua izan zen eta hiri horretan hil zen.\nKanporaketa urtero ospatu zen Hieron II.ak Zeus Eleuterios gurtzarako eraikitako aldarearen ondoan."}
{"id": "670062", "revid": "1545", "url": "https://eu.wikipedia.org/wiki?curid=670062", "title": "Boluntario", "text": ""}
{"id": "670063", "revid": "105290", "url": "https://eu.wikipedia.org/wiki?curid=670063", "title": "A Monster Calls (filma)", "text": "A Monster Calls 2016an Juan Antonio Bayonaren filma da, Patrick Nessek 2011n idatzitako izen bereko eleberrian oinarrituta.\nEuskadiko Orkestra Sinfonikoak filmerako musika grabatu zuen, Fernando Vel\u00e1zquez getxoztarrak, musikaren sortzaileak, zuzenduta.\nArgumentua.\n12 urte besterik ez dituen Conor (Lewis MacDougall), gurasoak banatu eta gero, gizondu da. Amak (Felicity Jones) minbizia du eta Conorrek munstro baten (Liam Neeson) laguntza izango du bere beldurrak eta fobiak goititzeko."}
{"id": "670064", "revid": "10891", "url": "https://eu.wikipedia.org/wiki?curid=670064", "title": "Felicity Jones", "text": "Felicity Rose Hadley Jones (Birmingham, ), Ingalaterrako aktorea da, telebistan, antzerkian eta zineman ibilitakoa."}
{"id": "670066", "revid": "1545", "url": "https://eu.wikipedia.org/wiki?curid=670066", "title": "Baskav\u00edgin. Euskal baleazaleen hilketa", "text": "Baskav\u00edgin. Euskal baleazaleen hilketa 2016an Aitor Aspe Fiden film dokumentala da, Sp\u00e1nverjav\u00edgin izeneko sarraskian oinarrituta.\nKoldo Serrak gertaera honetan ere oinarritutako film bat egin nahi zuela adierazi zuen.\nArgumentua.\n1615eko ekainean, 86 euskal balea-arrantzalek Islandiako iparraldeko ur hotzetaraino nabigatu zuten, Mart\u00edn de Villafranca, Pedro de Aguirre eta Esteban de Teller\u00eda kapitainak zituztela buruan. Arrantza-sasoi arrakastatsu hartan, hainbat ika-mika eta lapurreta izan ziren Islandiako biztanleen eta euskal marinelen artean. J\u00f3n Gr\u00edmsson apaiz luteranoak eta hango magistratu Ari Magn\u00fassonek nekazariak matxinatzeko aprobetxatu zituzten tirabira horiek. Horrez gain, irailaren amaieran, sekulako ekaitz batek euskal ontziak suntsitu zituen, eta Donostiara itzultzea galarazi zien. Etsai artean eta janaririk gabe, Europako irla pobreenetik atera ezinik, ihesari ekin zion tripulazioak etsi-etsian, eta marinel gogorrenak eta azerienak soilik atera ziren onik. Biziraupeneko abentura bat, J\u00f3n La\u00e9rdi Gu\u00f0mundsson jakintsuak kontatua. Hark ez zuen inoiz imajinatu bere lagun euskaldunak izango zirela Islandiako historiako gertakari beltzenaren protagonista."}
{"id": "670068", "revid": "336", "url": "https://eu.wikipedia.org/wiki?curid=670068", "title": "Katigatzeko erreminta", "text": "Katigatzeko erreminta edo krinpagailua konektore elektrikoak egiteko erabiltzen den aliketa-moduko tresna da.\nKrinpaketa metalezko edo material harrikorrez egindako bi pieza, deformazio bidez, batzean datza.\nKrinpatze-prozesua.\nLehendabizi, zuritutako kablea neurriko irekidura duen terminalaren barruan sartzen da. Ondoren, krinpagailuarekin terminalaren irekidura zapaltzen da kablearen hariak eta terminala bat daitezen."}
{"id": "670069", "revid": "105290", "url": "https://eu.wikipedia.org/wiki?curid=670069", "title": "El olivo", "text": "El olivo 2016an Ic\u00edar Bolla\u00ednen film dramatikoa da.\nArgumentua.\nAlmak 20 urte ditu eta oilasko haztegi batean lan egiten du Caneten (Castell\u00f3). Aitona du pertsonarik inportanteena mundu honetan. Duela urte asko, hitz egiteari utzi zion aitonak, denen harridurarako. Orain, jateari uztea ere erabaki du, eta Alma obsesio batek joko du: aitona bere onera ekar dezakeen gauza bakarra familiak duela 12 urte haren borondatearen aurka saldu zuen mila urtetik gorako olibondoa berreskuratzea da. Inori egia aitortu gabe, planik gabe eta poltsikoa ia hutsik duela, ezinezko zeregin batean nahasiko ditu Almak hainbat pertsona: \"Alcachofa\", bere osaba, 45 urtekoa eta krisiaren ondorioz ezer gabe geratu dena; Rafa, lankidea, 30 urtekoa; Wiki eta Adelle, bere lagunak; eta Caneteko komunitate osoa. Helburua: Europan nonbait birlandaturik dagoen olibondo baliotsua berreskuratzea eta bueltan ekartzea, familiaren olibadian berriz landatzeko."}
{"id": "670073", "revid": "119347", "url": "https://eu.wikipedia.org/wiki?curid=670073", "title": "Nafarroako Teknologien eta Nekazaritzako Elikagaien Azpiegituren Institutua Elkarte Anonimoa", "text": "Nafarroako Teknologien eta Nekazaritzako Elikagaien Azpiegituren Institutua Elkarte Anonimoa edota INTIASA (gaztelaniazko izendapenaren laburdura, \"Instituto Navarro de Tecnolog\u00edas e Infraestructuras Agroalimentarias Sociedad An\u00f3nima\") Nafarroako Gobernuaren Herri Garapen, Ingurumen eta Tokian Tokiko Administrazio Sailaren eskumeneko enpresa publiko bat da.\nEgoitza Atarrabia udalerriko Nekazaritza-Perituen Eskolan du.\nHistoria.\n2011ko urriaren 1ean sortu zen, Nafarroako enpresa publikoen sektorearen ordenatze eta berregituratze egitasmoaren barnean eta honako enpresa publikoen bateratzearen ondorioz:"}
{"id": "670074", "revid": "119347", "url": "https://eu.wikipedia.org/wiki?curid=670074", "title": "Nafarroako Aratxea Adierazpen Geografiko Babestua", "text": " Nafarroako Aratxea Adierazpen Geografiko Babestua Nafarroako Foru Erkidegoan kokatua dagoen eta nafar aratxe edo zekorraren ekoizpen eta merkaturatzea kalitate eta trazabilitate parametro jakin batzuen barnean erregulatu eta kontrolatzea helburu duen adierazpen geografiko bat da.\n1994ean sortu zen. Gaur egun erakude honek egoitza Atarrabia udalerriko Nekazaritza-Perituen Eskolan du, eta Nafarroako Teknologien eta Nekazaritzako Elikagaien Azpiegituren Institutua Elkarte Anonimoaren barnean dago."}
{"id": "670077", "revid": "105290", "url": "https://eu.wikipedia.org/wiki?curid=670077", "title": "Nafarroako Patxarana Adierazpen Geografiko Babestua", "text": "Nafarroako Patxarana Adierazpen Geografiko Babestua Nafarroako Foru Erkidegoan ekoizten den patxaranaren ekoizpen eta merkaturatzea kalitate eta trazabilitate parametro jakin batzuen pean erregulatu eta kontrolatzea helburu duen adierazpen geografiko bat da.\n1988an sortu zen."}
{"id": "670078", "revid": "512", "url": "https://eu.wikipedia.org/wiki?curid=670078", "title": "Friedrich Heinrich F\u00fcger", "text": "Friedrich Heinrich F\u00fcger (Heilbronn, 1751ko abenduaren 8a\u00a0\u2013 Viena, 1818ko azaroaren 5a) alemaniar\u00a0klasizismo\u00a0garaiko margolaria izan zen.\nBizitza.\nStuttgarten Nicolas Guibalen ikasle izan zen\u00a0eta Leipzigen\u00a0Adam Friedrich Oeserena. Ondoren\u00a0Erroma eta Napolira bidaiatu zuen eta bertan\u00a0Casertako jauregiko freskoak margotu zituen. Vienara itzultzean gorteko margolari, irakasle eta Akademiako zuzendariorde izendatu zuten eta 1806\u00a0urtean\u00a0Belvedere Galeriako zuzendari.\nBere margolan garrantzitsuenak honako hauek dira\u02d0 \"Coriolanusen agurra\" (Czernin Galeria, Viena), \"Vienako Bakearen Alegoria\"\u00a0(1801), \"Germanicus-en Heriotza\" (1789an), \"Cesarren heriotza\"\u00a0eta \"Bathsheba\" (Budapest Galeria).\nEgindako erretratu garrantzitsuenak:\u00a0Josef II.a\u00a0Enperadorea,\u00a0W\u00fcrtembergeko Elizabeth Wihelmine dukesa, Napoliko Karolina Erregina eta Horatio Nelson\u00a0(National Portrait Gallery, Londres). \u00a0Louis David\u00a0eta Anton Raphael Mengs-en estilo klasikoa jarraituz margotzen zuen eta antzerkizale kutsua zuten bere margoek.\nF\u00fcger irakasle ere izan zen eta bere ikasleen artean hauek dira ezagunenak:\u00a0Gustav Philipp Zwinger, eta Franciszek Ksawery Lampi."}
{"id": "670081", "revid": "96586", "url": "https://eu.wikipedia.org/wiki?curid=670081", "title": "Agustina Bessa-Lu\u00eds", "text": "Agustina Bessa-Lu\u00eds (portugesez, ; Vila Me\u00e3, Amarante, Portugal, 1922ko urriaren 15a - Porto, 2019ko ekainaren 3a) eleberrigile portugaldarra izan zen.\nGizabanakoaren bizitza, denbora eta emakumea dira haren obrako gai nagusiak, eta askatasun estetikoa, fantasia, metafora ugariak eta munduaren ikuspegi sinbolikoa, berriz, ezaugarri nagusiak. 1948an argitaratu zuen lehen eleberria, \"Mundu dataduna\". Gero beste eleberri asko idatzi zituen, hala nola \"Os Super-Homens\" (1950, Supergizonak), \"A sibila\" (1954), \"Os Incur\u00e1veis\" (1956), \"A Muralha\" (1957, Harresia), \"As Rela\u00e7oes Humanas\" trilogia (1964-66, Gizakien arteko harremanak), \"Cr\u00f3nica do Cruzado Osb.\" (1976, Osb gurutzedunaren kronika), \"Os meninos de Ouro\" (1983, Ouroko haurrak). Eleberri historiko eta biografikoak ere idatzi zituen: \"Fanny Owen\" (1979), \"Sebastiao Jos\u00e9\" (1981) eta \"Mem\u00f3rias Laurentinas\" (1996), besteak beste."}
{"id": "670082", "revid": "105290", "url": "https://eu.wikipedia.org/wiki?curid=670082", "title": "Styrs\u00f6", "text": "Styrs\u00f6 Suediako uhartea da, G\u00f6teborg udalerriaren barnean dagoena, V\u00e4stra G\u00f6talandeko konderrian.\nHegoaldeko G\u00f6teborgeko uhartediaren zati da eta 1400 biztanle inguru ditu. Ferri zerbitzu erregularrek lotzen dute irla G\u00f6teborgekin eta zubi baten bidez dago lotuta Dons\u00f6 irlarekin."}
{"id": "670084", "revid": "56334", "url": "https://eu.wikipedia.org/wiki?curid=670084", "title": "Rhythm &amp; blues", "text": ""}
{"id": "670085", "revid": "119347", "url": "https://eu.wikipedia.org/wiki?curid=670085", "title": "Louise Michel", "text": "Louise Michel (Vroncourt-la-C\u00f4te, Frantzia 1830eko maiatzaren 29a \u2013 Marseilla, Frantzia, 1905eko urtarrilaren 9a) frantziar anarkista bat izan zen. Eskola-maistra, ekintzaile iraultzaile eta Parisko Komunako kiderik garrantzitsuenetakoa. Beste buruzagi batzuekin batera, hiriko gobernua antolatu eta haren defentsan parte hartu zuen. Atxilotu eta zigortu zuten; azken finean, emakumeek langile-klasearen eskubideen alde egindako borrokaren ikur bilakatu zen. Deportatu zuten, baina 1880an Frantziara itzulita talde anarkistetan ibili zen, hil arte.\nBizitza.\nGaztaroa.\nLouise Michel Marie Anne Michel neskamearen eta \u00c9tienne-Charles Demahis lurjabearen alaba naturala zen, edo, ziurrenera, bere seme Laurent Demahisena. Aitaren aldeko aitona-amonek printzipio liberaletan oinarritutako heziketa ona eman zioten; horri esker, Louisek Voltaire eta Jean-Jacques Rousseau irakurri zituen.\nBere memorietan adierazi bezala, Louise Michelentzat haurtzaroa oso garai zoriontsua izan zen. Orduko ametsa poeta izatea zuen. Bere aitona 1850ean hil ondoren, irakasle izateko ikasketak egin zituen, baina Napoleon III.ari zin egiteari uko egiteak irakaskuntza publikoan sartzea eragotzi zion. Horregatik, 1852 eta 1855 artean, bere aitona-amonek utzitako herentziaz baliatuta, eskola libreak ireki zituen Audeloncourt, Clefmont eta Milli\u00e8resen (Haute-Marne) hurrenez hurren. Bere irakaskuntza ideal errepublikanoetan eta pedagogia berritzailean oinarrittuta zegoen; horrek susmo txarrak piztu zituen bere ikasleen gurasoen artean, eta baita agintariek kargu-hartzeren bat egitea ere. Ikasleen erantzukizuna eta parte-hartze aktiboa sustatu zituen, zigorrak debekatu zituen, natur zientzia eskolak eman zituen eta ikasleek klasean antzezteko obra txikiak idatzi zituen.\nParis.\n1856an, Louise Michel Parisera joan zen, eta hamabost urtez etengabe aritu zen irakaskuntzan. 1865ean, eskola bat ireki zuen Houdon kaleko 24an, eta 1868an beste bat sortu zuen Oudot kalean. Literatura interesatzen zitzaion eta hainbat testu argitaratu zituen. Haietako poema batzuk Enjolras ezizenarekin sinatu zituen, Victor Hugoren \"Les Mis\u00e9rables\" eleberriko pertsonaiaren izenarekin, alegia.\nVictor Hugo garaiko pertsona ospetsu eta errespetatuenetakoa ezagutu zuen, eta 1850etik 1879ra arteko korrespondentzia izan zuen berarekin. Giro iraultzaileetan harremanak izan zituen, eta Eug\u00e8ne Varlin, Raoul Rigault eta Emile Eudes ezagutu zituen. Oposizioko egunkarietan ere idatzi ohi zuen, adibidez, \"Le cri du peuple\"-n (Herriaren oihua), zeinen erredaktore nagusia bere lagun Jules Vall\u00e8s zen. 1862an, \"Poeten Batasuneko\" kide egin zen, eta 1869an, emakume langileen laguntza xede zuen \"Moralizaziorako Elkarte Demokratikoaren\" idazkari.\n1870eko irailaren 1ean, Napoleon III.ak Frantzia-Prusia Gerran jasandako porrotak diktadura inperialaren amaiera ekarri zuen. Gertakariek errepublikaren aldarrikapena bizkortu zuten, prusiar armada Parisera zihoan bitartean. Louise Michel Montmartre auzoko Zainza Batzordeko kide izan zen, Parisko barruti guztietan hiriburuaren defentsa antolatzeko sortu ziren auzo-elkarteetako bat. Han, Th\u00e9ophile Ferr\u00e9 militante blankista ezagutu, eta harekin harreman sentimentala izan zuen.\nParisko Komuna.\nParis prusiar armadak inguratuta zegoen bitartean, Versaillesen errefuxiatutako Defentsa Nazionalerako Gobernua eta Parisko indar errepublikar erradikalak 1870eko irailetik elkarren kontra lehiatzen ari ziren nagusitasun politikoa lortzeko. Louise Michel Louis Auguste Blanquik sortutako mugimendu iraultzailearen jarraitzailea zen. Urteko azken hilabeteetan, hainbat manifestazio herrikoitan parte hartu zuen, eta 1871ko urtarrilean, Trochu jeneralaren tropek Parisko udaletxearen aurrean bildu zen jendetzaren aurka tiro egin zutenean, Louisek, Guardia nazionalez jantzita, tiro eginez erantzun zuen.\nParisko Komunari hasiera eman zioten 1871ko martxoaren 17 eta 18ko gertakarietan ere\u00a0lehen lerroan egon zen. Versaillesko gobernuak bere tropak bidali zituen Guardia Nazionalak Montmartreko muinoan kokatu zituen kanoiak hartzera. Louise Michelek, momentu hartan XVIII. barrutiko Zaintza Batzordeko presidenteak, \u201cVersailles-ekoek\u201d kanoiak eskuratzea eragotzi zuen emakumeen manifestazioa gidatu zuen, eta soldaduak guardia nazionalekin eta Parisko herriarekin adiskidetzea lortu zuen.\nLouisek lan sozial eta militante nabarmena egin zuen Parisko altxamenduak iraun zuen bi hilabete eskasetan. Saint-Bernard de la Chapelle elizako \"Iraultzaren Kluba\" (\"le Club de la R\u00e9volution\") animatu zuen XVIII. barrutian, eta Georges Clemenceau Montmartre barrutiko alkateak auzoko haurrentzako jantokiak sortzea lortu zuen. Halaber, haurtzaindegi zerbitzu bat antolatu zuen hiriburu osoan, eta ideia oso berritzaileak sustatu zituen, hala nola eskola profesionalak eta umezurztegi laikoak sortzea.\nVersaillesko gobernuaren tropek Paris 1871ko apirila-maiatza artean eraso zutenean, Clamart, Neuilly eta Issy-les-Moulineauxko barrikadetan borrokatu zuen, fusila eskuan. Erizain gisa parte hartu zuen, zaurituak jasotzen eta artatzen, eta emakumeak bildu zituen anbulantziak eramateko.\u00a0Montmartreko 61. batailoiaren zaindari bezala, emakume batailoi baten buru izan zen. Emakume horien kemena nabarmendu zen komuneroen azken guduetan, Montmartreko hilerrian eta Clignancourten, eta haietako askok bizia galdu zuten. Louisek ihes egitea lortu zuen, baina egun gutxira bere burua entregatu zuen, ama atxilotu eta fusilatzearekin mehatxatu baitzuten. Th\u00e9ophile Ferr\u00e9 ere atxilotu eta 1871ko azaroan exekutatu zuten. Louisek \"Les oeillets rouges\" (krabelin gorriak) poema eskaini zion. 1871ko abenduan, 4. gerra-kontseiluaren aurrera eraman zuten, gobernua boteretik kentzeko saioa eta herritarrak armak hartzera bultzatzea leporatuta. Hamar urteko erbestealdiko zigorra ezarri zioten. Epaiketan, ondokoa adierazi zuen:Ez dut neure burua defendatu nahi. Iraultza sozialaren parte naiz erabat. Onartzen dut nire ekintzen erantzukizuna.(...) Zeren, dirudienez, askatasunaren alde borrokatzen den bihotz orok berun pixka bat besterik ez baitu merezi, nire zatia eskatzen dut. Bizitzen uzten badidazue, mendekua aldarrikatuko dut etengabe eta Batzorde honetako hiltzaileak salatuko ditut nire neba-arreben mendeku gisa.\nKaledonia Berrian erbesteratua.\nKartzelan 20 hilabete bete ondoren, 1873ko abuztuaren 8an \"Virginie\" baporean Kaledonia Berrira deportatua izan zen. Han kolonia frantziar horren independentzia politikoaren alde borrokatzen zutenekin kolaboratu zuen. Garai hartan Versaillesko prentsak \"Louve rouge\", \"Bonne Louise\" (otseme gorria eta Louise ona) ezizenak ezarri zizkion. Garai berean sortu zen Henri Rochefort polemista ospetsuarekin izango zuen harreman luzea, eta Nathalie Lemel ere ezagutu zuen, Louise ideia anarkistetara hurbildu zuen Parisko Komunako beste ekintzaile bat.\nKaledonia Berrian zazpi urtez egon zen, emakumeentzako tratamendu bereziari uko eginez. Uharteko fauna eta flora aztertu eta haiei buruzko datuak bildu zituen. Horrela osatu zuen Parisko Geografia Institutura bidaliko zuen katalogoa. Michel frantziar gehienek arriskutsutzat eta antropofagotzat jotzen zituzten kanakengana hurbildu zen, haien hizkuntza ikasi zuen eta haien artean hezkuntza-lanari ekin zion. 1878ko matxinadan, gainerako deportatu gehienak ez bezala, kanakoen alde agertu zen. \"Petites Affiches de la Nouvelle-Cal\u00e9donie\" egunkaria sortu eta \"L\u00e9gendes et chansons de gestes canaques\" argitaratu zuen. 1879an, Noumea uhartean bizitzeko baimena eman zioten, eta baita bere irakasle-lanari berrekiteko baimena ere, lehenik Frantziako deportatuen seme-alaben irakasle gisa, eta gero nesken eskoletan.\nBerriz ere Frantzian.\nParisko Komunaren parte hartzaileei emandako amnistia partzialaren babespean, Louise Michel Parisera itzuli zen 1880. urtean. Han, herriak ongietorri bero-beroa eman zion. Bi hilabete geroago, \"La Mis\u00e8re\" bere lan arrakastatsua argitaratzen hasi zen folletoi formatuan. 1881ean, Auguste Blanquiren ehorzketan haren hileta-laudorioa egin zuen.\nBere militantzia grinatsuarekin segitu zuen etsi barik, hitzaldi eta mitinetako parte-hartze gero eta ugariagoak eginez. 1883an, Parisko mitin batean, Louise Michelek, sozialista autoritario eta parlamentarioengandik aldentzeko, anarkistek (sozialista libertarioak) bandera beltza sinbolo gisa erabiltzearen alde egin zuen.\nBere konpromisoa\u00a0 ekintza zehatzetan gauzatu zuen beti. 1883an, Louise Michel, \u00c9mile Pougetekin batera, hiru okindegiren arpilaketak eta poliziarekiko liskarrak eragin zituen langabe manifestazio baten buru izan zen. Handik aste gutxira, Louisek agintarien esku utzi zuen bere burua, eta sei urteko kartzela-zigorra eta 10 urteko zaintzapeko askatasuna ezarri zioten. Saint-Lazareko espetxean, prostituten alde agertu zen, eta gizarteak esplotatutako biktimak direla salatu zuen. 1886an Jules Gr\u00e9vy Errepublikako presidenteak amnistiatu zuen. Hasieran Louisek amnistia errefusatu zuen, baina azkenean onartu egin zuen. 1887an heriotza-zigorraren aurka agertu zen. Urtebete geroago, Le Havren hitzaldi bat ematen ari zela, monarkiko batek egindako atentatua nozitu zuen, buruan bi tiro jasoz, baina erasosailea salatzeari uko egin zion. Etxean osatzen ari zela, Georges Clemenceau eta Lissagaray adiskideek, besteak beste, bisitatu zuten.\nBerriro atxilotu zuten bere hitzaldi sutsuengatik\u00a0 eta berriz ere askatua izan zen. Poliziaren informatzaileek gertutik zelatatzen zituzten haren mugimendu guztiak, eta bere kontrako akusazio-txostenak metatu egiten ziren. 1890eko apirilean, Saint-\u00c9tiennen hitzaldi bat eman ostean eta Viennen manifestazio bortitz batekin amaitu zen beste mitin bat egin ondoren, atxilotu eta espetxeratu egin zuten, baina behin-behineko askatasuna eman zioten. Berak ez zuen onartu, gainerako atxilotuek ez zutelako izan zorte bera, eta ziega uzteari uko egin zion. Atxilotzeko agindua baliogabetu zuten, baina Louisek, berriz ere, uko egin zion espetxea uzteari bere kideak preso zeuden bitartean. Amorratuta, ziegan zegoen guztia txikitu zuen. Aztertu zuen medikuak sikiatriko batean sartzea eskatu zuen, baina agintariek, bere jarraitzaile ugarien erreakzioaren beldur, 1890eko ekainaren hasieran askatu zuten. Sikiatrikoan sartuko zuten beldurrez, Londresera (Ingalaterra) erbesteratu zen hurrengo hilabetean, han eskola libertario bat kudeatu zuen zenbait urtez. 1895ean Frantziara itzuli zenean, jarraitzaile manifestazio batek ongietorria eman zion. Urte berean \"Le libertaire\" egunkaria sortu zuen S\u00e9bastien Faurerekin batera. Dreyfus aferaren defentsan jarrera moderatua izan zuen.\nAzken urteak.\nBere bizitzako azken hamar urteetan, Londres eta Paris artean bizi zen. Parisen bere lanen edizioa gainbegiratzen zuen. Poliziak etengabe zelatatu zituen bere jarduerak, eta askotan atxilotu zuten; 1897an, adibidez, Bruselan atxilotu eta Belgikatik bidali zutenean. Anarkismoaren figura nabarmena izanik, Londresen, Parisen eta Frantzia osoan hitzaldi ugari eman zituen eta parte-hartze aktiboa izan zuen hainbat aldarrikapen-ekintzatan, adinean aurrera joan arren. 1896an, Londresen, Langileen eta Langile Ganbera Sindikalen Nazioarteko Kongresu Sozialistan parte hartu zuen, non marxisten eta anarkisten arteko haustura gertatu zen. 1898an \"La Commune, Histoire et souvenirs\" idatzi zuen.\n1903 eta 1904an, hirurogeita hamalau urte zituelarik, Frantzian zehar ibili zen bere lagun anarkista Ernest Giraultekin hainbat hitzaldi ematen. Bidaia honetan, bere osasuna pixkanaka ahuldu zen: 1902an bizia galtzekotan egon zen pneumonia batek jota, eta gaixotasunak eta nekeak birritan bira etetera behartu zuten. 1904ko maiatzean, bere hitzaldiei berrekin zien eta programatutako bidaiekin jarraitu zuen.\nLouise Michel pulmonia batez hil zen 1905eko urtarrilean, Marseillako Oasis hoteleko 11. gelan, langileentzako hitzaldi batzuk ematen zituen bitartean. Pariseko hiletara milaka lagun joan ziren.\nFeminismoa.\nLouise Michel feminismoaren aitzindaritzat hartu izan da. Bere oroitzapenetan honela idatzi zuen :\u00abEmakumearen auzia, gaur egun batez ere, ezin bereizia da gizateriaren arazotik.\u00bb \u00abEmakumeak dira, batez ere, birrindu eta gero, bota beharrean, saldu egiten den giza azienda: ez dugu gizaterian merezi dugun lekua izateko erregutu behar, hartu baizik.\u00bbEzer gutxi ezagutzen da Louise Michelen bizitza pribatuari eta izan zituen harremanei buruz: Victor Hugorekin izan zuen hurbiltasuna; Th\u00e9ophile Ferr\u00e9rekiko maitasun (platoniko?)a; Paule Minck eta Nathalie Lemelekin izandako adiskidantza; bere harreman luzea Charlotte Vauvellerekin, zeini buruz esango zuen, bere bizitza amaitzean, \"nire laguna 15 urtez\" (\"compagne depuis 15 ans\"). Bere hiletan, S\u00e9verinek, libertario eta feministak, egin zuen Michelen panegirikoa. \u00abGaur egungo hizkeran, erraz imajina genezake harreman homosexual bat, baina Louise Michel maiz izan zen kritikatua jendeak puritanotzat hartzen baitzuen bere portaera.\u00bb\nGizon/emakume harremanei buruz zuen jarrera ezaguna da.\u00abBi sexuen arteko berdintasuna onartuko balitz, arrakala handia sortuko litzateke giza ergelkerian. Bitartean, emakumeak gizonaren zopa izaten jarraitzen du, Moli\u00e8re zaharrak zioenez. Sexu indartsuak bestea lausengatzen du, sexu ederra deituz. Aspaldidanik ez diogu justiziarik egiten indar horri, eta asko gara matxinatzen garenak... sexuari larruazalaren koloreari baino garrantzi handiagoa ematen zaiola ulertu ezinik. Inoiz ez dut ulertu sexu bati adimena atrofiatu nahi izatea...\u00bbEz dago bat ere anbiguotasunik prostituzioari buruz duen iritzian:\u00abProstituzio-etxeen jabeak emakumeak trukatzen dituzte nekazariek zaldiak edo idiak trukatzen dituzten moduan; artaldeak dira, giza azienda da errentagarriena. (...) Europan zehar emakumeen salerosketan dabiltzan merkatari handiak soka batetik zintzilik baleude, ez nuke nik moztuko. (...) Ez al dago merkaturik non herriko alaba ederrak kalean saltzen diren, espaloietako postuetan, aberatsen alabak ezkonsari baten truke saltzen diren bitartean? Batzuk nahi duenak eramaten ditu eta besteak nahi duenari emanak dira. Prostituzio bera da. Esklaboa proletarioa da, esklaboen artean esklabo, proletarioaren emaztea.\u00bb\nLouise Michelen ondarea.\nParisko Komunan aktibista borrokalaria, herri-hezitzailea eta feminista, Louise Michel oraindik ere Frantziako anarkismoaren eta, oro har, langileen mugimenduaren pertsonaia enblematikoa da.Botere orok haragiztatzen ditu madarikazioa eta tirania; horregatik diot anarkista naizela.Borrokalari nekaezina, altruista, ahulenen kausari eskainia, bere nortasunak adore sakona erakusten zuen; honengatik guztiagatik historiara \"Birjina Gorria\" ezizenarekin igaro zen. Bere bizitzari buruz argitaratu diren aipamen ugarietan, gizonezko arropa jantzi izana nabarmendu da, aldarrikapen feministatzat aurkezteko asmoz, baina, dirudienez, anekdota puntual bat baino ez zen izan. Errealistagoa litzateke, beharbada, Louise Michelek 1871ko abenduko epaiketan egindako adierazpenei erreparatzea, kontuan hartuta bere salatzaileen aurrean beti erakutsi zuen zintzotasun hautsiezina:\nEz dago lekukotasunik Louise Michelek gizonezko janzkera eraman zuela frogatzen duenik, ez ordura arte, ez geroago. Bere feminismoa agerian jartzen zen berdintasunaren aldeko borrokan, baina berdintasuna ez bakarrik generoan, baita gizartean eta politikan ere.\nBere obra literarioan saiakera teoriko gutxi batzuk eta zenbait poema, elezahar eta umeentzako ipuin besterik ez zegoen, baina Louise Michel iraultza sozialaren aldeko aktibismoagatik oroitzen da nagusiki. \"La Mis\u00e8re\" eleberriak Frantziako hiri handietako aldiriek XXI. mendearen hasieran pairatuko zuten krisi soziala aurreratzen zuen. Bere irakaskuntza lana aintzatesteko, sarritan, Frantziako hiri askotan lehen eta bigarren mailako eskolei bere izena jartzen zaie.\nEspainiako 36ko Gerran, nazioarteko brigadisten bi batailoik Louise Michel izena zuten.\n1916 arte, urtero egiten zen haren omenezko manifestazioa Levallois-Perreteko bere hilobian. 1937an, Parisko metroaren geltoki bati bere izena jarri zioten. 2004an, Parisko Montmartreko Jesusen Bihotza basilikaren azpiko lorategia berrizendatua izan zen bere omenez.\nLucio Urtubia igeltsero anarkista ezagunaren etxea \"L' espace Louise Michel\" izeneko gizarte zentro bihurtu zen.\n2020ko abuztuan migratzaileak erreskatatzeko itsasontzi bat hasi zen lanean Mediterraneoan, bere izenarekin, Banksy artista britainiarrak finantzatua."}
{"id": "670087", "revid": "42829", "url": "https://eu.wikipedia.org/wiki?curid=670087", "title": "Deportatu", "text": ""}
{"id": "670089", "revid": "56334", "url": "https://eu.wikipedia.org/wiki?curid=670089", "title": "K\u014dfu (Yamanashi)", "text": ""}
{"id": "670091", "revid": "105290", "url": "https://eu.wikipedia.org/wiki?curid=670091", "title": "En lektion i k\u00e4rlek", "text": "En lektion i k\u00e4rlek (euskaraz \"Maitasun ikasgaia\") 1954ko Ingmar Bergman suediar zinema zuzendari eta gidoigileak zuzendu eta idatzitako komedia film bat da. Eva Dahlbeck, Gunnar Bj\u00f6rnstrand, Yvonne Lombard, Harriet Andersson, \u00c5ke Gr\u00f6nberg, Olof Winnerstrand, Ren\u00e9e Bj\u00f6rling, John Elfstr\u00f6m, Birgitte Reimer, Dagmar Ebbesen eta Sigge F\u00fcrst aktoreek antzeztu zuten.\nArgumentua.\nDavid Erneman (Gunnar Bj\u00f6rnstrand) ginekologoa eta Marianne (Eva Dahlbeck) hamabost urte ezkondurik daramatzaten senar-emazteak dira. Uda batez, Davidek Susanne (Yvonne Lombard) izeneko emakume batekin abentura bat du. Mariannek, lur jota, Kopenhagera alde egin eta Carl Adam (\u00c5ke Gr\u00f6nberg) mutil-lagun ohiarekin iraganeko harremanari ekingo dio. David, jeloskor eta jada bere maitaleaz asperturik, asmo bakarra du: bere emaztea berriz ere maitemindu araztea. Biak Kopenhagera doan tren batean berrelkartu eta elkarrekin batera bizi ziren garaiko uneak oroituko dituzte."}
{"id": "670092", "revid": "336", "url": "https://eu.wikipedia.org/wiki?curid=670092", "title": "Jean de B\u00e9thencourt", "text": "Jean de B\u00e9thencourt (frantsesez, ahoskatua; Grainville-la-Teinturi\u00e8re, Normandia, Frantzia, 1362 - Grainville-la-Teinturi\u00e8re, Normandia, Frantzia, 1425?) Normandiar itsasgizona izan zen.\nGaztelako Henrike III.aren zerbitzuan zegoela Kanarietako uharte txikienak konkistatu zituen (1402-1404), bertako biztanleak, guantxeak, menderatu ondoren. Hango lehen kolonia sortu zuen, Betancuria. 1412. urtean Frantziara abiatu zen Ehun Urteko Gerra zela eta. Batere dirurik gabe gelditu ondoren, Nieblako kondeari saldu zizkion Kanarietako zenbait uharte."}
{"id": "670099", "revid": "512", "url": "https://eu.wikipedia.org/wiki?curid=670099", "title": "Galaxia-urte", "text": "Galaxia-urtea, urte galaktikoa edo urte kosmikoa Eguzki-sistemak Esne Bidearen zentroaren inguruan bira osoa emateko behar duen denbora-unitatea da. Hainbat zenbatespenek 225 milioi eta 250 milioi urte lurtar bitartean ezartzen dute orbitaren iraupena.\nLurraren kronologia galaxia-urtetan.\nZerrenda honetan, galaxia-urte batek (, GY laburtua) 225 milioi urte balio ditu."}
{"id": "670100", "revid": "21098", "url": "https://eu.wikipedia.org/wiki?curid=670100", "title": "Urte kosmiko", "text": ""}
{"id": "670101", "revid": "21098", "url": "https://eu.wikipedia.org/wiki?curid=670101", "title": "Urte galaktiko", "text": ""}
{"id": "670103", "revid": "46380", "url": "https://eu.wikipedia.org/wiki?curid=670103", "title": "Jacques Becker", "text": "Jacques Becker (Paris, - \"ib.\", ) Frantziako zinema zuzendari eta gidoilaria izan zen. Jean zinema zuzendariaren, \u00c9tienne argazkilariaren eta Sophieren aita izan zen.\nJean Renoirren laguntzailea, okupazio garaian naziek atxilotu zuten."}
{"id": "670104", "revid": "56334", "url": "https://eu.wikipedia.org/wiki?curid=670104", "title": "CNT-FAI", "text": ""}
{"id": "670105", "revid": "105290", "url": "https://eu.wikipedia.org/wiki?curid=670105", "title": "Ali Baba et les Quarante Voleurs (1954ko filma)", "text": "Ali Baba et les Quarante Voleurs 1954ko Jacques Becker frantziar zinema zuzendariaren film komikoa da.\nFran\u00e7ois Truffautek \"Cahiers du cin\u00e9ma\" aldizkarian filma goraipatu zuen.\nArgumentua.\nAli Baba, Cassimen morroia, nagusiarentzako esklabo bat erostera bidaliko dute. Itzultzeko bidean, esklaboaz maiteminduko da, Morgianez. Karabanari eraso egingo diote, eta halaxe aurkituko du berrogei lapurren kobazuloa eta sartzeko hitz ezkutua."}
{"id": "670107", "revid": "105290", "url": "https://eu.wikipedia.org/wiki?curid=670107", "title": "Antoine et Antoinette", "text": "Antoine et Antoinette 1947ko Jacques Becker frantziar zinema zuzendariaren film komikoa da.\nArgumentua.\nAntoinek, inprimategi bateko langileak, eta Antoinettek, Prisuniceko enplegatuak, loteria-billete bat erosi dute, bai eta saria irabazi ere. Baina billetea galduko dute, eta ametsek ihes egiten dietela irudituko zaie."}
{"id": "670109", "revid": "105290", "url": "https://eu.wikipedia.org/wiki?curid=670109", "title": "Casque d'or", "text": "Casque d'or 1952ko Jacques Becker frantziar zinema zuzendariaren film dramatikoa da.\nArgumentua.\nLeca-ren bandako kideak aire zabaleko dantza-areto batera joango dira beren neska-lagunekin. Haietako batek, Mariek, Manda izeneko arotz bat ezagutuko du, bandako kideetako baten laguna, eta harekin maiteminduko da. Marieren gizona, Roland, jeloskorra da, eta gainera Lecak ere begiz jota dauka neska. Hala, gatazka sentimental bat piztuko da, hainbat ekintza bortitzi bide eman eta ondorio tragikoak ekarriko dituena."}
{"id": "670110", "revid": "336", "url": "https://eu.wikipedia.org/wiki?curid=670110", "title": "Xie Jun", "text": "Xie Jun (; Baoding, ) txinatar xake jokalaria da, Nazioarteko Maisu Handia eta Emakumezkoen Munduko Xake Txapeldun ohia.\nEmakumezkoen Txinako Xake Txapelketa irabazi zuen 1989an.\nLau aldiz irabazi du Emakumezkoen Munduko Xake Txapelketa: 1991, 1993, 1999 eta 2000. urtean. 1991ko Emakumezkoen Munduko Xake Txapelketan 1978tik munduko txapeldun zen Maia Txiburdanidze Georgiarra garaitu zuen (8\u00bd\u20136\u00bd). 1993an txapeldun titulua mantendu zuen Nana Ioselianiri 8\u00bd eta 2\u00bd irabazita. 1996ko txapelketan titulua galdu zuen Zsuzsa Polg\u00e1r hungariarraren aurka (8\u00bd\u20134\u00bd), baina 1999an berreskuratu zuen Alisa Galliamovari 8\u00bd eta 6\u00bd irabazita. 2000. urtean FIDEk txapelketako sistema aldatu zuen eta kanporaketa bidezko sistema ezarri zuen; Xie Junek berriro irabazi zuen, finalean Qin Kanying menpean hartu ostean (2\u00bd\u20131\u00bd).\nGaur egun xake profesionaletik erretiratua dago.\nKanpo estekak.\n&lt;noinclude&gt;"}
{"id": "670111", "revid": "105290", "url": "https://eu.wikipedia.org/wiki?curid=670111", "title": "Dernier Atout", "text": "Dernier Atout 1942ko Jacques Becker frantziar zinema zuzendariaren polizia-filma da.\nArgumentua.\nHego Amerikako alegiazko hiri batean gizon bat akabatu dute. Bi inspektore gazteri, Clarenceri eta Montesi, aginduko diete kasua ikertzea. Polizia-akademiako promozioan lehenengoa izateko lehian berdinduta amaitu ostean, kasuak berdinketa hausteko balioko die."}
{"id": "670112", "revid": "105290", "url": "https://eu.wikipedia.org/wiki?curid=670112", "title": "\u00c9douard et Caroline", "text": "\u00c9douard et Caroline 1951ko Jacques Becker frantziar zinema zuzendariaren film komikoa da.\nArgumentua.\n\u00c9douard piano-jotzaile pobre bat da, Carolinerekin ezkondua. Caroline neska ederra da, ezkontza begi onez ikusi ez duen burges familia batekoa. Haren osabak festa batera gonbidatuko ditu, non \u00c9douardek pianoa jo beharko baitu... Konturatu baino lehen, egoera horrek ika-mikan jarriko ditu biak."}
{"id": "670113", "revid": "512", "url": "https://eu.wikipedia.org/wiki?curid=670113", "title": "Polizelo", "text": "Polizalo edo Polizalo, Gelako tiranoa izan zen K.a. 488tik. K.a. 473an hil zen arte. Polizelo, Deinomenesen semea zen, Gelon I.a eta Hieron I.aren anaia txikia eta Trasibuloren anaia nagusia, Sirakusako tiranoak.\nBizitza.\nGelako tirano bihurtu aurretik ere, bere izena, Himeraren garaipena ospatzen duen tripodean grabatua zegoen, K.a. 480. urtean. Hau, beti, Geloni bakarrik egotzi izan zaio. Beraz, bere anaiaren aipamena, guduan parte hartu zuela baieztatzen duen xehetasun garrantzitsu bat da.\nGelako tirano bihurtu zen K.a. 478an, Gelon eta bere anaia Hieron hil zirenean, ordura arte, Gelako tirania okupatzen zuena, Sirakusako boterean oinordetu zen. Damarete Gelonen emaztearen eskontzea debekatu zioten. Polizelok, Hieronek gorrotatua, berarekin eztabaidatu zuen, Simonides Zeosko poetaren bitartekaritzari esker amaituko den gerra batean.\nDiodoro Siziliakoaren arabera K.a. 476an. Polizelo, bere anaia Hieronek bidali zuen sibaritarrak erreskaterako espedizio batean. Izan ere, sibaritarrek, hiria K.a. 510ean Crotonak suntsitu ondoren, jatorrizko kokapenera itzultzeko egindako saiakeretako batean. Hala ere,Polizelok uko egin zion enkarguari eta Akraganteko Teronen gortean babestu zen.\nBeranduago, Delfoseko Apoloren santutegiari, zaldiek eta gurdizainek tiratutako gurdi bat irudikatzen zuten brontzezko estatua talde bat eman zion (Delfoseko auriga izenekoa), K.a. 474ko Pitiar Jokoetako garaipen baten omenez.\nEz da ezagutzen Polizelo noiz hil zen, baina Hieron I.a hil aurretik izango zen, Sirakusako tirano gisa, bere anaia txikia zen Trasibulok ordezkatu baitzuen.\nEz dago argi noiz hil zen Polizelo, baliteke Hieron I.a baino lehenago izatea, Sirakusako gobernuan gazteagoa zen Trasibulo anaiak, ordezkatu zuelako.\nIkus, gainera.\nSirakusako tiranoak"}
{"id": "670114", "revid": "105290", "url": "https://eu.wikipedia.org/wiki?curid=670114", "title": "Falbalas", "text": "Falbalas 1945eko Jacques Becker frantziar zinema zuzendariaren film melodramatikoa da.\nArgumentua.\nMicheline Parisera iritsi da, Daniel Rousseaurekiko bere ezkontza prestatzera. Han, bere senargaiaren lagunik onenarekin maiteminduko da, Philippe Clarence diseinatzailearekin. Limurtzaile damugabea, Philippek neska seduzitu eta bazter utziko du gero, baina ondoren Michelinerekin erabat maiteminduta dagoela ohartuko da. Michelinek bere senargai arduratsuarekin ezkontzeko edo diseinatzailearekin alde egiteko dilemari aurre egin beharko dio."}
{"id": "670115", "revid": "105290", "url": "https://eu.wikipedia.org/wiki?curid=670115", "title": "Goupi Mains Rouges (1943ko filma)", "text": "Goupi Mains Rouges 1943ko Jacques Becker frantziar zinema zuzendariaren misteriozko filma da, Pierre V\u00e9ryren izen bereko eleberrian oinarrituta.\nArgumentua.\nFrantziako herri txiki batean emakume bat erail dute, eta haren dirua lapurtu. Haren senitarteko batzuk, Goupitarrak, dira susmagarri. Horrez gain, hiltzear den kide zaharrenaren urrearen bila ere badabil familia. Egoera horri Parisetik iritsi berri den senide gazte bat gehituko zaio, lehengusinarekin maiteminduko baita."}
{"id": "670116", "revid": "1545", "url": "https://eu.wikipedia.org/wiki?curid=670116", "title": "Goupi mains rouges (1943ko filma)", "text": ""}
{"id": "670117", "revid": "105290", "url": "https://eu.wikipedia.org/wiki?curid=670117", "title": "La vie est \u00e0 nous (filma)", "text": "La vie est \u00e0 nous 1936ko film dokumentala da, zenbait zuzendarik egina. Frantziako Alderdi Komunistaren ekimenez filmatua, dokumentala eta fikzioa nahasten dira film honetan.\nArgumentua.\nAdministrazio-kontseilu bat kaleratze masibo bat prestatzen dabil; fabrika batean, greba batek langile edadetuenak kaleratzea galaraziko du; nekazari batzuek, zenbait militanteren laguntzaz, nekazari pobre baten ondasunak enkantean jartzea eragotziko dute; jateko ezer ez duen gazte langabe batek gazte komunista batzuen babesa jasoko du."}
{"id": "670118", "revid": "105290", "url": "https://eu.wikipedia.org/wiki?curid=670118", "title": "Le commissaire est bon enfant, le gendarme est sans piti\u00e9", "text": "Le commissaire est bon enfant, le gendarme est sans piti\u00e9 1935eko Jacques Becker eta Pierre Pr\u00e9vert frantziar zinema zuzendarien umorezko film ertaina da. Georges Courteline eta Georges L\u00e9vyren antzezlanetan oinarrituta dago.\nArgumentua.\nPoliziako intendenteburua izaera oneko gizon bat da, baina gainezka dago deklaratzera etortzen zaizkion lekuko guztien erruz. Zein baino zein zoroagoa da, eta intendenteburua nahiko trebea bada ere kontrola mantentzen, halako txoriburu talde batek bere onetik atera lezake."}
{"id": "670119", "revid": "10891", "url": "https://eu.wikipedia.org/wiki?curid=670119", "title": "Natalie Horler", "text": "Natalie Christine Horler (Bonn, Mendebaldeko Alemania, 1981eko irailaren 23a) abeslaria da. Nazioartean ezaguna da eurodance eta eurotrance musika estiloko Cascada alemaniar taldeko abeslaria delako. Alemanian jaioa, ingelesa da familiako heziketaz, Ingalaterrakoak baititu guraso biak."}
{"id": "670120", "revid": "1545", "url": "https://eu.wikipedia.org/wiki?curid=670120", "title": "Etienne Decroux", "text": ""}
{"id": "670122", "revid": "56334", "url": "https://eu.wikipedia.org/wiki?curid=670122", "title": "Vienako Opera", "text": ""}
{"id": "670123", "revid": "512", "url": "https://eu.wikipedia.org/wiki?curid=670123", "title": "Ferenc Rib\u00e1ry", "text": "Ferenc Rib\u00e1ry (Kolta, Austriar Inperioa, 1827ko urriaren 6a - Budapest, Austria-Hungariako Inperioa, 1880ko maiatzaren 17a) hungariar historialaria, idazlea eta unibertsitate irakaslea izan zen.\n1866an \"A baszk nyelv ismertet\u00e9se\" izenburuko euskal gramatika argitaratu zuen hungarieraz."}
{"id": "670125", "revid": "1491", "url": "https://eu.wikipedia.org/wiki?curid=670125", "title": "Lapazandegi", "text": "Lapazandegi baserria Donostian dago, Ulia auzoan, Mirakruz gainetik igotzen den Ulia pasealekuan. Bertan dagoen iturburua 1850an hasi zen Gipuzkoako hiriburua urez hornitzen. Bidebietan auzoan dagoen Moneda baserriko urak ere urte berean hasi ziren erabiltzen. Lapazandegitik gertu dagoen Soroborda ur-biltegia 1869an eraiki zen Moneda baserriko ura bildu eta banatu ahal izateko.\nIturria izen bereko baserriaren lurren beheko aldean dago. Gorago parean dagoen bidezidorra aspaldiko bide bakarra zen orduan. Bidezidor horretan iturriaren parean baino altuago aspaldiko ur-biltegi txiki bat dago oraindik. Horraino ponpatzen zen ura motor txiki batekin.\nHiria uraz hornitzeko beharra beti egon da lotuta biztanleriaren hazkuntzarekin. Lapazandegiko urak bideratu zirenean 10.000 lagun bizi ziren Donostian. Hirira ura eramateko historian zehar egin diren urratsak eta une horietako bakoitzean zein zen biztanleria ikus daitezke taula honetan: "}
{"id": "670126", "revid": "105290", "url": "https://eu.wikipedia.org/wiki?curid=670126", "title": "Kvinnodr\u00f6m", "text": "Kvinnodr\u00f6m (euskaraz \"Ametsak\") 1955eko Ingmar Bergman suediar zinema zuzendari eta gidoigileak zuzendu eta idatzitako drama film bat da. Eva Dahlbeck, Harriet Andersson eta Gunnar Bj\u00f6rnstrand aktoreek antzeztu zuten.\nArgumentua.\nSusanne (Eva Dahlbeck) Estokolmoko modelo agentzia baten jabea da. Doris (Harriet Andersson), bere modelo ospetsuenak, Susannekin bilduma berri baterako Goteborgera argazki sesio bat burutzera doan unean, Palle (Sven Lindberg) mutil-lagunarekin eztabaidatu eta liskarra izango du. Jada Goteborgen daudela, Dorisek adineko Otto S\u00f6nderby (Gunnar Bj\u00f6rnstrand) kontsularekin topo egin eta hark orain ospitale psikiatriko batean dagoen bere emaztearen antzekotasun harrigarria ikusiko dio. Kontsulak Dorisen nahi guztiei men egingo die, arropa dotorea eta harribitxiak erosiz, eta biek elkarrekin egun zirraragarria igaroko dute, kontsularen alaba iritsi (Kerstin Hedeby) eta gupidarik gabe aitaren berekoitasuna agertarazten duen arte.\nBien bitartean, Sussanne bere maitale ohia den Henrikekin (Ulf Palme) telefonoz hitzordua egin, hark ezkondua dagoenez gogo txarrez baiezkoa eman eta biak berrelkartuko dira. Biek larrutan egin eta Henriken emaztea hirira itzultzen denerako planak egingo dituzte."}
{"id": "670137", "revid": "10891", "url": "https://eu.wikipedia.org/wiki?curid=670137", "title": "Gustav Philipp Zwinger", "text": "Gustav Philipp Zwinger (Nurenberg, 1779ko urtarrilaren 3a - \"ib.\" 1819ko urtarrilaren 15a),\u00a0alemaniar margolaria izan zen.\u00a0Sigmund Zwinger\u00a0(1744-1813) margolari eta grabatzailearen semea eta ikaslea izan zen. Gustavek ikasketak Vienan egin zituen\u00a0Heinrich F\u00fcgeren eskutik eta jaioterrira itzultzean bertako Arte Eskolako irakasle eta zuzendari izan zen. Olioz eta akuarelaz aritzen zen eta liburu batzuen ilustrazioak ere egin zituen."}
{"id": "670139", "revid": "105290", "url": "https://eu.wikipedia.org/wiki?curid=670139", "title": "Dream Team", "text": "Dream Team (euskaraz \"Ametsetako Taldea\") 1992ko Bartzelonako Udako Olinpiar Jokoetako saskibaloi txapelketan AEBak ordezkatzeko NBAko izarrez osatutako taldea izan zen. Askorentzat, bai saskibali zaletu nahiz kirol esatarientzat, inoizko saskibaloi talde onena izan da, izan ere, 1980ko hamarkadan bigarren erdialdeko eta 1990eko hamarkadaren lehen urteetako NBAko jokalari onenak osatu zuten, alegia, munduko saskibaloi jokalari onenak zirenak, tartean Magic Johnson, Larry Bird, Michael Jordan, Charles Barkley, Scottie Pippen, Karl Malone, John Stockton eta abar. Selekzionatzailea Detroit Pistons taldeko Chuck Daly entrenatzaile beteranoa izan zen.\nTalde hau osatzeko zeuden NBAko izar hautagaitza edo aukera oso zabala zenez, gaur egun kondaira edo izen mitikoak diren haietako asko kanpoan gelditu zirela, adibidez, Dominique Wilkins, Isiah Thomas, oso gaztea zen Shaquille O'Neal, Mark Aguirre eta beste ugari ere, aldiz beste batzuk urte gutxigatik erretiroa hartua zuten, Kareem Abdul-Jabbar eta Julius Erving kasu.\nAurrekariak.\nOrdurarte AEBtako sasbilaloi selekzioaren nagusitasuna erabatekoa izan zen, gainontzeko munduko selekzioei nahieran eta puntu kopuru erraldoeiengatik irabaziz, 1988. talde hau NCAA ligako jokalari unibertsitario profesionalez bakarrik osatua zegoen, NBAko jokalariei partaidetza galeraziz. Baina 1984tik aurrera AEBen nagusituna kinkan jartzen hasi zen, batez ere Sobietar Batasuneko saskibaloi selekzio nazionalak (Sabonis, Kurtinaitis, Tkatxenko eta Mar\u010diulionis) 1984ko Udako Olinpiar Jokoetan urrezko domina irabazi eta Jugoslaviako saskibaloi selekzio nazionala bikaina (Petrovi\u0107, Divac, Radja, Kuko\u010d, Perasovi\u0107 eta Danilovi\u0107) AEBen mailara iritsi eta estatubatuarren nagusitasuna eztabaidan jarri baizuten. Hori, 1988ko Udako Olinpiar Jokoetan Sobietar Batasunak urrezko domina eta Jugoslaviak zilarrezko domina lortu eta AEBetako selekzioa brontzezko dominarekin konformatu beharren aurkitu zenean frogatu zen.\n1992ko Udako Olinpiar Jokoak.\nBaina 1992ko Udako Olinpiar Jokoetarako FIBA nazioarteko federazioak ordurarteko araua aldatu eta NBAko jokalariei AEBetako selekzioan parte hartzea baimendu zien. Honek, berriro ere AEBtei bere saskibaloi nagusitasuna berreskuratzeko atea zabaldu zion, garai hartan NBAko estatubatuar jokalariak munduko gainontzeko jokalariekin alderatuz gero beste galaxia batekoak zirela baizirudien.\nAurreiragarpenek ez zuten hutsik egin, eta Dream Team taldeak 1992ko Udako Olinpiar Jokoetan paseotxo bat balitz bezala gainontzeko selekzioei nahieran eta puntu kopuru handiak lortuz irabazi eta urrezko domina aisa bereganatu zuten. Finalean estatubatuarrei itzal piskat egin ziezaioken eta NBAko zenbait izar zituen (Petrovi\u0107, Kuko\u010d, Divac eta Radja) Jugoslaviako selekzioarekin lehiatu zen, baina estatubatuarrek jugoslaviarrak 117-85 eta 24 puntuko aldeaz erraz gainditu zituzten.\nTaldekideen hautaketa polemika.\nDream Team taldea osatzeko jokalari kopuru mugatua eta NBAko izarren artean hautagai kopuru zabala zela eta, azkenean taldea osatu zutenen hautaketaren inguruan nolabaiteko polemika eta hika-mikak egon ziren.\nAdibidez, Isiah Thomas, garaiko joko antzolatzaile onenetokoa zena, Detroit Pistons taldearen NBAko liga birritan irabazi zuen jokalaria Dream Team taldean ez egoteak AEBtako saskibaloi zaletuen artean hautsa ugari harrotu zuen. 1980ko hamarkadaren bigarren erdialdean Los Angeles Lakers eta Boston Celtics taldeen lehia mitiko eta estuen artean oinarrituz sartu zen Detroit Pistons taldeko \"Bad Boys\" (\"Mutil Gaiztoak\") taldeko kidea izan zen, Bill Laimbeer, Joe Dumars, Rick Mahorn, John Salley, James Edwards, Vinnie Johnson, Dennis Rodman eta Mark Aguirrerekin batera. Euren joko fisiko eta maiz defentsa bortitzari esker Los Angeles Lakers eta Boston Celtics taldeek garaitzea oso zail izan zuten taldea bilakatu zen, hain zuzen ere, batzuen ustez Detroit Pistonsen joko oldarkor horrek eta Chicago Bulls taldearen aurka Jordani burututako defentsa oldarkorregiak Isiah Thomas Dream Team taldean aukeratu ez izanaren arrazoietako bat izango omen litzateke.\nBestalde, Christian Laettner jokalaria Dream Team taldeko jokalaria izateko adina maila ote zuen zalantzan jarri zen, askok Dream Team taldeko bi heren afroamerikarrak izatean beste jokalari zuri bat sartzeak hori orekatzeko azpijokotzat jo zuten. Polemika are eta gehiago auspotu zen, Laerttner eta Shaquille O'Neal gaztearen artean hautatzeko zalantzan egon zirela jakin zenean, izan ere, Laerttner jokalaria ona izanik ere, gerora ez zuen NBAan haregandik espero zen mailarik eman, aldiz, O'Neall NBAko historiako jokalari onenetakoa izatera iritsi zen.\nDream Team taldea osatzeko aukeraketako hautagaiak izan ziren beste jokalari batzuk Harold Miner, Jimmy Jackson eta Alonzo Mourning izan ziren."}
{"id": "670141", "revid": "56334", "url": "https://eu.wikipedia.org/wiki?curid=670141", "title": "Krinpagailu", "text": ""}
{"id": "670144", "revid": "448", "url": "https://eu.wikipedia.org/wiki?curid=670144", "title": "Frantziako Ohorezko Legio", "text": ""}
{"id": "670146", "revid": "105290", "url": "https://eu.wikipedia.org/wiki?curid=670146", "title": "Jayapura", "text": "Jayapura () Indonesiako hiria da, Papua probintziako hiriburua. 935,9 kilometro koadroko eremua du, eta 2010ean 256.705 biztanle zituen."}
{"id": "670147", "revid": "105290", "url": "https://eu.wikipedia.org/wiki?curid=670147", "title": "Riau", "text": "Riau (jawiz: , ) Indonesiako 34 probintzietako bat da, Sumatra uhartearen erdi-ekialdean dagoena, Malakako itsasartearen ertzean. 87.023 kilometro koadroko eremua du, eta 2014an 5.870.774 biztanle zituen. Hiriburua Pekanbaru da."}
{"id": "670149", "revid": "46380", "url": "https://eu.wikipedia.org/wiki?curid=670149", "title": "Auguste de Forbin", "text": "Auguste de Forbin, izen osoa Louis Nicolas Philippe Auguste de Forbin (La Roque-d'Anth\u00e9ron, 1777 - Paris, 1841), noble frantziarra, margolaria, 1816tik aurrera Louvre museoaren zuzendaria izan zen.\nMargolan ezagunenak.\nMargolari trebea, beste lanen artean hauek aipatzea merezi dute:"}
{"id": "670152", "revid": "105290", "url": "https://eu.wikipedia.org/wiki?curid=670152", "title": "Le Trou", "text": "Le Trou 1960ko Jacques Becker frantziar zinema zuzendariaren film dramatikoa da.\nArgumentua.\nGaspard Claude gazte errugabeari bere emaztea erailtzen saiatzea leporatu diote. Pariseko espetxera bidaliko dute; han, kartzelatik tunel neketsu bat eginez ihes egitea erabaki duten beste lau kriminal gogorrekin batera jarriko dute zeldan. Gogoz kontra, beren ihes-planarekin bat egiteko eta tunela eraikitzeko lanetan parte hartzeko konbentzituko dute gaztea."}
{"id": "670153", "revid": "1545", "url": "https://eu.wikipedia.org/wiki?curid=670153", "title": "Le trou", "text": ""}
{"id": "670154", "revid": "105290", "url": "https://eu.wikipedia.org/wiki?curid=670154", "title": "Montparnasse 19", "text": "Montparnasse 19 edo Les Amants de Montparnasse 1958ko Jacques Becker eta Max Oph\u00fcls zinema zuzendarien film dramatikoa da.\nArgumentua.\nFilmak Amedeo Modigliani margolariaren bizitzako azken urteak irudikatzen ditu. Haren sormenaren gailurra izan ziren urte haiek, baina baita alkoholak eta Jeanne H\u00e9buternerekiko maitasunak markatutako urteak ere."}
{"id": "670155", "revid": "1545", "url": "https://eu.wikipedia.org/wiki?curid=670155", "title": "Les Amants de Montparnasse", "text": ""}
{"id": "670156", "revid": "105290", "url": "https://eu.wikipedia.org/wiki?curid=670156", "title": "Les Aventures d'Ars\u00e8ne Lupin", "text": "Les Aventures d'Ars\u00e8ne Lupin 1960ko Jacques Becker frantziar zinema zuzendariaren polizia-filma da.\nArgumentua.\nArs\u00e8ne Lupin lapur esku-leunak Leonardoren eta Botticelliren bi maisu-lan lapurtuko ditu kontseiluburuaren etxean. Denbora baten ostean zenbait bitxi-saltzaile engainatuko ditu, bere etxera joateko, eta bitxiak lapurtuko dizkie. Hurrengo biktimak maharaja bat eta Gilen II.a Kaiserra izango ditu."}
{"id": "670157", "revid": "105290", "url": "https://eu.wikipedia.org/wiki?curid=670157", "title": "Rendez-vous de juillet", "text": "Rendez-vous de juillet 1949ko Jacques Becker frantziar zinema zuzendariaren film komikoa da.\nArgumentua.\nLucien paristar gazte ameslari bat da, eta esploratzaile izatea du xede nagusia; haren erdi-mailako klaseko gurasoek, ordea, zentzatu eta bizitza konbentzionala eraman dezala nahi dute. Aitarekin eztabaida beroa izan eta gero, etxetik alde egingo du Lucienek, bere lagunekin joateko. Aktore, idazle eta zinema-zuzendari izan nahi dute haren lagunek. Haiekin batera ekingo dio bere ametsari, eta bere lehen espedizioa prestatzen hasiko da."}
{"id": "670158", "revid": "105290", "url": "https://eu.wikipedia.org/wiki?curid=670158", "title": "Rue de l'Estrapade", "text": "Rue de l'Estrapade 1953ko Jacques Becker frantziar zinema zuzendariaren film dramatikoa da.\nArgumentua.\nFran\u00e7oise eta Henriren ezkon-bizitza ondo badoa ere, Henrik amodio-kontu bat du bere aldetik eta emaztearen lagun batek horren berri izango du. Senarraren fideltasun ezak minduta, Fran\u00e7oise l'Estrapade kalera joango da bizitzera, artista bohemioen auzora. Han, Roberten xarmaren pean eroriko da: musikari existentzialista gazte eta arlote bat, baliabiderik gabea."}
{"id": "670159", "revid": "512", "url": "https://eu.wikipedia.org/wiki?curid=670159", "title": "Touchez pas au grisbi", "text": "Touchez pas au grisbi 1954ko Jacques Becker frantziar zinema zuzendariaren polizia-filma da.\nArgumentua.\nMaxek, gangster zahar batek, 50 milioi franko lortzeko maisu-plan bat asmatu du lagun batekin batera. Maxen neska-ohiak, zeinak banda etsaiko Angelo mafiaburuarekin joateko utzi baitzuen Max, planaren xehetasunak jakin nahi ditu, 50 milioiak eskuratu ahal izateko. Maxen diskrezioa eta zuhurtzia direla-eta, ezinezkoa da informazioa onean lortzea; beraz, Maxen kidea bahitzea eta erreskate bat eskatzea erabakiko dute."}
{"id": "670160", "revid": "105290", "url": "https://eu.wikipedia.org/wiki?curid=670160", "title": "T\u00eate de turc (1935eko filma)", "text": "T\u00eate de turc edo Une t\u00eate qui rapporte 1935eko Jacques Becker eta Pierre Pr\u00e9vert frantziar zinema zuzendarien film ertaina da."}
{"id": "670161", "revid": "119347", "url": "https://eu.wikipedia.org/wiki?curid=670161", "title": "L'Or du Cristobal", "text": "L'Or du Cristobal 1940ko Jacques Becker eta Jean Stelli frantziar zinema zuzendarien polizia-filma da, Albert t'Serstevensen eleberri batean oinarrituta.\nJean Renoirrek lehenengo zuzendaria, Jacques Becker, filmaren prestaketan lagundu zuen, baina Beckerrek hiru aste baino ez zituen eutsi eta Jean Stellik ordezkatu zuen.\nArgumentua.\nPolizia-buru ohiak zuzendutako lapur-talde batek \u00abLe Cristobal\u00bb itsasontziaren harrapakin bereganatu nahi du."}
{"id": "670163", "revid": "15795", "url": "https://eu.wikipedia.org/wiki?curid=670163", "title": "Pieter Botha", "text": ""}
{"id": "670164", "revid": "6327", "url": "https://eu.wikipedia.org/wiki?curid=670164", "title": "Mariya Muzitxuk", "text": ""}
{"id": "670165", "revid": "467", "url": "https://eu.wikipedia.org/wiki?curid=670165", "title": "Alexandra Kosteniuk", "text": ""}
{"id": "670166", "revid": "512", "url": "https://eu.wikipedia.org/wiki?curid=670166", "title": "K\u00e1roly Morvay", "text": "K\u00e1roly Morvay (Budapest, Hungaria, 1943ko martxoaren 27a) hungariar filologo eta unibertsitate irakaslea da. Daniela Grau politikari eta ekintzaile katalanarekin ezkonduta dago, eta gaur egun Elnen bizi da.\nBatez ere katalan hizkuntza eta kultura ikertzen eta sustatzen aritu da Hungarian. Horrez gain, euskarari buruzko zenbait lan idatzi ditu."}
{"id": "670167", "revid": "105290", "url": "https://eu.wikipedia.org/wiki?curid=670167", "title": "Palmeras en la nieve", "text": "Palmeras en la nieve 2015. urtean Fernando Gonz\u00e1lez Molinak eginiko filma da, Luz Gab\u00e1sen izen bereko eleberrian oinarrituta.\nFilmak bi Goya Sari irabazi zituen: zuzendaritza artistikoarena eta abestiarena.\nSinopsia.\n1953 urtea da eta Kilianek Huescako mendiak utziko ditu, anaiarekin batera Fernando Poo irlarako bidaiari ekiteko. Lur urrun eta exotiko hartan zain dute aita, Sampaka finkako beterano bat. Han, munduko kakao onenetakoa hazten du. Kolonian gizarte-bizitza arina aurkituko dute, Espainia zurrun eta grisaren aldean. Kolonoen eta bertakoen arteko kontrasteak biziko dituzte, eta laguntasunaren, pasioaren, amodioaren eta gorrotoaren esanahia ezagutuko dute. Urteetan ahaztutako eskutitz bat nahigabe aurkitzeak bidaiatzera bultzatuko du Clarence, hasi Huescako mendietatik eta Biokora arte, haren aita Jacobok eta osaba Kilianek gaztaro gehiena igaro zuten lurra bisitatzera: Fernando Poo irla. Lurralde arriskutsu bezain jori eta erakargarri hartan, inguruabar historiko nahasiak tartean debekatutako maitasun-afera baten sekretua aurkituko du Clarencek; afera horren ondorioak oraina eragitera ere iristen dira."}
{"id": "670168", "revid": "1545", "url": "https://eu.wikipedia.org/wiki?curid=670168", "title": "Palmeras en la Nieve", "text": ""}
{"id": "670170", "revid": "119347", "url": "https://eu.wikipedia.org/wiki?curid=670170", "title": "Zhu (musikaria)", "text": "Steven Zhu (San Frantzisko, Kalifornia, 1989), profesionalki\u00a0Zhu\u00a0bezala ezaguna ( edo ahoskatua), txino-estatubatuar\u00a0musikari eta abeslaria da, 2014tik aurrera Mind of a Genius Records eta Columbia Records ekoiztetxetan lan egindakoa. 2014ra\u00a0erdialdera arte, Zhuren nortasuna ezezaguna zen, bere musikaz bakarrik epaitzea nahi baitzuen. Bere lehenengo diskoa, \"Generationwhy\", 2016ko uztailaren 29an kaleratu zen."}
{"id": "670171", "revid": "98220", "url": "https://eu.wikipedia.org/wiki?curid=670171", "title": "Colossal", "text": "Colossal 2016. urtean Nacho Vigalondok zuzendutako zientzia-fikziozko filma da.\nSinopsia.\nEgun osoa parrandatik parrandara pasatzen duen neska batek (Anne Hathaway) aurkikuntza harrigarri bat egingo du: lotura misteriotsu bat du planetaren beste muturrean kaosa sorrarazten ari den munstro ikaragarri handi batekin.\nEkoizpena.\nFilmaketa hasi baino lehen, Toho japoniar konpainiak Voltage Pictures ekoiztetxea salatu zuen, \"Godzilla\"ren antzekoa zelakoan. 2015eko urrian akordio bat lortu zuten epaiketa ekiditeko. Hilabete horretan grabaketa hasi zen Vancouverren eta azaroaren 25ean amaitu zuten."}
{"id": "670173", "revid": "105290", "url": "https://eu.wikipedia.org/wiki?curid=670173", "title": "Amen.", "text": "Amen. 2002ko Costa-Gavras greziar-frantziar zinema zuzendari eta gidoigileak zuzendu eta idatzitako drama eta historia film bat da. Ulrich Tukur, Mathieu Kassovitz, Ion Caramitru eta Marcel Iure\u015f aktoreek antzeztu zuten.\nFilmak Bigarren Mundu Gerran zehar Holokaustoaren berri izan eta isilik mantendu ziren horiek salatzen ditu, tartean Alemaniako Eliza Luteranoa nahiz Eliza Katolikoarena ere.\nArgumentua.\nBi sistema: alde batetik, makinaria nazia, eta bestetik, Vatikano eta Aliatuen diplomazia. Sistema horien barnetik borrokatzen diren bi gizon: lehena Kurt Gerstein (Sebastian Koch), alemaniar kimikaria eta kontzentrazio-esparruak Zyklon B gasez hornitzeko arduraduna den SSko kidea, baina hori ez da nazien krimenak aliatuei, nahiz Aita santuari eta berau kide den Alemaniako Elizako apaizeei aitortu eta salatzeko oztopo izango; bigarrena, Ricardo Fontana (Mathieu Kassovitz), jesuita gaztea, basakeri hari aurre egin eta beren biziarekin ordaindu zuten elizgizonen ordezkaria. Kurt Gersteinek zer gertatzen zen bazekien eta mundu osoak jakitea ere nahi izan zuen."}
{"id": "670179", "revid": "1545", "url": "https://eu.wikipedia.org/wiki?curid=670179", "title": "Zyklon B", "text": "Zyklon B zianuroz egindako intsektizida marka erregistratu bat da.\nIG Farben alemaniar konpainiak ekoiztu zuen, Bayer botika multinazionala eta beste bi alemaniar konpainien elkarketatik sortua. Bigarren Mundu Gerran, Alemania Naziak Holokaustoan jendea erailtzeko erabili izanagatik ospetsua da."}
{"id": "670181", "revid": "119347", "url": "https://eu.wikipedia.org/wiki?curid=670181", "title": "Franciszek Ksawery Lampi", "text": "Franciszek Ksawery Lampi, Franz Xaver Lampi bezala ezaguna ere (1782ko urtarrilaren 22a \u2013 1852ko uztailaren 22a)\u00a0poloniar margolari erromantikoa izan zen, Austrian jaioa baina Italiar jatorriko leinu bateko kide zena. Estanlisnao\u00a0II Augusto\u00a0garaiko \u00a0aristokrazia kideekin aritua. 1815 urte inguruan, 33 urte zituela\u00a0Varsoviara joan zen eta bertan Poloniako Kongresuko margolari nagusia izan zen.\nBizitza.\nLampiren aita Italiako margolari Johann Baptist von Lampi Zaharra izan zen, Romeno-koa bera eta Polonian\u00a0Jan Chrzciciel Lampi \u00a0izenez ezaguna.\u00a0\nKlagenfurt-en jaioa aita Austriako gortearentzat lan bat egiten ari zela. Bere lehendabiziko ikasketak aitak eman zizkion\u00a0\u00a0eta ondoren Vienako Arte Ederretako Akademian ikasi zuen, Hubert Maurer eta Heinrich F\u00fcger-en estudioetan hain zuzen ere. 15\u00a0urte zituela 1797\u00a0urtean, familia osoa San Petersburgora joan zen\u00a0Tsar-ak\u00a0egindako eskuzabaltasun eskaera onartuz. Oinordetza galduta eta aita baztertuta, 32\u00a0urte zituela eta\u00a0Napoleonen Gerren ostean, 1815\u00a0urtean Varsoviara bizitzera itzuli zen.\u00a0Bere aitak Polonian izandako ospea eta haurtzaroan bertan bizi izandako urteak zirela eta, ondo moldatu zen bertako gizartean.\nVarsovian erakusketa ugari egin zituen urte hauetan\u02d0\u00a0\u00a01828, 1838, 1841 eta 1845 urtean; 1841 urtean arte eskola pribatu txiki bat sortu zuen."}
{"id": "670183", "revid": "90204", "url": "https://eu.wikipedia.org/wiki?curid=670183", "title": "Anna Uxenina", "text": "Anna Jurivna Uxenina () (Lviv, ) ukrainar xake jokalaria da, Nazioarteko Maisu Handia eta emakumezkoen munduko xake txapelduna 2012tik 2013ra.\nEmakumezkoen Munduko Xake Txapeldun titulua eskuratu zuen 2012ko Emakumezkoen Munduko Xake Txapelketako finalean Antoaneta Stefanovari 3\u00bd eta 2\u00bd irabazita. Garaipen horrek Maisu Handi titulua eskuratzeko ere balio izan zion. Munduko Txapeldun titulua 2013ko txapelketan galdu zuen Hou Yifanen aurka (1\u00bd\u20135\u00bd).\n2016an Emakumezkoen Europako Xake Txapelketa irabazi zuen.\nKanpo estekak.\n&lt;noinclude&gt;"}
{"id": "670184", "revid": "1545", "url": "https://eu.wikipedia.org/wiki?curid=670184", "title": "Arne Beurling", "text": "Arne Carl-August Beurling (G\u00f6teborg, Suedia, 1905eko otsailaren 3a - Princeton, New Jersey, AEB, 1986ko azaroaren 20a) suediar matematikaria izan zen.\nUppsalan egin zituen ikasketak eta doktoregoa 1933an bukatu zuen. 1932-1952 bitartean eskolak eman zituen Uppsalan, matematika irakasle hautatu zuten arte. 1948-49 ikasturtea Harvarden eman zuen. 1954an Estatu Batuetara emigratu behar izan zuen eta irakasle postu bat lortu zuen Princetoneko Ikerketa Aurreratuetako Institutuan. Funtzio orokortuen teoria, ekuazio diferentzialak, analisi harmonikoa, Dirichleten serieak eta teoria potentziala landu zituen Beurlingek bereziki. Dirichleten integrala eta energiaren kontzeptuak erabiliz, teoria axiomatiko orokor bat osatu zuen, funtzio konplexuetarako Dirichleten espazioen teoria. Bigarren Mundu Gerran alemaniarren kodeak deszifratzen aritu zen."}
{"id": "670185", "revid": "58701", "url": "https://eu.wikipedia.org/wiki?curid=670185", "title": "Bifenilo polikloratu", "text": "Bifenilo polikloratua (PCB) Gai toxiko eta arriskutsuak, triklorobentzenoarekin nahasirik, eta isurkari gisa, isolatze elektrikoan eta zenbait transformadore elektrikoren hozte sisteman erabiliak.\nGisa horretako transformadoreak bide publikoetako edo alor pribatuetako zutabeetan, eta etxebizitzen eta industrien barruan aurki daitezke. Nekez bideodegradatzen dira eta organismoetan metatzen dira. Gizakiak arrainaren bidez bereganatzen ditu batez ere. Besteak beste itsas organismoen hazkundearen inhibizioa sortzen dute, tumoreak sortzeko aukera handitzen da, eta bizkarroiei aurre egiteko ahalmena, berriz, urritzen. Gizakiaren kasuan, gaiarekin harreman handia izanez gero, larruan erredurak izan daitezke, gibeleko gaitzak sortzen dira, eta eritasun neurologikoak eta bronkitis kronikoa ager daitezke halaber. Hori guztia dela eta, herrialde gehienetan guztiz debekatua dago, eta arau zorrotzak jarri dira gaiok garraiatu eta biltzeko."}
{"id": "670186", "revid": "56334", "url": "https://eu.wikipedia.org/wiki?curid=670186", "title": "PCB", "text": "PCB hurrengoa izan daiteke:"}
{"id": "670187", "revid": "58701", "url": "https://eu.wikipedia.org/wiki?curid=670187", "title": "Gizajoen katalogoa", "text": "Gizajoen katalogoa liburua 2016.urtean Joxean Agirrek plazaratutako eleberria da. Eleberri berritzailea non erotismoarekin, umorea eta esperimentazioa nahasten diren.\nGertakizunak.\nGertakizunak Zarautzen ematen dira, orain urte gutxi batzuetan. Protagonista, liburu saltzaile jubilatua eta bibliografiaz interesaturik, idazle gris eta urtetan sartua dugu. Idazle esaten dugu baina zaletasun hori intimitatean gordetzen du literatura-tailer batean apuntatzen den artean. Tailer horren irakaslea neska gazte eta erakargarria da. Irakaslea literatura munduan mugitzen den fundazio misteriotsu baten kidea da eta protagonista balore berri bat bezala ikusten du. Bitartean, protagonistaren bizitza nahasia ezagutuko dugu: bere emaztea eta alabarekin bizi da; bi emakume horien artean konplizitate handia dago eta momentuero ari dira kofidentziak partitzen. Emaztea gizonei emanda bizi da, beti hurrengo amoranteaz pentsatzen. Protagonista hori guztia aztertzen duen bitartean, bizitza propio darama, bere gelan aipuak eta testuak prestatzen. Idazleak ere, bestetik, baditu harremanak beste emakume batekin, emaztearen ahizpa alegia. Irakaslearekin mainteminduko da baina gero bere bi idazle daudela deskubrituko ditu: Joxean Agirre bera eta Kirmen Uribe. Aldi berean, fundazioaren helburua hogeita bost urtetan Literaturako Nobel Saria euskaldun batentzat izatea bilatzen duela deskubrituko du. Narrazioa katramilatzen joaten da Kirmen Uriberen lehen eleberria lapurtu izan dela eta lehen susmagarria edadeko idazlea dela jakin arte.\nEstiloa.\nEleberri honek plano desbedinak nahasten ditu. Protagonistari gertatzen zaizkionak eta gertatutakoak ditugu, batetik; egiten ari den gizajoen katalogoa eta aipuen antologia, bestetik. Guztietan Agirreren begirada ironikoa topatuko dugu, ironia baina baita ere galtzaileen aldeko xamurtasuna. Idazkera arina da, erakargarria. Literatura eta erotismo eleberriaren ardatzak dira eta behin eta berriro haien inguruko ausnarketak azaltzen dizkigu. Gai horien artean autofikzioaren gainekoek garrantzi berezia dute ezen egile berak eleberriaren pertsonaia baita. Orokorrean, Agirrek eleberri honetan literaturarekin berarekin jolasten duela esan daiteke."}
{"id": "670190", "revid": "512", "url": "https://eu.wikipedia.org/wiki?curid=670190", "title": "Bioetika", "text": "Bioetika ikerketa zientifikoak eta gizakiengan egiten diren sendagintza jarduerek eragiten dituzten arazo moral edo etikoen multzoa da.\nBioetika terminoa (, bizitza; \"ethos\", portaera) 1926an Fritz Jahrek sortu zuen \"bioethical imperative\" izeneko artikulu batean, animalia eta landareen erabilera ikerketan aztertuz.\nBalioen inguruko hausnarketa da hausnarketa bioetikoa, hots, ongiaren eta gaizkiaren arteko bereizketaren ingurukoa. Aurrerapen zientifikoak biologian eta osasunean dituzten eraginak ahalbidetu eta, bidenabar, mugatzeko arauak eta printzipioak finkatzea du helburua. Alabaina, biologiaren garapenak are konplexuago bilakatu du hausnarketa bioetikoa, hainbat jarduera direla medio: gizakiengan egiten diren saio eta esperimentuak, organo eta ehun metaketa edo txertaketak, sendagileek lagunduriko ugalketa (in vitro ernalketa), genetika aurrerapenak, informatikaren garapena, eutanasia eta abar.\n1970ean Van Rensselaer Potter biokimikariak terminoa erabili zuen giza hazkundea eta biosferari buruz hitz egiteko. Potterren lanak etika globalaren inguruko kezka piztu zuen, eta biologia, ekologia, medikuntza eta giza balioak batzen zituen diziplina berria sortu zuen.\nBioetika vs Etika.\nBioetika etikarekin oso erlazionatuta egon arren, ez dira gauza bera. Medikuntzari erreparatuta, etika eta bioetika medikoa ez datoz bat. Etika medikoak medikuntzan sortzen diren arazoak eztabaidatzen ditu. Bioetika medikoa, ordea, orokorragoa da: biologia zientzien aurrerapenen ondorioz sortutako arazo moralak lantzen ditu. Autore batzuen arabera, bioetikaren eta etikaren arteko desberdintasun nagusiena zera da: bioetikak ez du behar etikak beharrezko dituen zenbait balio tradizionalen onespenik.\nArloak.\nMaria Dolores Vila-Coro Barrachinak, \"La vida humana en la encrucijada\" liburuan, bioetika lau arlotan banatzen du:"}
{"id": "670192", "revid": "512", "url": "https://eu.wikipedia.org/wiki?curid=670192", "title": "Tanjung Pinang", "text": "Tanjung Pinang (; jawiz: ; ) Indonesiako hiria da, Riau uharteak probintziako hiriburua eta bigarren hiririk handiena, Batamen ondotik. 812,7 kilometro koadroko eremua du, eta 2010ean 187.359 biztanle zituen."}
{"id": "670193", "revid": "336", "url": "https://eu.wikipedia.org/wiki?curid=670193", "title": "Jean-Joseph-Fran\u00e7ois Tassaert", "text": "Jean-Joseph-Fran\u00e7ois Tassaert (Paris, 1765 - \"ib.\", 1835) frantziar margolari eta grabatzailea izan zen.\u00a0Jean-Pierre-Antoine Tassaerten semea eta honek lanbidea irakatsi zion. Era berean Jean Joseph, Octave Tassaerten aita eta irakasle izan zen."}
{"id": "670197", "revid": "65203", "url": "https://eu.wikipedia.org/wiki?curid=670197", "title": "Nazaretar artea", "text": "Nazaretar\u00a0izena Erromantizismo garaiko alemaniar\u00a0margolari talde batek 1785 urte inguruan euren buruari jarritakoa da. Estilo honek Nazaretar purismoa izenaz ere ezaguna da. Alemaniar erromantizismoaren talde piktoriko honek Erdi Aroko kristau artearen zintzotasuna eta espiritualtasuna berpiztea zuen goiburu.\nHistoria.\nXIX. mende hasierako giza eta historiko gatazkek iraganarekiko melankonia sortu zuten, baita espiritu\u00a0nazionalaren berrezarpena ere, eta berrezarpen honetan alemaniar nazaretarrena izan zen margo-mugimendu arrakastatsuena.\n1809 urteko uztailaren 10ean,\u00a0Friedrich Overbeck eta Franz Pforr\u00a0alemaniar margolariek,\u00a0Vienako Akademia sortu zuten,\u00a0\"Lukasbund z\"eritzona;\u00a0San Lukeren kofradia, anaiartea edo kongregazioa, hain zuzen ere. San Lucas margolarien santu zaindari da eta hortik ziur asko Akademiaren izenaren jatorria.\nNazaretar izenak berak, Erdi Aroko kutsua du eta anaiarte honetako kideen margoaren oinarriak erlijioan eta artisau lan ederrean jarri nahi zuten, Errenazimendu aurreko margoen \"egia eta garbitasuna\" berreskuratzeko. San Lukas anaiarte hau, aro modernoko lehendabiziko elkarte artistikoa izan zen.\n1810 urtean, akademiako neoklasizismoa alde batera utzita, Overbeck, Pforr, Ludwig Vogel eta Johann Konrad \u00a0Hottinger anaikideak Erromara joan ziren eta bertan San Isidoro monasterio jabegabea hartu zuten; naturaz inguratuta, fraideen modura eta artisau baliabideen bidezko bizitza eramateko. Euren janzkera eta ile motots luzeak zirela eta, ironiaz,\u00a0\"i nazareni,\" hots, \"\"\"nazaretarrak\" ezizenez deitzen zituzten eta hauek mugimenduaren izentzat onartu zuten. Haietako batzuk protestanteak baziren ere, katolizismora bihurtu ziren. Erdi Aroko gremioek ez bezala, norberak margolaritzari ekitea oinarritzat zuten, erromantizismo kutsuaz, norberekiko maitasuna eta misiolari kontzientziazko jarrerarekin.\nHastapenetako garai honetan, eragin handien sortu zuen margolaria, Pforr izan zen, sutsua eta irudimen handikoa bera; Erdi Aroko zaldunen irudien gogoa ekartzeko lanean tematua. Bera hil ondoren, Overbecken eraginpean, mugimendua erlijioari garrantzi handiago emango dio eta beraien artea erruki xumerantz hurbilduko da. Horrela bada, Rafaelen lehen garaiko artearen bertsio eskematikoa sortu zuten.\nKomentuko elkarte honetan D\u00fcsseldorf eta Municheko artista hauek batu ziren\u02d0 Wilhelm von Schadow, Peter von Cornelius (1811), Philipp Veit (1815), Julius Schnorr von Carolsfeld (1818), eta Alemaniako hainbat artista ere. Horrez gain Austriako\u00a0Joseph Anton Koch (1768-1839) paisaia margolaria taldearen tutore antzeko bihurtu zen.\nPeter von Corneliusen eragina nabaria da, hartara, bere sormenak berriztapen laiko batera bultzatuko zuen eta taldea fresko erraldoiak egiteari ekingo zion.\nSortu zuten fresko nabarmenena,\u00a0Jacob Salomon Bartholdyk\u00a0(1779-1825) agindutakoa izan zen. Bartholdy, Erroman zegoen Prusiako kontsul nagusia zen eta Palazzo Zuccariko gelen apainketa egitea eskatu zien, gaur egun Hertziana Liburutegiko gelak diren horiek. Hala bada, nazaretarrek \"Joseren Historia\" bibliako gaiarekin jatorrizko freskoaren teknika berreskuratu zuten.\u00a0Quattrocento\u00a0garaiko moduan margotu zuten eta lan horrek ospe handia eman zion taldeari, bereziki Peter von Corneliusi; izan ere , D\u00fcsseldorf eta Municheko akademiek lan horren ostean, Peterrekin harremanetan jarri ziren. Irudiaren neurri erraldoiak bat egiten zuen margoaren figurek adierazten zuten gorputzen eta keinuen indarrarekin. Fresko hauek, 1887 urtean erauzi zituzten eta gaur egun Berlineko Alte National Galeriean daude ikusgai.\nLan honen ostean, 1817 urtean, Carlo Massino markesak aginduta, bere Lateranoko etxea apaintzeko honako gai hauek zuten lanak egin zituzten\u02d0 The \"Divine Comedy\" , Dante, \"Orlandok egindako omenaldia\", Ariosto, \"Jerusalem askatu\" , Torquato Tasso eta Petrarca.\nDanteren omenezko gelatan, Corneliusek paradisua irudikatu zuen, Hornyk aldiz, lore eta fruitu girlandak.\nCorneliusek Munichera alde egin zuenenan, markesak, Kochen aholkuei jarraituz,\u00a0 lanak bukatzeko Philipp Veiti eskatu zion baina honek bukatu ez zituenez, Kochek berak bere gain hartu zuen lana bukatzeko enkargua.\n1827 urtean, markesa hil eta margolariak Asisera alde egin zuten eta urte horretan bertan, Joseph von Fuhrich\u00a0margolaria\u00a0taldera bildu eta berak bukatu zituen amaitu gabeko lanak.\u00a0\nBartholdy etxeko freskoek sona handia hartu zuten Alemanian. Artista hauek idealismoa irudikatuz alemaniar margo estilo bat sortu zuten. Hala bada eta Munichen batez ere, nazioko arte monumentala berrizteko estiloa bihurtu zen.\n1819 urtean Austriako enperadorearen bisita zela medio, nazaretarrek erakusketa bat antolatu zuten.\u00a0Friedrich von Schlegel,\u00a0Metternichen enperadorearen aholkularia bera, erakusketaren deskribapen sakon bat egin zuen eta enperadoreak arreta gutxi eman bazion ere, Bavierako oinordeko printzipeak, Luis I izango zena, erabat goretsi zituen eta Munichera joateko gonbidatu ere.\n1830 urterako margolari bakoitzak bere bidea hartu eta taldea banandu egin zen. Gehienak Alemaniara itzuli ziren eta estatuko lanetan aritu izan ziren\u02d0\nSchnorrek Munichera alde eta Fuhrick Pragara alde egin ostean, Overbeck Erroman gelditzen zen azken nazaretarra izan zen eta 1869 urtean zendu zen.\nEstilo honek eragin handia izan zuen Europako hainbat margolariengan baina 1840 urteaz geroztik gainbeheran joan zen pintura errealistaren mesedetan.\nEstiloa\nPhilipp Otto Runge (1777 - 1810) margolari erromantikoa, nazaretarren aitzindari izan zen, akademisizmo klasisitaren aurka agertu zelako eta bere lanak agerian uzten dituen gaiak eta espiritualitasunagatik.\u00a0\nNazaretarrek\u00a0neo-klasizismoa, estetisizmoa eta errealismo pintura estiloak gaitzesten zuten. Hala bada, balio espiritualak adieraziko zuen artea berreskuratu nahi zuten.\nBehe Erdi Aroko\u00a0eta Errenazimendu\u00a0hasierako artistengan inspirazioa bilatu zuten, batez ere\u00a0D\u00fcrer,\u00a0Fra Angelico, Perugino eta Rafaelengan; nabaria da baita barroko klasisistaren eragina. Hau guztia batuta, emaitza\u00a0eklektizismo\u00a0hotz bat da.\u00a0\"Eklektiko pintoresko\" hau bat dator garai hartako arkitekturaren historizismoarekin."}
{"id": "670199", "revid": "119347", "url": "https://eu.wikipedia.org/wiki?curid=670199", "title": "Estralurtar (filma)", "text": "Estralurtar () 2011. urtean Nacho Vigalondok zuzendutako film luzea da.\nH. G. Wellsen \"Munduen Gerra\" klasikoa oinarri hartuta, Vigalondok estralurtarren inbasio batean herritar xeheek nola jokatuko zuten galderari erantzun nahi zion. Komedia giroan garatu nahi zuen istorioa, absurdora jotzen zuen trama baten bitartez.\nZineuskadiren laguntzari esker euskarara bikoiztu zuten. Torontoko Zinemaldian ez ezik, Donostiako Zinemaldian ere eskaini zuten.\nSinopsia.\nJuliok eta Juliak ez dute elkar ezagutzen, baina ohe berean esnatuko dira, ezer oroitzen ez duten mozkorraldiaren ostean. Julio berehala maiteminduko da. Julia ez, ordea. Egoera nahiko deserosoa ez, eta Julio eta Julia ohartuko dira objektu hegalari ezezagun bat hiri gainean hegaka dabilela."}
{"id": "670200", "revid": "1545", "url": "https://eu.wikipedia.org/wiki?curid=670200", "title": "Mozkorraldi", "text": ""}
{"id": "670201", "revid": "1545", "url": "https://eu.wikipedia.org/wiki?curid=670201", "title": "Extraterrestre (filma)", "text": ""}
{"id": "670202", "revid": "105290", "url": "https://eu.wikipedia.org/wiki?curid=670202", "title": "Open Windows", "text": "Open Windows 2014. urtean Nacho Vigalondok zuzendutako film luzea da. Euskarara bikoiztua, Vigalondok ingelesez egin zuen lehen film luzea izan zen.\nSinopsia.\nJillek, uneko emakumezko aktore kitzikagarrienak, Internet bidezko lehiaketa bat irabazi duen jarraitzaile batekin, Nickekin, afaltzeari uko egingo dio. Ordain gisa, Chord izeneko morroi batek Nicki aktorearen atzetik ibiltzen lagunduko dio. Horretarako, Nicken ordenagailua erabiliko dute.\nNick zorte oneko mutila da. Gaur gauean, Jill Goddard ezagutzekotan dago, une honetako aktorerik kitzikagarriena. Nickek berarekin afaltzeko aukera irabazi du, Internet bidezko lehiaketa batean. Baina Chord izeneko morroi batek deitu, afaria bertan behera geratu dela jakinarazi eta errua aktore apetatsuarena dela aitortuko dio. Chordek, ordainetan, hacker gisa izugarri trebea dela erakutsiz, Jill gau osoan zelatatu ahal izateko modua emango dio Nicki."}
{"id": "670205", "revid": "105290", "url": "https://eu.wikipedia.org/wiki?curid=670205", "title": "Blackthorn", "text": "Blackthorn 2011. urtean Mateo Gilek zuzendutako film luzea da.\nSinopsia.\nEstatu Batuetatik hanka egin ostean, Butch Cassidy iheslari ospetsua Bolivian hil zuten tiroz 1908an, Sundance Kid bere lagunarekin batera. Hala dio bertsio ofizialak. Baina, egia esateko, hogei urte ezkutuan eman ditu, eta orain etxera itzuli nahiko du. Hala dabilela, meatze batean lan egiten duen ingeniari espainiar gazte batekin topo egingo du. Meatzean lapurreta egin berri du ingeniariak. Eta Boliviako enpresaririk garrantzitsuenarena izango da meatzea\u2026"}
{"id": "670206", "revid": "1545", "url": "https://eu.wikipedia.org/wiki?curid=670206", "title": "Blackthorn (filma)", "text": ""}
{"id": "670208", "revid": "1545", "url": "https://eu.wikipedia.org/wiki?curid=670208", "title": "Los cr\u00edmenes de Oxford", "text": ""}
{"id": "670209", "revid": "59723", "url": "https://eu.wikipedia.org/wiki?curid=670209", "title": "Zianuro", "text": "Zianuroa zianuro multzoko konposatu kimiko bat da, -C\u2261N bezala errepresentatutako anioi monobalentea. Karbono atomo bat eta nitrogeno atomo baten lotura kimikoaz sortzen da.\nToxikotasuna.\nZianuroa batez ere literatura eta zineman pozoitzat erabiltzen den ohiko sustantzia da; halere, errealitatean are gehiago erabili izan den konposatua izan arren. Bigarren Mundu Gerran espioi ugari baliatu ziren prusiar azido eraz, etsaiak harrapatutakoan, beren buruaz beste egiteko, baita Holokaustoko nazien gas ganbaretan Zyklon B izenpean edo AEBetako exekuzioetan potasio zianuroa bezalaxe.\nToxikotasuna ziur aski oxidazio erreakzioak geldiarazteko duen gaitasunetik bide datorkio: zelulek energia sortu ahal izateko, arnasketa zelularra egin behar dute, oxigenoa kontsumituz ATP edo \u201ctxanpon energetikoa\u201d sortzeko. Zianuroak erreakzio horietarako ezinbesteko pausu bat geldiarazten du: oxigenotik ATPrako elektroien transferentzia. Erreakzio hori geldiarazitakoan, ezin da ATPrik ekoitzi: horren ondorioz, zelula hil egiten da, izaki eukarioto gehienek ezin baitute oxigenorik gabe lan egin."}
{"id": "670212", "revid": "137486", "url": "https://eu.wikipedia.org/wiki?curid=670212", "title": "Amu", "text": "Amua arrain-harrapaketarako erabiltzen den gailu bat da. Aspalditik erabiltzen dute arrantzaleek uretan zein lehorretik arrainak harrapatzeko. 2012an Okinawa uharteko haitzulo batean mundu osoan topaturiko amurik zaharrena aurkitu zuten, duela 23.000 urtekoa. 2005ean, \"Forbes\" aldizkariak giza historian erabilgarrienak diren hogei tresnen artean aipatu zuen.\nHistoria.\nBeharbada, amua edo antzerako gailu bat milaka urtean gizakiak erabilia izan da. Haren adibide dira Palestinan aurkitu diren k.a. 7000. urteko amuak. Gizakiak mota guztietako amuak egin ditu, egurrarekin, animalien hezurrekin, adarrekin, maskorrekin, harriekin, brontzearekin, eta gaur egun burdinarekin egin ohi dira. Kasu batzuetan, kakoak material desberdinen indarra eta ezaugarri positiboak aprobetxatzen ditu.\nNorvegiarrek, oraindik 1950ko hamarkadan ipuru-zurezko amuak egiten zituzten. Altzairuzko lehen amuak, 1600. urtean hasi ziren Europan agertzen eta haien fabrikazioa profesionalen lan bihurtu zen.\nAnatomia eta eraikuntza.\nAmuak osatzen dituzten atalak hauek dira: arrainaren ahoan sartzen den zatia punta da; hariari lotuta dagoen zatia begia da; punta eta begia lortzen dituena kurba eta sama dira; sama eta puntaren arteko distantziari arrail esaten zaio. Kasu askotan, kakoak amuaren zati desberdinen bitartez deskribatzen dira.\nGaur egungo amuak egiteko karbono altuko altzairuak, banadioarekin aleatutako altzairuak edo altzairu herdoilgaitzak erabiltzen dira. Kalitateko handieneko amuek korrosioaren kontrako estaldura bat izaten dute, haien erabilgarritasuna luzatzeko.\nAmu motak.\nAskotariko amuak daude eta, oro har, hiru kategoriatan banatzen dira: apeu-amuak, euli-amuak eta beita-amuak. Horien barnean aldaerak aplikazio desberdinetarako diseinaturik daude, materialagatik eta bakoitzaren forma, begi mota, punta eta arantzagatik desberdindu daitezke.\nBakarkako amu mota bati buruz ari garenean ezaugarri espezifikoak izango ditu, horren osagaiak optimizatuz emango zaion erabileraren arabera. Adibidez, euli lehor amu delikatu bat burdina-hari mehez eta begi estuz eginda egongo da, pisua baita faktore garrantzitsuena. Bestalde, Carlisle edo Aberdeen izeneko beitadun amu arinak burdina arina erabiltzen dute bizidun beitari ahalik eta min txikiena egiteko, baina kasu horretan pisua garrantzitsua ez denez begiak ez dira estuak izan behar.\nFaktore asko hartzen dira kontuan amua diseinatzeko orduan; adibidez, korrosioari egiten dion erresistentzia, pisua, jasan behar duen indarra, puntaren zorroztasuna eta amuaren tamaina.\nFormak eta izenak.\nAmuek forma eta izen asko dituzte, eta kasu batzuetan izenak tradizionalak izaten dira; adibidez, Aberdeen, Limerick edo O\u2019Shaughnessy. Beste kasu batzuetan amuei izena beraien erabilpenek ematen diote, edota beraien ezaugarri fisikoek. Fabrikatzaile batzuek beraien amuei modeloaren zenbakiak jartzen dizkiete eta beraien ezaugarriak eta erabilpenak deskribatzen dituzte. Adibidez:\n\u00b7 \"Eagle Claw\": 139 Snelled Baitholder bat da, konpentsatua, behe begia, bi atal, burdina-hari ertaina.\n\u00b7 \"Lazer Sharp\": L2004EL \"Circle Sea\" bat da, hutsune zabala, ez dago konpentsatua, eraztundutako begia, burdina-hari arina.\n\u00b7 \"Mustad Model\": 92155 \"Beak Baitholder\" amua da.\n\u00b7 \"Mustad Model\": 91715D \"O'Shaughnessy Jig\" amu bat da, 90 graduko angelua duena.\n\u00b7 \"TMC Model 300\": \"Streamer D/E\", 6XL, burdina-hari pisutsua, forjatutako brontzea.\n\u00b7 \"TMC Model 200R\": \"Nymph &amp; Dry Fly\" begi zuzena, 3XL, burdina-hari estandarra, erdi jaitsitako punta, forjatutako brontzea.\nAmuaren formak asko alda daitezke: zuzenak edo kurbadunak izan daitezke. Amuen forma desberdinak hauek arrainean barneratzea laguntzen dute, eulien imitazio edo beita mantentzeko gaitasuna hobetuz. Harrapatzen diren arrainen bizitza mantentzen saiatzen diren amuetan, edo berna zatitua duten beita artifizialetan, arantza bereziak dituzte beitaren mantentzea lortzeko. Jig amuen bernak moldatutako berun batez estalita izaten dira, hondoratu beharra baitute. Amuen deskribapenaren barnean bernaren luzera zein den agertu behar da (adib., estandarra, estra luzea, 2XL motza) eta burdina-hariaren neurriak (adib., fina, estra astuna, 2X astuna).\nBakuna, bikoitza eta amu hirukoitza.\nAmuak dituzten punta eta berna kopuruaren arabera sailka daitezke. Amu bakunek begi bakarra, berna bakarra eta punta bakarra izango dute, amu bikoitzek begi bakarra izango dute, baina kasu honetan bi berna zein punta izango ditu eta hauek pieza bakar bati forma emanez fabrikatzen dira, amu bakuna izango balitz bezala. Amu hirukoitza, aldiz, zeina begi gabeko amu bakun bat amu bikotz bati soldatzean lortzen den amua den, begi bat eta hiru punta zein berna izango ditu.\nAmu bikoitzak, beita artifizial batzuetan, Atlantikoko izokinak harrapatzeko erabiltzen diren euli-amu tradizionaletan erabiltzen dira, baina ez dira oso ohikoak. Amu hirukoitzak barietate askotako beita artifizial zein naturaletarako erabiltzen dira.\nNeurria.\nEz dago nazioartean erabiltzen diren neurri estandarrik, fabrikatzaile bakoitzak bereak dituelako. Hala ere, fabrikatzaile bakoitzaren neurriek koherentzia bat jarraitzen dute.\nAmuen neurriak normalean 1 neurria neurri eremuaren erdia bezala hartzen dute. Amu txikiak zenbaki osoz adierazten dira eta tamaina zenbaki handienetatik txikienera doa (adib., 1 handiagoa izango da 2 baino). Amu handietan neurriak zenbaki osoekin, zati zero adierazten dira (adib., 1/0, 2/0, 3/0\u2026 ) eta tamaina zenbakien zentzu normalean handiagotzen da (adib., 1/0 2/0 baino txikiagoa izango da). Amuetan aurkitu genezaken tamainarik txikiena 32 izango da eta handiena 20/0."}
{"id": "670216", "revid": "105290", "url": "https://eu.wikipedia.org/wiki?curid=670216", "title": "Batam", "text": "Batam Indonesiako uharte eta hiria da, Riau uharteak probintziako handiena. 715 kilometro koadroko eremua du, eta 2010ean 944.285 biztanle zituen."}
{"id": "670217", "revid": "336", "url": "https://eu.wikipedia.org/wiki?curid=670217", "title": "Melanogrammus aeglefinus", "text": ""}
{"id": "670218", "revid": "1545", "url": "https://eu.wikipedia.org/wiki?curid=670218", "title": "Melanogrammus", "text": ""}
{"id": "670219", "revid": "105290", "url": "https://eu.wikipedia.org/wiki?curid=670219", "title": "Korain", "text": "Korain, aborin (Gip.) edo potera txipiroiak harrapatzeko erabiltzen den berunezko tresnari ematen zaion izena da. Hiru amuko tresna hau tamainaren arabera txipiroiak edo txibiak harrapatzeko erabiltzen dute."}
{"id": "670220", "revid": "1545", "url": "https://eu.wikipedia.org/wiki?curid=670220", "title": "Aborin", "text": ""}
{"id": "670221", "revid": "1545", "url": "https://eu.wikipedia.org/wiki?curid=670221", "title": "Potera", "text": ""}
{"id": "670222", "revid": "512", "url": "https://eu.wikipedia.org/wiki?curid=670222", "title": "Tretza", "text": "Tretza, korda edo kordelina arrantzurako soka amuduna da. Uretan murgildutako subil izeneko soka luze bat da eta bertatik amuak dituzten poterak zintzilikatzen dira.\nMunduan tretza-arrantza egiteko hainbat modu daude baina normalean tretzariek ezpata-arrain, atun, halibut eta antzeko arrainak harrapatzen dituzte."}
{"id": "670223", "revid": "1545", "url": "https://eu.wikipedia.org/wiki?curid=670223", "title": "Tretza-arrantza", "text": ""}
{"id": "670224", "revid": "1545", "url": "https://eu.wikipedia.org/wiki?curid=670224", "title": "Kordelina", "text": ""}
{"id": "670225", "revid": "105290", "url": "https://eu.wikipedia.org/wiki?curid=670225", "title": "Almadraba", "text": "Almadraba edo atun-sare tranpadun sare finkoa da, kostaldetik gertu kokatzen dena atunak eta antzeko arrainak harrapatzeko.\nAlmadraba hitza andalustar arabierazko \"alma\u1e0dr\u00e1ba\", hitzetik dator, euskaraz \u00abborroka-tokia\u00bb esan nahi duena. Andaluzian, Valentziako Erkidegoan, Murtziako Erkidegoan eta Ceutan erabiltzen dute erromatarren aurreko garaietatik aurrera atunek Atlantiko eta Mediterraneo artean egiten duten emigrazioa aprobetxatuz. Sizilian ere horrela egiten dute, bertan du izena, italieraz \u00abatun\u00bb delako."}
{"id": "670226", "revid": "1545", "url": "https://eu.wikipedia.org/wiki?curid=670226", "title": "Atun-sare", "text": ""}
{"id": "670227", "revid": "105290", "url": "https://eu.wikipedia.org/wiki?curid=670227", "title": "Hego-ekialdeko Sulawesi", "text": "Hego-ekialdeko Sulawesi () Indonesiako 34 probintzietako bat da, Sulawesi uhartearen hego-ekialdeko penintsula hartzen duena. 38.067 kilometro koadroko eremua du, eta 2014an 2.496.924 biztanle zituen. Hiriburua Kendari da."}
{"id": "670229", "revid": "105290", "url": "https://eu.wikipedia.org/wiki?curid=670229", "title": "Otarre (arrantza)", "text": "Otarre, nasa, gurguila (Gip.), otzara (Bizk.) edo gorgoil harrapatzen diren arrainak gordetzeko saretxoa da. Onil antzera irekia den arrantza-tresna ere bada. Itsaskiak, krustazeoak eta zefalopodoak harrapatzeko erabiltzen dute normalean. Behin harrapakina onilaren barnean dagoen, ezin du atzerako bidea egin."}
{"id": "670230", "revid": "1545", "url": "https://eu.wikipedia.org/wiki?curid=670230", "title": "Nasa (arrantza)", "text": ""}
{"id": "670231", "revid": "1545", "url": "https://eu.wikipedia.org/wiki?curid=670231", "title": "Gurguila", "text": ""}
{"id": "670232", "revid": "1545", "url": "https://eu.wikipedia.org/wiki?curid=670232", "title": "Otzara (arrantza)", "text": ""}
{"id": "670233", "revid": "1545", "url": "https://eu.wikipedia.org/wiki?curid=670233", "title": "Gorgoil", "text": ""}
{"id": "670234", "revid": "105290", "url": "https://eu.wikipedia.org/wiki?curid=670234", "title": "Kendari", "text": "Kendari () Indonesiako hiria da, Hego-ekialdeko Sulawesi probintziako hiriburua. 297 kilometro koadroko eremua du, eta 2010ean 289.966 biztanle zituen."}
{"id": "670235", "revid": "103793", "url": "https://eu.wikipedia.org/wiki?curid=670235", "title": "Zangozako aerodromoa", "text": "Zangozako aerodromoa Nafarroa Garaiko ekialdean dago, izen berdineko merindadean.\nItsasoaren mailatik 400 metrora dago, Zangoza udalerrian, Aragoi ibaiaren ondoan. Pista belarrezkoa da eta izaera pribatua du."}
{"id": "670236", "revid": "119347", "url": "https://eu.wikipedia.org/wiki?curid=670236", "title": "Rombout Verhulst", "text": "Rombout Verhulst (1624ko urtarrilaren 15a - 1698ko azaroaren 27an lurperatuta)\u00a0Flandriako eskultore eta artisaua izan zen, gehien bat\u00a0Holandako Errepublikan\u00a0bizi izan arren.\u00a0Bertan,\u00a0Barroko estilo eskultura ezartzen lagundu zuen, izan ere haitzurdinezko monumentuak, erretratuak eta lorategiko figurak egiten maisua izan zen.\nBizitza.\nMalinasen jaioa,\u00a0Rombout Verstappen,\u00a0Frans van Loo eta, ziurrenik\u00a0Lucas Faydherbekin eskulturgintza ikasi zuen. Ustez\u00a01646 eta 1654 urteen artean Italiara bidaia bat egin zuen\n1646 urtean Amsterdamera joan eta\u00a0Flandriako Artus Quellinus\u00a0eskultorearekin lan egin zuen bertako\u00a0udaletxearen apaingarriak egiten. Quellinusek laguntzaile\u00a0ugari bazituen ere, Rombout izan zen lan honetan berak egindako lanak sinatzeko ahalmena zuen bakarra.\u00a0Amsterdamgo udaletxean berak egin zituen\u00a0\"Venus\", \"Fideltasun\" eta \"Isiltasuna\"\u00a0erliebeak baita\u00a0\"Vierschaar-\"eko brontzezko ateen terrakota lanakere.1660ko hamarkadan van Reygersbergh familiari esker mezenas pribatuek lanak agindu zizkioten.\u00a01663 urtean Maria van Reygersbergh omenezko hilobi monumentu bat bukatu zuen Katwijk-Binnen elizan eta hau izan zen hain zuzen ere XVII. mende bigarren erdiko mota honetako lehendabiziko lan agindua. Pixkanaka bera lan aginduak Amsterdametik Hagara igaro ziren.\n1658 urte inguruan\u00a0Leidenera joan zen eta bertan hainbat eskultura egin zituen hiri-eraikin eta hilobi monumentuetan. 1663an Hagara joan zen bizitzera eta bertan zendu zen 74\u00a0urte zituela.\nJan Blommendael eta Jan Ebbelaer\u00a0bere ikasleak izan ziren."}
{"id": "670238", "revid": "56334", "url": "https://eu.wikipedia.org/wiki?curid=670238", "title": "Ziape-gas", "text": "Ziape-gasa gerra kimikoan erabiltzen den agente besikatzaile eta zitotoxiko bat da. Giro-tenperatura arruntean kolorerik gabeko likido likatsua da, halere, normalki ziapearen antzeko likido marroi-horixka gisa agertzen da, hortik bere izena. Batzuetan baratxuri, tipula edo ziapearen usaina du, bestetan ez du inongo usainik\n1915ean Wilhelm Lomme eta Wilhelm Steinkopf alemaniar kimikariek sintetizatu zuen, alemaniar agintari militarren asmoa ziape gasaren bidez etsaia ezgaitu eta gudalekua kutsatzea izan zen. Lehenbizikoz, Lehen Mundu Gerran zehar, Alemaniar Armada Inperialak erabili zuen.\nToxikotasuna.\nZiape-gasaren eraginak osasunean hura jasan duen pertsonak jasotako gas kopurua, erasoaren iraupena eta zipa-gas mota edo aldaeraren araberakoa da. Orokorrean, sintomak ez dira gasaren eraginpeko unean bertan jasotzen, handik ordu batzuetara baizik.\nZantzu eta sintomak:"}
{"id": "670241", "revid": "13403", "url": "https://eu.wikipedia.org/wiki?curid=670241", "title": "Ziape-gasa", "text": ""}
{"id": "670244", "revid": "336", "url": "https://eu.wikipedia.org/wiki?curid=670244", "title": "Agente laranja", "text": "Agente laranja AEBetako Aire Armadak, Vietnamgo Gerran zehar, bere gerra kimiko kanpainiaren barnean Ranch Hand operazioan (1961-1971) erabili zuen herbizida eta hosto-galtzaileetako bat izan zen. 2,4-D eta 2,4,5-T herbiziden kopuru parekide nahasketa batez (1:1) osatua dago. Agente laranja airetik lurrera hegazkin eta helikopteroen bidez jaurtitzen zen.\nAEBetako Armadaren bertsio ofizilaren arabera Vietcong gerrillako soldaduak ezkutatzen ziren oihan eta landaredi itxiz osatutako eremuak garbitzeko erabili omen zuen, beste bertsio batzuen arabera modu indiskriminatuan erabiltzeaz gain gerra gehigikeria izan zela diote. Agente laranjaren eragina garai hartan nahiz etorkizunean agerikoa izan da, berau jaurti zen landa eta baserri giroko eremu asko kutsatuak gelditu eta lur etze bilakatzean, nekazaritzaz bizi ziren vietnamdar ugarik bizitzan aurrera egiteko hirietara lekualdatzera derrigortua izan baitzen.\nVietnamen 400.000 lagunei heriotza eta multilazioak eragin zizkiela uste da, eta bere erabileraren ondorioz 500.000 haur jaioberriei sortzetiko malformazioak eragin dizkiela. AEBtako Gobernuak datu hauek fidagarriak ez direlako argudioaz beti ukatu egin ditu. Gurutze Gorriaren arabera agente laranjak milioi bat lagunen osasunean eragin izan omen du."}
{"id": "670246", "revid": "90204", "url": "https://eu.wikipedia.org/wiki?curid=670246", "title": "Pedro Zabala", "text": "Pedro Zabala (Bergara, Gipuzkoa, 1889 \u2013 1956) abokatua, historialaria eta euskaltzain bat izan zen.\nValladolideko Unibertsitatean Zuzenbidean lizentziatu ondoren, 1921-1936 artean Bergarako Udaleko idazkaria izan zen. Euskara eta Historiari buruzko lanak idatzi eta argitaratu zituen. 1951-1953 artean euskal toponomia ikertu eta Euskalerriaren Adiskideen Elkartearen Txostenean argitaratu zuen."}
{"id": "670249", "revid": "58701", "url": "https://eu.wikipedia.org/wiki?curid=670249", "title": "Bubiera", "text": "Bubiera Bohob\u00e9 edo Bube\u2013Benga Bioko uharteko hizkuntza da, Niger-Kongoko familiakoa eta Bantu azpifamiliakoa. Bubi eta wovea herrien hizkuntza, bere hiru aldareek (iparraldekoa, hegoaldekoa eta eki-erdialdekoa) 50.000 hiztun inguru dituzte. Gabon eta Kamerunen ere bubierazko hiztunak ere badaude. Ekuatore Gineako eskualde kontinentaleko kostaldean ere, hiztun batzuk daude, nahiz eta azkenaldian wumbokoera pasa.\nJusto Bolekia Bolek\u00e1 irakasleak gramatika bat eta zenbait hiztegi argitaratu ditu. Hona hemen 1 eta 10 zenbakizkoen konparaketa lexikoa:"}
{"id": "670250", "revid": "1545", "url": "https://eu.wikipedia.org/wiki?curid=670250", "title": "Bohob\u00e9", "text": ""}
{"id": "670253", "revid": "59723", "url": "https://eu.wikipedia.org/wiki?curid=670253", "title": "Fangera", "text": "Fangera (\"Pangwe\") erdialdeko Afrikako hizkuntza da, Niger-Kongoko familiakoa eta Bantu azpifamiliakoa. Fang herriaren hizkuntza, Gabongo iparraldean, Ekuatore Ginean eta Kamerungo hegoaldean miloi bat hiztun baino gehiago ditu (Sao Tome eta Principen eta Kongoko Errepublikan ere hiztunak ditu)."}
{"id": "670254", "revid": "1545", "url": "https://eu.wikipedia.org/wiki?curid=670254", "title": "S\u00e3o Tom\u00e9 eta Pr\u00edncipe", "text": ""}
{"id": "670255", "revid": "1545", "url": "https://eu.wikipedia.org/wiki?curid=670255", "title": "S\u00e3o Tom\u00e9", "text": ""}
{"id": "670259", "revid": "119347", "url": "https://eu.wikipedia.org/wiki?curid=670259", "title": "Rub\u00e9n Salaverri", "text": "Rub\u00e9n Salaverri Mora, pilota arloan Salaverri deituraz ezaguna (Fuenmayor, Errioxa, ), esku huskako pilotari profesionala da. Atzelari aritzen da, Asegarce enpresarekin. Profesionaletako lehendabiziko partida 2016ko irailaren 21ean jokatu zuen, Errioxako hiriburu Logro\u00f1oko Adarraga pilotalekuan, hiri hartako jai nagusia den San Mateo egunez. Bi eskuekin ondo jotzen du pilota."}
{"id": "670269", "revid": "467", "url": "https://eu.wikipedia.org/wiki?curid=670269", "title": "Anna Ushenina", "text": ""}
{"id": "670270", "revid": "201", "url": "https://eu.wikipedia.org/wiki?curid=670270", "title": "Koloregai", "text": ""}
{"id": "670272", "revid": "90204", "url": "https://eu.wikipedia.org/wiki?curid=670272", "title": "Maia Txiburdanidze", "text": "Maia Txiburdanidze (; Kutaisi, ) georgiar xake jokalaria da, Nazioarteko Maisu Handia eta emakumezkoen munduko xake txapelduna 1978tik 1991ra.\n1978an Emakumezkoen Munduko Xake Txapeldun titulua eskuratu zuen Nona Gaprindaxvili aurreko txapelduna garaitzean; 17 urte baino ez zituen, inoizko txapeldun gazteena, harik eta 2010ean Hou Yifanek errekor hori hautsi zuen arte. Beste lau aldiz irabazi zuen Emakumezkoen Munduko Xake Txapelketa, 1981, 1984, 1986 eta 1988an. 1991an galdu zuen txapeldun titulua Xie Jun txinatarraren aurka.\nNazioarteko Maisu Handi titulua eskuratu zuen 1984an. Hori lortzen duen bigarren emakumea da, Nona Gaprindashviliren atzetik.\nKanpo estekak.\n&lt;noinclude&gt;"}
{"id": "670274", "revid": "82695", "url": "https://eu.wikipedia.org/wiki?curid=670274", "title": "Hego Kalimantan", "text": "Hego Kalimantan () Indonesiako 34 probintzietako bat da, Kalimantango hegoaldea hartzen duena. 38.744 kilometro koadroko eremua du, eta 2014an 3.843.757 biztanle zituen. Hiriburua Banjarmasin da."}
{"id": "670276", "revid": "1545", "url": "https://eu.wikipedia.org/wiki?curid=670276", "title": "Ziape-sulfuro", "text": ""}
{"id": "670277", "revid": "17", "url": "https://eu.wikipedia.org/wiki?curid=670277", "title": "Tsarina", "text": ""}
{"id": "670278", "revid": "1545", "url": "https://eu.wikipedia.org/wiki?curid=670278", "title": "Yperita", "text": ""}
{"id": "670279", "revid": "105290", "url": "https://eu.wikipedia.org/wiki?curid=670279", "title": "Annobonera", "text": "Annobonera (\"Fa d'Ambu\") Annobon uharteko hizkuntza da, berez portugesezko kreolera dena.\nPortugaldarrek uhartea aurkitu zutenean, ez zuen biztanlerik. Angola eta Sao Tome eta Principetik esklaboak ekarri eta forro kreolera sortu zuten. Espainiak uhartea bereganatu zuenean, gaztelaniarekin nahastu eta egungo kreolera sortu zen."}
{"id": "670280", "revid": "105290", "url": "https://eu.wikipedia.org/wiki?curid=670280", "title": "Ndowe", "text": "Ndowe bantu hizkuntza hitz egiten duen eta Ekuatore Gineako kostaldean bizi den herria eta herri horretako kidea da.\nKombe ere deituak, gaztelaniaz (hondartzakoak), fangak barnealdean bizi zirelako.."}
{"id": "670281", "revid": "105290", "url": "https://eu.wikipedia.org/wiki?curid=670281", "title": "Balenge", "text": "Balenge bantu hizkuntza hitz egiten duen eta Ekuatore Ginean eta Gabonen bizi den herria eta herri horretako kidea da. Egun Bataren hegoaldean dagoen kostaldean (Gabongo mugaraino) bizi dira eta balengera dute ama hizkuntza."}
{"id": "670282", "revid": "105290", "url": "https://eu.wikipedia.org/wiki?curid=670282", "title": "Igbo", "text": "Igbo edo ibo (igboeraz: \"\u1e46\u0301d\u1ecb\u0301 \u00ccgb\u00f2\") bantu hizkuntza hitz egiten duen eta Nigerian, Kamerunen eta Ekuatore Ginean bizi den herria eta herri horretako kidea da. 32 miloi igbo inguru dira gaur egun. Nekazariak dira; beste gauza askoren artean \u00f1ame, manioka eta taro lantzen dute."}
{"id": "670283", "revid": "105290", "url": "https://eu.wikipedia.org/wiki?curid=670283", "title": "Banjarmasin", "text": "Banjarmasin () Indonesiako hiria da, Hego Kalimantan probintziako hiriburua. Delta-uharte batean dago, Barito eta Martapura ibaien elkargunetik gertu. 98,46 kilometro koadroko eremua du, eta 2010ean 625.481 biztanle zituen."}
{"id": "670286", "revid": "21098", "url": "https://eu.wikipedia.org/wiki?curid=670286", "title": "M\u00f6bius banda", "text": ""}
{"id": "670287", "revid": "21098", "url": "https://eu.wikipedia.org/wiki?curid=670287", "title": "M\u00f6bius zerrenda", "text": ""}
{"id": "670288", "revid": "21098", "url": "https://eu.wikipedia.org/wiki?curid=670288", "title": "M\u00f6bius xingola", "text": ""}
{"id": "670289", "revid": "21098", "url": "https://eu.wikipedia.org/wiki?curid=670289", "title": "Moebius xingola", "text": ""}
{"id": "670290", "revid": "105290", "url": "https://eu.wikipedia.org/wiki?curid=670290", "title": "Klein botila", "text": "Topologian, Klein botila bi dimentsioko gainazal ez-orientagarri mota bat da. M\u00f6bius xingolek ez bezala, Klein botilek ez dute mugarik.\n1882an deskribatu zuen aurrenekoz Felix Klein alemaniar matematikariak. Hasieran \"Kleinsche Fl\u00e4che\" (\"Klein gainazala\") izena eduki behar bazuen ere, itzulpen akats baten ondorioz \"Kleinsche Flasche\" (\"Klein botila\") izena hartu zuen eta azkenean termino berria alemanera pasatu zen.\nEbaketa.\nKlein botila simetria-planotik ebakitzen denean bi M\u00f6bius xingola lortzen dira, bata bestearen ispilu-irudia izanik."}
{"id": "670291", "revid": "90204", "url": "https://eu.wikipedia.org/wiki?curid=670291", "title": "Nona Gaprindaxvili", "text": "Nona Gaprindaxvili () (Zugdidi, ) georgiar xake jokalaria da, Nazioarteko Maisu Handia eta emakumezkoen munduko xake txapelduna 1962tik 1978ra.\nBere belaunaldiko emakumezko jokalari onena izan zen, eta Maisu Handi titulua eskuratzen lehenbiziko emakumea (1978an).\n1962an Emakumezkoen Munduko Xake Txapeldun titulua eskuratu zuen Elizaveta Bykova, aurreko txapelduna, garaitzean. Beste lau aldiz irabazi zuen Emakumezkoen Munduko Xake Txapelketa, 1965, 1969, 1972 eta 1975ean. Txapeldun titulua 1978an galdu zuen Maia Txiburdanidze herrikidearen aurka.\nKanpo estekak.\n&lt;noinclude&gt;"}
{"id": "670292", "revid": "13403", "url": "https://eu.wikipedia.org/wiki?curid=670292", "title": "Arrigorriagako gudua", "text": ""}
{"id": "670294", "revid": "105290", "url": "https://eu.wikipedia.org/wiki?curid=670294", "title": "Hego Sulawesi", "text": "Hego Sulawesi () Indonesiako 34 probintzietako bat da, Sulawesi uhartearen hegoaldeko penintsula hartzen duena. 46.717 kilometro koadroko eremua du, eta 2014an 9.458.380 biztanle zituen. Hiriburua Makassar da."}
{"id": "670296", "revid": "5577300", "url": "https://eu.wikipedia.org/wiki?curid=670296", "title": "Kolore hori", "text": ""}
{"id": "670297", "revid": "90204", "url": "https://eu.wikipedia.org/wiki?curid=670297", "title": "Xu Yuhua", "text": "Xu Yuhua (; Jinhua, ) txinatar xake jokalaria da, Nazioarteko Maisu Handia eta Emakumezkoen Munduko Xake Txapeldun ohia.\n2006ko Emakumezkoen Munduko Xake Txapelketa irabazi zuen finalean Alisa Galliamova errusiarra garaitzean (2\u00bd - \u00bd). Txapelketan 64 jokalarik hartu zuten parte, tartean azken bi txapeldunak, Zhu Chen eta Antoaneta Stefanova. Une hartan Xu Yuhua haurdun zen, hiru hilabetez. Garaipen horrek Maisu Handi titulua eskuratzeko ere balio izan zion.\nTxinako xake taldearekin urrezko domina irabazi zuen 2000, 2002 eta 2004ko Xake Olinpiadetan.\nKanpo estekak.\n&lt;noinclude&gt;"}
{"id": "670298", "revid": "90204", "url": "https://eu.wikipedia.org/wiki?curid=670298", "title": "Zhu Chen", "text": "Xu Yuhua (; Wenzhou, ) sino-qatartar xake jokalaria da, Nazioarteko Maisu Handia eta Emakumezkoen Munduko Xake Txapeldun ohia.\nEmakumezkoen Txinako Xake Txapelketa irabazi zuen 1992, 1994 eta 1996an.\n2001ko Emakumezkoen Munduko Xake Txapelketa irabazi zuen finalean Aleksandra Kosteniuk errusiarra garaitzean (5 - 3). Garaipen horrek Maisu Handi titulua eskuratzeko ere balio izan zion.\nZhu Mohamad Al-Modiahki qatartar Maisu Handiarekin ezkondu zen, eta 2006an qatartar herritartasuna eskuratu zuen. Ordutik, txapelketetan Qatar ordezkatzen du.\nKanpo estekak.\n&lt;noinclude&gt;"}
{"id": "670300", "revid": "56334", "url": "https://eu.wikipedia.org/wiki?curid=670300", "title": "Nona Gaprindashvili", "text": ""}
{"id": "670305", "revid": "105290", "url": "https://eu.wikipedia.org/wiki?curid=670305", "title": "W\u01d2 B\u00fash\u00ec P\u0101n J\u012bnli\u00e1n", "text": "W\u01d2 B\u00fash\u00ec P\u0101n J\u012bnli\u00e1n (; eusk. 'Ez naiz Madame Bovary') 2016. urtean Feng Xiaogangek zuzendutako filma da, Liu Zhenyunen izen bereko eleberrian oinarrituta.\nDonostiako Zinemaldiko 64. edizioaren Sail Ofizialen aurkeztu eta Urrezko Maskorra irabazi zuen.\nIstorioa.\nLi Xuelianek eta bere senarrak Qin Yuhek dibortzio faltsu baten itxurak egingo dituzte, bigarren apartamentu bat lortzeko. Sei hilabete geroago, ordea, Quin beste emakume batekin ezkonduko da. Lik, suminduta, demanda bat jarriko dio, baina galdu egingo du, dibortzioa lege-prozeduren araberakoa izan baitzen. Gainera, eztei-gauean Li ez zela purua salatuko du Qinek. Hamar urte geroago, Li, ez bere ezkontza ez bere izen ona lehengoratzea lortu ez duelarik, hiriburura joango da, Herriaren Biltzar Nazionala ospatzen ari direnean, inoiz izan ez duen semea aitzakia hartuta abiarazia duen hamar urteko periplo zentzugabea burutzeko."}
{"id": "670306", "revid": "1545", "url": "https://eu.wikipedia.org/wiki?curid=670306", "title": "Wo Bu Shi Pan Jinlian", "text": ""}
{"id": "670307", "revid": "336", "url": "https://eu.wikipedia.org/wiki?curid=670307", "title": "Elizaveta Bykova", "text": "Elizaveta Ivanovna Bykova (errusieraz: \u0415\u043b\u0438\u0437\u0430\u0432\u0435\u0301\u0442\u0430 \u0418\u0432\u0430\u0301\u043d\u043e\u0432\u043d\u0430 \u0411\u044b\u0301\u043a\u043e\u0432\u0430) (Bogolyubovo, - Mosku, ) errusiar xake jokalaria eta Emakumezkoen Munduko Xake Txapelduna izan zen.\n1938an emakumezkoen Moskuko txapelketa irabazi zuen eta Bigarren Mundu Gerraren ostean hiru bider irabazi zuen emakumezkoen Sobietar Txapelketa, 1946, 1947 eta 1950ean.\n1952ko emakumezkoen Hautagaien Txapelketa irabazi ondoren, 1953ko Emakumezkoen Munduko Xake Txapelketan Liudmila Rudenko, orduko txapelduna, hartu zuen menpean (6-8; +7 -5 =2). Txapeldun titulua 1956an galdu zuen, eta Olga Rubtsova bihurtu zen txapeldun berria, baina bi urte geroago titulua berreskuratu zuen Olga Rubtsova beraren aurka 8\u00bd eta 5\u00bd irabazita.\n1960an Kira Zvorykinaren aurka arrakastaz defendatu zuen titulua (+6 -2 =5), baina 1962an Nona Gaprindaxvili 21 urteko georgiarraren aurka galdu zuen (+0 -7 =4).\nIngeniari gisa lan egin zuen Moskuko inprenta batean, eta xakeari buruzko artikuluak eta liburuak idatzi zituen.\nKanpo estekak.\n&lt;noinclude&gt;"}
{"id": "670308", "revid": "467", "url": "https://eu.wikipedia.org/wiki?curid=670308", "title": "Elisaveta Bykova", "text": ""}
{"id": "670310", "revid": "71150", "url": "https://eu.wikipedia.org/wiki?curid=670310", "title": "Altzako geltokia", "text": "Altza Euskotren Trena eragilearen E5 lineari dagokion lurpeko geltokia da, Donostia udalerriko izen bereko auzoan kokatuta dagoena. 2016ko irailaren 12an inauguratu zen, eta Mugi sistemaren 2. tarifa-gunearen parte da.\nSarbideak.\nGeltokiak bi eskaileradun sarbide, eta igogailu bidezko sarbide bat ditu.\nLotuneak.\nGeltokiaren kanpoaldean dbus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:"}
{"id": "670317", "revid": "9434163", "url": "https://eu.wikipedia.org/wiki?curid=670317", "title": "Simone Biles", "text": "Simone Arianne Biles (Columbus, Ohio, 1997ko martxoaren 14a) Amerikako Estatu Batuetako gimnasta da, historiako hoberena. Gimnasiako Munduko Txapelketetan domina gehien lortu dituen kirolaria da: 30. Horietatik 23 dira urrezkoak. Olinpiar jokoetan 7 domina lortu ditu: 5 Rio de Janeiro 2016n (4 urre eta brontze bat), eta 2 Tokyo 2020n (zilar bat eta brontze bat). \nBizitza.\nSimone Biles Columbusen jaio zen, 1997an. Gurasoek arazoak izan zituzten drogarekin eta alkoholarekin eta, horren ondorioz, harrera etxeetan bizi izan ziren zenbait urtez Biles eta haren anai-arrebak, amaren aldeko aitona-amonek haien ardura hartu zuten arte. Garai hartan diagnostikatu zioten arreta defizitaren eta hiperaktibitatearen nahasmendua. Sei urterekin, Houstongo Bannon's gimnasiora joan zen bisitan, ikaskideekin. Ahozabalik geratu zen hango gimnastak egiten ari ziren ariketekin. Haiek imitatzen hasi zen, eta entrenatzaile bat neskatila haren mailaz ohartu zen. Berehala, aitona-amonei eskutitz bat igorri zien, gimnasioan izena emateko eskatuz. Hala egin zuten. Handik bi urtera, Aimee Boormanekin hasi zen entrenatzen: ordutik aurrera banaezinak izan ziren. \n2012. urteko Londresko Olinpiar Jokoetan telebistaz ikusi zuen Gabby Douglas, McKayla Maroney, Aly Raisman, Kyla Ross eta Jordyn Wieber herrikideen jarduna, eta erronka bota zion bere buruari: \u00abEgunen batean, Olinpiar Joko batzuetan parte hartuko dut, haiek bezala\u00bb. Esan eta egin. 2013an debutatu zuen senior mailan, eta urrezko bi domina eskuratu zituen Munduko Txapelketan: banakako lehiaketan eta zoruko ariketan. 2014ko eta 2015eko Munduko Txapelketetan, berriz, banaka, taldeka, oreka-barran eta zoruko ariketan nagusitu zen. 2016an, balentria egin zuen Rio de Janeiroko Olinpiar Jokoetan. Bost domina irabazi zituen: urrezkoa banakakoan, taldekakoan, zoruan eta jauzian, eta brontzezkoa oreka-barran. 60 urte ziren ez zuela emakumezko gimnasta batek halako uzta biltzen Olinpiar Joko bakar batean. \n2018ko urtarrilean, Larry Nassarrek, selekzioko medikuak, sexu abusuak egin zizkiola salatu zuen. Ordurako, ehunka emakumek zuten salatua Nassar, Aly Raisman eta Gabby Douglas gimnastek barne. 2018ko Munduko Txapelketan sei domina lortu zituen: urrezko lau, zilarrezko bat eta brontzezko beste bat; eta 2019koan, urrezko bost domina.\n2020ko Udako Olinpiar Jokoetan (Tokio), bi domina lortu zituen: brontzezkoa \"Oreka-barran\", Guan Chenchen eta Tang Xijing txinatarren atzetik, eta, zilarrezkoa, \"Taldeka\" emakumezkoen kategorian. ROCeko taldearen (urrezko domina) atzetik eta Erresuma Batuko taldearen (brontzezko domina) aurretik sailkatu zen AEBko taldea, eta honako hauek osatzen zuten: Simone Biles, Jordan Chiles, Sunisa Lee eta Grace McCallumek. Domina guztiak AEB ordezkatuz lortu zituen.\n2021eko apirilaren 23an, Nikerekin zuen lotura hautsi zuen. 2015. urtearen amaieratik, eta AEBetako Athleta kirol-markarekin bat egin zuen, Gap-i lotuta. Hilabete bat geroago, 2019tik aurrera egin zuen lehen lehiaketan, zaldiaren jauzian Yurchenko karpetatu bikoitza egin zuen historiako lehen emakumea izan zen.\nTokio 2020ko Joko Olinpikoetan, gimnastika artistikoko taldean parte hartzeari uko egin ziotela iragarri zuen Billesek, buru-osasuneko arazoak alegatuz; Estatu Batuek azkenean irabazi zuten zilarrezko domina. 42 Lehiaketa osoko azkenetan eta lehen hiru aparatuetakoetan ere ez zuen parte hartu; bai, ostera, oreka barrako txapelketan, non brontzea irabazi zuen.\nTokio 2020ko Jokoen ondoren atsedenaldia hartu eta 2023ko abuztuan, 700 egun baino gehiagora lehiatu zen berriro iparramerikarra. Billesek bi urte eman zituen lehiatik kanpo, twistyak zirela eta. Arazo psikologiko horrek eragotzi zion aireko maniobretan bere gorputza kontrolatzea. 2023ko abuztuan itzuli zen lehiaketara, Chicagoko US Classic-ean garaipena lortuta, Parisko 2024ko Joko Olinpikoetarako prestatzen hasteko."}
{"id": "670318", "revid": "120066", "url": "https://eu.wikipedia.org/wiki?curid=670318", "title": "Pied-noir", "text": "Pied-noir ( ahoskatua, \u201coin beltz\u201d) direlakoak, pluralez pieds-noirs, europar jatorriko kolonoak izan ziren, frantziar agintaldian (1830-1962 bitartean) Aljeria Frantsesan, Marokoko Protektoratu Frantsesan edo Tunisiako Protektoratu Frantsesan bizi izan zirenak. Deskolonizazio garaian, hau da, 1956 eta 1962 artean, egotziak izan ziren herrialde horietatik. Iparraldeko Afrikako juduei ere, 1870ean frantziar herritartasuna lortu baitzuten, \"pied-noir\" deitzen zieten.\n1830eko ekainaren 18tik independentziara arte, Aljeria administratiboki Frantziako eskualde bat izan zen. Bertan bizi ziren europarrak aljeriar edo (kolono) ziren; musulmanei, berriz arabiar, musulman edo indigena esaten zieten. Hitza 1962an, Aljeriako Independentzia Gerra bukatu eta berehala, sortu zen. 1960ko erroldaren arabera, Aljerian 1.050.000 ez-musulman (gehienak katolikoak baina baita 130.000 judu ere) bizi ziren, biztanleriaren %10a zena. Gerran zehar, \"pieds-noirs\"ek frantziarren alde egin zuten, Nazio Askatasunerako Frontea (FLN) edo Mouvement National Alg\u00e9rien (MNA) nazionalistak borrokatuz. Gatazkak Frantziako Laugarren Errepublika-ren erorialdia eta europarren exodo masiboa eragin zituen: 800.000 \"pieds-noirs\" Frantzia kontinentalera joan ziren baina 200.000 inguruk geratzea erabaki zuten. 1965ean hauek 100.000 besterik ez ziren eta hamarkadaren amaieran 50.000 baino ez. Frantziara alde egin zutenek ezkertiar alderdiek bultzaturiko ostrazismoa jasan eta Errepublikaren amaieraren errua bota zieten. Beraz, alienazio bikoitza jasan zuten: alde batetik aberrian eta bestetik bere adopzio-lurrean."}
{"id": "670319", "revid": "1545", "url": "https://eu.wikipedia.org/wiki?curid=670319", "title": "Pied-Noir", "text": ""}
{"id": "670320", "revid": "1545", "url": "https://eu.wikipedia.org/wiki?curid=670320", "title": "Pieds-noirs", "text": ""}
{"id": "670321", "revid": "1545", "url": "https://eu.wikipedia.org/wiki?curid=670321", "title": "Pieds-Noirs", "text": ""}
{"id": "670322", "revid": "336", "url": "https://eu.wikipedia.org/wiki?curid=670322", "title": "Aljeria Frantsesa", "text": "Aljeria Frantsesa ( 1839 arte, gero \"\") frantziar kolonia izan zen garaian (1830-1962) Aljeriari eman zitzatzion izena da. 1848tik aurrera, inguruko Iparraldeko Afrika Frantsesa ez bezala, Aljeria Frantziako departamendu bat besterik ez zen izan, eta milaka kolono edo pied-noir joan ziren hara. Musulmanen gaitzusteak autonomia eta independentziarako jarrerak bultzatu zituen. Gatazka 1954an une gorenera ailegatu eta, Aljeriako Independentzia Gerra eta gero, 1962an herrialdeak bere independentzia lortu zuen."}
{"id": "670323", "revid": "1545", "url": "https://eu.wikipedia.org/wiki?curid=670323", "title": "Frantziar Aljeria", "text": ""}
{"id": "670324", "revid": "336", "url": "https://eu.wikipedia.org/wiki?curid=670324", "title": "Tunisiako Protektoratu Frantsesa", "text": "Tunisiako Protektoratu Frantsesa, (; \"\") Tunisian 1881n ezarritako frantziar protektoratua izan zen. Frantziarrak ailegatu baino lehen, Tunisia modernizatzeko ahalagenak hasiak ziren baina otomandarrek finantza-arazoak izan zituzten. Frantziarrek erreformei eutsi baina bere herrikideen alde egiten zutenez, ez ziren tunisiarren gustukoak. Lehen Mundu Gerra baino lehen jada independentzia aldarrikatzen zuen mugimendu bat bazegoen baina 1956ra arte ez zuten independentzia lortu."}
{"id": "670325", "revid": "1545", "url": "https://eu.wikipedia.org/wiki?curid=670325", "title": "Tunisiako frantziar protektoratua", "text": ""}
{"id": "670329", "revid": "512", "url": "https://eu.wikipedia.org/wiki?curid=670329", "title": "Kahanen batuketa-algoritmo", "text": "Kahanen batuketa-algoritmoa (edo batuketa konpentsatua) doitasun finituko koma higikorreko zenbakien baturan gertatzen diren zenbakizko erroreak gutxitzeko algoritmoa da, William Kahanek sortutakoa.\nDoitasun finituko koma higikorreko zenbakiekin lan egiten dugunean, zenbakia adierazteko erabil dezakegun digitu kopurua mugatua da, ondorioz ezin dira zenbaki guztiak adierazi eta biribiltze eta trunkatze erroreak sortzen dira. Zenbaki askoren arteko batura egin nahi denean eta, bereziki, zenbaki handiei zenbaki txikiak gehitu nahi dizkiegunean, zenbaki txikiaren azken digituek ez dute eraginik izango baturan, galdu egingo dira. Galdutako digituek eta prezisioak, batukari askorekin, emaitzaren errorea handiegia izatera bultza dezakete eta, ondorioz, kalkulu zientifiko zehatzak beharrezkoak diren kasuetan, arazo izan daiteke.\nAlgoritmo honi esker, batuketa bakoitzean galdutako digituak gorde egiten dira bigarren aldagai batean, eta bildutako errore hori ondorengo batuketan eransten saiatzen da algoritmoa. Era honetan, galera txikien baturak esanguratsua izan daitekeen digitu batean eragin dezake egindako erroreak murriztuz.\nAlgoritmoa.\n function KahanSum(input)\n var sum = 0.0\n var c = 0.0 // batuketan galtzen diren digituak gordetzeko (negatiboan).\n for i = 1 to input.length do\n var y = input[i] - c // Aurreko eragiketetan galdutako digituak hurrengo batugaiari gehitzen dizkio eragiketa honek (negatiboan daudenez, kendu!).\n var t = sum + y // sum zenbaki handia bada eta y txikia, y-ko digitu asko gal daitezke.\n c = (t - sum) - y //\"(t - sum)\" balioan agertuko dira y-ren hainbat digitu, baturan eragina izan dutenak hain zuzen ere, eta horri y kenduz, galdutako digituak lortuko ditugu negatiboan\n sum = t // Algebraikoki, c beti 0 izan beharko litzateke.\n next i // Hurrengoan, galdutako digituak y-ri gehituko zaizkio.\n return sum\nAdibidea.\nBatuketaren hasierako balioa 234001.0 dela suposatuz, eta horri 1.427569 eta 3.139473 gehitu nahi badiogu hurrenez hurren, Kahanen batuketa-algoritmoarekin eta hau gabe lortzen ditugun emaitzak aztertuko ditugu, zenbakia 7 digitura mugatuz.\nBatuketa hauen emaitza zehatza honakoa da: 234005.567042 \u21d2 7 digituetara mugatuz: 234005.6\n 234001.0 + 1.427569 = 234002.427569 \u2248 234002.4 \"Jada, 4ren ondorengo digitu guztiak galdu egin dira\"\n 234002.4 + 3.139473 = 234005.539473 \u2248 234005.5 \"Emaitza ez da zehatz zehatza, galdu ditugun digituengatik.\"\n sum = 234001.0 \n c = 0.0 \n y = 1.427569 \u2013 0 = 1.427569 \n t = 234001.0 + 1.427569 = \n = 234002.427569 \"Baina 7 digitu besterik ezin dira erabili!\" Beraz, biribildu beharra daukagu.\n = 234002.4\n c = (234002.4 \u2013 234001.0) \u2013 1.427569 \n = 1.400000 \u2013 1.427569 \n = -0.027569 \"Batuketa honetan galdutako digituak, hurrengo batuketan erabiltzeko gordeko direnak\"\n sum = 234002.4\nBaina batuketan bakarrik 7 digitu gelditu dira, besteak galduz. Beraz, \"c\"-n galdutako digitu horiek gordetzen dira, benetan gehitu diren digituen eta gehitu behar zirenen arteko kenketa eginez.\n y = 3.139473 - (-0.027569) \" Aurreko atalean galdutako digituak sartzen dira. y-ren antzeko tamainakoa denez, digitu \n = 3.167042 gehienak kontuan hartzen dira.\"\n t = 234002.4 + 3.167042\n = 234005.567042\n = 234005.6 \"Baina berriro ere, batuketan gutxi batzuk kontuan hartzen dira, emaitza 7 digituetara biribilduz.\"\n c = (234005.6 \u2013 234002.4) \u2013 3.167042\n = 3.200000 \u2013 3.167042 \"Hala ere, aurreko eragiketan galdutako digituak sartu dira, kasu honetan, gehiegi, c positiboa\n = 0.032958 baita. Beraz, hurrengo batuketa egongo balitz, kendu beharko lirateke.\"\n sum = 234005.6 \"Horrela, biribiltze zuzena lortzen dugu.\"\nBeraz, ikus daitekeen bezala, batuketa bi metatzailerekin gauzatzen da: \"sum\", batuketa gordetzen duena, eta \"c\", galdutako digituak gordetzen dituena.\nZehaztasuna.\nOrokorrean, horrelako eragiketen ebazpenak inplizituki hainbat errore ditu:\nAlgoritmo honek emaitzan duen eragin nagusia, lortutako errorearen ordena gutxitzea da: oinarrizko batuketa batekin lortutako errorea batugai kopuruaren arabera hazten den bitartean (formula_2 ordenarekin, kasu okerrenean), Kahanen algoritmoarekin errorea batugai kopuruaren independentea izatea lortzen da, soilik makina epsilon-en balioaren araberako erroreak lortuz, hau da, erabiltzen den zenbakien adierazpenak duen inplizituzko errorearen arabera: formula_3.\nErrorearen analisia.\nIzan bedi batukari baten emaitza erreala:\nBatuketa konpentsatuarekin lortutako ematiza formula_5 izango da, non errorea horrela bornatu dezakegu:\nDatu horiekin, emaitzaren errore erlatiboa horrela bornatu dezakegu:\nErrorearen interpretazioa.\nNahiz eta errorearen adierazpidean formula_10 motako ordena bat izan, horrek suposatutako errorea \u2248 0 da:\nMakina epsilona zenbakia \u025b izanik, zenbakiak doitasun horren arabera biribilduko dira. Hortaz, n\u025b2 zenbakia 0-ra biribilduko da, n\u2265(1/\u025b) ez bada, orokorrean praktikan gertatzen ez den kasua izanez (adibidez \"double floating point\" doitasunarekin, n\u22651016 izan beharko luke). Ondorioz, baldintzapenaren zenbakiaz gain, errorea soilik formula_11-en arabera geratzen da, formula_12-ren independentea izatea lortuz."}
{"id": "670330", "revid": "105290", "url": "https://eu.wikipedia.org/wiki?curid=670330", "title": "Hego Sumatra", "text": "Hego Sumatra (; jawiz: ) Indonesiako 34 probintzietako bat da, Sumatra uhartearen hegoaldean dagoena. 91.592 kilometro koadroko eremua du, eta 2014an 8.049.797 biztanle zituen. Hiriburua Palembang da."}
{"id": "670332", "revid": "336", "url": "https://eu.wikipedia.org/wiki?curid=670332", "title": "Batasun Agiria (1707)", "text": "1707ko Batasun Agiria Ingalaterrako Erresuma (jada Gales barnean zegoen) eta Eskoziako Erresumaren bategitea ahalbideratu zuten Bi Batasun Agirik osatu zuten. 1706ean Ingalaterrako Legebiltzarrak Eskoziarekin Bategitea onartu zuen, eta 1707an Eskoziako Legebiltzarrak Ingalaterrarekin Bategitea onartu zuen.\n1707ko uztailaren 22an Batasun Agiria indarrean sartu eta Britainia Handiko Erresuma sortu zen eta Ingalaterra, Gales eta Eskozia monarkia bakar baten pean gelditu ziren, Ana Britainia Handikoa erregina buru zela."}
{"id": "670338", "revid": "105290", "url": "https://eu.wikipedia.org/wiki?curid=670338", "title": "Ingalaterrako bandera", "text": "Ingalaterrako bandera (ingelesez \"Flag of England\") San Jurgi gurutzedun bandera bat da. Berez, ondo zuriko greziar gurutze gorri batez osatua dago.\nGaur egun Ingalaterrako bandera da. Erdi Aroko jatorria du eta 1191an Ingalaterrako Erresumaren banderatzat onartua izan zen. 1707ko Batasun Agiriaren bitartez Ingalaterrako Erresuma eta Eskoziako Erresumak bat egitean, Ingalaterrako bandera eta Eskoziako banderak ere bategin eta Britainia Handiko Erresumaren bandera sortu zen. Ondoren, 1800eko Batasun Agiriaren bitartez, Britainia Handiko Erresumak eta Irlandako Erresumak bat egitean, Britainia Handiko Erresumaren bandera eta Irlandako Erresumaren banderak ere bategin eta Britainia Handiko eta Irlandako Erresumaren bandera sortu zen."}
{"id": "670341", "revid": "105290", "url": "https://eu.wikipedia.org/wiki?curid=670341", "title": "San Patrizioren bandera", "text": "San Patrizioren bandera edota San Partzioren gurutzea ondo zuriko San Andres gurutze gorri batez osatutako bandera bat da. San Patrizioren omenezko bandera da, eta santu hau Irlandako santu zaindaria denez, Irlandako uhartea ordezkatzeko erabili izan den bandera da.\nHalere, jatorriz 1983an sortutako San Patrizioren ordenari lotutako bandera ere bada, hau Jurgi II.a Erresuma Batukoak sortutako zaldun orden bat denez, irlandar errepublikarrek bandera hau \"ingeles asmakizunetzat\" jotzen dute. Usadioz, gaur egungo Irlandako Errepublikako bandera sortu aurretik, irlandar nazionalistek usadioz harpadun bandera berdea nahiago eta erabiliagoa izan dute.\n1800ko Batasun Agiriaren bidez Britainia Handiko Erresuma eta Irlandako Erresumak bategin zutenean, Britainia Handiko Erresumako bandera eta Irlandako San Patrizioren banderak ere bategin, eta Britainia Handiko eta Irlandako bandera sortu zen. Arrazoi hau ere irlandar nazionalisten oso gustuko bandera ez izatearen atzean egon liteke.\nNahiz eta 1922an Irlandako Estatu Askeak independentzia lortu, Ipar Irlandako lurraldea Erresuma Batuaren barnean jarraitu zuenez, San Patrizioren banderaren gurutzea gaur egun ere Erresuma Batuko banderan jarraitzen du."}
{"id": "670345", "revid": "105290", "url": "https://eu.wikipedia.org/wiki?curid=670345", "title": "Eferbeszentzia", "text": "Eferbeszentzia likido batean gas-burbuilak sortzea da, erreakzio kimiko baten ondorioz. Hitzak latinezko aditzetik dator, euskaraz irakin esan nahi duena."}
{"id": "670346", "revid": "119347", "url": "https://eu.wikipedia.org/wiki?curid=670346", "title": "Mauritshuis", "text": "Mauritshuis ([\u02c8m\u028cur\u026ats\u0266\u0153ys]; euskaraz: Maurice Etxea)\u00a0Herbeheretako Haga hiriko arte museo bat da.\u00a0Museo honek Errege Kabineteko pinturak ditu, guztira 841 gauzakiz osatua, batez ere, holandako Urre Aroko pinturak. Bildumako artisten artean hauek dira ezagunenak\u02d0\u00a0Johannes Vermeer, Rembrandt van Rijn, Jan Steen, Paulus Potter, Frans Hals, Jacob van Ruisdael eta Hans Holbein Gaztea.\nJatorriz XVII. mendeko eraikina, Nassauko John Maurice\u00a0kontearen egoitza. Egun Herbeheretako gobernua da jabea eta holandako 100 ondare garrantzitsuenen arteko bat da.\nAdministrazioa.\nMauritshuis museoa, estatuko museoa izan zen baina 1995 urteaz geroztik museo independiente bilakatu zen."}
{"id": "670348", "revid": "56334", "url": "https://eu.wikipedia.org/wiki?curid=670348", "title": "Faroe uharteetako bandera", "text": ""}
{"id": "670351", "revid": "512", "url": "https://eu.wikipedia.org/wiki?curid=670351", "title": "Teresa Teng", "text": "Teresa Teng, Teng Li-Chun edo Deng lijun (1953ko urtarrilaren 29a - 1995eko maiatzaren 8a) Taiwango pop abeslari bat izan zen. Bere folk abestiak eta balada erromantikoengatik egin zen ezaguna. Bere ama hizkuntza zen txinatar mandarineraz gainera, abesti asko grabatu zituen beste dialekto naiz hizkuntzetan, hala nola Taiwango hokkienera eta baita ere kantonera, japoniera, Indonesiera eta ingeles mintzairetan ere.\nTeresa Teng, Thailandian hil zen 42 urte zituela. Helduarotik asmatikoa zen eta asma atake batek eragin zion arnas erasoak hil egin zuen 1995ean."}
{"id": "670356", "revid": "336", "url": "https://eu.wikipedia.org/wiki?curid=670356", "title": "2016ko Olinpiar Jokoak", "text": ""}
{"id": "670358", "revid": "42829", "url": "https://eu.wikipedia.org/wiki?curid=670358", "title": "Cantonesera", "text": ""}
{"id": "670360", "revid": "42829", "url": "https://eu.wikipedia.org/wiki?curid=670360", "title": "Espazio Bitalaren Teoria", "text": ""}
{"id": "670361", "revid": "56334", "url": "https://eu.wikipedia.org/wiki?curid=670361", "title": "Aiko Sugihara", "text": " (Higashi-osaka, Osakako prefetura, Japonia, 1999ko irailaren 19a - ) japoniar gimnasta artistikoa da, bere talde nazionaleko kidea. 2015eko Munduko Gimnasia Artistiko Txapelketan parte hartu zuen, Glasgowen. 2016ko Udako Olinpiar Jokoetan parte hartu zuen, eta 16. geratu zen txapelketa orokorrean."}
{"id": "670367", "revid": "119347", "url": "https://eu.wikipedia.org/wiki?curid=670367", "title": "\u00c9cole normale sup\u00e9rieure de Cachan", "text": "\u00c9cole normale sup\u00e9rieure de Cachan (\u00c9cole normale sup\u00e9rieure Paris Saclay, ENS Cachan, ENS Paris Saclay), Cachanen dagoen goi mailako ikastetxe publikoa da. Frantziar Iraultzan sortu zen eta gaur egungo egitura 1912an hartu zuen. \"Grande \u00e9cole\" baten izaera du eta helburu nagusia \"ikerketa zientifiko teoriko edo aplikatura, irakaskuntzara edo Estatuaren administrazioan eta haren egituretan zerbitzu ematera zuzenduko diren ikasleak hezkuntza zientifiko eta kultural baten bitartez prestatzea da\"."}
{"id": "670368", "revid": "5577802", "url": "https://eu.wikipedia.org/wiki?curid=670368", "title": "ENS Cachan", "text": ""}
{"id": "670372", "revid": "56334", "url": "https://eu.wikipedia.org/wiki?curid=670372", "title": "Francisco Candel", "text": ""}
{"id": "670373", "revid": "56334", "url": "https://eu.wikipedia.org/wiki?curid=670373", "title": "La Vanguardia Espa\u00f1ola", "text": ""}
{"id": "670374", "revid": "17", "url": "https://eu.wikipedia.org/wiki?curid=670374", "title": "Ikurrina", "text": ""}
{"id": "670379", "revid": "336", "url": "https://eu.wikipedia.org/wiki?curid=670379", "title": "Ailen Valente", "text": "Ailen Valente (Buenos Aires, Argentina, 1996ko martxoak 26 - ) 2016ko Udako Olinpiar Jokoetan parte hartu zuen argentinar gimnasta da. 2014 eta 2015eko Munduk Txapelketan ere parte hartu zuen. \nOlinpiar Jokoetako sailkapen orokorrean 56. geratu zen. "}
{"id": "670383", "revid": "119347", "url": "https://eu.wikipedia.org/wiki?curid=670383", "title": "Joos van Cleve", "text": "Joos van Cleve edo Joos van der Beke (c. 1485 \u2013 1540/1541) Anberes inguruko margolaria, margolaritzan 1511tik 1540ra jardun zuen.\u00a0Herbehereetako ohiko pintura teknikak eta Errenazimenduko pintura estiloak batzeagatik ezaguna.\nAnberesko San Lukas taldeko kidea izan zen. Erregetza erretratuak eta erlijio lanak egin zituen gehienbat. Teknika aldetik trebea eta koloreen erabileran sentsibilitate handia ageri zuen.\u00a0Margoetako atzeko aldean paisaia zabalak jarri zituen lehendabiziko margolarietako bat izan zen, hamaseigarren mendeko iparraldeko Errenazimenduan ohikoa bihurtuko zen teknika hain zuzen ere.\nKornelio edo Cornelius van Cleve margolariaren aita izan zen. Semea buruko gaixotasun bat jota omen zegoen eta hala 'Sotte Cleef' (Cleef eroa) ezizenez ere ezaguna izan zen.\nBizitza.\nBizitza.\nJoos van Cleve 1485 urte inguruan jaio zen baina ez dago argi non.\u00a0Anberesko hainbat legezko dokumentuetan 'Joos van der Beke alias van Cleve' ageri da. Ustez bere jatorria Renania behealdeko eskualdekoa edo\u00a0Kleve\u00a0hirikoa da bertatik eratorriko abizena baitu. Margolaritza ikasketak, antza,\u00a01505 urte inguruan eman zituen, Jan Joesten tailerrean, izan ere honek Alemaniako\u00a0Kalkarreko Nikolaikirche elizaren aldarea egiten lagundu zion.\nDirudienez 1507- 1511 urte tartean Brujasera joan zen, hargatik bere margoak Brujasko margolarien estiloaren itxura handia dute. Geroago Anberesera joan\u00a0eta 1511n bertako San Lukas taldeko maisu izan zen. 1529 edo 1539\u00a0urtean, baliteke Frantziara bidaiatu izana, baita Italia ingurura ere eta 1535 inguruan Londresera ere.\nBizitza pertsonala.\nLehen emaztearekin bi seme-alaba izan zituen. Semea, Cornelius (1520) margolari izan zen. Ez dago argi zein urtetan zendu zen baina 1540 urteko azaroaren 10ean testamentua idatzi zuen eta bere bigarren emaztea alargunen zerrendan ageri izan zen 1541 urteko apirilean."}
{"id": "670385", "revid": "1545", "url": "https://eu.wikipedia.org/wiki?curid=670385", "title": "Kahan batuketa algoritmoa", "text": ""}
{"id": "670386", "revid": "105290", "url": "https://eu.wikipedia.org/wiki?curid=670386", "title": "Mendebaldeko Java", "text": "Mendebaldeko Java (; sonderaz: \"Jawa Kulon\") Indonesiako 34 probintzietako bat da, Javaren mendebaldean dagoena. 35.377 kilometro koadroko eremua du, eta 2014an 42.430.424 biztanle zituen. Hiriburua Bandung da."}
{"id": "670387", "revid": "1545", "url": "https://eu.wikipedia.org/wiki?curid=670387", "title": "Batuketa konpentsatuta", "text": ""}
{"id": "670389", "revid": "1545", "url": "https://eu.wikipedia.org/wiki?curid=670389", "title": "Irakin", "text": ""}
{"id": "670390", "revid": "512", "url": "https://eu.wikipedia.org/wiki?curid=670390", "title": "Irakite", "text": "Irakitea isurkariaren masa osoan eta tenperatura jakin batean gertatzen da, lurruntzea ez bezala, azken hori isurkariaren azalean soilik eta edozein tenperaturatan gertatzen baita.\nIrakite puntua.\nIrakite puntua isurkari batek irakiteko behar duen tenperatura da. Isurkari baten irakite puntua atmosferaren presioaren arabera aldatzen da, isurkari batek lurrun asearen presioa eta kanpoko presioa berdinak direnean irakiten baitu. Isurkari baten irakite puntua 0\u2019037\u00b0 C igotzen da atmosferaren presioa milimetro bat handitzen den aldiko. Isurkari arruntenen irakite puntuak, atmosferaren presio normalean, hauek dira: ur hutsa, 100\u00b0 C; itsasoko ura, 103\u00b0 C; amoniakoa, -34\u00b0 C; nitrogenoa, -196\u00b0 C; kloroa, -34\u00b0 C; hidrogenoa, -253\u00b0 C; merkurioa, 357\u00b0 C; oxigenoa, 183\u00b0 C.\nIrakite konstantea.\nIrakite konstantea isurkari baten irakite puntuaren igoera adierazten duen zenbatekoa. Formula honen arabera kalkulatzen da irakite konstantea (Clausius\u2013Clapeyron ekuazioa):\nnon:"}
{"id": "670391", "revid": "56334", "url": "https://eu.wikipedia.org/wiki?curid=670391", "title": "Atmosferaren presio", "text": ""}
{"id": "670394", "revid": "10891", "url": "https://eu.wikipedia.org/wiki?curid=670394", "title": "Carles Dur\u00e1n", "text": "Carles Dur\u00e1n Ortega (Bartzelona, -) kataluniar saskibaloi entrenatzailea da. Egun Bilbao Basket taldean dabil. Harrobi lana egin zuen eta laguntzailea izan zen, 2015ean Velimir Perasovi\u0107 Valencia Basketen ordezkatu arte."}
{"id": "670395", "revid": "1545", "url": "https://eu.wikipedia.org/wiki?curid=670395", "title": "Joventut de Badalona", "text": ""}
{"id": "670396", "revid": "1545", "url": "https://eu.wikipedia.org/wiki?curid=670396", "title": "Valencia Basket", "text": ""}
{"id": "670397", "revid": "96586", "url": "https://eu.wikipedia.org/wiki?curid=670397", "title": "The Pillars of the Earth", "text": "The Pillars of the Earth (euskaraz \"Lurraren Pilareak\") 1989an Ken Follett galestar idazleak idatzitako fikziozko historia eleberri bat da. Argitaratzaileak eleberrian luzera handia zela eta (816 orrialde), kontakizunak irakurleak aspertuko zituelako ustearekin arduratuak egon arren, idazlaren eleberri arrakatatsuena bilakatu zen, bai eta jende askoren gogokoenetakoa ere. Argitaratu zenetik gaur egun arte eleberri honen ale kopuru itzela saldu da eta hizkuntza askotara itzuli da.\nErdi Aroko Ingalaterran girotuta dago, Ingeles anarkia zeritzon garaian, eta Kingsbridge fikziozko udalerriko katedralaren eraikuntza azaltzen du.\n2007an \"World Without End\" (\"Amaierarik Gabeko Mundua\") jarraipen eleberria arrgitaratu zen. 2010ean eleberri honetan oinarritutako eta izenburu berdineko zortzi atalez osatutako \"The Pillars of the Earth\" telesaila estreinatu zen.\nAtalak.\nEleberria hitzaurrea eta sei ataletan banaturik dago:\n- 1123ko hitzaurrea\n- Lehen atala, 1135-1136\n- Bigarren atala, 1136-1137\n- Hirugarren atala, 1140-1142\n- Laugarren atala, 1142-1145\n- Bosgarren atala, 1152-1155\n- Seigarren atala, 1170-1174"}
{"id": "670398", "revid": "96586", "url": "https://eu.wikipedia.org/wiki?curid=670398", "title": "Antoaneta Stefanova", "text": "Antoaneta Stefanova (; Sofia, ) bulgariar xake jokalaria da, Nazioarteko Maisu Handia eta Emakumezkoen Munduko Xake Txapelduna 2004tik 2006ra.\n2002an Emakumezkoen Europako Xake Txapelketa irabazi zuen. Urte hartan Maisu Handi titulua eskuratu zuen.\nEmakumezkoen Munduko Xake Txapeldun titulua eskuratu zuen 2004ko Emakumezkoen Munduko Xake Txapelketako finalean Ekaterina Kovalevskaia errusiarrari 2\u00bd eta \u00bd irabazita. 2012an berriz iritsi zen Munduko Txapelketako finalera, baina Anna Uxenina ukrainarraren aurka galdu zuen (2\u00bd - 3\u00bd).\nKanpo estekak.\n&lt;noinclude&gt;"}
{"id": "670399", "revid": "105290", "url": "https://eu.wikipedia.org/wiki?curid=670399", "title": "Laru", "text": "Larua hori ahula da. Batzuetan, edo zenbait herritan, Arrasaten esaterako, hori kolorearen sinonimo-sinonimotzat erabiltzen da.\nLarumina (ikterizia) gaitzaren izena, larruazalak, mukosek eta esklerotikak hartzen duten kolore laruagatik du.\nIzena.\n\"Laru\" hitza latinezko \"clarus\" hitzetik dator, \"kolore argia\" edo \"kolore ahula\" esan nahi duena."}
{"id": "670400", "revid": "13403", "url": "https://eu.wikipedia.org/wiki?curid=670400", "title": "Europar Batasuneko bandera", "text": ""}
{"id": "670401", "revid": "105290", "url": "https://eu.wikipedia.org/wiki?curid=670401", "title": "Europako bandera", "text": "Europako bandera, Europar bandera edo Europar Batasuneko bandera ondo urdindun eta eraztun edo zirkulu moduan ezarritako urrezko 12 izarrez osatutako bandera bat da. Bi erakundeek bandera ofiziala da: Europako Kontseilua eta Europar Batasuna.\n1950ean Europako Kontseiluak europar bandera amankomun baten diseinua garatzeari ekin zion. Hainbat proposamen alboratu ondoren, 1955eko abenduaren 8an Ars\u00e8ne Heitz eta Paul M. G. L\u00e9vyk diseinatutako bandera onartu zen. 1985eko ekainaren 29an Europar Batasunak ere bandera berbera bere egitea onartu zuen."}
{"id": "670402", "revid": "336", "url": "https://eu.wikipedia.org/wiki?curid=670402", "title": "Farah Boufadene", "text": "Farah Boufadene (Saint-\u00c9tienne, Frantzia, 1999ko martxoaren 11 - ) Frantzian jaiotako aljeriar gimnasta da. 2015ko Gimnasia Artistikoko Munduko Txapelketan hartu zuen parte Glasgowen eta 2016ko Udako Olinpiar Jokoetan Rio de Janeiron. \nOlinpiar Jokoetan 59. geratu zen sailkapenean."}
{"id": "670404", "revid": "1659", "url": "https://eu.wikipedia.org/wiki?curid=670404", "title": "Liudmila Rudenko", "text": "Liudmila Vladimirovna Rudenko (, ) (Lubni, - Leningrad, ) ukrainar-sobietar xake jokalaria eta Emakumezkoen Munduko Xake Txapelduna izan zen.\n1950ean Emakumezkoen Munduko Xake Txapeldun titulua eskuratu zuen 16 jokalariz osatutako txapelketa irabaztean. Bigarren Mundu Gerraren ondoren antolatzen zen lehenengo txapelketa zen, 6 urtez munduko txapeldunik izan gabe egon ostean (Vera Mentxik, aurreko txapelduna, 1944an hil zen). Txapeldun titulua 1953an galdu zuen Elizaveta Bykovaren aurka (6-8; +7 -5 =2).\n1952an Emakumezkoen Sobietar Xake Txapelketa irabazi zuen.\nKanpo estekak.\n&lt;noinclude&gt;"}
{"id": "670405", "revid": "105290", "url": "https://eu.wikipedia.org/wiki?curid=670405", "title": "For begizta", "text": "Programazioan for begizta aldez aurretik aginduak exekutatuko diren aldi minimo kopurua zehazten duen kontrol-egitura bat da. Aginduen bidezko programazio lengoai ia guztietan aurkitzen da.\nErabilerak.\nBere erabilera nagusia Bektoreetara bideratuta dago, indizearen arabera kokatuta dauden datuak aldatu, gehitu, ezabatu edo ikus daitezkeelarik.\nFORen adibidea sasikodean.\n KontrolAldagia := HasierakoBaliotik BukaerakoBaliora, URRATSA = Gehikuntza \n Gorputza\n BUKATU\nnon \"KontrolAldagia, HasierakoBalioa \" eta Urratsa zenbaki osoak dira. Gorputzeko agindua(k) (BukaerakoBalioa - HasierakoBalioa + 1) aldiz exekutatuko dira urratsa 1 izanez gero. Hau da, HasierakoBaliotik BukaerakoBaliora barne aldatzen da KontrolAldagaia.\nC++en adibidea.\n int main() {&lt;br&gt;\n int bektorea[10], i;&lt;br&gt;\n for(i=0; i&lt;10; i++){\n bektorea[i] = i;\n cout\u00ab i\u00abendl;\n getch(); \n &lt;br&gt;\n return 0; &lt;br&gt;\n }&lt;br&gt;\n\"for\"aren definizioan \"i\" kontrol aldagaia 0 balioarekin hasiarazten da, gero kontrol baldintza jartzen da, zikloa bete arte egiazkoa izan behar dena, eta bukatzeko unitate bateko gehikuntza adierazten da.\nAdibidez, kontrol baldintza gisa i &lt; 11 jarriz gero, begizta [0...10] tartean exekutatuko da, eta bektore[10]era sartzen saiatzean errore bat sortuko du, bektorea definizioz 0tik (n-1)era doalako, kasu honetan 0tik 9ra, osotara n elementu dituelarik.\nParentesiko edozein osagai kendu daiteke, baina puntu eta koma bereizleak beti agertu behar dira. Honen ondorioa amaigabeko begizta izango litzateke.\nBakoitzeko Begizta (For Each).\nBegizta hau lengoai batzuetan ematen den aurreko begiztaren garapena da. Datu egitura errepikakorrak (zerrendak, adibidez) modu sinple eta arinago batean zeharkatzeko erabiltzen da.\nSasikodean honela adieraz daiteke:\n multzoKO motaKO elementu BAKOITZEKO EGIN\n Gorputza\n BUKAERA BAKOITZEKO\nKontrol egitura berri baten beharra.\nEgitura hau lengoai batzuetan \"for\" begiztaren erabilera ohikoenen kodearen idazkera eta irakurketa arinagoa lortzeko berrikuntza gisa sortu zen. Hau da, bektore baten elementu guztien gainean eragiketa bera egitea eta beharrezkoa ez izatea bektorearen barruan hauen posizioa jakitea.\n\"bakoitzerako\" begiztan honela laburtzen da:\n multzoKO motaKO x BAKOITZEKO EGIN\n x = EragiketaBat(x)\n BUKAERA BAKOITZEKO\nBAKOITZEKO egitura erabiltzearen abantailak honako hauek dira:\nBAKOITZEKO begizta ez da FOR begiztaren ordezko bat, bakarrik aurreko ohiko kasuan erabiltzeko hobekuntza bat. Desberdintasun nagusia FOR eta BAKOITZEKOren artean lehenengoak bere errepikapenak balio bat arte aldatzen den aldagai batek kontrolatzen duela eta bigarrenak bektore baten elementu guztien zeharkatzeak kontrolatzen duela da."}
{"id": "670406", "revid": "467", "url": "https://eu.wikipedia.org/wiki?curid=670406", "title": "Lyudmila Rudenko", "text": ""}
{"id": "670407", "revid": "6327", "url": "https://eu.wikipedia.org/wiki?curid=670407", "title": "Sasikode", "text": "konputazioaren zientzietan eta zenbakizko analisian, sasikodea programa informatiko edo bestelako Algoritmo baten funtzionamenduaren goi mailako deskribapen trinko eta informala da.\nBenetako programazio lengoai baten ohiko egiturak erabiltzen ditu, baina pertsonen irakurketarako diseinatua dago, ez makinen interpretaziorako, eta beste programazio lengoiaiekiko independientea da. Normalean, sasikodea algoritmoaren ulermenerako ezinbestekoak ez diren zehaztasun batzuk alde batera uzten ditu aldagaien definizioak, sistema zehatzetako kodea eta azpirutina batzuk. Programazio lengoaia, behar den lekuan, deskribapen zehatzekin edota idazkera matematiko trinkoarekin osatzen da. Sasikodea erabiltzen da pertsonek errazago ulertzen dutelako ohiko programazio lengoaiarekin alderatuta, algoritmo baten oinarrizko printzipioen deskribapen eraginkorra eta independentea delako. Normalean algoritmo ezberdinak agertzen dituzten testu liburuetan eta argitalpen zientifikoetan erabili ohi da, baita ere programa informatikoen garapenaren planifikazioan kodifikazioa egin aurreko programaren egitura adierazteko.\nSasikodeak ez du sintaxi estandarrik. Antzekoa den arren sasikodea ezin da hezurdura programekin nahastu, azken hauek fikziozko kodea erabiltzen dute baina akatsik gabe konpila daitezke. Fluxu diagramak eta UML sasikodearen aukera grafikotzat jo daitezke, nahiz eta paperean leku gehiago hartzen duten.\nErabilerak.\nOrokorrean sasikodea informatika eta zenbakizko konputazio testu liburu eta argitalpen zientifikoetan erabiltzen da algoritmoak deskribatzeko. Modu honetan edozein garatzailek uler dezake nahiz eta programazio hizkuntz ezberdina erabili. Testu liburuek, orokorrean, sarreraren eranskin gisa liburu horretako sasikodearen erabileraren zehaztasunak azaltzen dute. Sasikodearen zehaztasun maila, kasu batzuetan, erabilera orokorreko hizkuntzen formalizaziora hurbil daiteke.\nAlgoritmo zehatz bat erabili behar duen programatzaile batek, batez ere ezezaguna bada, normalean sasikodean egindako deskribapen batekin hasten da eta gero deskribapen hori erabiliko duen programazio lengoaira itzultzen du programaren bestelako zatiekin modu egoki batean elkarlan egin dezan.\nSintaxia.\nGaur egun eta orokorrean, sasikodeak, bere izenak dioen bezala, ez du hizkuntza zehatz baten sintaxi araurik jarraitzen ez dago ere inolako estandar sistematikorik, nahiz eta edozein egilek hartuko duen oinarri gisa hizkuntza zehatz baten kontrol egitura orokorrak, sintaxia eta estiloa. Baina exekutatu nahi izanez gero, hizkuntza zehatza batera bihurtu beharko da. Iturri ezagunenak Pascal, BASIC, C, C++, Java, Lisp eta ALGOLeko sintaxiak jarraitzen ohi dute. Orokorrean aldagaien definizioa ez da agertzen. Batzuetan, funtzioen deiak, kode multzoak eta begizta baten barruan dagoen kodea hizkuntza naturaleko lerro bakarreko esaldi sinple batekin ordezkatzen dira.\nIdazlearen arabera, sasikodearen estiloa oso ezberdina izan daiteke, benetako programazio hizkuntz baten imitazio ia perfektu bat izatetik, beste muturreraino, sasikodea prosan egindako deskribapen bat izatera.\nbizz buzz joku matematikoaren sasikodea adibide bat da:\nSasikodearen datuen definizioa.\nDatuen definizioa jakintzat ematen da, batez ere aldagai sinpleetan, egitura bereziak erabiliz gero: pilak, ilarak, bektoreak edo erregistroak, algoritmoaren goiburuan defini daitezke, eta noski, sasikodea datu egiturak definitzeko erabiltzekotan atal hau modu egokian garatu beharko da.\nFuntzioak eta eragiketak.\nEgile bakoitzak bere sasikodea erabiltzen du bere arauekin. Adibidez, \"ordeztu formula_1 aldagaiaren balioa formula_2 aldagaiaren balioarekin\" agindua hurrengo moduetan adieraz daiteke:\n { \\color{BlueViolet} \\mathit{ \\gets }} \\;\n&lt;/math&gt;\nEragiketa aritmetikoak matematikako ohiko moduan adierazten dira.\n&lt;/math&gt;\nKontrol egiturak.\nSasikodearen idazkeran hiru kontrol egitura mota erabiltzen dira: sekuentzialak, hautatzaileak eta iteratiboak.\nEgitura sekuentzialak.\nAginduak sekuentzia finko batean jarraitzen dira, ondoko zenbakiaren araberakoa izan ohi direnak. Hau da aginduak goitik bera betearazten dira.\n&lt;/math&gt;\nEgitura hautatzaileak.\nEgitura hautatzaileak baldintza baten arabera abiaratu daitezken edo ez aginduak dira.\n { \\color{OliveGreen} \\mathit{ baldintza }} \\;\n&lt;/math&gt;\nBaldintza adierazpen boolearra da. \"Aginduak\" bakarrik betearazten dira baldintza egiazkoa denean.\nHautatzaile bikoitza.\nEgitura honek bi aginduen artean bakarra egiten du baldintzaren betetzearen arabera.\n { \\color{OliveGreen} \\mathit{ baldintza }} \\;\n&lt;/math&gt;\nBaldintzak aldagai boolearra da edo emaitza boolearra duen funtzio bat. Baldintza hau egia bada \"Aginduak\"1 abiarazten da, eta horrela ez bada, orduan \"Aginduak\"2 abiarazten da.\nHautatzaile anitza.\nOhikoa da ere Hautatzaile anitza erabiltzea, hau egitura Hautatzaile batzuen loturaren baliokidea da.\n { \\color{OliveGreen} \\mathit{ baldintza_1 }} \\;\n&lt;/math&gt;\nKasu honetan elkarrekiko baztertzailea izan behar den baldintza multzo bat dago, hauetako bat betetzen bada derrigorrez besteak ezin dira bete, kasu bat Bestela kasu bat dago egia dena beste guztiak gezurrezkoak direnean\nEgitura honetan \"Baldintza\"1 egiazkoa bada, orduan bakarrik \"Aginduak\"1 abiarazten da. Orokorrean, \"Baldintza\"i egiazkoa bada, orduan bakarrik \"Aginduak\"i abiarazten da.\nHautatzaile kasu anitzak.\nAurrekoaren antzeko egitura (kasu batzuetan baliokidea dena) jarraian adierazten da.\n&lt;/math&gt;\nKasu honetan \"Adierazle\" bat dago, hau aldagai edo funtzio bat da kasu bakoitzean \"\"Balio\"i\" balioekin alderatzen den, kasuren batean bi balioak berdinak badira, orduan dagozkion \"Aginduak\"i abiaraziko dira. beste kasuetan atala aurreko adibidearen Bestela atalaren baliokidea da.\nEgitura iteratiboak.\nEgitura iteratiboak aginduak behin baino gehiagotan egitea ahalbidetzen dute.\nBitartean begizta.\nBegizta errepikatu egiten da baldintza egia den bitartean, begiztara lehenengo aldiz iristean baldintza gezurra bada, orduan begiztaren gorputza ez da ezta behin batean ere abiarazten.\n { \\color{Sepia} \\mathit{ Betetzen \\; den \\; bitartean }} \\;\n&lt;/math&gt;\nErrepikatu begizta.\nAurrekoaren moldaketak diren beste egitura batzuk daude. \"Errepikatu\" kontrol egitura erabiltzen da begiztaren gorputza gutxienez behin eta baldintza bete arte abiaraztea nahi denean.\n&lt;/math&gt;\nAurreko kontrol egitura hurrengoaren baliokidea da:\n&lt;/math&gt;\nEgin begizta.\nEgin begizta baldintza bat betetzen den bitartean agindu multzo bat errepikatzeko erabiltzen da.\n&lt;/math&gt;\nFOR Begizta.\nBeste ohiko kontrol egitura bat \"FOR\" begizta da, hau aldi kopuru ezagun bat iteratzea nahi denean erabiltzen da. Indize moduan handitzen (edo txikitzen) den aldagai bat erabiltzen da:\n { \\color{BlueViolet} \\mathit{ \\gets }} \\;\n { \\color{OliveGreen} \\mathit{ x }} \\;\n { \\color{Sepia} \\mathit{ tik }} \\;\n { \\color{OliveGreen} \\mathit{ n }} \\;\n { \\color{Sepia} \\mathit{ ra }} \\;\n { \\color{Sepia} \\mathit{ urratsa }} \\;\n { \\color{OliveGreen} \\mathit{ z}} \\;\n&lt;/math&gt;\nHonela definitzen dena:\n { \\color{BlueViolet} \\mathit{ \\gets }} \\;\n&lt;/math&gt;\nBakoitzeko begizta.\nAzkenik \"bakoitzeko\" kontrol egitura erabiltzea ere ohikoa da. Egitura hau formula_55 zerrenda edo multzo bat dagoenean eta bere elementu bakoitzetik iteratu nahi denean erabiltzen da.\n { \\color{Sepia} \\mathit{ ko }} \\;\n { \\color{OliveGreen} \\mathit{ x }} \\;\n { \\color{Sepia} \\mathit{ Elementu \\; Bakoitzeko }} \\;\n&lt;/math&gt;\nformula_55ko elementuak formula_59 badira, orduan aurrekoa hurrengoaren baliokidea izango zen:\n { \\color{BlueViolet} \\mathit{ \\gets }} \\;\n { \\color{OliveGreen} \\mathit{ 0}} \\;\n { \\color{Sepia} \\mathit{ tik }} \\;\n { \\color{OliveGreen} \\mathit{ n}} \\;\n { \\color{Sepia} \\mathit{ ra }} \\;\n { \\color{Sepia} \\mathit{ urratsa }} \\;\n { \\color{OliveGreen} \\mathit{ 1}} \\;\n&lt;/math&gt;\nHonako honen berdina dena:\n { \\color{BlueViolet} \\mathit{ \\gets }} \\;\n { \\color{OliveGreen} \\mathit{ 0}} \\;\n { \\color{Sepia} \\mathit{ tik }} \\;\n { \\color{OliveGreen} \\mathit{ n}} \\;\n { \\color{Sepia} \\mathit{ ra }} \\;\n&lt;/math&gt;\nHala ere, praktikan agindu hau inplementatzeko aukera hobeak daude problemaren arabera.\nGarrantzitsua da gogoratzea sasikodea ez dela estandarizatutako hizkuntza bat. Honek esan nahi du egile ezberdinek beste kontrol egitura batzuk erabili ditzaketela edo hauek erabili baina bestelako adierazpenarekin. Hala ere, funtzio matematiko eta logikoak matematikan eta logikan duten esanahi bera hartzen dute, adierazpena ere errespetatuz.\nHabiaraketa.\nEdozein agindu ordezkatu daiteke kontrol egitura batekin. Hurrengo adibidean burbuila ordenazioaren sasikodea agertzen da, habiaratutako egiturak dituena. Algoritmo honek handitik txikira ordenatzen ditu formula_55 zerrenda bateko elementuak.\nOrokorrean, habiaratutako egiturak indentatuak erakusten dira, begirada batez hobe identifikatzeko asmoz.\nAdibidean, indentazioaz gain, habiaraketa maila bakoitzaren mugak geziekin elkartu dira.\nAlgoritmoen garapena.\nSasikode honekin hurrengo baldintzak betetzen dituen edozein algoritmo adieraz daiteke:\nFuntzioak eta prozedurak.\nPertsona askok \"funtzio\" eta \"prozeduren\" artean bereiztea nahiago dute. \"Funtzio\" batek, funtzio matematiko bat bezala \"sarrera\" balio bat edo gehiago hartzen ditu eta \"emaitza\" bat itzultzen du, \"prozedurak\" aldiz sarrera bat hartzen du eta ez du irteerarik bueltatzen nahiz eta kasu batzuetan sarrerako parametroen bidez emaitzak itzul ditzake baldin eta parametro hauek erreferentzi moduan pasatu izan badira.\nBi kasuetan ezinbestekoa da argi zehaztea zeintzuk diren algoritmoaren sarrerak.Ohikoa da hau hasieran parentesien barruan kokatuz egitea edo enuntziatuan idatziz. Funtzioen kasuan, itzuli bezalako hitz bat kokatzea ezinbestekoa da algoritmoak sortzen duen irteera zein den adierazteko. Adibidez, formula_67 (formula_68 zenbaki baten formula_69. berretura).\n { \\color{BlueViolet} \\mathit{ berreketa }} \\;\n&lt;/math&gt;\nProzedura baten adibide bat burbuila ordenazioa izango litzateke, balio zerrenda batetik abiatuz hauek ordenatu egiten dira, kasu honetan ez da funtzio baten balioa kalkulatzen, ekintza bat egiten da, zerrenda bat ordenatu.\n { \\color{BlueViolet} \\mathit{ Burbuila }} \\; \n { \\color{Plum} \\mathit{ {}_0 }} ,\n { \\color{Plum} \\mathit{ {}_1 }} ,\n { \\color{Plum} \\mathit{ {}_2 }} ,\n \\ldots,\n { \\color{OliveGreen} \\mathit{ a }} {}_(\n { \\color{Plum} \\mathit{ {}_1}} {}_)\n&lt;/math&gt;\nSasikodeak Fluxi diagramekiko dituen abantaila.\nSasikodeak hurrengo abantailak dituzte:"}
{"id": "670408", "revid": "119347", "url": "https://eu.wikipedia.org/wiki?curid=670408", "title": "Boijmans Van Beuningen Museoa", "text": "Boijmans Van Beuningen Museoa\u00a0Herbehereetako Rotterdam hiriko arte-museo bat da. Rotterdam erdialdeko Museumparken kokatuta dago,\u00a0Kunsthal eta Historia Naturalaren Museotik gertu.\nMuseoa 1849 urtean ireki zuten. Bertan\u00a0Frans Jacob Otto Boijmans (1767-1847) eta Dani\u00ebl George van Beuningen (1877-1955) lanen bildumak daude, baita Erdi Arotik gaur egungo arte bitarteko lanak ere; besteak beste\u00a0Rembrandt, Claude Monet, Vincent van Gogh, eta Salvador Dal\u00edren lanak aurki ditzakegu.\nHistoria.\nMuseoa 1849\u00a0sortu zen eta hasiera batean\u00a0\"Boymans\u00a0Museum\" izena zuen; izan ere, Frans Jacob Otto Boijmansen (1767-1847) bilduma biltzen zuelako. Jatorrizko museoaren bilduma gehiena 1864ko sutean galdu egin zen.\n1958an Dani\u00ebl George van Beuningen (1877-1955) enpresaburuaren bilduma gaineratu zitzaion, eta ordudanik \"Boymans-van Beuningen Museoa \"da haren izena. 1996an\u00a0ortografia-aldaketa egin zuten, eta, azkenik, behin betiko izena\u00a0\"Museum Boijmans Van Beuningen\"\u00a0da.\nEzaugarriak.\nMuseoak era askotako bilduma du, Erdi Arotik hasita gaur egungo arteraino. Bilduma gehiena aipatutako bi bilduma pribatuei esker osatua izan da baina\u00a0urteetan zehar beste hainbatek ere lagundu izan dute.\nErakusketa iraunkorreko artista ezagunenak honako hauek dira\u02d0 Hieronymus Bosch, Pieter Bruegel the Elder, Rembrandt, Claude Monet, Wassily Kandinsky, Vincent van Gogh, Maurizio Cattelan, Paul C\u00e9zanne, Ren\u00e9 Magritte, Salvador Dal\u00ed, Mark Rothko, Edvard Munch , eta Willem de Kooning.\nBeste alde batetik, paper lanetan (irarlanak, marrazkiak, litografiak, etab.) \u00a0Erdi Arotik gaur egunera osatzen duen munduko bilduma aberatsenetarikoa da.\nAdministrazioa.\nSjarel Ex da museoko zuzendaria 2004 geroztik.\n2013an, museoak 292.711 bisitari izan zituen eta Holandan bisita gehien zituen museoetatik 14. tokian egon zen."}
{"id": "670410", "revid": "105290", "url": "https://eu.wikipedia.org/wiki?curid=670410", "title": "World Without End", "text": "World Without End (euskaraz \"Amaierarik Gabeko Mundua\") 2007an Ken Follett gales idazleak idatzitako fikziozko historiazko eleberri bat da. 1989ko \"The Pillars of the Earth\" (\"Munduaren Pilareak\") eleberri ospetsuaren jarraipena da.\nEleberri hau idazteko unean Ken Follett idazlea Gasteizko Santa Maria katedralan oinarritu zen. Istorioa \"Munduaren Pilareak\" eleberian jazotako gertakarietatik 17 urte ondoren gertatzen da.\n2012an eleberri honetan oinarritutako izenburu berdineko zortzi atalez osatutako \"World Without End\" telesaila estreinatu zen.\nArgumentua.\n1327, Ingalaterrako Erresuma, Kingsbridge hiria. Lau neska-mutil katedraletik atera eta jolasteko asmoz basora joango dira: Gwenda, lapur baten alaba; Caris, mediku izan nahi duen aparteko neskatoa; eta Merthin eta Ralph anaiak, lehena burua asmakuntzez beteriko mutiko buruargia, eta bigarrena tirano hutsa, izaera anker eta mendekuzalea duena. Basoan zaldun bat eta bi soldaduen arteko borroka baten lekuko izango dira. Soldaduak hil eta zaldunak agiri bat lurperatuko du, ondoren Kingsbridgeko monasterioan sartuko da, bere gainontzeko bizialdian fraide izateko asmoz. Agiri sekretu honen edukiak eleberrian garrantzi handia izango du.\nJada helduak direla, iraganeko lau neska-mutil horien bizitzak handigura, maitasuna, gorrotoa eta mendekuaren bidez elkarlotuko dira. Oparotasun eta gosete aldiak biziko dituzte, bai eta gerra eta izurri aldiak ere.\nCaris, artile merkatari baten alaba da, neskatoa zela mediku izatea amesten zuen, baina Erdi Aroan emakumeei debekatutako lanbidea denez, belarretan aditua den sendatzaile bilakatu eta Elizarekin hika-mikak izango ditu. Halere, Carisek ez ditu ez hau ez eta beste debekuak ere onartuko. Beste emakumezko sendatzaile batekin ikasi eta bere independentzia gorde eta inongo gizonen menpe ez egoteko duen borondate handiak Merthinekiko duen maitasunarekin sentipen gatazka bat sortuaraziko dio. Halere, Merthin arotz izateko ikasten hasi eta bere dohai bikainei esker Kingsbridgeko arkitektoa bilakatuko da. Hiriko agintarien debetu eta murrizketak ez ditu inolaz ere onartuko. Carisekin ezin litekela ezkondu eta amesten dituen proiektuak ere ezin ditzazkela gauzatu ikustean, Italiara bidaiatuko du. Aldiz, Jacki heldutasunak ez dio batere onik egin, eta mutikoa zela baino oraindik gizon bortitz, anker eta mendekuzalegoa bilakatu da."}
{"id": "670414", "revid": "336", "url": "https://eu.wikipedia.org/wiki?curid=670414", "title": "Olga Rubtsova", "text": "Olga Nikolaevna Rubtsova (() (Mosku, - Mosku, ) errusiar xake jokalaria eta Emakumezkoen Munduko Xake Txapelduna izan zen.\nEmakumezkoen Sobietar Xake Txapelketa lau aldiz irabazi zuen (1927, 1931, 1937 eta 1948).\nTxapeldunorde izan zen 1950eko Emakumezkoen Munduko Xake Txapelketan, Liudmila Rudenkoren atzetik. Txapeldun titulua 1956an eskuratu zuen, Rudenkoren eta Elizaveta Bykovaren aurretik. Titulua 1958ko txapelketan galdu zuen Bykovaren aurka (8\u00bd - 5\u00bd).\nRubtsovak posta bidez ere jokatu zuen xakean, eta lehenbiziko Emakumezkoen Munduko Korrespondentzia Xake Txapelkketa irabazi zuen 1972an. Hurrengo txapelketan bigarren egin zuen, Lora Jakovlevaren atzetik. Munduko Xake Txapelketa eta Munduko Korrespondentzia Xake Txapelketa irabazi dituen jokalari barra da.\nKanpo estekak.\n&lt;noinclude&gt;"}
{"id": "670416", "revid": "336", "url": "https://eu.wikipedia.org/wiki?curid=670416", "title": "Biofisika", "text": "Biofisikak biologia aztertzen du fisikaren printzipio eta metodoekin, zelula eta organismo bizidunen jardueraren fenomeno fisikoak deskribatzeko. Biomekanika, bioelektromagnetismoa eta termodinamikaren eta beste diziplina batzuen aplikazioa sistema biologikoen funtzionamendua ulertzeko. Berriki egindako saio batean, mekanika kuantikoaren aplikazioa eta sistema biologikoen probabilitate-izaera sartzen dira; horri esker, propietate biologikoak azaltzeko metodo fisiko hutsak lor daitezke.\nBiofisika fisikaren, biologiaren edo bien adarra den eztabaidatzen da. Esan daiteke ezagutza trukeak biologia besterik ez duela helburu, kontzeptu fisikoez aberastuz joan baita, eta ez alderantziz. Ikuspuntu batetik, pentsa daiteke fisika puruan metatutako ezagutzak eta ikuspegiak sistema biologikoen azterketan aplika daitezkeela. Kasu horretan, biofisikak ezagutza ematen dio biologiari, baina ez fisikari. Hala ere, biofisikak teoria berresteko aukera ematen duen ebidentzia esperimentala eskaintzen dio fisikari. Horren adibide dira, besteak beste, entzumenaren fisika, biomekanika, motor molekularrak eta komunikazio molekularra. Biomekanika, esate baterako, dinamika klasikoaren eta solido deformagarrien mekanikaren kontzeptuak gorputzeko atalen portaera zinematikoari, dinamikoari eta egiturazkoari aplikatzean datza.\nKarl Pearsonek sortu zuen biofisika terminoa 1892an. Biofisika terminoa ere erregularki erabiltzen da esparru akademikoan, sistema biologikoetako kantitate fisikoen (korronte elektrikoaren, tenperaturaren, estresaren, entropiaren) azterketa adierazteko. Beste zientzia biologiko batzuek organismo bizien propietate biofisikoak ere ikertzen dituzte, hala nola biologia molekularra, biologia zelularra, biologia kimikoa eta biokimika.\nXXI. mendearen hasieran, fisikariek, biologoek eta kimikariek laborategietan bertan duten elkartzea handitu egingo dela kalkulatzen da. Neurozientziako azterketek, adibidez, gora egin dute, eta gero eta emaitza hobeak izan dituzte elektromagnetismoaren, optikaren eta fisika molekularraren legeak neuronen azterketara ezartzen hasi zirenetik.\nBeste azterketa batzuen arabera, fisikaren adar batzuk sakonki garatu behar dira, bizitako materiarekin lotutako arazo fisiko gisa. Hala, adibidez, polimero biologikoak (hala nola proteinak) ez dira sistema mekaniko gisa tratatzeko bezain handiak, eta, aldi berean, ez dira disoluzioan dauden molekula bakun gisa tratatzeko bezain txikiak. Entzima batek katalizatutako erreakzio kimiko batean gertatzen diren energia-aldaketek, edo akoplamendu kimiko-osmotikoak, esaterako, ikuspegi fisiko teoriko sakona eskatzen dute ebaluazio biologikoa baino gehiago.\nHistoria.\nXIX. mendean, fisikaren aurrerapenei esker, eta biologia bera ere, kimikarekin batera, zientzia bihurtu zelako hasi zen garatzen biofisika; Helmholtz, Young, Mayer eta Guye jo daitezke aurreneko biofisikotzat.\nArloak.\nGaur egun, fisika atomikoak eta ingeniaritza elektronikoak izandako aurrerapenei esker, baliabide eta tresna berriak lortu ditu biofisikak, eta lan arlo bat baino gehiagotan banatzen da: biofisika fisiologikoa (hemodinamika, ikusmenaren arazo fisikoak, fotosintesiarenak, kirio sisteman zehar taupada elektrikoak eramatea, eta entzumenaren eta zelula mintzen alde fisikoak aztertzen dituena, besteak beste), molekularra (makromolekulen morfologiaz eta kanpotik eragindako aldaketez, haien ezaugarriez, eta abarrez arduratzen dena) eta fisiko-kimikoa (energia, termodinamika, tenperatura, zinetika, osmosia eta abar aztertzen dituena), erradiobiologia (irradek izaki bizidunei eragindako ondorio biologikoez, horien ondoriozko aldaketa fisikoez eta abarrez arduratzen dena) eta biofisika teorikoa, informazioaren teoria, fisika teorikoa eta matematikak biologian erabiltzeaz, zibernetika arazoez eta abarrez arduratzen dena."}
{"id": "670418", "revid": "42829", "url": "https://eu.wikipedia.org/wiki?curid=670418", "title": "Aurora Boreala", "text": ""}
{"id": "670419", "revid": "42829", "url": "https://eu.wikipedia.org/wiki?curid=670419", "title": "Saint Germaineko Ituna", "text": ""}
{"id": "670420", "revid": "56334", "url": "https://eu.wikipedia.org/wiki?curid=670420", "title": "Gregorio Fernandez", "text": ""}
{"id": "670421", "revid": "58701", "url": "https://eu.wikipedia.org/wiki?curid=670421", "title": "Mundaitz", "text": "Mundaitz, batzuetan Mundaiz ere deitua, Donostian dagoen muino bat da, Urumea ibaiak hirira sartzean egiten duen meandroak sortzen den lobuloan kokatua, Egia auzotik gertu. Han, toki interesgarri hauek aurki daitezke:"}
{"id": "670422", "revid": "17", "url": "https://eu.wikipedia.org/wiki?curid=670422", "title": "Mundaiz", "text": ""}
{"id": "670423", "revid": "105290", "url": "https://eu.wikipedia.org/wiki?curid=670423", "title": "Mendebaldeko Kalimantan", "text": "Mendebaldeko Kalimantan (; ) Indonesiako 34 probintzietako bat da, Kalimantango mendebaldea hartzen duena. 147.307 kilometro koadroko eremua du, eta 2014an 5.313.332 biztanle zituen. Hiriburua Pontianak da."}
{"id": "670425", "revid": "105290", "url": "https://eu.wikipedia.org/wiki?curid=670425", "title": "Pontianak", "text": "Pontianak () Indonesiako hiria da, Mendebaldeko Kalimantan probintziako hiriburua. Kapuas ibaiaren deltan dago, ekuatoreak zeharkatua. 107,82 kilometro koadroko eremua du, eta 2010ean 554.764 biztanle zituen.\nKlima.\nPontianakek klima ekuatoriala du (\"Af\") K\u00f6ppen klima sailkapenaren arabera."}
{"id": "670426", "revid": "512", "url": "https://eu.wikipedia.org/wiki?curid=670426", "title": "Kapuas", "text": "Kapuas () Indonesiako ibairik luzeena da. Borneo uhartearen erdialdean du iturburua, Kapuas Hulu mendigunean, eta Hego Txinako itsasora isurtzen da, Pontianaketik mendebalde hego-mendebaldera. 1.143 kilometro luze da eta 98.749 kilometro koadroko arroa drainatzen du (Mendebaldeko Kalimantan probintziaren %67). Ahoan delta zabala eratzen du."}
{"id": "670428", "revid": "56334", "url": "https://eu.wikipedia.org/wiki?curid=670428", "title": "1707ko Batasun Agiria", "text": ""}
{"id": "670429", "revid": "56334", "url": "https://eu.wikipedia.org/wiki?curid=670429", "title": "Sasikodea", "text": ""}
{"id": "670432", "revid": "56334", "url": "https://eu.wikipedia.org/wiki?curid=670432", "title": "Hegoaldeko Kalimantan", "text": ""}
{"id": "670434", "revid": "56334", "url": "https://eu.wikipedia.org/wiki?curid=670434", "title": "Md5", "text": ""}
{"id": "670436", "revid": "119347", "url": "https://eu.wikipedia.org/wiki?curid=670436", "title": "Scott Bamforth", "text": "Scott Douglas Bamforth (Albuquerque, -) estatubatuar saskibaloi jokalaria da, egun ACBko Bilbao Basket taldean dabilena. Kosovoko herritartasuna lortu du, beraz ez da Europatik kanpoko jokalaria.."}
{"id": "670437", "revid": "1545", "url": "https://eu.wikipedia.org/wiki?curid=670437", "title": "UCAM Murcia", "text": ""}
{"id": "670438", "revid": "512", "url": "https://eu.wikipedia.org/wiki?curid=670438", "title": "Ivan Buva", "text": "Ivan Buva (Zagreb, -) kroaziar saskibaloi jokalaria da, ACBko Bilbao Basket taldean ibilitakoa."}
{"id": "670439", "revid": "23317", "url": "https://eu.wikipedia.org/wiki?curid=670439", "title": "Micheal Eric", "text": "Micheal Eric (Lagos, -) nigeriar saskibaloi jokalaria da, egun ACBko Bilbao Basket taldean dabilena. 2014an Milwaukee Bucksek fitxatu arren, bi hilabete baino ez zuen iraun."}
{"id": "670443", "revid": "512", "url": "https://eu.wikipedia.org/wiki?curid=670443", "title": "Miha Lapornik", "text": "Miha Lapornik (Celje, -) esloveniar saskibaloi jokalaria da, ACBko Bilbao Basket taldean ibilitakoa."}
{"id": "670444", "revid": "336", "url": "https://eu.wikipedia.org/wiki?curid=670444", "title": "IK Pegasi", "text": "IK Pegasi (edo HR 8210) Pegasus konstelazioan kokatzen den izar-sistema bitarra da. Eguzki-sistematik\u00a0150 argi-urtera\u00a0dago, eta\u00a0Lur-planetatik\u00a0ikusteko argitasun nahikoa du."}
{"id": "670445", "revid": "512", "url": "https://eu.wikipedia.org/wiki?curid=670445", "title": "Danilo Nikoli\u0107", "text": "Danilo Nikoli\u0107 (; Podgorica, -) montenegrotar saskibaloi jokalaria da, egun ACBko Bilbao Basket taldean dabilena."}
{"id": "670446", "revid": "512", "url": "https://eu.wikipedia.org/wiki?curid=670446", "title": "Jonathan Tabu", "text": "Beye Jonathan Tabu Eboma (Kinshasa, -) belgikar saskibaloi jokalaria da, egun ACBko Bilbao Basket taldean dabilena."}
{"id": "670447", "revid": "1545", "url": "https://eu.wikipedia.org/wiki?curid=670447", "title": "Pallacanestro Cant\u00fa", "text": ""}
{"id": "670448", "revid": "512", "url": "https://eu.wikipedia.org/wiki?curid=670448", "title": "Wallerant Vaillant", "text": "Wallerant Vaillant (1623ko maiatzaren 30a \u2013 1677ko abuztuaren 28a) holandako Urre Aroko margolaria. Kedarrezko grabatu (mezzotint) teknika erabili zuen lehendabizietako margolaria eta ziurrenik, teknika hobetzea lortu zuen.\nBiografia.\nLillen jaioa, bost anaien artean zaharrena eta bostak margolari apartak izan ziren.\nWallerant antza Erasmus Quellinus II (1607-1678) margolariaren ikasle izan zen Anberesen. 1643 urtean gurasoekin Amsterdamra joan eta 1647an Middelburg-en bizi izan zen baina 1649an berriro Amsterdamera itzuliz. 1658 urtean Frankfurt eta Heidelberg-ra bidaiatu zuen. Kedarrezko grabatu teknika garatzen lagundu zuen (\"schraapkunst\", edo \"zwartekunst\") Rhin-eko Rupert Printzearekin batera, behintzat teknika honen garapenean bere maisu izan zen bitartean, akuaforte teknikarekin esperimentuak eginez.\n1659an\u00a0 Philibert de Gramont-ekin batera, Parisera joan eta bertan bost\u00a0urte eman zituen.\u00a0Azkenik 1664an Amsterdamera itzuli eta gorteko margolaria izan zen. Amsterdamen\u00a0bertan hil zen.\nGaur egun Vaillant ezagunagoa da egin zituen kedarrezko grabatuengatik, berak egindako margoengatik baino."}
{"id": "670450", "revid": "336", "url": "https://eu.wikipedia.org/wiki?curid=670450", "title": "Sergio Llorente", "text": "Sergio Antonio Llorente Paz (Madril, -) espainiar saskibaloi jokalaria da, egun ACBko Bilbao Basket taldean dabilena. Jos\u00e9 Luis Llorente saskibaloi jokalari ohiaren semea, antolatzaile moduan aritzen da."}
{"id": "670455", "revid": "58701", "url": "https://eu.wikipedia.org/wiki?curid=670455", "title": "Banco San Carlos", "text": "Banco San Carlos edo Banco de San Carlos (ofizialki Banco Nacional de San Carlos) Espainiako banku-erakunde bat izan zen, Espainiako Karlos III.a erregearen aginduz 1782ko ekainaren 2an sortua. Frantzisko Cabarr\u00fas lapurtarra izan zuen bultzatzaile nagusia, Valentin Foronda gasteiztarrarekin batera.\nLehenengoz Espainiako koroaren peko lurretan, Bankuak billeteak jaulki zituen, \"vales reales\" direlakoak. Espainiako banku nagusietako bat izan zen, eta 1829an Banco de San Fernando bihurtu zen, Espainiako Bankuaren ernamuina.\nBilakaera.\nKarlos III.a erregearen babespeko finantza-erakundea zen, baina pribatua. 1782an, Cabarr\u00fasen ekimenez, Caracasko Gipuzkoar Konpainiaren funtsak banku honetan gorde ziren, eta konpainiaren hondarrak salbatzeko balio izan zuen. Funts horiek baliatuz, Filipinetako Konpainia sortu zen. 1793an, bulego bat ireki zuen Parisen eta, hainbat urtez zorretan segitu ondoren, 1829an, Banco de San Fernando izenaz birsortu zen."}
{"id": "670466", "revid": "448", "url": "https://eu.wikipedia.org/wiki?curid=670466", "title": "Ruben Salaverri", "text": ""}
{"id": "670467", "revid": "98220", "url": "https://eu.wikipedia.org/wiki?curid=670467", "title": "1974ko Tximist Espedizioa", "text": "Tximist Espedizioa 1974. urtean Euskal Herrian Everest (8.840 m) mendia igotzeko asmoz Gasteizko Tximist, (gero Cegasa), enpresak finantzatu eta antolatutako mendi espedizio bat izan zen. Tximist enpresak espedizioa finantzatu izana Juan Zelaia o\u00f1atiar enpresaburuaren bultzadari esker lortu zen.\nMaiatzaren 12an espediziokideak gailurra lortzetik 320 metrora baizik ez ziren gelditu. Gainera, himalaismoaren eta goi-mendien arloan ezinbesteko eskarmentua bereganatu zuten, eta halaxe lortu zuten gerora gailurreraino iristea, 1980an Everestera egindako euskal herritar espedizioan.\nHistoria.\nLau urtez espedizioa antolatzen egon ondoren, 1974ko otsailaren 13an, Euskal Herriko Tximist Espedizioko kideek Madrilgo Barajas aireportuan hegazkina hartu zuten, eta Madril-Kopenhage-Delhi-Katmandu hegaldia egin. Espedizioaren aurrekontua garaiko 10 milioi pezeta inguru izan zen, eta ordu arte Everestera igotzen saiatu zen 23. nazioarteko espedizioa izan zen.\nEspedizioa 16 kidek osatu zuten: Felipe Uriarte, Alfonso Alonso, Juan Ignacio Lorente, Luis Maria Saenz de Olazagutia, Francisco Lusarreta, Angel Vallejo Rosen, Juan Carlos Fern\u00e1ndez, Luis Ignacio Domingo Uriarte, Julio Villar, Angel Landa, Luis Abalde, Ricardo Gallardo, Juan Kortazar, Angel Lerma, Rodolfo Kirch eta Fernando Larruquert.\nKatmandutik Lukla herrirako bidaia hegazkin txikitxo batean burutu zuten. Herri honetan bertako garaierara egokitzeko asmoz lau egunez inguruko mendietara irteerak eginez igaro zituzten. Ondoren, Luklatik Phading herrira joan ziren. Hurrengo egunean Namche Bazar herrira mugitu ziren, xerpa gehienak bizi diren herria, 3.400 metroko garaieran eta malda malkartsu batean kokatua. Namchetik ateratzean Lohotsetik Nupsera doan mendilerroaren atzean lehenbiziko aldiz Everest mendia ikusteko abagunea izan zuten.\nNamchetik Thiamgboche herrira lekualdatu ziren, Bertan, 15 egunez, taldekideak 5.300 metroko tontorretara igoz girotzen saiatu eta ondoren aurrera jarraitu zuten. Pherichera jaitsi, 4.240 metrora, eta beste girotze base batean aste batez egon ziren. Hurrengo etapak Everesterako ibilbidean dagoen Lobuche herrixkara eraman zituen, bertan 2 egun pasatuz. Herrixkak bi etxe bakarrik zituen, ostatu gisa erabiliak, hartan xerpak eta alpinistak biltzen dira.\nMartxoaren 25ean, 400 garraiatzaile eta 100 jakekin batera, Kunbu glaziarrean dagoen kanpamendu nagusira iritsi ziren, 5.300 metrotara. Everesten magalean sei kanpaleku ezartzera iritsi ziren, honako garaietan mailakatuak: 6.100, 6.400, 6.984, 7.600, 7.890 eta 8.530 metro. Azkenekoa, maiatzaren 12an, Felipe Uriarte eta Angel Alexandre Rosenek gailurretik 320 metrora ipini zuten, 8.640 metroko garaieran. Bertan gaupasa egin zuten. Altuera horren ezaugarria da harkaitz handi bat, non bere babesean dendatxo bat ipini liteke. Han ipini zuten beraien denda.\nBaina hurrengo egunean, maiatzaren 13an, gailurretik behera zetorren ekaitz izugarri batek pasabidea itxi zien. Goizaldeko hamaikak aldera VI. kanpalekua utzi beharrean egon ziren, gailurrera iristeko 4 orduko ibilbidea bakarrik gelditzen zitzaienean. Oxigeno eta lozakurik gabe V kanpalekura jaitsi ziren, bertan xerpen lehen laguntza eman zieten. Lozakurik gabe, gaua kanpadendako olanan bildurik igaro zuten, xerpak IV kanpalekura jaitsiak baitziren.\nII kanpalekurako jaitsierak bi egun iraun eta izugarria izan zen, Uriartek eta Rosenek beren ekipoak 8.640 metroko garaieran bigarren saialdi batean erabiltzeko asmoz laga baitzituzten, hain zuzen ere, handik bi egunetara burutuko zen bigarren saialdia. Everesteko gailurrera igotzen saiatu zen bigarren saialdia bi bikotek burutu zuten, alde batetik Gallardo eta Abaldek osatua, eta beste batetik Kirch eta Villarrek osatua. Bigarren saialdia maiatzaren 25a eta 26 artean burutu eta 8.000 metroko garaieran gelditu zen."}
{"id": "670468", "revid": "13403", "url": "https://eu.wikipedia.org/wiki?curid=670468", "title": "Tximist Espedizioa", "text": ""}
{"id": "670469", "revid": "512", "url": "https://eu.wikipedia.org/wiki?curid=670469", "title": "Dani\u00ebl George van Beuningen", "text": "Dani\u00ebl George van Beuningen (Utrecht, Herbehereak, 1877ko martxoaren 4a\u00a0\u2013 Arlesheim, Suitza, 1955eko maiatzaren 29a) \u00a0Herbehereetako enpresaburua eta Rotterdam\u00a0hiriko gizaseme estimatua izan zen.\nUtrechten jaioa, Rotterdamgo biztanleen izaera ohikoa izan zuen. Rotterdam portuko lanetan gizon arrastakaria eta estimatua, ez bakarrik bere hirian, baita herrialde osoan eta beste hainbat herrialdeetan ere.\u00a0\nAita, Hendrik Adriaan van Beuningen\u00a0zena, Steenkolen Handels Vereniging\u00a0enpresaren sortzaile-kide izan zen. Enpresa honek Lehen Mundu Gerran\u00a0\u00a0ikatzaz\u00a0hornitu zituen Ingeles eta baita Alemaniako armadak.\u00a0\u00a0Van Beuningenek enpresa ugari zituen\u00a0Rotterdamgo portuan; behin guda amaituta, enpresa gehienen jabea bihurtu zen eta gizarte ekintzetan parte hartzeari ekin zion.\nHorrez gain, Van Beuningen XV eta XVI. mendeetako artea biltzen hasi eta bizi zen artean bere bildumako zati bat Boijmans Van Beuningen\u00a0Museoari eman zion.\u00a0"}
{"id": "670471", "revid": "56334", "url": "https://eu.wikipedia.org/wiki?curid=670471", "title": "Ezekiel (liburua)", "text": ""}
{"id": "670472", "revid": "336", "url": "https://eu.wikipedia.org/wiki?curid=670472", "title": "Houry Gebeshian", "text": "Houry Gebeshian (; Cambridge, Massachusetts, Ameriketako Estatu Batuak, 1989ko uztailaren 27a - ) armeniar-amerikar gimnasta artistikoa da. 2011ko Munduko Gimnasta Artistiko Txapelketan parte artu zuen Armeniako banderapean. Ondoren 2015eko Europako Gimnasia Artistiko Txapelketan eta 2016ko Udako Olinpiar Jokoetan parte hartu zuen. Iowa Hawkeyeseko kide izan zen 2008tik 2011ra."}
{"id": "670476", "revid": "448", "url": "https://eu.wikipedia.org/wiki?curid=670476", "title": "Armeno-estatubatuar", "text": "Armeno-estatubatuar izenarekin () Ameriketako Estatu Batuetan bizi eta armeniar jatorria duten herritarrak ezagutzen dira. Errusian bizi diren armeniarren ostean munduko bigarren armeniar diasporarik handiena dira. AEBra iritsi zen lehen armeniar migrazio uholde handia XIX. mendearen bukaeran eta XX. mendearen hasieran heldu zen. Milaka armeniar AEBra iritsi ziren lehenengo hamidiar sarraskiaren ondorioz (1890eko hamarkadaren erdialdean) eta armeniar genozidioaren ondorioz 1915etik aurrera. 1960ko hamarkadatik 1980ko hamarkadara Libano, Iran, Siria eta Turkian bizi ziren armeniar askok AEBrako bidea hartu zuten, herrialde horietako zegoen ezegonkortasuna dela eta. Garai berdinean SESBetik migratzen hasi ziren ere. 1980ko hamarkadaren bukaeratik aurrera, Sobietar Batasunaren erorketarekin batera, arrazoi politiko eta sozio-ekonomikoak direla eta migrazioak ez du etenik izan.\n2011ko American Community Survey inkestak armeniar jatorriko 483.366 estatubatuar zentsatu zituen. Hala ere, zenbaki hori benetako kopuruaren azpitik dagoela uste da, eta 800.000 - 1.500.000 bitarte armeno-estatubatuar daudela uste da. Kontzentraziorik handiena Los Angeles Handiaren inguruan da, hor bizi baitziren 2000. urtean euren burua armeno-estatubatuartzat zutenen %\u00a040. Glendale hiria da populaziorik egonkorrena duena eta armeno-estatubatuar bizitzaren erdigunetzat hartzen da. Hiri honetako herena baino gehiago armeniar jatorrikoa da.\nArmeno-estatubatuar ezagunak dira Cher, System of a Down, Kim Kardashian, William Saroyan, Daron Acemo\u011flu edo Andre Agassi."}
{"id": "670479", "revid": "336", "url": "https://eu.wikipedia.org/wiki?curid=670479", "title": "Txiki, txiki, txikia", "text": ""}
{"id": "670485", "revid": "105290", "url": "https://eu.wikipedia.org/wiki?curid=670485", "title": "Mendebaldeko Nusa Tenggara", "text": "Mendebaldeko Nusa Tenggara () Indonesiako 34 probintzietako bat da, Sondako uharte txikiak izeneko uhartediaren mendebaldea hartzen duena, Bali izan ezik. 18.572 kilometro koadroko eremua du, eta 2014an 5.161.076 biztanle zituen. Hiriburua Mataram da."}
{"id": "670489", "revid": "12788", "url": "https://eu.wikipedia.org/wiki?curid=670489", "title": "Osloko itunak", "text": ""}
{"id": "670490", "revid": "56334", "url": "https://eu.wikipedia.org/wiki?curid=670490", "title": "Octave Tassaert", "text": "Octave Tassaert (Paris, 1800eko uztailaren 26a \u2013 Paris, 1874ko apirilaren 24a).\u00a0Sendia Flandriar jatorrikoa baina bera Frantzian jaioa. Margolari, litografo eta grabatzailea.\u00a0Jean-Pierre-Antoine Tassaert\u00a0eskultorearen biloba.\nBizitza.\nOctave-ren lehendabiziko irakaskuntza artistikoa aitak eman zion, hots, Jean-Joseph-Fran\u00e7ois Tassaertek(1765-1835), baita bere anaia nagusiak Alexis-Fran\u00e7ois Girardek (1787-1870) ere. \u00a0Ondoren\u00a0\u00c9cole des Beaux-Artsen (1817-25) egin zituen ikasketak\u00a0Guillaume Guillon-Lethi\u00e8reren gidaritzapean, baina inoiz ez zuen\u00a0\"Prix de Rome\u00a0\"saria irabaztea lortu. Gizarte aldetik arrakasta izan zuen, baina ez ordea kritikoen aldetik.\u00a0\u00a01855 urteko Munduko Erakusketan alabaina kritikaren aldetik iritzi onak jaso zituen baina 1857 urtez geroztik erakusketak egiteari utzi zion; izan ere\u00a01863 urtean margolaritza utzi eta olerkari izan nahian aritu izan zen eta horrela bada bere margo lan guztiak P\u00e8re Martin saltzaileari saldu zizkion. Alkohola edateari eman zion eta hori zela eta ikusmena galdu zuen. Montpellierren artatu zuten baina azkenik bere buruaz beste egin zuen 1847. urtean, ikatz gasa arnastuz."}
{"id": "670492", "revid": "2048", "url": "https://eu.wikipedia.org/wiki?curid=670492", "title": "San Carlos Bankua", "text": ""}
{"id": "670494", "revid": "336", "url": "https://eu.wikipedia.org/wiki?curid=670494", "title": "Larrissa Miller", "text": "Larissa Miller (Moranbah, Queensland, Australia, 1992ko uztailaren 12a - ) 2012ko eta 2016ko Udako Olinpiar Jokoetan Australiaren ordezkaria izan zen. 2008an Australiako Txapelketan parte hartu zuen lehen aldiz, eta Munduko Gimnasia Artistiko Txapelketan parte hartu zuen 2009an, 2010ean, 2011n eta 2014an. 2014ko Commonwealth Jokoetan parte hartu zuen."}
{"id": "670496", "revid": "119347", "url": "https://eu.wikipedia.org/wiki?curid=670496", "title": "Cesar Aira", "text": "Cesar Aira (Coronel Pringles, 1949ko otsailaren 23a) idazle eta itzultzaile argentinarra da. Lantzen dituen generoak eleberria eta saiakera dira, eta askotan bien arteko mugak zeharkatzen dituzten testuak. Prentsan ere kolaborazioak egin ditu.\nBiografia.\nPanpako jaioterrian Coronel Pringles izeneko herrian, Buenos Airesko probintzian bizi izan zen 1967 urte arte. Garai hartako gorabeherak jaso ditu zenbait lanetan. Urte hartan Buenos Aires hiriburura joan zen Zuzenbide ikasketak egitera bi urtez. . Harrezkero han bizi da. Bertako Unibertsitatean literaturaren inguruko zenbait ikastaro eman ditu eta baita Rosariokoan. Halere, bere jarduera ez da irakaskuntza baizik eta itzulpengintza eta idazketara bideratua dago.\nHastapenetan aipatzen da Osvaldo Lamborghini poeta eta eleberrigile argentinarra mentore gisa. . Horrez gain, beste egileen eragina antzeman da bere lanetan, hala nola, Copi, Edward Lear eta Raymond Roussel\nBere lanak itzuli eta argitaratu dira Frantzia, Ingalaterra, Alemania, Italia, Brasil, Espainia, Mexiko eta Venezuelan. Lan kopuruari dagokionez, oso idazle emankorra da, hirurogei lan baino gehiago argitaratuak ditu, batik bat eleberri motzak, prozedura arrazoiengatik, adierazi duenez. \n2016 urtean Txilen jaso du 'Manuel Rojas Narratiba Iberoamerikar Saria'."}
{"id": "670497", "revid": "105290", "url": "https://eu.wikipedia.org/wiki?curid=670497", "title": "Mataram", "text": "Mataram () Indonesiako hiria da, Mendebaldeko Nusa Tenggara probintziako hiriburua, Lombok uhartearen mendebaldean dagoena. 61 kilometro koadroko eremua du, eta 2010ean 402.843 biztanle zituen."}
{"id": "670498", "revid": "105290", "url": "https://eu.wikipedia.org/wiki?curid=670498", "title": "Mendebaldeko Papua (probintzia)", "text": "Mendebaldeko Papua () Indonesiako 34 probintzietako bat da, Ginea Berria uhartearen mendebaldeko bi penintsulak hartzen dituena. 99.671 kilometro koadroko eremua du, eta 2014an 1.066.633 biztanle zituen. Hiriburua Manokwari da, baina Sorongek dauka biztanle gehien."}
{"id": "670501", "revid": "688", "url": "https://eu.wikipedia.org/wiki?curid=670501", "title": "Anton Raphael Mengs", "text": "Anton Raphael Mengs\u00a0(1728ko martxoaren 22a \u2013 1779ko ekainaren 29a) alemaniar margolaria izan zen, Erroman, Madrilen eta Saxonian aritua.\u00a0Neoklasiko\u00a0pinturaren aitzindaria izan zen.\nBiografia.\n1728 urtean\u00a0\u00dast\u00ed nad Labemen jaioa, Bohemian. Ismael Mengsen semea, Dresdenen bizitako Danimarkako margolaria bera.\u00a01741 urtean aita eta semea Dresden utzi eta elkarrekin Erromara joan ziren.\n1749. urtean\u00a0Frederiko Augustok, Saxoniako hauteslea, margolari nagusi izendatu zuen baina \u00a0Ismael Erroman aritzen zen gehienbat eta bertan Margarita Guazzirekin ezkondu zen. 1754\u00a0urtean katolizismora bihurtu eta Vatikanoko margo eskolako zuzendari izendatu zuten.\u00a0Villa Albanin egindako\" Parnassus\"\u00a0deritzon freskoak ospe handia eman zion.\n1749 urtean Northumberlandeko dukeak agindu hau eman zion: Rafaelen \"Atenasko Eskola\" freskoaren\u00a0kopia bat, olioz margo-oihal gainean egiteko, berak zuen Londresko etxean jartzeko. Hala bada, 1752 urtetik 1755 urte bitartean, jatorrizko neurrian margotu zuen baina laukizuzen formatura egokituz eta hainbat figura gaineratuz. Egun, margolan hau\u00a0Victoria and Albert Museoan\u00a0 dago ikusgai. Mengs 1779 urtean Erroman hil zen eta bertako Santi Michele e Magno\u00a0elizan lurperatu zuten.\nKarrera.\nBirritan Madrila bidaiatu zuen, Espainiako\u00a0Karlos III.aren gonbidapena onartuz. Bertan bere lanik onenak egin zituen, besteak beste Madrilgo Errege Jauregiko sabaia, \u00a0\"Gloriaren Tenplua\" eta \"Trajanoren garaipena\"\u00a0gaitzat duten margoak hain zuzen ere. Lan hau bukatuta, 1777an Erromara itzuli zen eta urte bat geroago egoera txarrean hil zen.\u00a0\nTeoriko idazkiak.\nGazteleraz, italieraz eta alemanez egindako idatzietan, Mengek arteari buruzko teoria eklektikoa adierazten du. Bere ustean, perfekzioa bideragarria da ondo antolatutako bikaintasunak batuta, hots, greziar diseinua, Rafaelen ezaugarriak, Correggioren argi-ilunak eta Tizianoren koloreak."}
{"id": "670503", "revid": "1491", "url": "https://eu.wikipedia.org/wiki?curid=670503", "title": "Kontxi Aizarna", "text": "Kontxi Aizarna Letamendia (Aizarna, Zestoa, Gipuzkoa, 1958) irakaslea eta musika-pedagogoa izan da ogibidez.\nZarauzko ikastolan hasi zen lanean 19 urte zituela, eta bizitza osoa pasa du haurrekin eta musikarekin lanean, Imanol Urbieta musikari ezagunarekin batera. 1983an sortu zuten biek \"Xirula Mirula\" musika eta pedagogia eskola-laborategia, eta han ibili zen laguntzen, eskolak ematen, kanta berriak haurrekin esperimentatzen, koordinazio-lanak egiten edota grabazio-teknikari gisa lanean, besteak beste."}
{"id": "670507", "revid": "512", "url": "https://eu.wikipedia.org/wiki?curid=670507", "title": "Danobat", "text": "Danobat Elgoibarko (Gipuzkoa) kooperatiba bat da, eta makina-tresnak egiten dihardu, batez ere, artezteko makinak eta tornuak fabrikatzen. Danobat MONDRAGON Corporationeko kidea da, 65 urteko ibilbidea du doitasun handiko artezgailuak eta tornuak garatzen, eta diru-sarreren % 8 eta % 10 artean inbertitzen du berrikuntzan.\nEuropako makina-erreminten ekoizle nagusietako bat da, 600 pertsona baino gehiago enplegatzen ditu eta 130 milioi euro inguruko fakturazioa izaten du urtean; horietatik % 90 nazioarteko merkatuetatik dator.\nGipuzkoako Elgoibar langile herrian eratu zen, 1954an, baina gaur egun enpresak mundu osoan dituen hainbat ordezkaritzatan banatuta ditu langileak.\n\"Danobat\" izena euskarazko bi hitzen kontrakzioa da, \"danok\" (mendebaldeko euskalkietako forma; euskara batuan, \"denak\") eta \"bat\" hitzena, zehazki. Beraz, \u00abdenak bat\u00bb esanahia du.\nLangile guztiak dira, denak baldintza beretan, jabegoaren gordailuzainak, eta pertsona bakoitzak boto bat dauka Batzar Nagusian. Danobateko gobernu organoak (Kontseilu Errektorea eta Batzar Nagusia) bazkide langileez osatuta daude, beraz, enpresaren erabakietan eta kudeaketan parte hartzen dute. Lau urtean behin berritzen da organo horien osaera.\nIngurumenaren kudeaketa.\nIhoberen eta Invemaren babesarekin, 2001ean ISO Talde bat eratu zen Danobat Taldeko eta MCCko beste enpresa batzuekin eta 2002ko maiatzean ISO 14000 arauaren araberako ziurtagiria eskuratu zen. Urte berean Danobatek EMAS erregistroan inskribatze lortu zuen. 2003ko maiatzean AENORek egin zituen ikuskaritzetan aldeko emaitza eman zuten, eta 2003ko urrian Eusko Jaurlaritzako Ingurumen Sailak EMAS erregistroa onartu zion.\nInstalazioak.\nNazioartekotzea ezaugarri garrantzitsua da, izan ere, Espainian, Alemanian, Herbehereetan, Italian, Erresuma Batuan eta Estatu Batuetan ekoizpen-plantak eta zerbitzu-zentroak ditu, baita 40 herrialde hartzen dituen salmenta- eta zerbitzu-sare garrantzitsu bat ere."}
{"id": "670508", "revid": "512", "url": "https://eu.wikipedia.org/wiki?curid=670508", "title": "L\u00e1szl\u00f3 B\u00edr\u00f3", "text": "L\u00e1szl\u00f3 J\u00f3zsef B\u00edr\u00f3 (; Budapest, - Buenos Aires, Argentina, ) hungariar kazetari eta asmatzailea izan zen, argentinar herritartasuna ere zuena. Besteak beste, bolaluma asmatu zuen. Lehenik Hungaria eta Frantzian patentatu zuen, 1938an, Birome izenarekin, baina ez zuen merkaturatu. Judua zenez, 1940an ihes egin behar izan zuen alemaniarrengandik. Argentinan kokaturik, 1943an berriz erregistratu zuen asmakizuna. B\u00edr\u00f3ren patentea lortu eta gero, 1950ean Marcel Bichek Bic Cristal bolaluma merkaturatu zuen."}
{"id": "670510", "revid": "12788", "url": "https://eu.wikipedia.org/wiki?curid=670510", "title": "Ladislao Biro", "text": ""}
{"id": "670511", "revid": "336", "url": "https://eu.wikipedia.org/wiki?curid=670511", "title": "Lisa Ecker", "text": "Lisa Ecker (Linz, Austria, 1992ko irailaren 19a - ) austriar gimnasta artistikoa da, bere talde nazionaleko kidea. 2015eko Munduko Gimnasia Artistiko Txapelketan partu hartu zuen, Glasgowen. 2016ko Udako Olinpiar Jokoetan ere parte hartu zuen, Rio de Janeiron."}
{"id": "670524", "revid": "56334", "url": "https://eu.wikipedia.org/wiki?curid=670524", "title": "Artezteko makina", "text": ""}
{"id": "670525", "revid": "13403", "url": "https://eu.wikipedia.org/wiki?curid=670525", "title": "1980an Everestera egindako euskal herritar espedizioa", "text": ""}
{"id": "670527", "revid": "78290", "url": "https://eu.wikipedia.org/wiki?curid=670527", "title": "Mack Mikel", "text": "Mack Mikel Imanol Urbietak konposatutako haur kanta bat da."}
{"id": "670528", "revid": "6327", "url": "https://eu.wikipedia.org/wiki?curid=670528", "title": "Mac Mikel", "text": ""}
{"id": "670532", "revid": "56334", "url": "https://eu.wikipedia.org/wiki?curid=670532", "title": "Tanaka Kakuei", "text": ""}
{"id": "670533", "revid": "105290", "url": "https://eu.wikipedia.org/wiki?curid=670533", "title": "Petrodolar", "text": "Petrodolarrak petrolioa esportatzen duten herrialdeetako estatuek petrolio horrengatik eskuratutako dolarrak dira. Terminoa lehen aldiz Ibrahim Oweissek erabili zuen, Georgetowneko Unibertsitateko irakaslea, 1973an. Oweissek uste zuen beharrezkoa zela termino berri bat sortzea, bereziki LPEEko herrialdeek euren petrolioaren salmentagatik lortzen zituzten dibisak petrolioa bera erosten zuten herrialdeetako ekonomietan inbertitzeko aukera ematen zielako.\nAzken urteotan Txinako renminbia erabiltzen hasi dira herrialde batzuek, eta BRICS herrialdeen ekonomian sartu dira. Horregatik petroBRIC izena ere ematen hasi zaio."}
{"id": "670534", "revid": "56334", "url": "https://eu.wikipedia.org/wiki?curid=670534", "title": "Tojo Hideki", "text": ""}
{"id": "670535", "revid": "56334", "url": "https://eu.wikipedia.org/wiki?curid=670535", "title": "Yoshida Shigeru", "text": ""}
{"id": "670537", "revid": "56334", "url": "https://eu.wikipedia.org/wiki?curid=670537", "title": "Kaifu Toshiki", "text": ""}
{"id": "670538", "revid": "56334", "url": "https://eu.wikipedia.org/wiki?curid=670538", "title": "Murayama Tomiichi", "text": ""}
{"id": "670539", "revid": "56334", "url": "https://eu.wikipedia.org/wiki?curid=670539", "title": "Hashimoto Ryutaro", "text": ""}
{"id": "670540", "revid": "512", "url": "https://eu.wikipedia.org/wiki?curid=670540", "title": "Manokwari", "text": "Manokwari Indonesiako hiria da, Mendebaldeko Papua probintziako hiriburua, Ginea Berria uhartearen mendebaldeko muturrean dagoena. 18,7 kilometro koadroko eremua du, eta 2010ean 136.000 bat biztanle zituen; Manokwari erregeordetza osoan, berriz, 187.726 lagun bizi ziren.\nKlima.\nManokwarik klima ekuatoriala du (\"Af\") K\u00f6ppen klima sailkapenaren arabera."}
{"id": "670541", "revid": "56334", "url": "https://eu.wikipedia.org/wiki?curid=670541", "title": "Fukuda Yasuo", "text": ""}
{"id": "670542", "revid": "56334", "url": "https://eu.wikipedia.org/wiki?curid=670542", "title": "Italiako Errepublika", "text": ""}
{"id": "670546", "revid": "336", "url": "https://eu.wikipedia.org/wiki?curid=670546", "title": "Medea sumindua", "text": "Medea sumindua (frantsesez, M\u00e9d\u00e9e furieuse) Eug\u00e8ne Delacroix margolari erromantiko frantsesaren margolan ezaguna da. Bere bizitzaren amaieran egin zuen eta gaur egun Lilleko Palais des Beaux-Arts de Lille museoan (Frantzian) gordetzen da.\nEzaugarriak.\nDelacroix 1838tik 1863ra gai berearen inguruko lan batzuk egin zituen; esaterako Louvreko museoan antzeko oihala, txikiagoa, ikus daiteke. Gai oso zabaldua egon zen, bestetik. Poussinek ere gai honetaz zenbait margolan egin zuen ere bai.\nDelacroixen margolan oso tragikoa da. Medea, mitologia greziarraren pertsonaia, Jasonekin bi seme izan zituen baina, ondoren, Jasonek abandonatu zuen, ahaztuta Medea aztiak bere alde egindako guztia. Saldukeriaren aurrean Medearen mendekua bi seme hiltzea izan zen. Margolanean Medea aizto batez ikus dezakegu. Besoen artean bi haurrak daude. Haien begiek beldurra adierazten dute. Medearen aurpegia, bestetik, ez dago erabat argia, ilunpetetan galtzen baita. Paisaia gogorra da, arrokak. Ezkerreko goi angeluan zeru urdinaren zati bat ikus daiteke. Hiru protagonistak biluzik daude baina Medearen gorputza oihal batez erdi estalia dago; oihal horretan gorria da kolore deigarriena, eroriko den odolaren sinboloa. Konposizioan hiru pertsonaiak triangelu bat sortzen dute."}
{"id": "670549", "revid": "105290", "url": "https://eu.wikipedia.org/wiki?curid=670549", "title": "Sorong", "text": "Sorong Indonesiako hiria da, Mendebaldeko Papua probintziako handiena, Ginea Berria uhartearen mendebaldeko muturrean dagoena. 656,6 kilometro koadroko eremua du, eta 2010ean 190.625 biztanle zituen.\nKlima.\nSorongek klima ekuatoriala du (\"Af\") K\u00f6ppen klima sailkapenaren arabera."}
{"id": "670550", "revid": "512", "url": "https://eu.wikipedia.org/wiki?curid=670550", "title": "Cornelius van Cleve", "text": "Cornelis van Cleve (edo van Cleef\u00a0baita\u00a0Sotte Cleef; 1520\u00a0Anberes \u2013 1567). flandriar margolaria.\nAita Joos van Cleve margolaria izan zuen. 1604\u00a0urteko idatzi batean Karel van Manderrek \"Joos vintage geheeten den Sotten Cleef\" ezizenez izendatu zuen, dirudienez buru gaixotasun bat zela eta \"Sotten Cleef\", hots \"Cleef Eroa\" ezizenez ezaguna izan zen. 1555 urtean Ingalaterra bidaiatu zuen eta bertan errege gorteko hainbat lan egin zituen.\nLanak.\nOro har, bere margoen eragina hauengan izan zen\u02d0 Rafael, Leonardo da Vinci eta Andrea del Sarto.\nBere\u00a0\"Ama Birjina eta Haurraren\"\u00a0 margoa\u00a0Philadelphia Museum of Arten dago ikusgai."}
{"id": "670553", "revid": "1545", "url": "https://eu.wikipedia.org/wiki?curid=670553", "title": "Armeniar-amerikar", "text": ""}
{"id": "670554", "revid": "1545", "url": "https://eu.wikipedia.org/wiki?curid=670554", "title": "Cherilyn Sarkisian", "text": ""}
{"id": "670556", "revid": "1491", "url": "https://eu.wikipedia.org/wiki?curid=670556", "title": "Kontralto", "text": "Kontraltoa emakumezkoen ahotsik apalena da, ahots hori duen emakumezko kantaria. Italierazko ( ahoskatua) hitzetik ekarria, haren ahots-tarte nahiko arraroa baita, altoaren antzekoa, baina ezberdina, ia kontratenorrenaren parekoa.\nKontralto-pertsonaiak operetan.\nBesteak beste, hauek dira opera ezagunetan agertzen diren kontraltoaren pertsonaia batzuk:"}
{"id": "670558", "revid": "10891", "url": "https://eu.wikipedia.org/wiki?curid=670558", "title": "Jos\u00e9 Ram\u00f3n Cuspinera", "text": "Jos\u00e9 Ram\u00f3n \"Jota\" Cuspinera (Getxo, 1970eko apirilaren 28a -) bizkaitar saskibaloi entrenatzailea da, egun Basket Zaragoza 2002 taldean dagoena.\nBederatzi urte eman ditu ACB Ligako aulkietan Fuenlabradan lehendabizikoz entrenatzaile nagusi bilakatu arte."}
{"id": "670560", "revid": "69775", "url": "https://eu.wikipedia.org/wiki?curid=670560", "title": "Los 40", "text": ""}
{"id": "670562", "revid": "467", "url": "https://eu.wikipedia.org/wiki?curid=670562", "title": "Vasili Smislov", "text": ""}
{"id": "670564", "revid": "80722", "url": "https://eu.wikipedia.org/wiki?curid=670564", "title": "Mendebaldeko Sulawesi", "text": "Mendebaldeko Sulawesi () Indonesiako 34 probintzietako bat da, Sulawesi uhartearen mendebaldea hartzen duena. 16.787 kilometro koadroko eremua du, eta 2014an 1.518.865 biztanle zituen. Hiriburua Mamuju da."}
{"id": "670566", "revid": "56334", "url": "https://eu.wikipedia.org/wiki?curid=670566", "title": "45P/Honda-Mrkos-Pajdusakova", "text": ""}
{"id": "670567", "revid": "105290", "url": "https://eu.wikipedia.org/wiki?curid=670567", "title": "Mamuju", "text": "Mamuju Indonesiako hiria da, Mendebaldeko Sulawesi probintziako hiriburua. Sulawesi uhartearen mendebaldean dago. 15.000 bat biztanle ditu."}
{"id": "670568", "revid": "5834", "url": "https://eu.wikipedia.org/wiki?curid=670568", "title": "Caja de Cantabria Bandera", "text": ""}
{"id": "670569", "revid": "336", "url": "https://eu.wikipedia.org/wiki?curid=670569", "title": "Manolo Urbieta", "text": ""}
{"id": "670610", "revid": "512", "url": "https://eu.wikipedia.org/wiki?curid=670610", "title": "Melchior Paul von Deschwanden", "text": "Melchior-Paul von Deschwanden (1811ko urtarrilaren 10a\u00a0\u2013\u00a01881eko otsailaren 25a) suitzar margolaria izan zen. Batik bat erlijio gaiak margotu zituen.\nGaztaroa.\nStansen jaioa, Nidwaldengo Kantoian. Aita Johann Baptist Deschwanden eta ama Regina Luthiger zituen. Erromatar katolikoa eta ezkongabe bizi izan zen.\nPrestakuntza Artistikoa.\nHasierako marrazketa ikaskideak ondoko hauek izan zituen: Louis Victor von Deschwanden, Johann Kaspar Moos (1825-1826), Daniel Albert Freudweiler eta Johann Caspar Schinz (1827). Ondoren\u00a0Munichko Akademian ikasi zuen\u00a0(1830).\u00a0Lausanara frantsesa ikastera joan zen (1835-1836), eta etxera itzultzean (1838-1840) Florentziako Akademian burutu zituen ikasketak. Han zegoela gizonezko bat biluzik egindako margolan bati esker sari bat irabazi zuen. Fra Angelicoren lanen jarraitzailea izan zen.\nErlijio Margolaria.\nFriedrich Overbeck\u00a0nazaretarra ezagutu ondoren, erlijio pintura besterik ez egiteko erabaki sendoa hartu zuen. Suitzara itzuli ostean, lehendabiziko erlijio margo agindu bat jaso izan zuen, hots, Luzernako San Pedro kaperako erretaula egiteko agindua.\u00a01842an D\u00fcsseldorf eskolako margolari kideak ezagutu eta Edward Steinle austriar artistaren lanarekin mirestuta gelditu zen; Edward Steinle nazaretar zeritzoten margolaria zen eta erlijio gaiak margotzen zituen. 1845an Munich-eko St. Louis elizan Peter von Corneliusen margoak ikusi zituen, nazaretar jarraitzailea ere eta honen ikaslea izan zen\u00a0Wilhelm von Kaulbachekin elkartu zen. Erretratuak egiteko dohaina bazuen ere, erlijio margoak egiteari ekin zion, konposizio ulerkor bakunak eginez.\u00a0Deschwandenek 2.000 lan inguru margotu omen zituen eta 40 urtez Suitzako erlijio pinturetan gailendu zen, bai Katoliko eta bai Protestanteen aldekoak, biak ala biak bere lana estimatzen baitzuten. Hala bada, bere lana mundu osoan barrena zabaldu zen eta haren lanak Annapolis, Maryland eta Kentuckyn ere aurki daitezke. Horrez gain bere lana litografien bidez ere asko hedatu izan zen.\nIkasleak.\nIkasle ugari izan zituen, besteak beste Stans Adalbert Baggenstos, eta\u00a0Adolfo M\u00fcller-Ury, azken honen besoetan 1881eko otsailean zendu zela dokumentatuta dago.\nDeschwanden Memorial.\n1993 urtean antzinako Nidwaldner Kantonalbank lorategiaren parean Stanser Blaesi (1903-1979) eskultoreak egindako Deschwandenen omenezko monumentua dago."}
{"id": "670616", "revid": "119347", "url": "https://eu.wikipedia.org/wiki?curid=670616", "title": "Filistiar Kulturaren Museoa", "text": "Filistiar Kulturaren Museoa () Israelgo museo arkeologikoa da, Axdod hirian dagoena. Hiri horren inguruan bizi ziren filistiarren kultura aztertzen du. Museoa filistearren kulturari eskainitako munduko museo bakarra da. 1990. urtean inauguratu zuten."}
{"id": "670619", "revid": "113572", "url": "https://eu.wikipedia.org/wiki?curid=670619", "title": "Beilegi", "text": "Beilegia hori oso bizia da, apur bat laranjakara. Gehienetan, abereen ile kolorea adierazteko erabiltzen da, hala nola Aramaion, batez ere behien kolore horixka adierazteko (zuriaren edo gorriaren artean).\nEtimologia.\nNahiz eta hasierako zatia erraz identifika daitekeen \"behi\"-rekin, ez da horren argia bigarrena (\"-legi\"). Sabino Aranak 'bezalako' esanahia egotzi zion (ikus orlegi), eta, \"urdin\"-en etimologia gogoan, Joseba A. Lakarrak *-\"ledi(n)\" &gt; \"*-le.i\" &gt; -\"legi\" proposatu du; hau da, *\"edin\" 'bihurtu' aditz zaharraren forma jokatua."}
{"id": "670697", "revid": "1545", "url": "https://eu.wikipedia.org/wiki?curid=670697", "title": "Jota Cuspinera", "text": ""}
{"id": "670698", "revid": "10891", "url": "https://eu.wikipedia.org/wiki?curid=670698", "title": "Markel L\u00f3pez", "text": "Markel L\u00f3pez Torre (Gasteiz, - ) arabar saskibaloi jokalaria da. Hegaleko postuan jokatzen du Saski Baskoniaren harrobian."}
{"id": "670699", "revid": "10891", "url": "https://eu.wikipedia.org/wiki?curid=670699", "title": "Josu Andr\u00e9s", "text": "Josu Andr\u00e9s Orbea (Gasteiz, - ) arabar saskibaloi jokalaria da. Hegal-pibota postuan jokatzen du Saski Baskoniaren harrobian."}
{"id": "670700", "revid": "1545", "url": "https://eu.wikipedia.org/wiki?curid=670700", "title": "Filistiar Kultura Museoa", "text": ""}
{"id": "670701", "revid": "105290", "url": "https://eu.wikipedia.org/wiki?curid=670701", "title": "Kontratenor", "text": "Kontratenore edo Kontratenor ohikoa baino erregistro eta tesitura altuagoa duen tenor-ahotsa da. Emakumezkoen kontralto edo mezzo-sopranoen parekoa, Ingalaterran agertu ziren XVII. mendearen erdialdean, hala ere, lehen polifonian jada falsettoak egiten zituzten."}
{"id": "670704", "revid": "119347", "url": "https://eu.wikipedia.org/wiki?curid=670704", "title": "Ra\u00ef", "text": "Ra\u00ef (, ahoskatua, eusk: 'iritzi') 1930eko hamarkadan Aljerian sortutako musika generoa da, beduinoen, espainiarren, frantziarren, afrikaren eta arabiarren musika nahastuta.\nRa\u00ef abeslariei \"cheb\" (\"shabab\", gazte) diete, chaabi abeslariei \"sheikh\" (\"xeke\", zahar) deitzen baitiete. Estiloa Oran, Relizane, Mostaganem, Chlef, A\u00efn T\u00e9mouchent edo Sidi Bel Abbes hirietako auzo txiroetan sortu zen. Tradizionalki abeslariak gizonak baziren ere, XX. mendearen amaieran emakume abeslariak agertu ziren. Hitzak gatazka sozialei buruzkoak izan ohi dira, askotan politika kolonialen aurkakoak. Aljeriar gazteek asko maitatua zutenez, gobernuak musika nazional izendatu zuen. Erabakia ez zen islamisten gustukoa, Cheb Hasni bezalako abeslariak ere hil zutenak."}
{"id": "670705", "revid": "512", "url": "https://eu.wikipedia.org/wiki?curid=670705", "title": "Hardcore (argipena)", "text": ", hard core edo hard-core () ingelesezko izen bat da, eta adiera hauek ditu:"}
{"id": "670706", "revid": "105290", "url": "https://eu.wikipedia.org/wiki?curid=670706", "title": "Padang", "text": "Padang (, jawiz: ) Indonesiako hiria da, Mendebaldeko Sumatra probintziako hiriburua, Sumatraren mendebaldeko itsasertzean dagoena. 2010ean 833.562 biztanle zituen.\nKlima.\nPadangek klima ekuatoriala du (\"Af\") K\u00f6ppen klima sailkapenaren arabera."}
{"id": "670708", "revid": "96586", "url": "https://eu.wikipedia.org/wiki?curid=670708", "title": "Laurel Aitken", "text": "Lorenzo Aitken ( - ), Laurel Aitken izengoitiz ezaguna, jamaikar kantari eta konpositorea izan zen. Ska musikaren aitzindaria, askotan skaren aitabitxia () zioten. Kingstonen hasi bazen ere, 1960ko hamarkadan Brixtonera joan zen eta orduko mod eta skinhead ska musikaren fan sutsu bilakatu zituen."}
{"id": "670711", "revid": "1545", "url": "https://eu.wikipedia.org/wiki?curid=670711", "title": "Sagarroi (taldea)", "text": ""}
{"id": "670713", "revid": "119347", "url": "https://eu.wikipedia.org/wiki?curid=670713", "title": "Philip James de Loutherbourg", "text": "Philip James de Loutherbourg (1740ko urriaren 31 \u2013 1812ko martxoaren 11) franko-britaniar margolaria izan zen. Frantsesez\u00a0\u00a0Philippe-Jacques, alemanez\u00a0Philipp Jakob, eta ingelesez \"the Younger\" (gaztea) izenez ere ezaguna. Bere lan aipagarrienak hauek dira: itsasontzi margoak, Londresko antzokirako egindako diseinuak eta\u00a0\"Eidophusikon\" deritzon antzerkietarako asmakuntza mekanikoa. Bere zaletasunen artean, fede&gt;aren bitartez sendatzeko gaiak eta ezkutuko gaiak izan zituen. Beste batzuen artean Cagliostro bera lagun mina izan zen.\nBizitza.\nEstrasburgon jaio zen. Aita Poloniatik erbesteratutako miniaturen margolaria izan zen. Luteranismoan hezita,\u00a0Estrasburgoko Unibertsitatean egin zituen ikasketak.\nErlijioaren deia alde batera utzita, margolari izatea erabaki zuen eta 1755an\u00a0Charles-Andr\u00e9 van Loorekin batera Parisen izan zen eta ondoren\u00a0Francesco Giuseppe Casanovarekin. Bere dohaina arin garatu zuen eta garai hartako gizartean ezaguna egin zen. 1767\u00a0urtean\u00a0Frantses Akademian aukeratua izan zen nahiz eta erakunde horretan sartzeko adina oraindik ez izan. Paisaiak, itsas ekaitzak eta guduak margotu zituen, garai hartan Parisen margotzen ziren gaiak hain zuzen ere. Bere lehendabiziko erakusketan hamabi margo aurkeztu zituen, horien artean\u00a0\"Ekaitza Ilunabarrean\" eta \"Gaua\u00a0eta\" \"Goizean euriaren ondoren\".\nLoutherbourg Chiswicken, Ingalaterran, 1812 urtean zendu zen.\nBere margoak ondoko erakundeetan ikusgai daude: Leicester, Farnham eta Derby Art Gallery.\nArgitalpenak.\nLoutherbourgek bi marrazki bilduma argitaratu ziren,\u00a0\"Ingeles Paisaia\u00a0Pintoreskoa\" izenburupean, 1801 eta 1805\u00a0urteetan. Horrez gain 1800\u00a0urtean\u00a0Thomas Macklinek argitaratuko Bibliako marrazkiak ere egin zituen.\nInteres esoterikoak.\n1789an Loutherbourg \u00a0pintura aldi baterako utzi eta alkimia eta naturaz kanpoko gaietan aritu izan zen. Alessandro di Cagliostro\u00a0ezagutu zuen eta honek ezkutuko gaietan irakasketak eman zizkion.\u00a0Horrela bada, elkarrekin bidaiatu egin zuten. Emaztea ere fedearen bitarteko sendakuntzan sinisten zuen. 1789\u00a0urtean, \"Hammersmith Terraceko De Loutherbourg Jaun Andreak osatutako zerrenda laburra\" zeritzon liburuxka bat Mary Pratt izeneko jarraitzaile batek argitaratu zuen eta bertan Loutherbourgstarrak bi mila pertsona osatu zituztela aipatzen da."}
{"id": "670716", "revid": "10891", "url": "https://eu.wikipedia.org/wiki?curid=670716", "title": "Ignacio Gracia", "text": "Ignacio Miguel Gracia Arregi (Errenteria, 1955eko azaroaren 30a), I\u00f1aki de Renteria ezizenaz ezaguna, etakidea izan zen.\nGaztetatik ETAn sartua, 1977ko amnistia eta gero klandestinitatera itzuli zen. 1981ean eta 1982an atxilotua, 1987an muga zeharkatu zuen. 1992an Bidarten atxilotu zutenean, ETAko buruzagi nagusienetariko bat izan zen. 2011n espetxetik atera zen."}
{"id": "670717", "revid": "1545", "url": "https://eu.wikipedia.org/wiki?curid=670717", "title": "I\u00f1aki de Renteria", "text": ""}
{"id": "670718", "revid": "512", "url": "https://eu.wikipedia.org/wiki?curid=670718", "title": "Petra Elser", "text": "Petra Elser (Frankfurt am Main, Alemania, 1963ko maiatzaren 26a) alemaniar itzultzailea eta gizarte-ekintzailea da.\nLehen urteak.\nPetra Elser 1963ko maiatzaren 26an jaio zen, Frankfurten. Gaztetan Alemaniako 80ko hamarkadako ezker mugimenduetan ibili zen. Idazkari-ikasketak egin zituen sorterrian, eta 28 urterekin Madrila joan zen, gaztelania ikastera. Hiru urtez Espainiako hiriburuan bizi ostean, Juan Luis Agirre euskal herritarra ezagutu zuen, eta harekin batera Frantziako hegoaldean bizitzen jarri zen.\n1996an, biak atxilotu zituzten, Elser eta Agirre, 18 hilabeteko semearekin batera. Elserri ETAren laguntzaile izatea egotzi zioten; Agirreri, berriz, ETAko militantea izatea. Elserrek sei urte egin zituen kartzelan, eta handik aterata Parisen bizi izan zen; nazioarteko enpresa batean jardun zuen, idazkari-lanetan. Urtebetegarrenera, berriz atxilotu zuten, eta Madrila estraditatu zuten. Espainian, bi urte gehiago egin zituen kartzelan. Espetxealdiak euskara ikasteko probestu zituen.\nItzultzailea.\nAske geratu zenez geroztik, Elser Euskal Herrian bizi da. Azken urteetan, euskarazko literatura alemanera itzultzeko proiektu bat dauka esku artean. Horrez gain, Banaiz Bagara elkarteko zuzendaria da; lan-munduaren esparruko egitasmoen bidez, bai eta kulturaren eta kirolaren alorreko proiektuen eta hizkuntza-transmisioaren bidez, euskararen inguruan biltzen diren herritarren artean kohesioa areagotzeko eta aukera-berdintasuna sustatzeko lan egiten dute.\nItzulpen-lanak.\nPetra Elserrek hainbat liburu itzuli ditu euskaratik alemanera:\nEuskara eta etorkinen integrazioaren aldeko ekintzailea.\nEspetxealdian euskara ikas zuen eta geroztik euskararen militantea izan da. Banaiz Bagara taldeko dinamizatzailea eta zuzendaria da. Lan-munduaren esparruko egitasmoen bidez, bai eta kulturaren eta kirolaren alorreko proiektuen eta hizkuntza-transmisioaren bidez, euskararen inguruan biltzen diren herritarren artean kohesioa areagotzeko eta aukera-berdintasuna sustatzeko lan egiten dute. \nHerriko elkarteak \u2013dantza taldeak, kirol taldeak, abesbatzak, bertso-eskolak...- integrazioaren eragile aktiboak izatea sustatzen du. Elkarteen artean sentsibilizazio prozesu bat abiaraztearen alde lan egiten du, eta elkarrekin aztertu etorkinei ateak kontzienteki nola ireki.\nCombi izeneko proiektuan Europako hainbat hizkuntza gutxitutako komunitateak landu ditu (Frisia, Gales, Suedia, Finlandia, Sizilia eta Euskal Herria). Adinekoen zaintzan lan egiten duten etorkinen integrazioa eta jarduera horretarako hizkuntzaren irakaskuntza lortzen ari dira esperientzia eredugarri horretan."}
{"id": "670719", "revid": "448", "url": "https://eu.wikipedia.org/wiki?curid=670719", "title": "Javier Garcia Gaztelu", "text": "Francisco Javier Garcia Gaztelu (Galdakao, 1966ko otsailaren 12a), Txapote ezizenaz ezaguna, etakide ohia da. Gaur egun preso dago.\n1980ko hamarkadan ETAn sartu eta Bizkaia komandoko kidea izan zen. 1991n tiroketa batean parte hartu eta gero, klandestinitatera pasa zen. Gero, ETAren Donosti taldeko kidea izan zen. 2001eko otsailaren 22an Angeluko Urrezko hondartzan atxilotu zuten."}
{"id": "670720", "revid": "1545", "url": "https://eu.wikipedia.org/wiki?curid=670720", "title": "Txapote", "text": ""}
{"id": "670721", "revid": "1545", "url": "https://eu.wikipedia.org/wiki?curid=670721", "title": "Francisco Javier Garc\u00eda Gaztelu", "text": ""}
{"id": "670722", "revid": "10891", "url": "https://eu.wikipedia.org/wiki?curid=670722", "title": "Garikoitz Aspiazu", "text": "Mikel Garikoitz Aspiazu Rubina (Bilbo, 1973ko uztailaren 6a), Txeroki ezizenaz ezaguna, etakidea izan zen.\nKale borrokan hasi ondoren, ETAn sartu zen. 1998ko su-eten eta gero, komandoak berrantolatu zituen. 2008ko azaroaren 17an Cauteretsetik gertu atxilotu zuten. Frantzian 20 urteko kartzela-zigorra jarri zion familia bat bahitzeagatik eta talde terroristako kide izateagatik, eta Espainian behin baino gehiagotan epaitu badute ere, absolbitu egin dute."}
{"id": "670723", "revid": "1545", "url": "https://eu.wikipedia.org/wiki?curid=670723", "title": "Mikel Garikoitz Aspiazu Rubina", "text": ""}
{"id": "670724", "revid": "9325225", "url": "https://eu.wikipedia.org/wiki?curid=670724", "title": "Antton Troiti\u00f1o", "text": "Antton Troiti\u00f1o, bere izen osoa Antonio Troiti\u00f1o Arranz (Tariego de Cerrato, 1957ko ekainaren 26a - Irun, 2021eko abenduaren 17a), etakidea izan zen.\n\"Madril\" komandoaren kidea, 1987ko urtarrilaren 16an atxilotu zuten. 2.700 urteko kartzela-zigorra jasan zuen.\nMadrilen zegoela, hainbeste atentatutan parte hartu omen zuen, aipagarrriena 1986ko Dominikar Errepublikako plazaren atentatua non Guardia zibilaren aurka kotxe bonba bat ipini zuten eta bost polizia erail zituzten.\n2011 urtean amaitua zen zigorra.\n2011ko apirilean askatu zuten, 24 urteko kartzela-zigorra beteta. Bere aurkako jazarpena ez zen amaitu kondena bukatzerakoan. Hurrengo egunetan zenbait hedabide espainiarretan eskandalu gisa aurkeztu zuten erabakia, Intxaurrondoko etxera kazetariak bidaltzera iritsiz, eta ondorioz Euskal Herritik joatea erabaki zuen. Egun batzuk igaro ondoren, Auzitegi Nazionalak aske uzteko erabakia atzera bota zuen eta Parot doktrina aplikatzeko deitu zuen. Ondorioz, Espainiak atxilotzeko agindua eman zuen eta Londresen harrapatu zuten ekainaren 29an.\nLondresen.\nHortik gutxira berriro kartzelaratzeko agindua eman zuen espainiar auzitegi bereziak. Ehiza moduko bat abiatu zen hor eta azkenean Londresen atxilotu zuten Troiti\u00f1o, bai eta inputazio berria osatu ere: \u00abberriro ETA erakundean sartu izana\u00bb. Jakina da ordurako (2012ko ekainean) ETAk borroka armatua behin betirako utzia zuela. Hala ere, erakundearen zerbitzura jarri izana egotzi zion Auzitegi Nazionalak, estradizio prozesu luze bat abiatuz, zeinean donostiarra batzuetan aske eta beste batzuetan preso egon zen. Segurtasun handiko espetxe den Belmarshen izan zuten. Kartzela hartan preso arriskutsuenak islamistak eta bere garaian IRAkoak zeuden eta oso neurri zorrotzak bizi izan zituen.\nGiza Eskubideen Europako Auzitegiak indargabetu egin zuen Parot doktrina, eta estradizio eskaera atzera bota zuen Westminsterko Auzitegiak. 2012rarte baldintzapean aske egon zen eta bertan bizi izan zen euskaldun bikote baten etxean, Londresen baina 2016ko abenduan atxilotu zuten berriz ere eta paperik gabekoentzako atxilotze zentro batean pasa zituen hilabeteak, 2017ko maiatzean Espainiaratu zuten arte. Orduz geroztik preso zen donostiarra. Londresen zegoela, 2017. urtean britaniar auzitegiek ontzat eman zuten Espainiaratzea eta geroztik espainiar kartzelatan egon da berriz Antton Troiti\u00f1o.\nEspainiako kartzelatan.\nIa sei urteko zigorra ezarri zion Auzitegi Nazionalak, berez inolako ekintzarik ez zuela egin ontzat emanda baina berriro \u00abETAren zerbitzura\u00bb egotea leporatuz. Euskal preso politikoen aurka erabakita dagoen urrunketaren ondorioz, hasieratik urrundu zuten eta Madrilgo Estremera espetxean egon zen askatu zuten arte.\nKartzelan eman zituen denbora tarte guztiak bilduta, 30 urte baino gehiago izan dute giltzapean. Luzeena, 1987tik (\u2018Madril komando\u2019ko kide izateagatik atxilotu zuten) 2011. urtera arte.\n2020ko apirilean agertu zitzaizkion eritasunaren lehen sintomak eta orduz geroztik ez zuen arta duinik jaso presoak. Besteak beste, iraila arte ez zuen sendabiderik jaso. Espetxeko baldintzak direla eta, kimioterapia hartzeari uko egin zion ere urtarril bukaeran, ez zitzaiolako \"batere bideragarri egiten tratamendua jarraitzea, bai animoan bai fisikoki, espetxeratze-baldintzak gaindiezinak direlako\". Izatez urtarrilaren 22an egin zen presoa askatzeko autoa irmo, baina orduan ere ezin izan zuten kartzelatik atera, Espainiako Espetxe Erakundeek aldaketa bat eskatu zutelako. Etxerat-ek \u00ablabirinto burokratikoa\u00bb salatu zuen: \u00abEgun horretan bertan jakin zen Espetxe Erakundeek Troiti\u00f1ori hirugarren graduaren ordez baldintzapeko askatasuna aplikatzea proposatzen zuen txosten bat egin zutela. Fiskaltzak eta epaileak ez zuten horri buruzko erabakirik hartu, eta presoa espetxean jarraitzea eragin zuen\u00bb. Senideak bi aldiz joan ziren haren bila kartzela atarira, alferrik: lehen aldiz, hirugarren gradua emanen ziotela jakinarazi zutenean; eta, bigarrenez, hirugarren gradua ematen zion autoa irmo bilakatu zenean.\nAzkenean, 2021ko otsailaren bostean, aske utziko zutela lehen aldiz iragarri zutenetik asteak pasatu eta gero. \u00abEritasun larri eta sendaezin\u00bb bat zuelako utzi zuten aske, baldintzapean. \u00aboso gaixotasun larri eta sendaezina du, eta neurri aringarrien bidez baino ezin da tratatu, eta, beraz, espetxean egoteak horiek zaildu ditzake\u00bb zihoen txostenak.\nDonostiako presoaren egoeraren jatorria espetxean jasandako muturreko baldintzak eta euskal presoek jasaten dituzten zigor luzeak direla salatu zuen Etxeratek, eta larriki gaixo dauden presoen berehalako askatasuna eskatu zuen."}
{"id": "670725", "revid": "8918884", "url": "https://eu.wikipedia.org/wiki?curid=670725", "title": "Soledad Iparragirre", "text": "Maria Soledad Iparragirre Genetxea (Eskoriatza, Gipuzkoa, 1961eko apirilaren 25a) ETAko zuzendaritzako kide ohia eta EPPKko zuzendaritzako kide da. Ezaguna da Marisol, Marixol eta Anboto ezizenez ere. Mikel Albisu (\"Mikel Antza\" ezizenaz ezaguna) bikotekide du, eta biak batera izan dira bi erakunde horietako zuzendaritzako kide ere.\n1970eko hamarkadan ETAn sartu zen. \"Araba\" eta \"Madril\" komandoetan izan ondoren, 2000ko hamarkadaren hasieran ETAren buruzagitzara iritsi zen. 2004ko urriaren 3an Saliesen atxilotu zuten, Mikel Albisu bikotekidearekin batera. Biei 2010ean 20 urteko espetxe-zigorra ezarri zieten.\n2012ko apirilean, Soledad Iparragirrek, Anabel Eguesek, Xabier Alegriak, Jon Olarra Guridik, Lorentxa Guimonek eta Mikel Albisuk osatutako zuzendaritza aurkeztu zuen EPPKk. 2015eko urtarrilaren 28an eta 29an, Eusko Jaurlaritzako Bakegintza eta Bizikidetzarako idazkari nagusiak hiru bilera egin zituen Soledad Iparragirrerekin eta Mikel Albisurekin, Parisko Sud Francilien espetxearen barruan, EPPKko solaskidetzat."}
{"id": "670726", "revid": "1545", "url": "https://eu.wikipedia.org/wiki?curid=670726", "title": "Maria Soledad Iparragirre", "text": ""}
{"id": "670728", "revid": "1545", "url": "https://eu.wikipedia.org/wiki?curid=670728", "title": "Philip James Loutherbourg", "text": ""}
{"id": "670730", "revid": "21098", "url": "https://eu.wikipedia.org/wiki?curid=670730", "title": "Errele logiko programagarri", "text": ""}
{"id": "670742", "revid": "512", "url": "https://eu.wikipedia.org/wiki?curid=670742", "title": "Lucas van Uden", "text": "Lucas van Uden (Anberes, 1595eko urriaren 18a \u2013 1672ko azaroaren 4a), flandriar margolari barrokoa izan zen, paisaia margoetan espezializatua.\n1627 urtean Anberesko San Lukas taldean maisu izan zela idatzita dago. Antza, margolaritzan trebatzeko\u00a0Rubensen margolanak kopiatu zituen, esaterako Municheko Alte Pinakothekean dagoen\u00a0\"Kostaldeko paisaia eta ekaitza\".\u00a0Hala eta guztiz ere, Rubensen tailerra eta Lucas van Udenen arteko harreman loturarik ez da aurkitu. Hala bada, Lucas van Uden-en paisaien argi lanbrotsuek, Jan Brueghel Zaharra eta Joos de Mompermargolarien eredua jarraitzen dute.\nBere margolanetako paisaietan ageri diren figura txikiak, sarri askotan, beste margolari batzuek gaineratutakoak dira. Elkar lan horretan aipagarria da \u00a0David Teniers II, izan ere elkarrekin egin baitzuten Prado Museoan dagoen \"Herritar askaria\" margolana."}
{"id": "670748", "revid": "1519", "url": "https://eu.wikipedia.org/wiki?curid=670748", "title": "Saint-Brieuc-eko katedrala", "text": "Saint-Brieuc-eko Saint-\u00c9tienne katedrala () Bretainiako Saint-Brieuc hiriko katedral katolikoa da. 1906an Frantziako monumetu historikoa izendatu zuten.\nHistoria.\nGaur egungo katedral gotikoa XIII eta XV mendeen artean eraiki zen, aurrez VI mendean izan zen egurrezko monasterio baten gainean. Orduko Saint Bieg monjearen erlikiak gordeta daude oraindik.\n1220an mendebaldeko zatia eta iparraldeko dorrea eraiki ziren, geror apezpikuaren egoitza bihurtuko zena. XIV mendean suak zati batzuk kaletu zituen eta 1431-1436artean berreraikitzerakoan dorre berria gehitu zizaio ekialdean. Ate nagusia 1889an eraiki zen."}
{"id": "670749", "revid": "105290", "url": "https://eu.wikipedia.org/wiki?curid=670749", "title": "Espainiako Emakumeen Elkarte Nazionala", "text": "Espainiako Emakumeen Elkarte Nazionala\u00a0() emakumeen sufragismoa eta emakumeen eskubideak defendatzen zituen Espainiako elkartea izan zen. 1918an sortu zen eta 1936an itxiarazi zuten.\nHasieran (1918).\nEspainiako Emakumeen Elkarte Nazionala Madrilen sortu zen eta emakumeen eskubide zibil eta politikoak defendatzen zituen.\nConsuelo Gonzalez Ramos eta Maria Espinosa de los Monteros[1]\u00a0eta Elisa Soriano Fisher-ek\u00a01918ko azaroan sortu zuten.\n1919an sartu ziren \"Espainiko\u00a0Kontseilu Feminista\"\u00a0konbinatuz, beste talde batzuekin batera: Bartzelonako \"Gizarte Aurrerakoia Emakumeak\" eta \"Emakumeen Etorkizuna\", eta Valentziako \"Concepci\u00f3n Arenal\u00a0Gizartea\" eta \"Emakumeen\u00a0Aurrerapen Elkartea\".\nHasierako urteetan, Maria Espinosa de los Monteros azaldu zen burukide bezala \"Espainiko Emakumeen Elkarte Nazionala\" kontseiluan. Ondoren Dolores Velasco, lehendakari-orde zena. Bere sabelean jaio zen \"Gazte Unibertsitateko Emakumea\" 1919an.\nEz zuen inoiz laguntzarik jaso alderdi politikotik ezta eliz hierarkiatik, eta bazkideen ekarpenekin mantendu zen. Inoiz ez zuen leku egoki bat eduki, eta bilerak beren liderren etxeetan egiten ziren.\n\"Espainiako Emakumeen Elkarte Nazionalaren iturri nagusia \"Munduko Emakumea \"aldizkaria da;\u00a01921etik eta 1936ra\u00a0argitaratu zen. Zuzendaritza \u00a0Benita Asas Manterola\u00a0eskola publikoan irakasle izan zenak hartu zuen, aldi berean, burukide\u00a0izan zen 1924tik\u00a01932ra, \u00a0Julia Peguero Sanzek\u00a0ordezkatu zuen 1936 arte.\nAlderdi politikoa: Ekintza Politiko-Feminista Askatuta (1934).\n1934an, \"Espainiko Emakumeen Elkarte Nazionala\" mugimendu feminista artikulatu ahala, alderdi politiko bat sortu nahi zuten, eta, \"Ekintza Politiko-Feminista Askatua\" eratu zuten. Arrakastarik gabe baina 1936an Fronte Popularrean integratzen saiatu ziren.\u00a0"}
{"id": "670750", "revid": "336", "url": "https://eu.wikipedia.org/wiki?curid=670750", "title": "Benita Asas", "text": "Benita Asas Manterola (Donostia 1873ko martxoaren 4a - Bilbo 1968ko apirilaren 21a) irakasle eta sufragista izan zen eta bere bizitza gehien bat Madrilen gertatu zen. Espainiako feminismoaren mugimenduan aitzindarietakoa da, emakumeen eskubideen, hezkuntzaren eta botoaren alde aritu zen.\nBiografia.\nIrakaskuntza Valladoliden ikasle \"libre\" gisa ikasi zuen. 1897ko urrian kalifikazio nabarmenarekin lortu zuen irakasle titulua. Irakasle bezala Bilbon hasi zen ikastetxe publikoetan lanean eta 1902an Vallehermoso Madrilera mugitu zen. Bere bizitzan zehar hainbat elkarterekin izan zuen harremana, besteak beste Emakume Espainiarren Elkarte Nazionalarekin (ANME), Kontseilu Goren Feministarekin, Espainiako Emakumeen Lyceum Klubarekin eta Emakumeen Unibertsitate Elkartearekin.\n1910ean argitaratu zuen bere eskuzko liburua \"Dios y el Universo. Libro de lectura instructiva para ni\u00f1os y ni\u00f1as\". 1911n Madrilgo Apezpikuaren \"imprimatur\" jaso eta 1916an testu-liburu bezala eskoletan sartu zen. Saiakera bat bezala, bi gazte protagonistei erlijioa, aberria eta konbentzio pentsamendua baztertzeko bultzatzen zaie.\n1913ko urriaren 15ean sortu zuen Pilar Fern\u00e1ndez Selfarekin \"El Pensamiento Femenino\" egunkaria, eta 1913tik 1916ra bitartean zuzendu zuen. Behin desagertuta argitalpen hura, Benitak jarraitu zuen Celsia Regisek fundatu zuen \"La Voz de la Mujer\" egunkarian. Horrez gain, \"Mundo femenino\" (1921-1936) ere zuzendu zuen.\nAsasen gizarte-jarduera garrantzitsua da eta nabarmentzekoa da bere rola Espainiako Emakumeen Elkarte Nazionalean administrazio kontseiluko presidente izan zelako 1924tik 1932ra arte. 1929an parte hartu zuen ordezkari moduan \"Espainiako Emakumeen Liga\" eta Nazioen Ligako batzar batean, Genevan. Han proposatu zuen \"munduko emakumeen biltzarra,\" Lehen Mundu Gerra gatazka saihesteko tresna bat bezala.\nBigarren Errepublika garaian (1931-1939) konstituzio berria idazteko, Clara Campoamorren bitartez, Memorandumari buruzko legea enkargatu zitzaion, emakumeen botoa defendatzeko.\nProzesua eta kanporatzea.\nEspainiako Gerra Zibilean aktibo mantendu zen Madrilen. Asas Madril hiriburutik alde egitera derrigortu zuten, bere zeregin eta ideia politikoengatik eta feministengatik, baina ez zuten irakasle gisa ezgaitu. Collado Villalban (Madril) lanean jarraitu ahal izan zuen handik urte betera erretiroa hartu arte, Bilbora itzuli zen, bizitza publikotik aldendu eta bertan hil zen 1968ko apirilaren 21ean."}
{"id": "670752", "revid": "512", "url": "https://eu.wikipedia.org/wiki?curid=670752", "title": "Bentvueghels", "text": "Bentvueghels-ak () 1620 urtetik 1720 urte ingurura Erroman bizi izan ziren Herbehereetako eta Flandriako\u00a0artistak osatutako erakunde bat izan zen, baita \u00a0Schildersbent (\"margolari' clique\") izenez ezagunak.\nJarduera.\nErakunde honetako kideak Erroman bizi ziren margolariak, eskultoreak eta olerkariak izan ziren, eta giza eta intelektual arrazoiengatik biltzen ohi ziren.\u00a0Taldea oso ezaguna izan zen kide berrien erritualak ospatzeko hartzen zuten mozkorraldiengatik. Ospakizun hauek 24 ordu iraun zezaketen eta ospakizuna bukatzeko\u00a0Santa Costanza\u00a0elizara joaten ziren, garai hartan Bakoren Tenplua modura ere ezaguna. 1720 urtean ohitura horri,\u00a0\u00a0Klemente XI\u00a0Aita santuak debekua jarri zion. Nahiz eta talde horretan nagusiki flandriar eta holandar artistak izan, baziren ere beste herrietako batzuk onartuak izan zirenak, besteak beste\u00a0Joachim von Sandrart eta Valentin de Boulogne.\nOspakizun iskanbilatsu horiek gorabehera, intelektuak kalitatea bazuten. Adibidez,\u00a0Joachim von Sandrart 1675-1679 urteetan \"Teutsche Academie der edlen Bau-, und Bild Malereik\u00fcnste\" (A\"lemaniako Arte Nobleak, Arkitektura, Eskultura eta Pintura Akademia\") liburuan zera idatzi izan zuen\u02d0 bere \"bataio\" ospakizunean \"arrazoituko diskurtsoak gauzatu ziren, frantses, italiar, alemaniar eta holandarren artean, nork bere hizkuntza erabiliz\".\u00a0Horrez gain,1674an Brugine-eko Cornelis-ek hastapeneko ospakizun hauei buruz ere idatzi izan zuen eta hainbat grabatu egin ere, 1698\u00a0urtean argitaratuak.\nKide Ezagunak.\nErakundeko kideen zerrenda argitaratu zuen lehendabiziko liburua Arnold Houbraken-ek egina da. Liburua, \"De groote schouburgh der Nederlantsche konstschilders en schilderessen\" izenekoa, 1718 urtekoa da eta bertan, ahal duen guztietan, margolarien ezizena edo \"bent\" izena ere adierazten du\".\"\nJatorrizko kideak 1620 urte inguruan marrazki batzuetan marraztuak izan ziren. Irudi horietan agertzen diren artean hauek ditugu\u02d0 Cornelis van Poelenburch, Bartholomeus Breenbergh, Dirck van Baburen, Paulus Bor, Cornelis Schut eta Simon Ard\u00e9. Hastapeneko kideen artean jainko klasikoen edo heroien ezizenak jartzen zituzten, hala nola\u00a0 Bako, Kupido, Hector, Meleager, Cephalus, Pyramus, Orfeo, eta abar. Batzuetan, hala ere, ezizen erdi-lizunak ere ezartzen zituzten.\nKide batzuk izenak eta ezizenak edo 'bent'-izenak:"}
{"id": "670754", "revid": "1712", "url": "https://eu.wikipedia.org/wiki?curid=670754", "title": "Lapurdum", "text": ""}
{"id": "670755", "revid": "512", "url": "https://eu.wikipedia.org/wiki?curid=670755", "title": "Apolokrates Sirakusakoa", "text": "Apolokrates (; K.a. 375 inguru - K.a. 347 Lokrin) Dionisio II.a Sirakusakoa tiranoaren eta Sofrosina emaztearen seme zaharrena zen. Dionek eta Herakleidesek Sirakusa konkistatu ondoren K.a. 357an, Apolokratesek Ortigiako (Sirakusako irla) gaztelua kontrolatzen zuen. Hornidurak agortu zirenean, Dionek baimendu zion berari eta honen amari Italiara alde egitea, Dionisio II.a erbesteratuta zegoen Locri hirira. Apolokratesen Doris amama (aitaren partetik) Lokriarra zen eta hiri honetan Dionisiok, Sirakusatik kanporatua izan ondoren, tirania ezarri zuen.\nHamar urte Sirakusan igaro eta gero, K.a. 346an, Dionisiok eta Apolokratesek Locri berreskuratu zuten. Apolokrates, dirudienez, matxinada baten ondorioz hil zen. Dionisiok, honezkero Sirakusa berreskuratu zuela, mendekua hartu zuen Locri suntsituz.\nK.a. 347an, Timoleon Korintokoa Sizilian lehorreratu zen eta Dionisio kargutik kendu zuen. Honek Korintora erbesteratu zen hiritar arrunt bat moduan.\nTeoponporen arabera, Apolokrates, Dionisioren tiranoaren semea, diziplinarik gabekoa eta mozkortia zen.\nIkus, gainera.\nSirakusako tiranoak"}
{"id": "670757", "revid": "46380", "url": "https://eu.wikipedia.org/wiki?curid=670757", "title": "Jean-Delphin Alard", "text": "Jean-Delphin Alard (Baiona, - Paris, ) lapurtar biolin jotzailea eta musikagilea izan zen. XIX. mendeak eman duen biolinista onenetakoa izan zen.\nParisko Kontserbatorioan ikasi zuen Fran\u00e7ois Habeneckekin batera. 1843an Pierre Baillot ordezkatu eta bertoko irakasle bilakatu zen. Pablo Sarasate ikasle izan zuen. \"Ecole du violon\" eta \"Les Maitres classiques du violon\" argitaratu zituen."}
{"id": "670758", "revid": "1545", "url": "https://eu.wikipedia.org/wiki?curid=670758", "title": "Delphin Alard", "text": ""}
{"id": "670759", "revid": "512", "url": "https://eu.wikipedia.org/wiki?curid=670759", "title": "Pedro Teixeira", "text": "Pedro Teixeira Albernaz (Lisboa, 1595 inguruan \u2014 Madril, 1662) kart\u00f3grafo portugaldarra izan zen Filipe IV.a Espainiakoa erregearen zerbitzuan.\nBiograf\u00eda.\nLu\u00eds Teixeiraren semea eta Jo\u00e3o Teixeira Albernaz, zaharraren anaia, Juan Bautista Laba\u00f1a kartografo portugaldarraren dizipulua izan zen. 1619tik aurrera Espainian lan egin zuen eta Madrilen finkatu zen. Haren lan asko galdu egin dira baina oraindik penintsularen kostaldeko kartografia gordetzen da. Juan de Herrerak zuzentzen zuen Madrilgo Academia Real Mathematica irakatsi zuen. Haren lan ezagunena, erregearen enkarguz 1656an burutu zuen \"Mantua Carpetatorum sive Matritum Urbs Regia\" (\"Madrid Ciudad Regia\") mapa, \u00abTeixeira planoa\u00bb ezaguna bezala, izan zen."}
{"id": "670762", "revid": "15795", "url": "https://eu.wikipedia.org/wiki?curid=670762", "title": "Urraka Semenez", "text": ""}
{"id": "670763", "revid": "59902", "url": "https://eu.wikipedia.org/wiki?curid=670763", "title": "Munio Belaz", "text": ""}
{"id": "670764", "revid": "59902", "url": "https://eu.wikipedia.org/wiki?curid=670764", "title": "Lopetz", "text": ""}
{"id": "670766", "revid": "59902", "url": "https://eu.wikipedia.org/wiki?curid=670766", "title": "Aureolus Aragoikoa", "text": ""}
{"id": "670770", "revid": "512", "url": "https://eu.wikipedia.org/wiki?curid=670770", "title": "Fantas\u00eda sobre Carmen", "text": "Fantas\u00eda sobre Carmen (eusk. 'Carmeni buruzko fantasia') Pablo Sarasateren 25. opusa da, Georges Bizet \"Carmen\" operarako biolinezko fantasia dena. Pianorekin egindako bertsioa, 1882an argitaratu zuen.\nSarasateren konposiziorik ezagunenetariko bat, biolinerako teknikoki zailenetariko lanetako bat da, \"Zigeunerweisen\" baino zailagoa dena.\nOpusean aragoiar, habanera, interludio, seguidilla eta ijito dantzaren moldaketak daude. Guztira 12 minutuko iraupena du bost mugimendutan banaturik:\nLanak honako orkestrazioa behar du: piccolo bat, 2 zehar txirula, 2 oboe, 2 klarinete, 2 fagot, 4 tronpa, 2 tronpeta, 3 tronboi, tinbal, pandero, harpa eta hari-sekzioa. Bertsiorako pianoa ere beharrezkoa izango da."}
{"id": "670773", "revid": "12788", "url": "https://eu.wikipedia.org/wiki?curid=670773", "title": "Zigeunerweisen", "text": " (euskaraz: \"Buhame aireak\") Pablo Sarasateren 20. opusa da, biolin eta orkestrarako 1878an sortua. Urte berean Leipzigen estreinatua, ijitoen musikan (batez ere cs\u00e1rd\u00e1setan) oinarrituta dago. Sarasatek berak 1904an grabatu zutenetik aurrera, birtuosoen lanik gustukoenetariko bat izan da.\nGuztira 11 minutuko iraupena du mugimendu bakarrean. Lau tempo ditu:"}
{"id": "670774", "revid": "119347", "url": "https://eu.wikipedia.org/wiki?curid=670774", "title": "Donostiako pilotalekuak", "text": "Donostiako pilotalekuak, Donostian pilota jokoan aritzeko espazioei ematen zaien izena da. Bertan, pilota joko modalitate desberdinak aurki ditzakegu. Donostiako pilotalekuen historian, dokumentatuta dagoen lehen pilotalekua Donostiako harresian pilota jokoa kokatua zegoen. Donostiako Harresiak eraitsi ziren arte (1863), XVIII medeko kartografian azaltzen delarik, \"juego de pelota\" izeneko grafiarekin, Cubo Imperialetik ekialderako Hornabeque izeneko espazioren alboan.\nBertan, \"bote luzea\", \"guante laxoa\" eta ziur aski \"errebote\" eta \"pleka\" pilota jokoan aritu izan zitezkeen, plaza zegoen garaiari jarraiki.\nPilotaleku itxiei dagokionez, lehen pilotalekuak, gaur egungo \"trinkete\"-en aintzindariak ziren \"juego de pelota\" itxiak aurki ditzazkegu. Donostian gaur egun ez dago pilota plaza esanguratsurik luzean aritzeko. Hurbilena Zubietako errebote pilota plaza dago.\nXVIII mendean \"blean aritu\" edo \"ple\" edo \"pleka\" (Larramendi 1745) izenez ezagutzen den pilota jokoa ageri da dokumentuetan. Hau paretaren bitartez jokatzen den \"zeharkako pilota jokoa\" da. XVIII. mendean, \"joko berria\" da eta XIX. mendean arrakasta haundia hartzen du, bi arrazoirengatik. Pilota eta erreminten garapena batetik, eta bakarkako desafioen erakargarritasuna bestetik. Hau Antonio Pe\u00f1a y Go\u00f1i, konposatzaile, kritiko eta pilota afizionatuak idatzitako \"La pelota y los pelotaris\" liburuan deskribatzen da, nola XIX. mendeko Donostian gauzatu zen aldaketaren eta pilotalekuen eraldaketaren arrazoietako bat. Pilotaleku berriak, Pilota plaza berriak eta Frontoien eraikitzeak.\nLehen adibide esanguratsua Ategorrietako Jai Alai pilota jokoa izena zuen frontoia izan zen. Eredugarria, etorkizunean eraikiko ziren beste askorentzako. Espazio publikotik, espazio pribatura pasako zen pilota jokoaren ikuskizuna. Herri guztiek eraldatu zituzten herrietako pilota plazak, herrietako pilotalekuak.\nSailkapena.\n1- Pilota jokoak pilota plaza edo pilotaleku espazio irekietan.\nJoko zuzenak: Bi talde (3, 4 edo 5 jokalariko bi talde) aurrez aurre pilota plazan aritzen direnak. Helburua pilota arerioaren eremuko atzeko lerrotik pilota igarotzea zen. Pilota plazaren eremuko alboetako lerroetatik, bote egin eta gero irteten bada, \u201carraia\u201d markatzen da. Tantoak 15, 30, 40 eta Jokoa!. 30 era berdintzen dutenean \"A dos\" esaten du epaile edo xaxariak. Jokatzen diren pelota joko modalitateak, \"bote luzea\" (errebote pareta gabe (pilotasoroa), batekin edo birekin), \"guante laxoa\" (errebote pareta gabe, batekin edo birekin), \"errebotea\" (errebote pareta batekin edo birekin), \"bl\u00e9\"-an edo \"pleka\" esku huska, \"bl\u00e9\" edo \"pleka\" errimintarekin (xistera edo joko garbi (punta volea), grand xistera edo zesta punta edo pala.\nHistoria.\nLehen jokoak eskuz, taldeka eta joko zuzen bezala ezagunak direnak aurki ditzakegu. Eremu irekietan \"bote luzea\" izenez ezaguna eta oinarriz \"harpastum\" erroma garaiko taldeko pilota jokoa izan dezakeena. XVI mendean Antonio Scainok Venezian idatzi eta argitaratutako \"Trattato di Gioco da Palla\" aurki daiteke, pilota joko honen lehen tratatuan deskribatuta aurkitzen da. Bertan, Italia, Frantzia eta Gaztelako erreinuko lurraldeetan hedatuta zegoen \"erret jokoa edo jokoen errege\" bezala ezagutzen zen pilota jokoa deskribatzen da. Cobarrubiasko Altxorrak \"juego de pelota\" ren deskribapenean, kalean plazan edo trinketetan jokatzen zen pilota jokoa zela zehazten du, eta Zaldunek behar zuten prestakuntzan. XVI mendtik XVIII mende bitartean, pasaka eta bote luzea jokamoldeak dira zabalduenak, izen desberdinekin bada ere Europan zehar, lurraldearen arabera. Besteak beste, \"Jeu de paume\" Frantzian, \"Gioco da Palla\" Italian edo \"Juego de Pelota\" Gaztelako erreinuaren lurraldetan. Denak joko berbera deskribatzen dute, izen desberdinekin Heiner Gillmeister Filologian doktoreak bere lanean deskribatzen duen moduan. Gure lurraldean ezaguna izan zen Perkain, pilota plazetako jokalari trebatua.\nEuskal Herrian XVIII mendean bl\u00e9 edo pleka izenez paretaren kontra jarduten zen pilota jokoa azaldu zen deskribatuta zenbait artxiboetako agirietan, batez ere, joko horretara aritzeko debekuetan. XIX mendean zehar, ble edo pleka jokoak arrakasta izan zuen eta pilotalekuen eraldatzea ekarri zuen, pilota plazetan frontoiak eraikitzen hasiko baitira. XIX mende bukaeran pilotaleku itxiak eraiki ziren, eta Espainiako penintsulako hiriburuetara zabalduko da Pilota Joko berriaren ikuskizuna. Bertan enpresa gizonek, herrietako pilotariak, plazako jokoan trebatuak ziren pilotariak, profesionalizatu egingo dituzte, eta plazaz plaza ibiltzetik, frontoitik frontoira arituko dira diruaren truke. Lehen kirolari profesionalak XIX. mende bukaeran aurki ditzakegu (Txikito de Eibar, Chiquito de Abando). Eraikin eta espektakulu berri horren lehen adibidea Donostiako Ategorrietako Jai Alai edo Aldamarko Beti Jai izango zirelarik, besteak beste, baita arrakasta horren iturburuak ere.\nEuskal-Erria apuntes sobre el juego de pelota.\nDonostiako Pilotalekuen Historia.\n- XVIII-XIX mendean kartografian eta bibliografian azaltzen den Pilota Jokoa Donostiako Harresian. Cubo Imperial eta Baluarte de Santiago artean. Bertan Bote luzea, Laxoa eta Errebotean, eta Blean aritu zitekeen.\n- 1864 urtean Harresia eraitsi zelarik, 1877 urtean Goikoa arkitektoak Atotxan Pilota plaza irekia diseinatuko du, errebote pareta batekin eta eserlekuak bi aldetara zituelarik. Hau plaz librean aritzeko eraiki zen, bertan Laxoa, Errebotea eta Ble pilota jokoan aritu zitekeelarik.\n- XIX mendean Zubietan pilota plaza zela esan daiteke, inguruko herrietan ohikoa zen bezela.\n- XIX mende bukaeran, Hernani kalean pilotaleku ireki txiki bat eraikia zegoen.\n- 1887-1932 Ategorrietan Jai Alai izeneko, frontisa, ezker pareta, errebotea eta eserleku finkoko bi solairu zituen frontoia eraiki zuten, 2.400 eserleku zituena eta Pedro Ezeiza arkitektoak diseinatutakoa. 1905ean gaur egungo San Ignacio Ikastetxearen lursailaren alboan kokatuta zegoen.\n- 1893 Aldamar kalean Jose Goikoan, Jose Arana enpresagizonak eskatuta, Beti Jai pilotalekua eraiki zuen, gutxira zirku bihurtuko zuena eta 1913an erre zena. Jose Arana enpresagizonak, Madrilgo Beti Jai ere eraiki zuen 1893 urtean, gaur egun eraikia dagoen XIX mendeko pilotaleku bakarra da.\n- 1901ean Antiguako pilota plaza eraiki zen. Bertan bl\u00e9, errebote eta luzean aritu zitekeelarik. Eliza alboan kokatuta, eserleku finkoak zituen, Matia kaletik behera kokatzen zelarik. 1922 urtean J. Aldama arkitektoak diseinatutako Azoka eraikitzean, plaza bitan banatu zuten eta 1929 urtean ezker pareta eraiki zitzaion. XX mede bukaeran estalkia eta eserleku finkoak eraiki zitzaizkion, pilota plaza izatetik frontoi estali bihurtuz.\n- 1905 urtean Cort\u00e1zar arkitektoak, gaur egungo Duque de Mandas pasealekuan (lehen Atotxa pasealekua) \"Jai Alai moderno\" eraiki zuen. Estalia eta mila eserleku jasotzeko lekua zuelarik. 1933 urtean sute bat jasan zuen. Aparkaleku bihurtu zen.\n- 1914ean Udal pilotalekuaren kokapenean 1.200 eserlekuko frontoi estalia eraiki zen, Fruta Azoka izango zena aurrerago 1998 urterarte.\n- 1923 Manuel Iceta jaunak, udalari eskaera, Abuztuaren 31 kalean Gartzelarena izan zenaren lurretan pilotalekua eraikitzeko. Ez onartua.\n- 1926 eraiki zen Urumea pilotaleku modernoa Eladio Laredo arkitektoak diseinatua eta 981 eserleku zituena, Ramon Maria Lili kalean kokatua zegoen. Gaur egun lursail horretan Moneo, Marquet, Zulaica, eta Unzurrunzaga arkitektoek eraikita. Urumea etxebizitzak eraiki aurretik eraitsia izan zena.\n- 1930-1931 PIlotalekua eraiki zen, Donostiako Abiuztuaren 31 kalean. Gaur egun Trinitate plaza izena duen plazan.\n- 1938 Fronton Gros izenekoa 1668 eserleku zituena.\n- 1952 Anoetako errebote plaza, gaur egun, Gasca kiroldegia dagoen kokapenean.\n- 1954 urtean Zubietako errebote plazako ekialdeko errebote pareta berritu zen. Orduarteko pilota plaza XIX mende bukaerakoa dela esan genezake.\n- 1961. Luis Pe\u00f1a Ganchegui arkitektoak, Santos Echeverria delineante eta Luis Larra\u00f1aga zinegotziaren ideia gauzatuz, Donostiako hiriko harresien eraistea gogoratzeko, \"Trinitate plaza\" izena izango duen egitasmoa aurrera eraman zuen Udaletxeko arkitekto zenetik. Horretarako frontoiko errebote pareta eta 1956an bertan eraikitako Bolatokiak eraisten dira.\n- 1963an Trinitate plaza, Luis Pe\u00f1a Ganchegui arkitektoak proposaturiko pilotaleku aldaketa eta bolatoki berria bukatu ziren.\n- 1963 urtean Anoeta Frontoia eraiki zen, Luis ALustiza Garagarza arkitektoak diseinatua, gaur egun Atano III pilotalekua izena duena eta XX mendeko Eskuz banakako Final haundiak izan dituena bertan. Garai hartan Errebote plaza ere mantentzen zen bere alboan.\n- 1974 urtena Carmelo Balda pilotalekua eraiki zen, Luis Arizmendi arkitektoak diseinatutakoa.\n- 1970 urtean Galarreta jai alai eraiki zen, Donostiako mugatik 300 metrotara, Hernaniko lurretan kokatua dagoena, gaur egun, Erremonte pilota joko profesionala ikusteko pilotaleku bakarrenetakoa.\nPilota modalitateak.\n- Luzean. partidak 9 (guante-laxoa), 11 (bote luzea edo pasaka). Laxoan Baztan Malerrekan jokatzen da duela 37 urtetik Guante Laxoa txapelketa. Guante laxoa eta Bote luzea alderdi eder parkean jokatu zen 2013 urtean, 1813-2013 Donostiako urtemuga gogoratzeko. 2016 urtean Leitzan Esskal Herriko I Bote luzea txapelketa amaitu zen. Besteak beste Zubieta, Amasa Villabona, Sara, Oiartzun, Senperen jokatutako txapelketa izan zelarik. Europako Bote luzea llargues Europako txapelketa Sagues en jokatu zen (Biarritz eta Irun ekin batera).\n- Errebot. 13 jokotara. PLaza irekitan jokatzen da. Gaur egun Gipuzkoan errebote pilota jokoak bizirik dirau, Amasa Villabonako errebote pilota plazan, Zubietako errebote pilota plazan eta Oiartzungo beheko pilota plazan. Nafarroan Baztan bailarako Arraioz eta Irurita eta Malerrekako Oiz eta Doneztebe herrietan bizirik dirau guante laxoa pilota plazako pilota jokoak.\n- Pleka, blean edo paretaren kontrako pilota jokoen partidak: 40 tantotara pala, 35 tantotara zesta punta, 22 tantotara eskuz, 18 tantotara eskuz, 30 tantotara paleta edo gaur egungo araudian, errimintako profesionalek 15 jokotako 2 set jokatzen dituzte, berdinketa badago 5 tantotako hirugarren set bat jokatzen delarik. Pleka, plaza irekian edo ezker pareteko pilotalekuetan jokatzen da.\nPilota lekuei atxikituta dauden pilota jokoak. Donostian.\nJoko zuzenak:\nZeharkako pilota jokoak:\n4- Blean edo pleka: Pilota jokoa paretaren kontra.\n4.1-Plaza librean errebote paretaren kontra(eskuz, xistera-joko garbi, zesta punta, pala), hirunaka.\n4.2-Plaza librean edo itxian paretaren kontra binaka eskuz, frontball, one wall, irlandar pilota.\n4.3-Trinketean paretaren kontra:\n4.3.1- Hegoaldekoak: Ezker aldeko paretan teilatua duten, eta \"fraile\" izeneko, angeluan eskuin pareta eta frontiseko elkartzutean. Donostian: Ibaeta trinketea, Juan Gasca kiroldegikoa .\n4.3.2- Iparraldekoak (trinquet): ezker pareteko teilatua, erreboteko teilatua, frailea (frontis eta eskuin paretako arteko angeluan) eta xiloa.\n4.4- Ezker pareteko pilotaleku irekiak: Estali gabekoak. Pilota plaza izan daiteke, Eserleku finkoekin edo eserlekurik gabe.\nBibliografia:.\n-\u201cImplantaci\u00f3n del Juego de la pelota en los cascos antiguos\u201d\n\"\u201cPelota Vasca. Un ritual, una est\u00e9tica\u201d\". Olatz Gonzalez Abrisketa. 2005. Ed. Muelle de Uribitarte Editores SL. . Pag. 37 \u2013 62\n\"\u201cLaxoa, la pelota en la plaza\u201d\". Tiburcio Arraztoa Urrutia. 2010. Ed. C\u00e9nlit Ediciones, 2010. \n\"\u201cGuante laxoa, la modalidad mas antigua de la pelota vasca\u201d\". Tiburcio Arraztoa Urrutia. 2004. Ed. CAN \u2013 Gobierno Navarra. \n\"\u201cLa pelota y los pelotaris\u201d\". Antonio Pe\u00f1a y Go\u00f1i. 1892. Ed. Maxtor 2009. \n\"\u201cDos Siglos de Pelota Vasca, En defensa del juego de Rebote\u201d\". Enrique Abril Rey. 1971. Ed. Caja de ahorros municipal de San Sebastian. D.L.S.S.181/171\n\"\u201cEl gran libro de la pelota\u201d\". Luis Bombin Fernandez. Rodolfo Bozas Urrutia 1976. \n\"Diccionario Enciclop\u00e9dico Vasco. Vol XXXVII\", Tomo 37. Parti-persi. Pag. 287-339. \u201cPelota vasca\u201d. Estornes Lasa Hnos.1986. Ed. Au\u00f1amendi. \n\"Diccionario Enciclop\u00e9dico Vasco. Vol XIV\", Tomo 14. Forti-Gallet. Pag. 205-221. \u201cFront\u00f3n\u201d. Estornes Lasa Hnos.. 1986. Ed. Au\u00f1amendi. \n\"\u201cDocumentos Cartograficos Hist\u00f3ricos de Gipuzkoa\u201d. I. Servicio Geogr\u00e1fico del Ej\u00e9rcito\". Javier Gomez Pi\u00f1eiro. Jose Luis Orella Unz\u00fae. Juan Antonio S\u00e1ez Garcia. Jose Maria Roldan Gual. Jose Maria Aramburu Ayestaran 1994. Ed. Dep. Urbanismo Diputaci\u00f3n Foral de Gipuzkoa. \n\"\u201cDocumentos Cartograficos Hist\u00f3ricos de Gipuzkoa\u201d. II. Servicio Historico Militar\". Javier Gomez Pi\u00f1eiro. Juan Antonio S\u00e1ez Garcia. 1999. Ed. Dep. Urbanismo Diputaci\u00f3n Foral de Gipuzkoa. \nPlazas con Front\u00f3n en Euskal Herria. Alberto Ustarroz Calatayud. Manuel I\u00f1iguez Villanueva (y colaboradores) 1997 *Inedito\n\"Diccionario Enciclop\u00e9dico Vasco\". Vol XXII, Tomo 22. Kobau-landap. Pag. 457-492. Estornes Lasa Hnos. 1986 Ed. Au\u00f1amendi. \n\"\u201cOficios Tradicionales III\u201d\". Carmelo Urdangarin Altuna. Jose M\u00aa Izaga Reiner. Koldo Lizarralde ELberdin. 1999. Ed. Diputaci\u00f3n Foral de Gipuzkoa. Pag 159 \u201cguantero para laxoa\u201d. \n\"MAPA BILDUMA colecci\u00f3n cartogr\u00e1fica\". Catalogo de la exposici\u00f3n. Direcci\u00f3n: Karmele Go\u00f1i. Museo Arqueol\u00f3gico, Etnogr\u00e1fico e Hist\u00f3rico Vasco. D.L.: BI-653-94\n\"KARMELDAR OINUTSEN SAN JOSE KOMENTUA\". Javier Carballo Berazadi. 2008. Pag. 141. Ed. Zumaiako Udala.\n\"Euskaldunen pilota jokoa\". Amaia Basterretxea. Euskal Museoa. Bilbao.2009.\n- http://www.ingeba.org/liburua/donostia/54ssinfr/544com/544sscom.htm"}
{"id": "670775", "revid": "64658", "url": "https://eu.wikipedia.org/wiki?curid=670775", "title": "Gartzea Semenez", "text": ""}
{"id": "670777", "revid": "6327", "url": "https://eu.wikipedia.org/wiki?curid=670777", "title": "Gartzea Semenez kalea (Iru\u00f1ea)", "text": ""}
{"id": "670778", "revid": "15795", "url": "https://eu.wikipedia.org/wiki?curid=670778", "title": "Semeno Gartzez", "text": ""}
{"id": "670780", "revid": "15795", "url": "https://eu.wikipedia.org/wiki?curid=670780", "title": "Gartzea I.a Santxez", "text": ""}
{"id": "670781", "revid": "15795", "url": "https://eu.wikipedia.org/wiki?curid=670781", "title": "Zentulo Lope Biarnokoa", "text": ""}
{"id": "670783", "revid": "59902", "url": "https://eu.wikipedia.org/wiki?curid=670783", "title": "Ladron Eneko", "text": ""}
{"id": "670786", "revid": "9406421", "url": "https://eu.wikipedia.org/wiki?curid=670786", "title": "Paraguaiko sukaldaritza", "text": "Paraguaiko sukaldaritza paraguaitarren janari tradizionala da, nahiz Paraguain zein atzerrian. Oso gastronomia anitza da, jatorri neolitikokoa, tupi-guarani etnien presentziarekin eta espainiar eta italiar sukaldaritzen eragina jaso duena.\nOsagaiak.\nManioka eta artoa oso erabiliak dira. Horrez gain, nabarmentzekoak dira mandioka egosia eta babarrunak, entsaladetan eta zopetan jartzen dituztenak."}
{"id": "670788", "revid": "5582974", "url": "https://eu.wikipedia.org/wiki?curid=670788", "title": "Paraguaiko gastronomia", "text": ""}
{"id": "670789", "revid": "96586", "url": "https://eu.wikipedia.org/wiki?curid=670789", "title": "Adolf Anderssen", "text": "Karl Ernst Adolf Anderssen (Breslau, gaur egun Wroc\u0142aw, Polonia, 1818ko uztailaren 6a - \"Ib.\", 1879ko martxoaren 13a) alemaniar xake jokalaria izan zen. XIX. mendeko jokalari sendoenetakokoa izan zen.\n1850eko eta 1860ko hamarkadetako jokalari hoberentzat hartua da. 1858an Paul Morphyk nagusitasunez hartu zuen menpean, baina Morphy handik gutxira erretiratu zen xaketik, eta Anderssen jokalari hoberentzat kontsideratua izan zen berriro. 1866an Steinitzek garaitu zuen, baina hurrengo urteetan emaitza bikainak lortu zituen Europako txapelketa garrantzitsuenetan. Hala ere, ezin izan zuen munduko txapeldun izan, lehenengo Munduko Xake Txapelketa 1886an jokatu baitzen, eta Anderssen 1879an hil zen.\nXake problemak sortzen ere lan handia egin zuen.\nAnderssen xake eskola erromantikoaren adierazgarririk onena izan zen. Joko erasokorragatik eta sakrifizio ikusgarriengatik ezaguna zen, eta bere zenbait partida oso famatuak dira, hala nola 1851n jokatutako \"Hilezkorra\" (Ezkerreko animazioan partidaren sekuentzia jasotzen da). Partida hau lagun arteko jokoa izan zen, 1851an, Londresen, Lionel Kieseritzkyren aurka jokatutakoa. Gerora, partida hori hainbat liburu eta filmetan agertu da, besteak beste 1982ko Blade Runner filman."}
{"id": "670790", "revid": "512", "url": "https://eu.wikipedia.org/wiki?curid=670790", "title": "Tres cuartetos", "text": " Juan Crisostomo Arriagaren kuarteto-bilduma da, bi biolin, biola eta biolontxelorako 1823an sortua. Jada beste lan sortu arren, hauxe izan zen Arriagak bere bizitzan argitaratu zuen lehena. Parisen argitaratu zuen 1824an."}
{"id": "670794", "revid": "58701", "url": "https://eu.wikipedia.org/wiki?curid=670794", "title": "Liu Xin", "text": "Liu Xin (; \u2013 k. o. 23) txinatar historialari, matematikari eta editorea zen. Liu Xiang (K.a. 77- K.a. 6) aditu konfuzianistaren semea izan zen. Liuk \"Bat-etortze hirukoitza\" zeritzan astronomia-sistema berria sortu zuen eta Kristo ondorengo 8. urtean argitaratu zuen bere testuliburuaren atal batean.\nMarteko krater bati bere izena jarri zioten."}
{"id": "670795", "revid": "10891", "url": "https://eu.wikipedia.org/wiki?curid=670795", "title": "Josetxu Obreg\u00f3n", "text": "Josetxu Obreg\u00f3n (Bilbo, 1979 - ) bizkaitar biolontxelista da. Concertgebouw Errege Orkestrako kidea, Madrilgo Kontserbatorioan irakasle moduan aritzen da. Musikagile barrokoetan aditua da, 'La Ritirata' taldearekin dabil."}
{"id": "670796", "revid": "69477", "url": "https://eu.wikipedia.org/wiki?curid=670796", "title": "Biolontxelista", "text": ""}
{"id": "670802", "revid": "64511", "url": "https://eu.wikipedia.org/wiki?curid=670802", "title": "Asier", "text": "Asier gizonezkoen euskal izena da.\nFrancisco Navarro Villoslada idazlearen \"Amaia edo euskaldunak VIII. mendean\" liburuko pertsonaia, Amagoiaren semea. Izen honen esanahia ('hasiera') Amaia beste pertsonaia nagusiaren izenaren adierari ('bukaera'ri) kontrajartzen zaio, kontakizuna lehendabiziko kristauen eta azkeneko jentilen ingurukoa baita. Asierrek Eudon izena ere hartzen du eleberrian.."}
{"id": "670803", "revid": "64511", "url": "https://eu.wikipedia.org/wiki?curid=670803", "title": "Amagoia", "text": "Amagoia emakumezkoen euskal izena da. Francisco Navarro Villoslada idazlearen \"Amaia edo euskaldunak VIII. mendean\" eleberrian agertzen den pertsonaia baten izena da, Amaiaren amarena hain justu.."}
{"id": "670804", "revid": "23317", "url": "https://eu.wikipedia.org/wiki?curid=670804", "title": "Asier Cuevas", "text": "Asier Cuevas Etchetto (Eibar, ) gipuzkoar atleta da, ultramaratoietan aditua. 2013an 100 kilometroko Europako txapeldun bilakatu zen. eta 2012an Donostiako maratoia irabazi zuen."}
{"id": "670805", "revid": "336", "url": "https://eu.wikipedia.org/wiki?curid=670805", "title": "Asier Pe\u00f1a", "text": "Asier Pe\u00f1a Iturria (Iru\u00f1ea, ) nafar izotz patinatzaile ohia da, nazioarte mailan aritzen den euskal herritar bakarra izandakoa."}
{"id": "670806", "revid": "336", "url": "https://eu.wikipedia.org/wiki?curid=670806", "title": "Trikimako", "text": "Trikimako, hankapalu edo akuilu-makuilua zurezko bi zango luzeetako bakoitza da, oina gainean bermatzeko urkila-moduko bana duena. Ura dagoen tokian horien gainean busti gabe ibiltzeko, eta trebetasun- eta oreka-jokoak egiteko erabiltzen dira."}
{"id": "670807", "revid": "20653", "url": "https://eu.wikipedia.org/wiki?curid=670807", "title": "Akuilu-makuilu", "text": ""}
{"id": "670808", "revid": "1712", "url": "https://eu.wikipedia.org/wiki?curid=670808", "title": "Balde", "text": ""}
{"id": "670811", "revid": "1712", "url": "https://eu.wikipedia.org/wiki?curid=670811", "title": "Perrail", "text": ""}
{"id": "670812", "revid": "448", "url": "https://eu.wikipedia.org/wiki?curid=670812", "title": "Toledoko bista (Zuloaga)", "text": "Toledoko bista Ignacio Zuloagaren margolan ospetsu bat da. Bertan Grekoaren estiloarekin bat egin zuen. Hiriaren panoramika osoa ikus daiteke argi berezi batez argituta.\nEzaugarriak.\nEz zen hau hiriaren ikuspegia azaldu zuen lehen aldia; esaterako \"Maurice Barr\u00e9sen erretratua\"n antzeko panoramika ikus daiteke baina beste honetan indar guztia hiriaren gainean kokatzen da. Gaztelako paisaiak garrantzi handia izan zuen Eibarko artistaren lanetan. Irudia gogorra eta latza da: hiria argiz gainezka agertzen da; atzean, zeru nahasia ikus dezakegu, leku askotan beltza, ekaitza baten itxuraz. Begetazio aztarna bakarra lehen planoaren eskuinean ikus daiteke, zuhaixka txiki batzuk. ez da inor ikusten paisaia beldurgarri horretan."}
{"id": "670813", "revid": "201", "url": "https://eu.wikipedia.org/wiki?curid=670813", "title": "Amaya o los vascos en el siglo VIII", "text": ""}
{"id": "670815", "revid": "201", "url": "https://eu.wikipedia.org/wiki?curid=670815", "title": "Erliebe", "text": ""}
{"id": "670816", "revid": "9468221", "url": "https://eu.wikipedia.org/wiki?curid=670816", "title": "Erliebe (eskultura)", "text": "Erliebe eskulturaren metodo bat da, bestea mukulu biribila izanda. Planoaren araberako bolumena da, eta sakonera konprimitua du. Hiru dimentsioko baliabideen bidez bereizten ditu eremuak. Hala ere, sakonera birsortzen du, adierazpide bidimentsionalek egiten duten bezala (perspektiba konikoa erabiliz, adibidez).\nHiru dimentsiokoa izanik, edozein ikuspuntutik ikus daiteke, baina bere sakonera konprimitua dagoenez eta bi dimentsioko perspektiba erabiltzen denez, bere ikusmenak erabateko zentzua du soilik aurrealdetik ikusita. \nErliebe motak.\nHonela sailkatzen dira erliebean tailaturiko forma, irudi eta konposaketak, inguruko azaleratik irteten diren neurriaren arabera:\nHondatutako-erliebea.\nBeste erliebe mota bat erliebe hondoratua edo sartua da. Erliebe sartuan, irudiak edo idazkiak egiten dira, marrazkiaren ertzak nabarmenduz eta irudiak tailatuz lortzen dena. Marrazkiaren ertzetan horma kentzen da, \"hondoa\", lehen plano marrazkien maila berdinean delarik, honela, hiru dimentsiotako efektu bat lortzen da. Behe erliebea egitea baina merkeagoa da, lan denbora gutxiago behar baita.\nTeknika hau, Antzinako Egipton sortu zuten, eta bertan oso erabilia izan zen, non, tenpluen hormak eta pilonoak eraiki ondoren, artista aditu batek, profil kanona eta proportzio sakratuak ondo ezagutzen zituenak, lehenik irudien perimetroa eta ezaugarri nagusiak marrazten zituen, baita eszena deskribatzen zuten hieroglifoak ere. Behin inguru osoa beheratu ondoren, eta irudien barnealdea tailaturik, guztia kolore biziz margotzen zen.\nErliebeen erabilerak.\nKasu hauetan garrantzia du hirugarren dimentsio murriztutako eskultura erabiltzeak:"}
{"id": "670818", "revid": "10891", "url": "https://eu.wikipedia.org/wiki?curid=670818", "title": "Ingeles anarkia", "text": "Ingeles anarkia edota Ingalaterrako anarkia () Ingalaterrako Erresuman eta Eztebe Ingalaterrakoaren erregealdian zehar (1135-1154) jazotako ezegonkortasun sozial eta politiko eta gerra zibil aldia izan zen. Aldi honetako ezaugarri nagusia Ingalaterrako Koroaren ondorengotza krisia izan zen, 1135ean Henrike I.a Ingalaterrakoa zendu ondoren, tronuaren jabetza lortzeko Eztebe Bloisekoa eta haren lehengusu Matilde Ingalaterrakoa lehiatu ziren.\nNahiz eta azkenean Eztebe errege koroatu izan, bi aldeetako jarraitzaileen arteko borroken ondorioz Ezteberen erregealdi osoan herrialdeak gobernu eraginkortasun eza jasan zuen.\nKrisialdia 1153. urtera arte ez zen konpondu, hain zuzen ere, Wallingfordeko Itunean Matilderen semea zen Henrike II.a Ingalaterrakoa tronurako ondorengo izendatu zuten arte. Honek Ingalaterrako Erresuman Plantagenet leinua ezartzea suposatu zuen."}
{"id": "670820", "revid": "18673", "url": "https://eu.wikipedia.org/wiki?curid=670820", "title": "Acambay de Ru\u00edz Casta\u00f1eda (udalerria)", "text": ""}
{"id": "670824", "revid": "1545", "url": "https://eu.wikipedia.org/wiki?curid=670824", "title": "Piper-gas", "text": "Piper-gasa begietan narritadura sortzen duen osagai kimikoez konposatutako gas negar-eragile mota bat da, esprai gisa erabiltzen dena. Nagusiki poliziak eta segurtasun indarrek manifestazioak, istiluak edota jendetzak desegiteko erabiltzen du. Defentsa pertsonal arma modura ere erabiltzen da. Begi narritadura eragiteaz gain, negarra, mina eta denboraldi baterako itsutasuna ere sor ditzake, horregatik piper-gasaren erabilera nahiko eztabaidatuta dago.\nBere osagai nagusiena kapsaizina da, piper landarearen fruituetatik ateratzen den osagai aktiboa, hortik bere izena."}
{"id": "670825", "revid": "119347", "url": "https://eu.wikipedia.org/wiki?curid=670825", "title": "Pieter Verbrugghen I.a", "text": "Pieter Verbrugghen I.a (baita izen hauekin ezaguna: \"Pieter Verbruggen I.a\", \"Peter van der Brugghen I.a\", \"Pieter van der Brugghen I.a\", \"Peter Verbrugghen I.a\", \"Peeter Verbrugghen I.a\") (Anberes, 1615 \u2013 \"Ib.\", 1686). flandriar eskultore\u00a0barrokoa izan zen.\nBizitza.\n1625 urtean Simon de Neefen gidaritzapean eskulturgintzan hasi zen, azken hau 'antijcsnijder' (apaingarrien eskultorea) izaki.\u00a0Ondoren\u00a0Erasmus Quellinus I.arekin lan egin zuen\u00a0eta 1641 urtean, haren alabarekin ezkondu zen.\u00a0Ezkontza honen bitartez\u00a0Artus Quellinus\u00a0Zaharraren senide bihurtu zen, Anberesko eskultore nagusia bera. Emaztea 1662 hil eta 1665 urtean bigarrenez ezkondu zen, oraingo honetan Elisabeth Lemmensrekin.\nSeme alabak izan zituen, horietako bi eskultore sonatuak, hots, Pieter Verbrugghen II.a eta Hendrik Frans Verbrugghen.\u00a0Alaba Suzanna, Peeter Meesens eskultorearekin ezkondu zen.\nBere ikasleetako batzuk belaunaldi berriko flandiar eskultore famatuak izan ziren, hala nola,\u00a0Joannes Boecksent, Jan Klaudio de Cock, Martin Desjardins, Bartholomeus Eggers, Jan-Lucas Faydherbe, eta Pieter Scheemaeckers.\n1662\u00a0urteko\u00a0\"Cornelis de Bie\"ren artisten zerrenda liburuan aipatua da, bere erretratua eta guzti.\nLan.\nFlandriar Goi Barroko estiloan lan egin zuen, Artus Quellinus Zaharrarekin elkarlanean ikasitako estiloa hain zuzen ere. Bere lanak nahiko estatikoak eta irudiek potolo kutsua dute.\nPieter Verbrugghenek bukatu zuen\u00a0Anberesko katedraleko organoaren aurrealdeko dekorazioa,\u00a0\u00a0Erasmus Quellinus II.ak\u00a0egindako diseinuaren arabera. Horrez gain bera eta bere lan-taldeak Anberesko San Pablo Elizako haritz zurez egindako aitorlekuak egin zituzten\u00a0(1658tik 1660ra).1670 urtean\u00a0 Artus Quellinus Zaharrarekin batera eta Pieter Verbrugghen II.a semearekin batera, aldare nagusiaren diseinua ere egin zuten.\nLierreko San Gummarus Elizako pulpitua ere bere lan ezaguna da.\u00a0Pulpituaren jatorrizko diseinua Erasmus Quellinus Iek egin zuen baina zendu ostean, Artus bere semeak aldaketa txiki batzuk egin zizkion eta Pieter Verbrugghenek diseinua burutu."}
{"id": "670828", "revid": "17", "url": "https://eu.wikipedia.org/wiki?curid=670828", "title": "Gizartekotasun", "text": ""}
{"id": "670834", "revid": "42829", "url": "https://eu.wikipedia.org/wiki?curid=670834", "title": "Luisa Isabel Orleansekoa", "text": ""}
{"id": "670836", "revid": "42829", "url": "https://eu.wikipedia.org/wiki?curid=670836", "title": "Maria Ixabel Bragan\u00e7akoa", "text": ""}
{"id": "670861", "revid": "105290", "url": "https://eu.wikipedia.org/wiki?curid=670861", "title": "G immunoglobulina", "text": "G Immunoglobulina (Ig G) organismoaren barne isurkarietan (odola, likido zefalorrakideo, linfa...) dagoen immunoglobulina da.\nImmunoglobulina ugariena da, gorputzeko bost immunoglobulinen artean bera baita nagusia (Ig guztien %80).\nEra berean, immunoglobulina txikiena da, bere pisu molekularra 150.000 Daltonekoa izanik. Honek azaltzen du zirkulazio-aparatutik ehunetara erraz pasatzeko duen gaitasuna, baita karena edo plazenta-hesia zeharkatzekoa ere (karena zeharka dezakeen immunoglobulina bakarra da; horrek babesa eta immunitatea ematen dio umekiari)\nIg G molekula monomeroa da, eta lau polipeptido katez osatuta dago. Kateen artean eta kateen barruan disulfuro zubiak (S-S) baditu\nOdol-plasman 13,5 mg/ml kontzentrazioan dago, eta bere erdibizitza 25 egunetakoa da.\nImmunoglobulina honek konplementu sistema aktibatzen du, azken honek mikrobio patogenoak suntsi ditzan. Horretaz gain, opsonina moduan jarduten du, eta opsonizazioa eragiten du (hots, fagozitoak aktibatzen ditu). Bi ezaugarri horiei esker G immunoglobulina antigorputz oso eraginkorra da bakterio, birus eta beste mikrobio patogenoen aurkako borrokan.\nBeste immunoglobulinen aldean, Ig Gk exotoxina indargabetzeko ahalmena ere badu.\nMota honetako immunoglobulinek ere gaitz autoimmuneetan zerikusi handia dute, oso lotuta baitaude III motako hipersentiberatasunekin: gorputzeko autoantigorputzek G immunoglobulinarekin konplexuak eratzen dituzte, ehunak eta organoak kaltetzen dituztenak (artritis erreumatoidea sortuz, adibidez)\nG immunoglobulinaren 4 azpiklase daude (Ig G1, Ig G2, Ig G3, Ig G4), ezaugarri ezberdinak dituztenak, ondoko taulan ikus daitekeen moduan:"}
{"id": "670870", "revid": "336", "url": "https://eu.wikipedia.org/wiki?curid=670870", "title": "Blokeo (estrategia)", "text": "Blokeoa herrialde batek edo gehiagok beste herrialde bat bakartu nahiez hartzen dituzten neurrien multzoa da. Blokeatu nahi den herrialdearen politika aldatzea edo nazioarteko erabakiren bat hausteagatik zigortzea izaten du helburu blokeoak. Gehienetan ekonomiari dagokio blokeoa; ekonomia harremanak eteten zaizkio blokeatu nahi den nazioari eta gainerantzeko herriekin harremanak izateko oztopoak jartzen. Ezagunak dira Kubaren kontra AEBk ezarritako blokeoa, Nazio Batuen Erakundeak Rhodesiaren kontra egindakoa edo AEBk proposatuta NBEk Iraken kontra aldarrikatua."}
{"id": "670873", "revid": "512", "url": "https://eu.wikipedia.org/wiki?curid=670873", "title": "Dion Sirakusakoa", "text": "Dion (; K.a.\u2013354), Sirakusako tiranoa izan zen, Hiparinoren semea. Honen beste seme-alabak Megakles and Aristomake ziren. Aristomake Dionisiorekin ezkondu zen. Tirano honek, aldi berean, Locri hiriko Dorisekin ezkonduta zegoen. Dion Dionisio I.aren koinatua izateaz gain, haren ministro eta kontseilaririk fidagarriena zen.\nDionen arreba oso popularra bazen ere sirakusarren artean, Doriren semea, Dionisio II.a, izango zen Sirakusako ondorengoa.\nAristomakek lau seme-alaba izan zituen, hauetariko alabaren bat, Sofrosine, Dionisio Gaztearekin ezkondu zen eta beste bat, Arete, Dionekin. Bikote honek Hiparino izeneko seme bat izan zuen.\nOso aberatsa izatean eta Platonen moral zorrotzaren jarraitzailea eta handinahia izan zenez, Dionisio II.aren susmo txarrak iratzarri zituen. Arrazoia izan zen Dionek kartagotarrei bidalitako gutun bat.\nAtenasen zegoela, bizitza erosoa izan zuen Dionisiok II.ak lurrak eta aberastasunak kendu zizkion arte. Dionen erantzuna izan zen K.a. 357an Sizilian lehorreratzea eta Sirakusa konkistatzea (Ortigiako gotorlekua izan ezik). Hala ere, Dionek, Heraklides muturreko buruzagi erradikalarekin eztabaidatu ondoren, berriro erbestera joan behar izan zuen.\nSirakusarrek deitu ondoren K.a. 355ean, hiriko agintaria bilakatu zen, baina haren intrantsigentzia eta zerga-eskaerak direla eta, populazioarengandik urrundu zen. Jarraitzaileek ez zuten bakarrik abandonatu baizik eta hil zuten ere. Sizilia askatzeko Dionen saiakerek 20 urteko anabasa politiko eta soziala ekarri zuten.\nDionisio I.aren aholkularia.\nDionisioren aholkulari fidagarria izanik, arlo diplomatiko garrantzitsuenak izan zituen. Plutarkoren arabera, Dionek ezin hobeto bideratu zituen Kartagorekin harremanak. Dionisiok ere begi onez ikusten zuen Dionen aholkularitza. Hori zela eta, baimendu zion Sirakusako altxorretik dirua ateratzea, baina tiranoak gertaera hau herri osoak ezagutzeko eskatu zion. Eskaera gorabehera, Dion oso aberatsa bihurtu zen eta haren egoitza oso ondo hornituta zegoen. Hala ere, Plutarkok dionez, Dionek Dionisio kritikatu ohi zuen.\nGaztetatik, Dionek gustuko zituen jarduera intelektuak, filosofia batik bat. Platon eta Dion Tarenton ezagutu zuten elkar K.a. 387an. Filosoak Dionisioren gonbidapena onartu zuen Sirakusa bisitatzeko. Egia esan, gonbidapen horren atzean Dion zegoen.\nDion Platonen eskolako kide bat izan zen, Plutarkoren ustez, ikasleen onenetariko bat.\nPlutarkori jarraituz, Dion ahalegintzen zen Dionisiok Platonen irakaspenak ezagut zitzan. Behin, Dionek tiranoa inbitatu zuen bilera batera Platonekin. Elkarrizketan Dionisio minduta sentitu zen Platonek tiranoen kontra hitz egin zuelako. Eztabaida bat izan ondoren, tiranoak agindu zuen filosofoa hiltzea. Azkenean, Platonek heriotza zigorretik libratu zen baina atenastar esklabo gisa saldu zuten Eginan. Nahiz eta Platonari buruzko desadostasuna, Dionisio eta Dionen arteko harremanek ez zuten aldaketarik izan.\nDionisio hiltzear zegoenean, Dionek ondorengotzari buruz hitz egin zion. Dionek nahi zuen bera edo senideren bat Sirakusako hurrengo agintaria izatea. Hala ere, Plutarkoren arabera, medikuek ez zuten Dionisio zaindu Dionisio Gaztearen aldekoak zirelako, Dionisio gazteak, bere planen berri izan zuela jakin zuenean, bere aita pozoitzea erabaki zuen. Honek, Plutarkoren ustez, ezin zuen hitzik ere esan hil aurretik.\nDion eta Dionisio II.a.\nPlutarkoren esanetan, Dionisio Zaharra beldur zenez traizioren bidez kanporatuko ez ote zuten, haren semea txikitatik Sirakusako akropoliaren barruan zaindu zuen, beraz, adin nagusira heltzean ez zuen buruzagi baten itxaroten den ezagutzarik, ahalmenik, trebetasun politikorik ezta berezko indarrik ere. Heldutan, Plutarkok zioen, Dionisio Gaztea libertinoa zen.\nKornelio Nepoteren ustez, Dionisio Gazteak ez zuen aitaren izaeraren indarra eta kasu gehiegi egiten zien kezkarik gabeko aholkulariei, Dionen entzutea zikindu nahi zutenak.\nAita ordezkatu zuenean Sirakusan, gortea gazte lizunez osaturik zegoen, ardura politikorik gabekoak. Hori zela eta, Sirakusako erakunde politikoak gainbehera hasi ziren. Laster, hiritarrek uste zuten Dion zela hiria salbatu zezakeen bakarra.\nDionisioren gortean, Dionek proposatu zizkion bi irteera kartagotarren mehatxuaren aurrean: bata, bera Kartagora bidaiatzea irteera diplomatiko bat bilatzeko, eta bestea, Dionek ordainduta, 50 trirreme berriak egitea kartagotarren kontra borrokatzeko. Dionisiok eskaintza hau begi onez ikusten bazuen ere, tiranoaren aholkulariek ustez, Dionek beste asmo bat zuen, hau da, boterea lortzea berarentzat edo Aristomake arrebaren ondorengoentzat.\nPlutarkoren arabera, Dionek uste zuen Sirakusako arazoak Dionisioren hezkuntzarekin konponduko zirela. Honela, filosofiazko printzipioak irakatsi zizkion baita gobernu on baten garrantzia ere. Helburua zen Dionisio errege ona bilakatzea.\nDionisio filosofian interesatu zela, beraz, Platon berriro inbitatu zuten Sirakusara. Saiakuntza honek, hasiera ona izan bazuen ere, porrot egin zuen Dionen aurkariek eragina gehiago zutelako Dionisiorengan. Honela, lortu zuten Filisto filosofoa berriro deitzea (Dionisio Zaharrarekin ospea galdu zuena). Harrez geroztik, filosofoak Dionen kontrako oposizioa zuzendu zuen.\nGauzak honela, Dionek plan bat asmatu zuen Heraklides eta Teodetes jeneralekin Dionisio boteretik kentzeko. Plutarkok zionez, haiek ados egon ziren harik eta erreforma politikoak egiten baziren, eta ez gauzatzekotan, Dion kanporatuko zuten. Dionek, nahiz jatorriz aristokrata izan, demokrazia osoa ezartzea onartu zuen.\nHala ere, Platon iritsi zen, eta gogo handiz hartu zuten. Platonek Dionisiorekin izan zituen elkarrizketek, Dionisioren ikuspuntuetan eta jokabidean aldaketa nabarmenak eragin zituztela esan zen, hau, zuhur eta arretatsu bihurtu zelarik, bere gorteak, bere praktika libertinoekin jarraitu zuen bitartean. Gero, betiko sakrifizio batean, Dionisiok argi eta garbi adierazi zuen jada ez zuela tirano izan nahi.\nErbesteratzea.\nDionisiok esan zuenean ez zela jadanik tiranoa izango, Filisto eta haren jarraitzaileak izutu ziren eta Dionen kontra kanpaina bat hasi ziren. Haiek Dion beltzailerik handiena zelaren gezurra zabaldu zuten, berarentzat edo ilobentzat boterea nahi zuelako. Dionisiok asmakeriak sinistuz, Dionen kontra jarri zen.\nEgoera punto txarrenera heldu zen Dionisiok eta Filistok bidean atzeman zutenean Dionek kartagotarrei bidali zien mezu bat. Gutun horretan Dionek kartagotarrei gomendatzen zien, itun bakeari zegokionez, berarekin baino ez kontsultatzeko, berak eskaera guztiak beteko zizkielako. Dionisiok kartagotarren, Dionen eta honen jarraitzaileen konplot bat sumatu zuenez, Dionekin berriro adiskidetzeko itxurak egin zituen. Itsasertzetik paseatzen zeudela Dionisiok Dioni erakutsi zion gutun leporatzailea, eta honi defendatzeko aukera eman gabe, erbesteratu zuen. Dion Atenasera abiatu zen.\nPlutarkoren ustez, Dionisiok Platon akropolian konfinatu zuen Dionen atzean joan ez zedin. Han, gonbidatu garrantzitsu baten gisa, trataera ona izan zuen. Geroago, Kartagoren aurka gerra hasi zenean, Dionisiok filosofoari utzi zion Sirakusatik irteten eta agindu zion hurrengo udarako Dionek baimena izango zuela Sirakusara itzultzeko.\nBitartean, Sirakusan espekulatzen ari zen Aristomake, herrikideen artean ospetsua zena, saiatuko zen boterea lortzen. Dionisiok, jakinaren gainean egonda, egoera bideratu nahi zuen. Jendaurrean, azaldu zuen Dion aldi baterako Atenasen zegoela, Sirakusan matxinadak ez eragiteko. Dionek eutsi ahal zizkion Sirakusako ondasunei eta honela aldizka diru sarrerak jasotzeko. Are gehiago, Plutarkorren esanetan, Dionisiok Dionen senideei utzi zizkien bi itsasontzi, haren aberastasunak Atenasera eraman zitzaten.\nHonela, Dion Atenasko goi mailako gizartearen artean bizi zen non Kalipo Eleusiar misterioen ospakizunean ezagutu baitzuen. Plutarkok gehitu zuen, Dionek bere aisialdirako landa-egoitza bat erosi zuela. Bere lagun minena Espeusipo zen.\nDionisiok atzeratu zuen Dionen itzulera Kartagoko gerra bukatu arte. Dionisiok gomendatu zion Platoni Dionek Sirakusako erregimena ez kritikatzeko. Dionek onartu zuen eta Atenasko Akademian jarraitu zuen filosofia ikasten.\nBeranduago, Dion bidaiatu zen Grezian zehar hainbat estatu-politikariekin hitz egiteko. Hiri askotan pertsona entzutetsutzat hartu zuten, abegi ona emanez, hots, Espartan hiritartasuna eman zioten, nahiz eta hiria Tebasekin gerran egon eta Dionisioren aliatua izan.\nBihurrialdia.\nAzkenean, Dionisiok erabaki zuen Dionen ondasun guztiak eskuratzea haietatik diru sarrerak eduki ez zitzan. Dionisiok, bere irudia garbitzekotan, Platon itzularazi zuen Sirakusara Dionen kontrako mehatxu publikoez baliatuz. Platon Sirakusara joan zen baina laster eztabaida latza izan zuen Dionen etorkizunari buruz. Horren ondorioz, Platon giltzapetu zuen harik eta Atenasko mezulariek haren askatasuna lortu zuten arte. Haserrearen haserrez, Dionisiok Dionen ondasunak saldu zituen eta honen emaztea, Arete, Timokrates tiranoaren aholkulariarekin ezkonarazi zuen.\nErantzun moduan, Dion saiatu zen Sirakusan Dionisioren kontrako matxinada bat antolatzen. Tiranoaren aholkulariek esan zioten, Dion Sirakusara heltzekotan, jendea prest zegoela berari lotzeko, beraz, Dionek ez zuen soldaduen ezta armen beharra.\nHala ere, Dionek 800 greziar soldadu lortu zituen Zante irlan bildu zirenak. Dionek agindu zien merzenarioen buruzagiei, Dionisio garaitu ondoren, komandante izendatuko zizkiotela.\nK.a. 357an, Siziliarantz itsasoratu ziren. Espero zen moduan, Filistok ontziteri bat zuen Italiako kostaldean segada bat egiteko. Hori jakinda, Dion zuzenean Siziliara abiatu zen.\nHamahiru egun eta gero, Siziliako Pakinora heldu ziren. Lemazainaren aholkua gorabehera, flota Siziliako hegoaldeko kostatik urrundu zen eta ekaitz batek harrien kontra eraman zuen Zerzinaren ondoan, Afrikaren iparraldean. Ontzidia bost egun itxaron behar izan zituen hegoaldeko lagungarri haizeak Siziliara eraman zuen arte. Behin Sizilian, kartagotar eskualdean lehorreratu ziren eta Heraklea Minoaren gobernadorearen laguna zen aldetik, berarengandik ostatua eta hornidurak lortu zituen.\nDionek entzun zuenean Dionisiok Cauloniara (Italiako penintsulan) 80 itsasontzirekin itsasoratu zela, haren tropak Sirakusarantz bideratu zituen. Bidean, Agrigenton, Gelan, Camarinan eta Sirakusako eskualdean, 5.000 siziliar matxinadara elkartu ziren. Akras inguruan zegoela, Dionek Lentini eta Campania eraso egingo zituelaren zurrumurrua zabaldu zuen. Eskualde horren Timokratesen soldaduek ihes egin zuten zegozkien hiriak defendatzeko. Gauean espedizioa aurrera joan zen eta goizaldean erasoa hazi zuen.\nSirakusarrek entzun zutenean Dion heltzen zela, tiranoaren jarraitzaileak hil zituzten eta Timokratesek alde egin behar zuen. Dion Sirakusan sartu zen. Plutarkoren esanetan, armadura distiratsu bat janzten eta burua girlanda batek koroatzen zuen. Dion Megakles eta Kaliporekin lagunduta, tokiko handikiek gorestu zituzten. Dionek esan zuen Dionisio kargutik kenduta zegoela.\nAste bat beranduago, Dioniso Sirakusara itzuli zen flotarekin eta Ortigiako gotorlekuan sartu zen, oraindik tiranoari leiala zena. Plutarkok dio Dionisio saiatu zela Dionekin negoziatzen baina honek erantzun zion jadanik sirakusarrak askeak zirenez, beraiei zegokiela erabakitzea.\nSirakusarrek muzin egin ziotenez Dionisioren proposamenari, Dionek iradoki zion amore ematea. Dionisiok onartu zuen eta bere jauregira inbitatu zuen tokiko enbaxada xehetasunez eztabaidatzeko. Dena den, Dionen mezulariak jauregian sartu bezain pronto atxilotuak izan ziren.\nHurrengo egunean, Dionisioren armadak eraso egin zituen setiatzaileak zeinek nahasian ihes egin baitzuten. Anabasaren erdian ez ziren bete Dionen aginduak, beraz, Dionisioren tropen kontra abiatu zen. Dion zauriturik gertatu zen baina haren soldaduek lurretik erreskatatu zuten. Dionen merzenarioek trebetasun militar hobea zutenez, Dionisioren tropak akropolian sartarazi zituzten.\nSirakusako buruzagia.\nDionisioren gaineko garaiperanen ondoren, Dion Sirakusako buruzagi aukeratu zuten. Bitartean, Dionisio eta haren jarraitzaileak gotorlekuan setiaturik zeuden.\nLaster sirakusarrak konturatu ziren Dion, aurreko tiraniarekin izandako loturak zirela eta, ez zela gai herriak nahi zituen erreformak egiteko. Dionen harrokeria eta aginduzko jarrerengatik ezin zuen herritarren onespena lortu, beraz mesfidatzen hasi ziren.\nDionek laster eztabaidatu zuen Heraklidesekin bere alderdi politikoa sortu zuelako. Sirakusako batzarrak Heraklides almirante izendatu zuen, honek eragina ematen zion sirakusarren artean. Dionek ekimena moztu zuen esanez kargu hori berari zegokiola ematea eta jarraian, berak proposatu zuen Heraklides almirante izateko.\nHeraklidesek jarraitu zuen erreformak eskatzen. Geroago, Filiporen armada Italiatik itzuli zenean Heraklidesenak garaitu zuen eta Filipo exekutatu zen. Dion eta Heraklidesen arteko aurkokatasuna gailurrera heldu zen azken hau gai izan ez zenean Dionisioren ihesa ekiditzeko. Harrez geroztik, gotorlekuaren ardura Apolokratesena izan zen.\nOrduan Heraklides herriko batzar bat proposatu zuen hurrengo neurri hauek eztabaidatzeko:\nDion plan hauen kontrakoa bazen ere, sirakusarrek uste zuten gobernua zapaltzailea zela kanpoko mertzenarioetan oinarritzen zelako.\nHerriak Dioni jeneral tituloa kendu zion eta 25 berri batzuk izendatu zituen, beraien artean Heraklides. Modu berean, erabaki zuen Dionekin etorritako greziar mertzenarioei ez ordaintzea. Dion eta bere 3.000 mertzenarioak Sirakusaren kontra joan beharrean, erabaki zuten Lentinira joatea.\nLentinin harrera ona egin zioten Dioni eta mertzenarioei, eta hiritartasuna eman zieten. Handik Siziliar kongresuak Sirakusa salatu zuen baina sirakusarrek erantzun zuten nahiago zutela orduko askatasuna tiraniarekin jarraitzea baino.\nSirakusako boterea berreskuratuz.\nDionisiok eta mertzenarioek Sirakusatik alde egin zutenean, sirakusarrek erabaki zuten Ortigia setiatzea, Dionisioren semeak, Apolokratesek, gobernatzen zuena. Erasotzear zeudela, Nipsio campaniarrak Napolitik laguntza ekarri zien. Honek ontziteria Sirakusako Portu Handian porturatu zuen.\nHasieran, ematen zuen garaipenak erraza zela Heraklidesen flotak Nipsioarena irabazi zuenean. Albistea entzutean, sirakusarrek erotuta, gaua eman zuten edaten. Hurrengo egunean, sirakusar guztiak lo seko zeudenean, Nipsioren tropak gotorlekutik irten eta hiriko oinarrizko lekuez jabetuz ziren, hiria arpilatuz.\nPlutarkoren arabera, sirakusarrak ez ziren gai aurka egiteko, beraz, enbaxada bat bidali zuten Lentinira Dionekin hitz egiteko. Dionek esan zuen gau horretan bere soldaduekin Sirakusarantz irtengo zela.\nNipsiok entzun zuenean Dion helduko zela, hiria sutan jarri zuen. Plutarko dio hiria erretzen zen bitartean hiritar asko erail zutela. Hurrengo egunean, Dion hirian sartu zen txaloaldi artean. Nipsioren soldaduei zegokienez, akropoliaren birrindutako latesiaren atzean gorde ziren non Dionen soldaduek ezin baitiztuzten menperatu. Orduan sirakusarrek erabaki zuten etsaia erasotzea. Hau gotorlekura erretretan, soldatu asko preso hartu ziren. Nipsio berak lortu zuen hiritik alde egitea. Luza gabe, Apolokratesek gotorlekua errenditu zuen eta Dionen arreba (Aristomake), bere emaztea (Arete) eta Hiparino gaztea askatu zituen.\nSirakusako batzarrak Dion gurtu zuen jainkoa bailitzan, Sirakusara etortzean.\nDiodorok, ostera, azaltzen du kulto heroikoa zela.\nHurrengo egunetan, Dionen aurkari gehienek ihes egin zuten. Geratu zirenen artean Heraklides zegoen. Dionen mertzenarioek iradoki zioten hiltzea, baina Dionek barkatu eta adostu zuen berak botere guztia eskuratzen zuen bitartean, Heraklides itsasoko almirantea izango zela.\nSirakusarrek berriro eskatu zutenean lurrak banatzea eta demokrazia berrezartzea, Dionek erantzun zion demokrazia, gobernu-sistema moduan, tirania bezain txarra zela. Horren ordez, berak nahi zuen estatu platoniko bat sortzea, non aristokraziak, zenbait muga politikorekin, aginduko baitzuen. Aristokratek errege eta senatu bat aukeratuko zuten. Sirakusarren beste eskakizun bat zen gotorlekua eraistea, baina Dionek ez zuen onartu.\nAntza zenez, Dionek ez ziotela sirakusarrei utziko beraien arazoak konpontzen. Garai hartan Dionek zuen agintearen muga bakarra Heraklides zen.\nHonek errefusatu ondoren Dionen gonbidapena senatari izateko, Dionen kontra konspiratzen hasi zen gotorlekua suntsitu ez zuelako eta kanpoko politikariak ekarri zituelako. Azkenean, Dionek agindu zuen Heraklides hiltzea. Dionek berak zuzendu zituen hileta-elizkizunak, baina sirakusarrek erailketa sentitu zuten.\nErailketa.\nDionekin etorri zirenen artean Sirakusa askatzeko Platonaren ikasle bat zegoen, Kalipo.\nErbestetik Dionisio II.ak eroskeria bat eskaini zion Kalipori Dion hiltzeko eta hark onartu zuen. Kalipok Dionisioren dirua erabili zuen Dionen bizkarzainak erosteko. Geroago, Kalipok Dionen konfiantza lortu zuen haietariko soldadu batzuk salatuz. Ondorioz, Dionek beste konplot batzuk aurkitzeko ardura eman zion, Dioni esan ziotenean Kalipo beraren kontra azpijokoa egiten zuela, ez zien jaramon egiten, Kalipo espioi lana egiten zuelako.\nGerora, Dionen seme bakarra leiho batetik erori eta hil zen. Bere emazte Aretek eta arreba Aristomakek Kaliporen konplota ediren zuten baina Dionek semearen heriotzarengatik ahaldura zela eta paralizaturik zegoenez ez zuen ezer egin.\nAretek eta Aristomakek jarraitu ziztuzten konplotaz ikerketekin. Kalipo horretaz konturatu zenean, esan zien leiala zela eta hori frogatu ahal zuela. Haiek eskatu zioten Zin Handiko zeremonia egitea Pertsefone tenpluan eta Kalipok onartu zuen. Zeremoniaren ondoren, Kalipok agindutakoa ez zuen bete eta erabaki zuen Dion hiltzea Pertsefone jainkosaren jaia ospatzen zen egunean.\nEguna heldu zenean, Dion etxean zegoen jaia ospatzen haren adiskideekin. Erailak zazintoarrak ziren arropa arinak janzten zituztenak eta armarik gabekoak zirenak. Etxe barruan zeudela leihoak eta ateak itxi zituzten. Mertzenarioek Dion estarritik oratu zuten eta espartar ezpata motz batekin satakatu zuten hil arte.\nDionen erailketaren ondoren, Kalipok hartu zuen boterea eta tirano gisa gobernatu zuen urte batez. Sirakusarrak haren gobernuaren kontra matxinatu ziren Kalipo erbestera bidaliz.\nHerriko kulturan.\nDionen pertsonaia agertzen da Mary Renaulten \"Apoloren maskara\" eleberrian agertzen da.\nIkus, gainera.\nSirakusako tiranoak"}
{"id": "670874", "revid": "646", "url": "https://eu.wikipedia.org/wiki?curid=670874", "title": "Ig G", "text": ""}
{"id": "670876", "revid": "1545", "url": "https://eu.wikipedia.org/wiki?curid=670876", "title": "Blokeo (estrategia politiko-militarra)", "text": ""}
{"id": "670878", "revid": "1491", "url": "https://eu.wikipedia.org/wiki?curid=670878", "title": "Argizaiola Saria", "text": ""}
{"id": "670879", "revid": "56334", "url": "https://eu.wikipedia.org/wiki?curid=670879", "title": "Argizaiola saria", "text": "Argizaiola saria 1992tik 2016ra, urtero, Gerediaga elkarteak Durangoko Azokaren karietara eskaini zuen, pertsona zein erakundeek euskararen eta euskal kulturaren alde egindako lanaren goraipatzeko. \"Ipar Euskal Herritarrak ere azaldu dira saridunen zerrendan, s\"aria ukan dutenen zerrendan, atzematen dira besteak beste \"Maiatz\" aldizkaria eta Maiatz-en sortzailea eta zutabe nagusia Luzien Etxezaharreta (2007an), Libe Go\u00f1i (2009an), Anuntxi Arana (2014an) eta Patxika Erramuzpe (2016an).\n2017. urtean saria emateari utzi zitzaion eta bere ordez sorkuntzari buruzko sari berri bat ematen da.\nArgizaiola saridunak.\n2017an saria emateari utzi zitzaion eta bere ordez sorkuntzari buruzko sari berri bat ematen da."}
{"id": "670892", "revid": "4688", "url": "https://eu.wikipedia.org/wiki?curid=670892", "title": "Lello e Irm\u00e3o liburu-denda", "text": ""}
{"id": "670893", "revid": "512", "url": "https://eu.wikipedia.org/wiki?curid=670893", "title": "Artus Quellinus Zaharra", "text": "Artus Quellinus\u00a0baita beste izen hauekin ezaguna\u00a0Artus (Arnoldus) Quellijn, Artus Quellinus dut edo Artus Quellinus Zaharra.\u00a0(Anberes, 1609ko abuztuaren 30a\u00a0 \u2013 Anberes, 1668ko abuztuaren 23a) flandriar eskultorea izan zen, barroko garaiko Hego Herbehereetako eskultore adierazgarrienetakoa, izan ere bere lanak Ipar Europako eskulturaren bilakaeran eragina izan zuen.\nBizitza.\nArtus Quellinus Zaharra artista giroko familia batean jaio zen. Aita Anberesko\u00a0Erasmus Quellinus I.a eskultore ezaguna zen\u00a0eta ama Elisabeth van Uden. Bere anaiak ere artista sonatuak izan ziren: Erasmus\u00a0margolaria eta Hubertus\u00a0grabatzaile eta margolaria. Arreba Cornelia, aitaren ikaslea izan zen Pieter Verbrugghen Adintsua eskultorearekin ezkondu zen.\nArtus Quellinus-ek jasotako lehendabiziko ikasketak aitak eman zizkion. 1635tik 1639ra Erroman Fran\u00e7ois Duquesnoy herrikidearekin\u00a0ikasi zuen.\nLyon-en\u00a0Laureys Franck\u00a0flandriar margolariarekin aritu izan zen eta bertan\u00a0holandako Nicolaas van Helt Stockade\u00a0grabatzailea eta holandako Jan Asselijnmargolariarekin harremanak izan zituen.\n1639 urtean Anberesera itzuli eta San Lukas elkarteko kide egin zen. 1640an aitaren tailerra hartu eta\u00a0Marguerite Verdussenekin ezkondu zen (1668ko otsailaren 12an zendu zen).\u00a01646 eta 1647 urteetan Amsterdamen lan egin zuen eta Suediara ere bidaiatu zuen.\u00a0\nAmsterdam-en lan ugari egin zituen, izan ere, 1650 urtez geroztik eta hamabost urtez, bertako udaletxeko lanetan aritu izan,\u00a0Jacob van Campen\u00a0arkitektoaren gidaritzapean.\u00a0Egun\u00a0Damgo Errege-erreginen Jauregia izenez\u00a0ezaguna, eraikuntza hau eta batez ere bertako marmolezko dekorazioak, Amsterdamgo hainbat eraikinen eredu bihurtu zen. Amsterdamgo udaletxe honetan lan egin zuten hainbat eskultore, ospe handia izango zuten aurreratzean, besteak beste, \u00a0Artus Quellinus II.a, Rombout Verhulst, Bartholomeus Eggers, Gabri\u00ebl Grupello , eta seguruenik Grinling Gibbons ere.\n1658 urtean Anberesera itzuli zen eta bertan lanean aritu zen bere heriotza egunera arte.\u00a0\nIkasle asko izan zituen, aipagarrienak ondoko hauek dira: Artus Quellinus II.a, Martin Deurweerders, Grinling Gibbons, Gabri\u00ebl Grupello, Pieter Verbrugghen dut, Lodewijk Willemsens, Jackes Janssen (1641-42); Hendricus Quellinus (1643-44); Hubertus Daep (1651-52); Aurelio Gompaert (1651-52); Gabri\u00ebl Grupello (1658-69); Jan Bouttil (1660-61); Lodewyk Willemsen (1661-62); Jasper van Steen (1664-65); Lambertus Lowies (1666-67) eta Dirick Willekens van Werelt (1667-68).\u00a0Ikasle hauetako asko eskultore garrantzitsuak bihurtuko ziren eta Europan barrena sakabanatu ziren Barroko garaia estiloan lan eginez."}
{"id": "670900", "revid": "448", "url": "https://eu.wikipedia.org/wiki?curid=670900", "title": "Gregoriotar egutegia", "text": ""}
{"id": "670901", "revid": "336", "url": "https://eu.wikipedia.org/wiki?curid=670901", "title": "Hego Tiroleko nazionalismo", "text": "Hego Tiroleko nazionalismoa Hego Tirolerako (Italia iparraldeko eskualdea) autonomia sakonagoa edo independentzia osoa eskatzen duen mugimendu politikoa da. Autodeterminazio eskubidea aldarrikatzen du estatu berri bat sortu ahal izateko edota Austriako Tirolarekin bat egiteko.\nAurrekariak.\nTirol historikoa konderri bat izan zen, gaur egun Austria eta Italiaren artean banatuta. Lurralde menditsua (Alpeetan dago), alemanez -gehienbat- mintzatzen dira bertako biztanleak. Lehenengo Mundu Gerraren amaieran (1918an) Austria-Hungariako Inperioaren barnean zegoen lurralde hori bitan banatu zen, Austria eta Italiaren artean. Gaur egungo Hego Tirola bigarren honen menpe geratu zen.\nItaliako espantsionismoak XIX. mendearen bigarren erdialdean Hego Tirola bereganatu nahi zuen (argudio historizisten bidez), bertako errealitate linguistiko eta kulturalari muzin eginez. Anexionatu ondoren italiar jendearen inmigrazioa azkartu zen, eta kolono berriek lehenengo gune italieradunak sortu zituzten.\nBenito Mussolini diktadoreak agintea eskuratu zuenean Hego Tiroleko italiazartze prozesua indartu zen, eskoletan alemanierazko hezkuntza debekatuz, toponimia aldatuz eta populazio-mugimenduak erabiliz (kolonoen bidez) lurraldeak bere jatorrizko hizkuntza eta kultura gal zezan.\nBigarren Mundu Gerraren ostean Italiako errepublika berriak jarreraz aldatu eta nolabaiteko autonomia eman zion eskualdeari; geroago, 1972an eta 1992an Italiako estatuak gaur egun Hego Tirolak duen estatutu berezia hitzartu zuen bertako agintariekin.\nAlderdi abertzaleak.\nS\u00fcdtiroler Volkspartei (Hego Tiroleko Alderdi Popularra, SVP) 1945ean sortu zen. Zentro-eskuinekoa eta abertzalea, autodeterminazioa eta Austriarekin batzearen aldekoa da. Hego Tiroleko alderdi abertzale zaharrena eta nagusia da, bertako erakundeetan ordezkaritza gehien duena (Hego Tiroleko udalerrien alkate gehienak SVPkoak dira). Europako Parlamentuan ere ordezkaritza izan du urte luzeetan.\n1957an Befreiungsausschuss S\u00fcdtirol (Hego Tiroleko Askatasunerako Batzordea) sortu zen, independentista eta erradikalagoa, XX. mendeko 50eko eta 60ko hamarkadetan borroka armatuari sostengua eman ziona.\n1971ean SVPtik aldendutako militante batzuek S\u00fcdtiroler Heimatbund (Liga Abertzalea) abian jarri zuten, alderdi independentista eta ezkertiarragoa.\n1989an S\u00fcdtiroler Heimatbund desegin eta Union f\u00fcr S\u00fcdtirol sortzen da.\n2007an S\u00fcd-Tiroler Freiheit (Hego Tiroleko Askatasuna) agertzen da, Austriako Tirolarekin bat egin nahi duena eta alemanaren estatus linguistikoa aldatu nahi duena, eskualdeko hizkuntza bakartzat hartuz. SVPren atzetik gobernu autonomoan ordezkaritza gehien duen alderdi abertzalea da. Europako Aliantza Askearen partaidea da.\nHego Tiroleko alderdi abertzaleek ez dute harremanik Italiako Lega Nordekin, Italiako iparraldean errepublika independente sortu nahi duen alderdiarekin, alegia \nEragina gizartean.\nAzken urteotan egindako inkestek agerian jartzen dute Hego Tiroleko biztanleen erdiak (%46) Italiatik banatzeko gogoa dutela "}
{"id": "670907", "revid": "512", "url": "https://eu.wikipedia.org/wiki?curid=670907", "title": "Peter Blume", "text": "Peter Blume (Smarho\u0144, Bielorrusia, 1906ko urriaren 27a - New Milford, Connecticut, AEB, 1992ko azaroaren 30a) estatubatuar margolaria izan zen.\nEstatubatuar artistek XX. mendearen bigarren eta hirugarren hamarraldietan kubismoari loturik egindako bidearen erakusgarrietako bat da Blumeren obra, izan ere belaunaldi horietako margolari gehienek bezala, berak ere ideia kubistak hartu zituen gai tradizionalak ikuspegi berri batetik islatzeko bide gisa; hala ere, gaiari ematen zioten garrantzia eta alde batera uzten zuten Picassoren eta Braqueren obretan agertzen zen denbora-espazioari buruzko espekulazioa. Peter Blumeren kasuan, ordea, hasieran koadroa antolatzeko zuen modu kubistaren ondoren surrealismoaren inguruko ikuspegi konplexuagoei heldu zien eta arte sinbolikoagoa eta alegorikoagoa landu zuen, \"Scranton hegoaldea\", \"Hiri betierekoa\", \"1937 2.\" eta \"Lantegi zuria\" maisulanek erakusten dutenez, besteak beste."}
{"id": "670909", "revid": "512", "url": "https://eu.wikipedia.org/wiki?curid=670909", "title": "Jean Irazabal (militarra)", "text": "Jean Irazabal, orduko grafian Jean Ira\u00e7abal, (Anhauze, - Baigorri, ) Nafarroa Behereko militarra izan zen.\nBiografia.\n1872an armada sartu baino lehen mugazaina izan zen. Zenbait erregimentutan izan zen eta 1884rako jada azpitenientea izan zen.\nMillot jeneralaren talde espedizionarioan boluntario, 1885eko urtarrilaren 20an Tonkinen konpainia baten aginte lortu zuen. 1890ean itzuli baino lehen hainbat operaziotan parte hartu zuen.\n1892an kapitain izendatua, Sudanera bidali zuten. Logistikaz aritu zen eta hiltzekotan izan zen. Aberriraturik, 1894an Ohorezko Legioa eman zioten.\n1895eko maiatzean Madagaskarren lehorreratu zuten. Antananarivoko guduetan izandako jarrerari esker komandante izendatu zuten.\nHainbat unitate zuzendu zituen 1911n erretiratu arte. 1914an, 63 urte zituen arren, itzuli eta Marneko guduan izan zen. 1918an erretiratu zen armadan 66 urte eman ondoren."}
{"id": "670910", "revid": "1545", "url": "https://eu.wikipedia.org/wiki?curid=670910", "title": "Jean Irazabal", "text": "Jean Irazabal edo Jean Ira\u00e7abal izan daiteke:"}
{"id": "670911", "revid": "1545", "url": "https://eu.wikipedia.org/wiki?curid=670911", "title": "Jean Ira\u00e7abal", "text": ""}
{"id": "670915", "revid": "1545", "url": "https://eu.wikipedia.org/wiki?curid=670915", "title": "Karlos Espinosa de los Monteros", "text": ""}
{"id": "670916", "revid": "1545", "url": "https://eu.wikipedia.org/wiki?curid=670916", "title": "Carlos Espinosa de los Monteros Sagaseta de Ilurdoz", "text": ""}
{"id": "670917", "revid": "105290", "url": "https://eu.wikipedia.org/wiki?curid=670917", "title": "Yogyakarta Eskualde Berezia", "text": "Yogyakarta Eskualde Berezia () Indonesiako 34 probintzietako bat da, Javaren erdialdean dagoena. 3.133 kilometro koadroko eremua du, eta 2014an 3.551.679 biztanle zituen. Hiriburua Yogyakarta da."}
{"id": "670918", "revid": "336", "url": "https://eu.wikipedia.org/wiki?curid=670918", "title": "Bekasi", "text": "Bekasi () Indonesiako hiria da, Java uhartearen mendebaldean dagoena. Mendebaldeko Java probintziako bigarren hiririk handiena da, Bandungen ondotik. 210,49 kilometro koadroko eremua du, eta 2010ean 2.334.871 biztanle zituen."}
{"id": "670920", "revid": "119347", "url": "https://eu.wikipedia.org/wiki?curid=670920", "title": "Pieter Verbrugghen II.a", "text": "Pieter Verbrugghen II.a (baita\u00a0\"Pieter Verbruggen (II.a)\", \"Peter van der Brugghen (II.a)\", \"Pieter van der Brugghen (II.a)\", \"Peter Verbruggen (II.a)\", \"Peter Verbrugghen (II.a)\", goitizena\u00a0\"Ballon\") (1648, Anberes - 1691 ostean, Anberes). Flandriar eskultore, eskulangintza gizona, akuaforte egile eta harri merkataria.\nBiografia.\n\u00a0Pieter Verbrugghen I.aren semea. Lehendabiziko ikasketak ziurrenik aitak eman zizkion.\u00a0Eskultore prestakuntza bukatu ondoren, Erromara joan zen\u00a01674 urtean. Bertan zegoela\u00a0\u00a0Gian Lorenzo Berninirentzat marrazkiak eta eskulturak egin zituen\u00a0eta anaia Hendrik Frans Verbrugghenrentzat ere. 1675ko urtarrilak 3an,\u00a0Bentvueghels\u00a0elkarteko kide egin zen eta bertan \"Ballon\" (puxika) ezizena ezarri zioten. Berarekin batera eta aldi berean\u00a0Bentvueghels elkartean Abraham Genoels eta Fran\u00e7ois Moenskide egin ziren.\n1677an Pieter Anberesera itzuli eta bertan grabatzaile lanak egin zituen. Anberesko San Luke taldeko maisu izan zen baina aitaren tailerrean ere lankide gisa jarraitu zuen.\u00a01688an Maria Isabella Heck-ekin ezkondu zen.\nJoannes Boecksent bere ikasle izan zen.\nLanak.\nAnberesko San Pablo Elizako aldarearen diseinua egin zuen, baita hainbat hilobi eta erlijio egitura ere. Bere lanak Flandriar Goi Barroko estilokoak dira. Sormen handiko artisaua baino, artisau trebea izan zen."}
{"id": "670922", "revid": "56334", "url": "https://eu.wikipedia.org/wiki?curid=670922", "title": "Erasmus Quellinus I", "text": ""}
{"id": "670925", "revid": "15795", "url": "https://eu.wikipedia.org/wiki?curid=670925", "title": "Gartzea II.a Santxez Ikaratia", "text": ""}
{"id": "670926", "revid": "15795", "url": "https://eu.wikipedia.org/wiki?curid=670926", "title": "Gartzea III.a Santxez Naiarakoa", "text": ""}
{"id": "670928", "revid": "200", "url": "https://eu.wikipedia.org/wiki?curid=670928", "title": "Igny (argipena)", "text": ""}
{"id": "670929", "revid": "15795", "url": "https://eu.wikipedia.org/wiki?curid=670929", "title": "Petri I.a Santxez", "text": ""}
{"id": "670930", "revid": "15795", "url": "https://eu.wikipedia.org/wiki?curid=670930", "title": "Semena Santxez", "text": ""}
{"id": "670931", "revid": "15795", "url": "https://eu.wikipedia.org/wiki?curid=670931", "title": "Fernando Santxez", "text": ""}
{"id": "670932", "revid": "59902", "url": "https://eu.wikipedia.org/wiki?curid=670932", "title": "Miguel Santxez Asiaingoa", "text": ""}
{"id": "670933", "revid": "59902", "url": "https://eu.wikipedia.org/wiki?curid=670933", "title": "Antso Santxez Oteitzakoa", "text": ""}
{"id": "670934", "revid": "6327", "url": "https://eu.wikipedia.org/wiki?curid=670934", "title": "Antso V.a Antso Gaskoiniakoa", "text": ""}
{"id": "670936", "revid": "46380", "url": "https://eu.wikipedia.org/wiki?curid=670936", "title": "Tom\u00e1s Balb\u00e1s", "text": "Tom\u00e1s Balb\u00e1s Ageo (Manila, Filipinak, Espainiar Inperioa, 1846ko maiatzaren 6a \u2013 Madril, Espainia, 1930eko abenduaren 17a) meategietako ingeniaria, Gipuzkoako diputatu (1895-1905) eta Espainiako alderdi liberaleko Gorteetako diputatu izan zen (1905-1907). Gipuzkoako Aurrezki Kutxaren (GAK) sortzailetakoa, \"Instituto Nacional de Previsi\u00f3n\" (INP) delakoaren kolaboratzailea eta gizarte erreformista nabarmena izan zen; azken horretan nabarmendu zen batez ere Gipuzkoan.\nBizitza.\nJatorria.\nTom\u00e1s Balb\u00e1s y Ageo, Tom\u00e1s Balb\u00e1s de Castroren semea. Aita Santanderren jaioa zen, Filipinetara emigratu zuen eta han asko nabarmendu zen meatzaritzan eta banka arloan (Isabel II.aren Banco Espa\u00f1ol Filipino delakoa sortu zuen; diru billeteak jaulki zituen lehenengo bankua). Balb\u00e1s de Castro, bestalde, Joaqu\u00edn Venancio Berminghamen laguna zen, familia Gipuzkoan zuen negozio gizon eta politikari ezaguna. Hain zuzen ere, horren eraginez etorri zen Balb\u00e1s Donostiara. Filipinetako klimak osasun arazoak sortzen zizkion eta, Bermingham Espainiara itzuli zenean, harekin itzuli ziren Tom\u00e1s Balb\u00e1s eta bere anaia Venancio .\nBergarako Seminarioan hasi zen 1859an. Ikasle bikaina izan zen eta, batxilergoa amaitzean, Meatzaritza Ingeniari ikasketak egin zituen Madrilen. Pariseko 1867ko Erakusketa Unibertsalean egon zen, eta meatzaritzari buruzko erreseina egin zuen. Alemanian praktikak egin ondoren, Filipinetara itzuli zen Mancayaneko meategien kudeaketaz arduratzeko. Baina, berriro, osasun arazoek eraginda, Gipuzkoara itzuli behar izan zuen, eta hor kokatuko zen behin-betikoz. Lesaka eta Berako burdin meategiak zuzendu zituen, eta Ingeniarien Nazioko Elkartearen Lehendakari izatera iritsi zen. Aldi berean, partaidetza garrantzitsua izan zuen Gipuzkoako hainbat enpresetako Administrazio Kontseiluetan.\nFamilia.\nLuis Castells-ek dioen bezala, Gipuzkoan harreman endogamiko bat izan zen industria, merkataritza eta politika arloko burgesiaren barruan. Balb\u00e1s harreman mota horren eredu paregabea da. Emilia Felicia Brunet Bermingham (Donostia 1840-1904) andrearekin ezkondu zen, hau da, bere babesle izan zen Joaqu\u00edn Venancio Bermingham-en alargunarekin. Emiliak bi seme izan zituen bere lehen senarrarekin: Rafael (1858) eta Tom\u00e1s Bermingham Brunet (1860-1923). Badirudi Rafael oso gazte hil zela, izan ere bere jaiotzaren ondoren ez dago hari buruzko inolako aipamenik. Izen eta abizenen errepikapenek oso garbi adierazten digute bi familia horien arteko harreman estua. Esaterako, Emiliaren amak eta lehen senarrak Bermingham abizena zeramaten. Tom\u00e1s Balb\u00e1s eta Emilia Brunet 1880rako ezkonduak izango zirela pentsa daiteke, zeren beren izenak, Tom\u00e1s Berminghamenarekin batera, Donostiako Udal Aurrezki Kutxako sarreren liburuan ageri baitira. Bigarren ezkontza honetan ez zen seme-alabarik izan.\nBenetan azpimarragarria da Emilia Brunet-en nortasuna. Aitak, Jos\u00e9 Manuel Brunet y Prat-ek, Londresera eta Pariseko Des Oiseaux Institutura bidali zuen ikastera. Horietan matematikak, literatura, geografia, musika eta hizkuntzak ikasi zituen (gaztelania, euskara, ingelesa, frantsesa, italiera eta alemana hitz egiten zituen) . Musikari frantziar ospetsu bat, Grodefroye maisua, harpa irakasle izan zuen, eta harpa jotzaile bikaina izatea lortu zuen. Musikagile ere izan zen, maila apalagoan. Bere gizarte mailako emakumeengan ohikoa zenaren aldean, oso goi mailako heziketa izan zuen. Oso gazterik ezkondu zen, izan ere, hemezortzi urterekin izan zuen lehen semea eta hogei urterekin bigarrena. Egin zitzaion nekrologia batean aipatzen denez, musika emankizun bat eskaini zuen itsasontzi baten hondoratzeak 1876an Getarian eragin zituen alargunen eta umezurtzen alde. Emanaldia Donostiako Andia kalean kokatua zegoen Circo antzokian eskaini zuen. Honelako ongintzazko ekintza oso bat dator garai hartan bere gizarte mailako andre baten ohiko ekintzekin.\nTom\u00e1s Bermingham Brunet, Balb\u00e1sen besoetakoa, abokatua eta negozio gizona, Donostiako Udaleko zinegotzia izan zen, eta, halaber, probintziako diputatu eta, 1910ean, Kongresurako hautagai, alderdi liberal errepublikarrean. Balb\u00e1sen oso adiskide ona izan zen.\nBere anaia Venancio Balb\u00e1s ere Donostian bizi izan zen. Abokatua zen eta 1910ean zendu zen. Arreba bat, berriz, Pou-n (Frantzia) bizi izan zen, eta 1915ean hil zen..\nJarduera erreformista.\nTom\u00e1s Balb\u00e1sek gizarte erreformismoaren alde egindako lana jarduera oso berritzailea zen 1900eko mendearen hasiera hartan. \"La Voz de Guip\u00fazcoa\" egunkariak bere nekrologikoan zioen bezala, \"horretan eman zuen bere bizitzako onena, bere lanen alderdirik emankorrena\u201d. GAK sortu zen une beretik, 1896an, Aldundiko diputatu izan zen , Wenceslao Orbea (\u00bf?- 1919) jaunaren proiektuari jarraituz eta eraldatuz, Balb\u00e1sek bere jardueraren alderdi garrantzitsua eskaini zion Kutxa indartu eta zuzentzeari, eta hori baliagarri izan zitzaion gizarte arloko bere ideiak abian jartzeko. Bere ustez, herri mailakoek buruaskiak izan behar zuten, eta, horretarako, aurreztea bultzatu zuen lehenik, eta, gero, gizarte aurreikuspena. Zalantzarik gabe, baikorregia zen. Izan ere, herritar gehienek aurrezteko oso aukera gutxi zuten, baina ezin zaio ukatu egindako lanaren garrantzia.\nBalb\u00e1sek zuzentzen zuen Aurrezki Kutxa probintzia txiki batekoa zen, baina ekonomikoki bere autonomia zuen, eta horrek Aldundiari aukera eman zion lehen gizarte ezarpen eta ekimenak babesteko. Ahalegin horrek benetan ordain paregabea eskaini zion probintziari, aurreztu ziren diru kopuruak usterik baikorrenak baino askoz handiagoak izan baitziren, nahiz guztiak ez ziren maila apalenetakoen aurrezkiak. Horrela, 1910. urtera bitartean, bera izan zen protagonista nagusi eztabaidaezina, Aldundiaren erabateko babesarekin, bataren eta bestearen ideologia politikoa alde batera utzita. Hain zuzen ere, urte horretatik aurrera sortu ziren tentsio politikoen ondorioz utzi behar izan zuen Kutxa.\nBalb\u00e1sek garbi erakusten digu erakunde baten buru dagoenaren nortasunak zenbaterainoko garrantzia duen erakunde horren garapenean eta arrakastan. Kutxak zuen aurrezle kopuruak gora egin zuen urtetik urtera eta, arrakasta horri esker, bestelako proiektu batzuk bultzatzen hasi zen. Betiere, honako irizpide nagusi honi jarraiki: \"Herri oso baten aurrezkiek berriro beregana itzuli behar dute, ongintzaren eta erabilera publikoko ekintzen bidez\" Kutxaren Gobernu Batzordeak, 1898. urtean, Fraisoro Etxaldea erostea erabaki zuen, ordura arte Aldundiak alokatzen zuena, eta une horretatik aurrera nekazaritzaren irakaskuntza zabaltzea, abelgorrien zaintza hobetzea eta ongintza garatzea izan ziren etxaldearen helburuak (esaterako, Utzitako Haurren Egoitza Nagusia Aldundiak bere kargura zuen Fraisoro Etxaldean zegoen kokaturik ).\n1901ean, Balb\u00e1sek Frantziara bidali zuen Fraisoro Etxaldeko zuzendaria, F\u00e9camp-eko Esne Tanta delakoaren jarduera ondo ikasteko, eta hirian Esne Tanta bat sortzea erabaki zuen Donostiako alkate Miguel Altuberekin eta Udal Aurrezki Kutxarekin batera. Bizitza luzea (1903-1985) eta herritarren artean harrera hain ona izan zuen erakunde honek edoskitzeko esnea prestatzen zuen haur jaio berrientzat, eta osasun arreta eskaintzen zien premia zuten haurrei. Lehenengo urte horietan, edoskitzeko prestatutako esne horrek eta osasun zaintzak asko jaitsi zuen hilkortasun maila, utzitako haurren eta familia txiroetako umeen artean.\nAldundiaren laguntzarekin eta Udal Aurrezki Kutxaren barruan, 1900. urtean, beste erakunde aitzindari bat sortu zen Gipuzkoan: Zahartzarorako eta Laneko Elbarrituentzako Erretiroen Kutxa . Balb\u00e1s ohartuta zegoen langileen soldatak ez zirela nahikoa, haiek gerorako pentsio bat osatzen joateko. Hori kontuan izanik, kotizazio hirukoitza proposatu zuen: langilearena, nagusiena eta erakundeena (Gipuzkoaren kasuan, Aldundiarena). Balb\u00e1sen ezaugarriak aipatzerakoan, zioten \"munduan ibilitako gizona zela\" eta \"mugaz gaindi ikusten zuela\u201d, eta benetan arrazoiz zioten horrela, izan ere, gizartean esku hartzearen alde zeuden eta urte horietan lehenengo gizarte legeak osatzen ari ziren politikari eta publizista europarren bide beretik zebilen. Lotura hori erabat sendotuko da Instituto Nacional de Previsi\u00f3n delakoa sortzen denean (1908). Gipuzkoako Aurrezki Kutxa 1943ra arte aritu zen erakunde horrekin lankidetzan.\n1903ko maiatzaren 18an, Balb\u00e1sek Amen Mutualitatea sortzea proposatu zion Aldundiari, bere babes ekonomikoa emateko eskatuz. Erakunde horren helburua zen haurdun ziren emakumeei diru laguntza bat ematea erditu aurreko eta ondorengo asteetan. Bere iritziz, emakume langileei ezin zitzaien lana uzteko eskatu, legeak eskatzen zuen bezala, ez bazitzaien horregatik diru ordain bat eskaintzen. Ekimen horrek ez zuen behar eta merezi bezalako arrakastarik lortu, oso gerora, amatasun laguntza (1923-8-21) eta amatasun asegurua (1929) ezarri ziren arte, 1931ko urrira arte gauzatu ez zirenak. Gipuzkoan aseguru hori bereganatu zuen lehenengo emakumea Leona Eguia Aizpuroa atezain donostiarra izan zen.\nProiektu horiek guztiek, lortu zuten arrakasta maila alde batera utzita, Gipuzkoa probintzia aitzindari bihurtu zuten gizarte laguntzen arloan, eta, bidenabar, Balb\u00e1s aitzindaritza horren gidari. Ondo zekien ez politikari guztiei eta ez enpresa nagusi guztiei ez zitzaiela atsegin gizarte aseguruetan inbertitzea, baina bere ustez Estatuaren, Probintziaren eta Udalaren ezinbesteko betebeharra zen. Zioenez, \"... fusilak, kanoiak, korazatuak (...) egiteko dirua lortzen bazen, gorrotagarria eta makurra litzateke bizitzen laguntzeko ekintzetarako dirurik ez lortzea\u201d.\nAzken urteak.\nProbintzian izan ziren aldaketa politiko batzuek eta Kutxan egiten zuen lanarekiko hainbat kritikek utzarazi egin zioten 1910era bitartean bete-betekoa izan zen lan hura. Bere negozioekin jarraitu zuen (1912an Compa\u00f1ia El\u00e9ctrica Donostiarrako Administrazio Kontseiluko lehendakari zen), baina ez zituen gizarte arloko lanak baztertu. 1910ean Gipuzkoako Elkarte Ozeanografikoko bazkide egin zen, eta bertako lehendakari izan zen 1912tik 1915era. Donostiako Arrantza Eskolako zuzendari ere izan zen. Bertan, arrantzako langileak izan ziren bere ardura nagusia. Garai horretan, Instituto de Reformas Sociales eta Instituto Nacional de Previsi\u00f3n delakoekin zituen harremanei esker, arrantzako langileen alde aritu zen eta haiek ere industri arloko langileen pareko gizarte eskubideak izatearen alde borrokatu zuen.\nPou-n bizi zen arrebaren heriotzak depresio handia eragin zion. Jasanezina egiten zitzaion abaildura sakon hura gainditzen saiatzen zen, baina une horietan ez zen gauza sentitzen Elkartearen buru izateko, eta utzi egin zuen kargua. Ez zuen bere semerik, eta bere emaztea eta anaia-arrebak galduak zituen. Berak esan ohi zuen bezala, ahalegina egiten zuen \"bizitzaren bidean aurrera egiten, zahartzaro triste eta bakartira iritsita\". Ordurako 69 urte zituen, eta beste 15 urtez bizi izan zen.\n1917an, baja eman zuen Elkarte Ozeanografikoan, eta Madrilera joan zen bizitzera, nahiz udak Donostian igarotzen jarraitu zuen. Madrilen INPrekiko lankidetzan jarraitu zuen, ohorezko kontseilari lanetan, eta gizarte arloko Kongresu eta Batzarretan ere parte hartu ohi zuen. Institutua bihurtu zen bere lantoki, eta elbarri utzi zuen istripu larria izan zuen bertan. Kutxarekin eta bertako langileekin harreman pertsonal estua izaten jarraitu zuen bere heriotza egunera arte (1930), eta, bere nahia betez, Donostian hilobiratu zuten.\nKutxaren esku utzi zuen bere liburutegi aberatsa, eta bertan garbi ageri da zertan gauzatu zen bere gizarte ongizaterako ahalegin eta jarduera. Tom\u00e1s Balb\u00e1s gizon polifazetikoa izan zen: profesionala, negozio gizona, politikaria... Baina, batez ere, gizarteko behartsuenen egoera ezagutu eta haiengana hurbildu ahala, bilakaera handiko pertsona izan zen. Filantropoa zen eta Karitaterako Gipuzkoako Elkartearekin lankidetzan aritu zen beti. Erreformista eta esku hartzearen aldekoa izan zen, jabeturik baitzegoen herritar gehienen bizitza hobetzeko, ongintzatik haratago, bestelako neurriak hartu behar zirela. Aurreztea, elkar laguntzarako elkarteak eta, batez ere, gizarte aseguruak izan ziren bere ustez ezinbestean garatu eta indartu beharreko baliabideak. Berak egindako urratsak izan ziren lehenengo urratsak, urteen joan-etorrian, \"Ongizate Estatua\" deiturikoaren bidea egin zutenak."}
{"id": "670937", "revid": "6327", "url": "https://eu.wikipedia.org/wiki?curid=670937", "title": "Gilen Antso Gaskoiniakoa", "text": ""}
{"id": "670939", "revid": "12788", "url": "https://eu.wikipedia.org/wiki?curid=670939", "title": "Probintzias of Indonesia", "text": ""}
{"id": "670940", "revid": "512", "url": "https://eu.wikipedia.org/wiki?curid=670940", "title": "Tangerang", "text": "Tangerang () Indonesiako hiria da, Banten probintziakoa. Java uhartearen mendebaldean dago, Jakartatik 25 kilometro mendebaldera. 164,54 kilometro koadroko eremua du, eta 2010ean 1.798.601 biztanle zituen."}
{"id": "670941", "revid": "134801", "url": "https://eu.wikipedia.org/wiki?curid=670941", "title": "Depok", "text": "Depok () Indonesiako hiria da, Mendebaldeko Java probintziakoa. 200,29 kilometro koadroko eremua du, eta 2021 ean 2.462.215 biztanle zituen."}
{"id": "670942", "revid": "56334", "url": "https://eu.wikipedia.org/wiki?curid=670942", "title": "Rodako Kodexa", "text": ""}
{"id": "670943", "revid": "94679", "url": "https://eu.wikipedia.org/wiki?curid=670943", "title": "Bogor", "text": "Bogor (; sunderaz: \u1b98\u1ba7\u1b8c\u1ba7\u1b81; ) Indonesiako hiria da, Mendebaldeko Java probintziakoa. 118,5 kilometro koadroko eremua du, eta 2021ean 1,075,457 biztanle zituen. Ospe handikoa da bertako lorategi botanikoa (), munduko zaharrenetako eta handienetako bat."}
{"id": "670944", "revid": "58701", "url": "https://eu.wikipedia.org/wiki?curid=670944", "title": "Bon", "text": "Bon Tibeteko budismoaren aurretiko erlijioa da. Tibeten eta Himalaiatik Mongoliara bitarteko lurraldeetan oro har, VII. mendean hedatu zen budismoa, Srong tsan ganpo erregearen eraginez. Sortzailea gSen-rabs-mi-bo izan zen. Erlijio honen jarraitzaileei \"bonpo\" deitzen zaie. Bonpoen arabera, Kuntu-Bzan-po da jainko nagusia. Jainko horrek gauza guztiak ore likatsu batetik eta izaki bizidunak arrautza batetik sortu zituen. Beste hainbat jainko ere gurtzen dituzte erlijio honen jarraitzaileek, hainbat jatorri dituztenak."}
{"id": "670947", "revid": "8833427", "url": "https://eu.wikipedia.org/wiki?curid=670947", "title": "Jon Mikel Udakiola", "text": "Jon Mikel Udakiola Illarramendi (Donostia, Gipuzkoa, 1965eko urtarrilaren 27a-) euskal marrazkilaria da.\nBiografia.\n1990 urtean, Juanba Berastegiren eskutik, marrazki bizidunen konpainia batean hasi zuen bere ibilbide artistikoa. Gasteizko Eskuz Animations ekoiztetxean eta \"Ipar haizearen erronka\" filmarekin, animazio ekoiztetxe desberdinekin jarraitu zuen: Dibulitoon Studio, Delta Group, Alfonso Productions, Walt Disney - Paris (\"A Goofy Movie\").*\n1994 urtean, Neptuno Films ekoiztetxearekin animazio zuzendari izan zen. \"Detective Bogey\" animazio telesailean lan egin zuen, TVErekiin koprodukzioan.\n1996 urtean Sirimiri Films S.L. ekoiztetxea sortu zuen eta hainbat ekoiztetxerentzat animazio lan ugari egin zuen: La Lanterna Magica, Cromosoma, Lotura Films, besteak beste. Sirimiri Films ekoiztetxearen bidez berak sortutako proiektuak ere egin eta nazioarteko sariketa desberdinetara eraman zituen, MIPCOMera (Cannes) esaterako. Aldi berean, Jon Mikelek animazio tradizionalari buruzko kurtsoak eman zituen eta diseinu irakasle izan zen Ceinpro ikastetxean. 2005 urtean Sirimiri films S.L. itxi egin zuen.\nAnimazioko zinean ere zine-epaile eta Eusko Jaurlaritzako ASIFA Euskadiren ordezkari izan zen.\nGaur egun, E.H.I. Koop.-en marrazkilaria da."}
